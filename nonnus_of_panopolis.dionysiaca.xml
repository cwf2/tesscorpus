<?xml version="1.0" encoding="UTF-8"?>
<TessDocument id="nonnus_of_panopolis.dionysiaca">
  <Metadata>
    <Author>nonnus_of_panopolis</Author>
    <Display>Dionysiaca</Display>
    <Abbr>nonn. d.</Abbr>
    <Lang>grc</Lang>
    <Prose>0</Prose>
    <PrintSource>W.H.D. Rouse, Dionysiaca, 3 Vols.Cambridge, MA., Harvard University Press; London, William Heinemann, Ltd., 1940-1942.</PrintSource>
    <DigitalSourceDisplay>Perseus</DigitalSourceDisplay>
    <DigitalSourceURL>http://www.perseus.tufts.edu/hopper/text?doc=Perseus%3atext%3a2008.01.0485</DigitalSourceURL>
    <AddedBy>Jessica Micceri</AddedBy>
    <URI>urn:cts:greekLit:tlg2045.tlg001.perseus-grc1</URI>
  </Metadata>
  <Parts><Part id="1"><Display>Book 1</Display><MaskLower>0</MaskLower><MaskUpper>533</MaskUpper><LocusLower>1.1</LocusLower><LocusUpper>1.534</LocusUpper></Part><Part id="2"><Display>Book 2</Display><MaskLower>534</MaskLower><MaskUpper>1245</MaskUpper><LocusLower>2.1</LocusLower><LocusUpper>2.712</LocusUpper></Part><Part id="3"><Display>Book 3</Display><MaskLower>1246</MaskLower><MaskUpper>1689</MaskUpper><LocusLower>3.1</LocusLower><LocusUpper>3.444</LocusUpper></Part><Part id="4"><Display>Book 4</Display><MaskLower>1690</MaskLower><MaskUpper>2152</MaskUpper><LocusLower>4.1</LocusLower><LocusUpper>4.463</LocusUpper></Part><Part id="5"><Display>Book 5</Display><MaskLower>2153</MaskLower><MaskUpper>2774</MaskUpper><LocusLower>5.1</LocusLower><LocusUpper>5.621</LocusUpper></Part><Part id="6"><Display>Book 6</Display><MaskLower>2775</MaskLower><MaskUpper>3162</MaskUpper><LocusLower>6.1</LocusLower><LocusUpper>6.388</LocusUpper></Part><Part id="7"><Display>Book 7</Display><MaskLower>3163</MaskLower><MaskUpper>3530</MaskUpper><LocusLower>7.1</LocusLower><LocusUpper>7.368</LocusUpper></Part><Part id="8"><Display>Book 8</Display><MaskLower>3531</MaskLower><MaskUpper>3948</MaskUpper><LocusLower>8.1</LocusLower><LocusUpper>8.418</LocusUpper></Part><Part id="9"><Display>Book 9</Display><MaskLower>3949</MaskLower><MaskUpper>4269</MaskUpper><LocusLower>9.1</LocusLower><LocusUpper>9.321</LocusUpper></Part><Part id="10"><Display>Book 10</Display><MaskLower>4270</MaskLower><MaskUpper>4699</MaskUpper><LocusLower>10.1</LocusLower><LocusUpper>10.430</LocusUpper></Part><Part id="11"><Display>Book 11</Display><MaskLower>4700</MaskLower><MaskUpper>5220</MaskUpper><LocusLower>11.1</LocusLower><LocusUpper>11.521</LocusUpper></Part><Part id="12"><Display>Book 12</Display><MaskLower>5221</MaskLower><MaskUpper>5617</MaskUpper><LocusLower>12.1</LocusLower><LocusUpper>12.397</LocusUpper></Part><Part id="13"><Display>Book 13</Display><MaskLower>5618</MaskLower><MaskUpper>6185</MaskUpper><LocusLower>13.1</LocusLower><LocusUpper>13.568</LocusUpper></Part><Part id="14"><Display>Book 14</Display><MaskLower>6186</MaskLower><MaskUpper>6622</MaskUpper><LocusLower>14.1</LocusLower><LocusUpper>14.437</LocusUpper></Part><Part id="15"><Display>Book 15</Display><MaskLower>6623</MaskLower><MaskUpper>7044</MaskUpper><LocusLower>15.1</LocusLower><LocusUpper>15.422</LocusUpper></Part><Part id="16"><Display>Book 16</Display><MaskLower>7045</MaskLower><MaskUpper>7449</MaskUpper><LocusLower>16.1</LocusLower><LocusUpper>16.405</LocusUpper></Part><Part id="17"><Display>Book 17</Display><MaskLower>7450</MaskLower><MaskUpper>7845</MaskUpper><LocusLower>17.1</LocusLower><LocusUpper>17.397</LocusUpper></Part><Part id="18"><Display>Book 18</Display><MaskLower>7846</MaskLower><MaskUpper>8213</MaskUpper><LocusLower>18.1</LocusLower><LocusUpper>18.368</LocusUpper></Part><Part id="19"><Display>Book 19</Display><MaskLower>8214</MaskLower><MaskUpper>8561</MaskUpper><LocusLower>19.1</LocusLower><LocusUpper>19.348</LocusUpper></Part><Part id="20"><Display>Book 20</Display><MaskLower>8562</MaskLower><MaskUpper>8965</MaskUpper><LocusLower>20.1</LocusLower><LocusUpper>20.404</LocusUpper></Part><Part id="21"><Display>Book 21</Display><MaskLower>8966</MaskLower><MaskUpper>9310</MaskUpper><LocusLower>21.1</LocusLower><LocusUpper>21.345</LocusUpper></Part><Part id="22"><Display>Book 22</Display><MaskLower>9311</MaskLower><MaskUpper>9710</MaskUpper><LocusLower>22.1</LocusLower><LocusUpper>22.401</LocusUpper></Part><Part id="23"><Display>Book 23</Display><MaskLower>9711</MaskLower><MaskUpper>10030</MaskUpper><LocusLower>23.1</LocusLower><LocusUpper>23.320</LocusUpper></Part><Part id="24"><Display>Book 24</Display><MaskLower>10031</MaskLower><MaskUpper>10359</MaskUpper><LocusLower>24.1</LocusLower><LocusUpper>24.329</LocusUpper></Part><Part id="25"><Display>Book 25</Display><MaskLower>10360</MaskLower><MaskUpper>10930</MaskUpper><LocusLower>25.1</LocusLower><LocusUpper>25.572</LocusUpper></Part><Part id="26"><Display>Book 26</Display><MaskLower>10931</MaskLower><MaskUpper>11308</MaskUpper><LocusLower>26.1</LocusLower><LocusUpper>26.378</LocusUpper></Part><Part id="27"><Display>Book 27</Display><MaskLower>11309</MaskLower><MaskUpper>11649</MaskUpper><LocusLower>27.1</LocusLower><LocusUpper>27.341</LocusUpper></Part><Part id="28"><Display>Book 28</Display><MaskLower>11650</MaskLower><MaskUpper>11979</MaskUpper><LocusLower>28.1</LocusLower><LocusUpper>28.330</LocusUpper></Part><Part id="29"><Display>Book 29</Display><MaskLower>11980</MaskLower><MaskUpper>12360</MaskUpper><LocusLower>29.1</LocusLower><LocusUpper>29.381</LocusUpper></Part><Part id="30"><Display>Book 30</Display><MaskLower>12361</MaskLower><MaskUpper>12686</MaskUpper><LocusLower>30.1</LocusLower><LocusUpper>30.326</LocusUpper></Part><Part id="31"><Display>Book 31</Display><MaskLower>12687</MaskLower><MaskUpper>12968</MaskUpper><LocusLower>31.1</LocusLower><LocusUpper>31.282</LocusUpper></Part><Part id="32"><Display>Book 32</Display><MaskLower>12969</MaskLower><MaskUpper>13267</MaskUpper><LocusLower>32.1</LocusLower><LocusUpper>32.299</LocusUpper></Part><Part id="33"><Display>Book 33</Display><MaskLower>13268</MaskLower><MaskUpper>13654</MaskUpper><LocusLower>33.1</LocusLower><LocusUpper>33.387</LocusUpper></Part><Part id="34"><Display>Book 34</Display><MaskLower>13655</MaskLower><MaskUpper>14012</MaskUpper><LocusLower>34.1</LocusLower><LocusUpper>34.358</LocusUpper></Part><Part id="35"><Display>Book 35</Display><MaskLower>14013</MaskLower><MaskUpper>14403</MaskUpper><LocusLower>35.1</LocusLower><LocusUpper>35.391</LocusUpper></Part><Part id="36"><Display>Book 36</Display><MaskLower>14404</MaskLower><MaskUpper>14883</MaskUpper><LocusLower>36.1</LocusLower><LocusUpper>36.480</LocusUpper></Part><Part id="37"><Display>Book 37</Display><MaskLower>14884</MaskLower><MaskUpper>15661</MaskUpper><LocusLower>37.1</LocusLower><LocusUpper>37.778</LocusUpper></Part><Part id="38"><Display>Book 38</Display><MaskLower>15662</MaskLower><MaskUpper>16095</MaskUpper><LocusLower>38.1</LocusLower><LocusUpper>38.434</LocusUpper></Part><Part id="39"><Display>Book 39</Display><MaskLower>16096</MaskLower><MaskUpper>16502</MaskUpper><LocusLower>39.1</LocusLower><LocusUpper>39.407</LocusUpper></Part><Part id="40"><Display>Book 40</Display><MaskLower>16503</MaskLower><MaskUpper>17081</MaskUpper><LocusLower>40.1</LocusLower><LocusUpper>40.580</LocusUpper></Part><Part id="41"><Display>Book 41</Display><MaskLower>17082</MaskLower><MaskUpper>17507</MaskUpper><LocusLower>41.1</LocusLower><LocusUpper>41.427</LocusUpper></Part><Part id="42"><Display>Book 42</Display><MaskLower>17508</MaskLower><MaskUpper>18048</MaskUpper><LocusLower>42.1</LocusLower><LocusUpper>42.542</LocusUpper></Part><Part id="43"><Display>Book 43</Display><MaskLower>18049</MaskLower><MaskUpper>18497</MaskUpper><LocusLower>43.1</LocusLower><LocusUpper>43.449</LocusUpper></Part><Part id="44"><Display>Book 44</Display><MaskLower>18498</MaskLower><MaskUpper>18815</MaskUpper><LocusLower>44.1</LocusLower><LocusUpper>44.318</LocusUpper></Part><Part id="45"><Display>Book 45</Display><MaskLower>18816</MaskLower><MaskUpper>19173</MaskUpper><LocusLower>45.1</LocusLower><LocusUpper>45.358</LocusUpper></Part><Part id="46"><Display>Book 46</Display><MaskLower>19174</MaskLower><MaskUpper>19542</MaskUpper><LocusLower>46.1</LocusLower><LocusUpper>46.369</LocusUpper></Part><Part id="47"><Display>Book 47</Display><MaskLower>19543</MaskLower><MaskUpper>20283</MaskUpper><LocusLower>47.1</LocusLower><LocusUpper>47.741</LocusUpper></Part><Part id="48"><Display>Book 48</Display><MaskLower>20284</MaskLower><MaskUpper>21260</MaskUpper><LocusLower>48.1</LocusLower><LocusUpper>48.978</LocusUpper></Part></Parts><Text>
    <TextUnit id="0" loc="1.1">εἰπέ, θεά, Κρονίδαο διάκτορον αἴθοπος αὐγῆς,</TextUnit>
    <TextUnit id="1" loc="1.2">νυμφιδίῳ σπινθῆρι μογοστόκον ἄσθμα κεραυνοῦ,</TextUnit>
    <TextUnit id="2" loc="1.3">καὶ στεροπὴν Σεμέλης θαλαμηπόλον: εἰπὲ δὲ φύτλην</TextUnit>
    <TextUnit id="3" loc="1.4">Βάκχου δισσοτόκοιο, τὸν ἐκ πυρὸς ὑγρὸν ἀείρας</TextUnit>
    <TextUnit id="4" loc="1.5">Ζεὺς βρέφος ἡμιτέλεστον ἀμαιεύτοιο τεκούσης,</TextUnit>
    <TextUnit id="5" loc="1.6">φειδομέναις παλάμῃσι τομὴν μηροῖο χαράξας,</TextUnit>
    <TextUnit id="6" loc="1.7">ἄρσενι γαστρὶ λόχευσε, πατὴρ καὶ πότνια μήτηρ,</TextUnit>
    <TextUnit id="7" loc="1.8">εὖ εἰδὼς τόκον ἄλλον, ἐπεὶ γονόεντι καρήνῳ,</TextUnit>
    <TextUnit id="8" loc="1.9">ἄσπορον ὄγκον ἄπιστον ἔχων ἐγκύμονι κόρσῃ,</TextUnit>
    <TextUnit id="9" loc="1.10">τεύχεσιν ἀστράπτουσαν ἀνηκόντιζεν ̓Αθήνην.</TextUnit>
    <TextUnit id="10" loc="1.11">ἄξατέ μοι νάρθηκα, τινάξατε κύμβαλα, Μοῦσαι,</TextUnit>
    <TextUnit id="11" loc="1.12">καὶ παλάμῃ δότε θύρσον ἀειδομένου Διονύσου:</TextUnit>
    <TextUnit id="12" loc="1.13">ἀλλὰ χοροῦ ψαύοντα, Φάρῳ παρὰ γείτονι νήσῳ,</TextUnit>
    <TextUnit id="13" loc="1.14">στήσατέ μοι Πρωτῆα πολύτροπον, ὄφρα φανείη</TextUnit>
    <TextUnit id="14" loc="1.15">ποικίλον εἶδος ἔχων, ὅτι ποικίλον ὕμνον ἀράσσω:</TextUnit>
    <TextUnit id="15" loc="1.16">εἰ γὰρ ἐφερπύσσειε δράκων κυκλούμενος ὁλκῷ,</TextUnit>
    <TextUnit id="16" loc="1.17">μέλψω θεῖον ἄεθλον, ὅπως κισσώδεϊ θύρσῳ</TextUnit>
    <TextUnit id="17" loc="1.18">φρικτὰ δρακοντοκόμων ἐδαΐζετο φῦλα Γιγάντων:</TextUnit>
    <TextUnit id="18" loc="1.19">εἰ δὲ λέων φρίξειεν ἐπαυχενίην τρίχα σείων,</TextUnit>
    <TextUnit id="19" loc="1.20">Βάκχον ἀνευάξω βλοσυρῆς ἐπὶ πήχεϊ ̔Ρείης</TextUnit>
    <TextUnit id="20" loc="1.21">μαζὸν ὑποκλέπτοντα λεοντοβότοιο θεαίνης:</TextUnit>
    <TextUnit id="21" loc="1.22">εἰ δὲ θυελλήεντι μετάρσιος ἅλματι ταρσῶν</TextUnit>
    <TextUnit id="22" loc="1.23">πόρδαλις ἀίξῃ πολυδαίδαλον εἶδος ἀμείβων,</TextUnit>
    <TextUnit id="23" loc="1.24">ὑμνήσω Διὸς υἷα, πόθεν γένος ἔκτανεν ̓Ινδῶν</TextUnit>
    <TextUnit id="24" loc="1.25">πορδαλίων ὀχέεσσι καθιππεύσας ἐλεφάντων:</TextUnit>
    <TextUnit id="25" loc="1.26">εἰ δέμας ἰσάζοιτο τύπῳ συός, υἷα Θυώνης</TextUnit>
    <TextUnit id="26" loc="1.27">ἀείσω ποθέοντα συοκτόνον εὔγαμον Αὔρην,</TextUnit>
    <TextUnit id="27" loc="1.28">ὀψιγόνου τριτάτοιο Κυβηλίδα μητέρα Βάκχου:</TextUnit>
    <TextUnit id="28" loc="1.29">εἰ δὲ πέλοι μιμηλὸν ὕδωρ, Διόνυσον ἀείσω</TextUnit>
    <TextUnit id="29" loc="1.30">κόλπον ἁλὸς δύνοντα κορυσσομένοιο Λυκούργου:</TextUnit>
    <TextUnit id="30" loc="1.31">εἰ φυτὸν αἰθύσσοιτο νόθον ψιθύρισμα τιταίνων,</TextUnit>
    <TextUnit id="31" loc="1.32">μνήσομαι ̓Ικαρίοιο, πόθεν παρὰ θυιάδι ληνῷ</TextUnit>
    <TextUnit id="32" loc="1.33">βότρυς ἁμιλλητῆρι ποδῶν ἐθλίβετο ταρσῷ.</TextUnit>
    <TextUnit id="33" loc="1.34">̓́Αξατέ μοι νάρθηκα, Μιμαλλόνες, ὠμαδίην δὲ</TextUnit>
    <TextUnit id="34" loc="1.35">νεβρίδα ποικιλόνωτον ἐθήμονος ἀντὶ χιτῶνος</TextUnit>
    <TextUnit id="35" loc="1.36">σφίγξατέ μοι στέρνοισι, Μαρωνίδος ἔμπλεον ὀδμῆς</TextUnit>
    <TextUnit id="36" loc="1.37">νεκταρέης, βυθίῃ δὲ παρ' Εἰδοθέῃ καὶ ̔Ομήρῳ</TextUnit>
    <TextUnit id="37" loc="1.38">φωκάων βαρὺ δέρμα φυλασσέσθω Μενελάῳ.</TextUnit>
    <TextUnit id="38" loc="1.39">εὔιά μοι δότε ῥόπτρα καὶ αἰγίδας, ἡδυμελῆ δὲ</TextUnit>
    <TextUnit id="39" loc="1.40">ἄλλῳ δίθροον αὐλὸν ὀπάσσατε, μὴ καὶ ὀρίνω</TextUnit>
    <TextUnit id="40" loc="1.41">Φοῖβον ἐμόν: δονάκων γὰρ ἀναίνεται ἔμπνοον ἠχώ,</TextUnit>
    <TextUnit id="41" loc="1.42">ἐξ ὅτε Μαρσύαο θεημάχον αὐλὸν ἐλέγξας</TextUnit>
    <TextUnit id="42" loc="1.43">δέρμα παρῃώρησε φυτῷ κολπούμενον αὔραις,</TextUnit>
    <TextUnit id="43" loc="1.44">γυμνώσας ὅλα γυῖα λιπορρίνοιο νομῆος.</TextUnit>
    <TextUnit id="44" loc="1.45">ἀλλά, θεά, μαστῆρος ἀλήμονος ἄρχεο Κάδμου.</TextUnit>
    <TextUnit id="45" loc="1.46">Σιδονίης ποτὲ ταῦρος ἐπ' ᾐόνος ὑψίκερως Ζεὺς</TextUnit>
    <TextUnit id="46" loc="1.47">ἱμερόεν μύκημα νόθῳ μιμήσατο λαιμῷ</TextUnit>
    <TextUnit id="47" loc="1.48">καὶ γλυκὺν εἶχε μύωπα: μετοχμάζων δὲ γυναῖκα,</TextUnit>
    <TextUnit id="48" loc="1.49">κυκλώσας παλάμας περὶ, γαστέρα δίζυγι δεσμῷ,</TextUnit>
    <TextUnit id="49" loc="1.50">βαιὸς ̓́Ερως κούφιζε, καὶ ἐγγύθεν ὑγροπόρος βοῦς</TextUnit>
    <TextUnit id="50" loc="1.51">κυρτὸν ὑποστορέσας λοφίην ἐπιβήτορι κούρῃ,</TextUnit>
    <TextUnit id="51" loc="1.52">δόχμιος ὀκλάζων, κεχαλασμένα νῶτα τιταίνων,</TextUnit>
    <TextUnit id="52" loc="1.53">Εὐρώπην ἀνάειρε: διεσσυμένοιο δὲ ταύρου</TextUnit>
    <TextUnit id="53" loc="1.54">πλωτὸς ὄνυξ ἐχάραξε βατῆς ἁλὸς ἄψοφον ὕδωρ</TextUnit>
    <TextUnit id="54" loc="1.55">ἴχνεσι φειδομένοισιν: ὑπὲρ πόντοιο δὲ κούρη</TextUnit>
    <TextUnit id="55" loc="1.56">δείματι παλλομένη βοέῳ ναυτίλλετο νώτῳ</TextUnit>
    <TextUnit id="56" loc="1.57">ἀστεμφὴς ἀδίαντος: ἰδὼν δέ μιν ἦ τάχα φαίης</TextUnit>
    <TextUnit id="57" loc="1.58">ἢ Θέτιν ἢ Γαλάτειαν ἢ εὐνέτιν ἐννοσιγαίου</TextUnit>
    <TextUnit id="58" loc="1.59">ἢ λοφίῃ Τρίτωνος ἐφεζομένην ̓Αφροδίτην:</TextUnit>
    <TextUnit id="59" loc="1.60">καὶ πλόον εἰλιπόδην ἐπεθάμβεε κυανοχαίτης,</TextUnit>
    <TextUnit id="60" loc="1.61">τρίτων δ' ἠπεροπῆα Διὸς μυκηθμὸν ἀκούων</TextUnit>
    <TextUnit id="61" loc="1.62">ἀντίτυπον Κρονίωνι μέλος μυκήσατο κόχλῳ</TextUnit>
    <TextUnit id="62" loc="1.63">ἀείδων ὑμέναιον: ἀειρομένην δὲ γυναῖκα</TextUnit>
    <TextUnit id="63" loc="1.64">θαῦμα φόβῳ κεράσας ἐπεδείκνυε Δωρίδι Νηρεύς,</TextUnit>
    <TextUnit id="64" loc="1.65">ξεῖνον ἰδὼν πλωτῆρα κερασφόρον: ἀκροβαφῆ δὲ</TextUnit>
    <TextUnit id="65" loc="1.66">ὁλκάδα ταῦρον ἔχουσα βοοστόλος ἔπλεε νύμφη,</TextUnit>
    <TextUnit id="66" loc="1.67">καὶ διερῆς τρομέουσα μετάρσιον ἅλμα πορείης</TextUnit>
    <TextUnit id="67" loc="1.68">πηδάλιον κέρας ἔσχε, καὶ ̔́Ιμερος ἔπλετο ναύτης.</TextUnit>
    <TextUnit id="68" loc="1.69">καὶ δολόεις Βορέης γαμίῃ δεδονημένον αὔρῃ</TextUnit>
    <TextUnit id="69" loc="1.70">φᾶρος ὅλον κόλπωσε δυσίμερος, ἀμφοτέρῳ δὲ</TextUnit>
    <TextUnit id="70" loc="1.71">ζῆλον ὑποκλέπτων ἐπεσύρισεν ὄμφακι μαζῷ.</TextUnit>
    <TextUnit id="71" loc="1.72">ὡς δ' ὅτε Νηρεΐδων τις, ὑπερκύψασα θαλάσσης,</TextUnit>
    <TextUnit id="72" loc="1.73">ἑζομένη δελφῖνι χυτὴν ἀνέκοπτε γαλήνην,</TextUnit>
    <TextUnit id="73" loc="1.74">καί οἱ ἀειρομένης ἐλελίζετο μυδαλέη χεὶρ</TextUnit>
    <TextUnit id="74" loc="1.75">νηχομένης μίμημα, φέρων δέ μιν ἄβροχον ἅλμης</TextUnit>
    <TextUnit id="75" loc="1.76">ἡμιφανὴς πεφόρητο δι' ὕδατος ὑγρὸς ὁδίτης,</TextUnit>
    <TextUnit id="76" loc="1.77">κυρτώσας ἑὰ νῶτα, διερπύζουσα δὲ πόντου</TextUnit>
    <TextUnit id="77" loc="1.78">δίπτυχος ἄκρα κέλευθα κατέγραφεν ἰχθύος οὐρή:</TextUnit>
    <TextUnit id="78" loc="1.79">ὣς ὅ γε νῶτον ἄειρε: τιταινομένοιο δὲ ταύρου</TextUnit>
    <TextUnit id="79" loc="1.80">βουκόλος αὐχένα δοῦλον ̓́Ερως ἐπεμάστιε κεστῷ,</TextUnit>
    <TextUnit id="80" loc="1.81">καὶ νομίην ἅτε ῥάβδον ἐπωμίδι τόξον ἀείρων</TextUnit>
    <TextUnit id="81" loc="1.82">Κυπριδίῃ ποίμαινε καλαύροπι νυμφίον ̔́Ηρης</TextUnit>
    <TextUnit id="82" loc="1.83">εἰς νομὸν ὑγρὸν ἄγων Ποσιδήιον: αἰδομένη δὲ</TextUnit>
    <TextUnit id="83" loc="1.84">παρθενίην πόρφυρε παρηίδα Παλλὰς ἀμήτωρ</TextUnit>
    <TextUnit id="84" loc="1.85">ἡνίοχον Κρονίωνος ὀπιπεύουσα γυναῖκα.</TextUnit>
    <TextUnit id="85" loc="1.86">καὶ Διὸς ὑδατόεντι διεσσυμένου πόρον ὁλκῷ</TextUnit>
    <TextUnit id="86" loc="1.87">οὐ πόθον ἔσβεσε πόντος, ὅτι βρυχίην ̓Αφροδίτην</TextUnit>
    <TextUnit id="87" loc="1.88">οὐρανίης ὤδινεν ἀπ' αὔλακος ἔγκυον ὕδωρ:</TextUnit>
    <TextUnit id="88" loc="1.89">καὶ βοὸς ἀφλοίσβοιο κυβερνήτειρα πορείης</TextUnit>
    <TextUnit id="89" loc="1.90">κούρη φόρτος ἔην καὶ ναυτίλος. εἰσορόων δὲ</TextUnit>
    <TextUnit id="90" loc="1.91">μιμηλὴν ταχύγουνον ἐχέφρονα νῆα θαλάσσης</TextUnit>
    <TextUnit id="91" loc="1.92">τοῖον ἔπος περίφοιτος ̓Αχαιικὸς ἴαχε ναύτης:</TextUnit>
    <TextUnit id="92" loc="1.93">“̓Οφθαλμοί, τί τὸ θαῦμα; πόθεν ποσὶ κύματα τέμνων</TextUnit>
    <TextUnit id="93" loc="1.94">νήχεται ἀτρυγέτοιο δι' ὕδατος ἀγρονόμος βοῦς;</TextUnit>
    <TextUnit id="94" loc="1.95">μὴ πλωτὴν Κρονίδης τελέει χθόνα; μὴ διὰ πόντου</TextUnit>
    <TextUnit id="95" loc="1.96">ὑγρὸς ἁλιβρέκτοιο χαράσσεται ὁλκὸς ἁμάξης;</TextUnit>
    <TextUnit id="96" loc="1.97">παπταίνω κατὰ κῦμα νόθον πλόον: ἦ ῥα Σελήνη</TextUnit>
    <TextUnit id="97" loc="1.98">ἄζυγα ταῦρον ἔχουσα μετ' αἰθέρα πόντον ὁδεύει,</TextUnit>
    <TextUnit id="98" loc="1.99">ἀλλὰ Θέτις βυθίη διερὸν δρόμον ἡνιοχεύει;</TextUnit>
    <TextUnit id="99" loc="1.100">οὐ βοῒ χερσαίῳ τύπον εἴκελον εἰνάλιος βοῦς</TextUnit>
    <TextUnit id="100" loc="1.101">ἔλλαχεν—ἰχθυόεν γὰρ ἔχει δέμας—, ἀντὶ δὲ γυμνῆς</TextUnit>
    <TextUnit id="101" loc="1.102">ἀλλοφανὴς ἀχάλινον ἐν ὕδασι πεζὸν ὁδίτην</TextUnit>
    <TextUnit id="102" loc="1.103">Νηρεῒς ἑλκεσίπεπλος ἀήθεα ταῦρον ἐλαύνει.</TextUnit>
    <TextUnit id="103" loc="1.104">εἰ πέλε Δημήτηρ σταχυηκόμος, ὑγροπόρῳ δὲ</TextUnit>
    <TextUnit id="104" loc="1.105">γλαυκὰ διασχίζει βοέῳ ποδὶ νῶτα θαλάσσης,</TextUnit>
    <TextUnit id="105" loc="1.106">καὶ σὺ βυθοῦ μετὰ κῦμα, Ποσειδάων, μετανάστης</TextUnit>
    <TextUnit id="106" loc="1.107">γαίης δίψια νῶτα μετέρχεο πεζὸς ἀροτρεύς,</TextUnit>
    <TextUnit id="107" loc="1.108">νηὶ θαλασσαίῃ Δημήτερος αὔλακα τέμνων,</TextUnit>
    <TextUnit id="108" loc="1.109">χερσαίοις ἀνέμοισι βατὸν πλόον ἐν χθονὶ τεύχων.</TextUnit>
    <TextUnit id="109" loc="1.110">ταῦρε, παρεπλάγχθης μετανάστιος: οὐ πέλε Νηρεὺς</TextUnit>
    <TextUnit id="110" loc="1.111">βουκόλος, οὐ Πρωτεὺς ἀρότης, οὐ Γλαῦκος ἁλωεύς,</TextUnit>
    <TextUnit id="111" loc="1.112">οὐχ ἕλος, οὐ λειμῶνες ἐν οἴδμασιν, ἀλλὰ θαλάσσῃ</TextUnit>
    <TextUnit id="112" loc="1.113">ἀτρυγέτῳ πλώοντες ἀνήροτα ναύλοχον ὕδωρ</TextUnit>
    <TextUnit id="113" loc="1.114">πηδαλίῳ τέμνουσι καὶ οὐ σχίζουσι σιδήρῳ:</TextUnit>
    <TextUnit id="114" loc="1.115">αὔλακας οὐ σπείρουσιν ὀπάονες ἐννοσιγαίου,</TextUnit>
    <TextUnit id="115" loc="1.116">ἀλλὰ φυτὸν πόντοιο πέλει βρύα καὶ σπόρος ὕδωρ,</TextUnit>
    <TextUnit id="116" loc="1.117">ναυτίλος ἀγρονόμος, πλόος αὔλακες, ὁλκὰς ἐχέτλη.</TextUnit>
    <TextUnit id="117" loc="1.118">ἀλλὰ πόθεν μεθέπεις τινὰ παρθένον; ἦ ῥα καὶ αὐτοὶ</TextUnit>
    <TextUnit id="118" loc="1.119">ταῦροι ἐρωμανέοντες ἀφαρπάζουσι γυναῖκας;</TextUnit>
    <TextUnit id="119" loc="1.120">ἦ ῥα Ποσειδάων ἀπατήλιος ἥρπασε κούρην</TextUnit>
    <TextUnit id="120" loc="1.121">ταυρείην κερόεσσαν ἔχων ποταμηίδα μορφήν;</TextUnit>
    <TextUnit id="121" loc="1.122">μὴ δόλον ἄλλον ὕφηνε πάλιν μετὰ δέμνια Τυροῦς,</TextUnit>
    <TextUnit id="122" loc="1.123">ὡς καὶ χθιζὰ τέλεσσεν, ὅθ' ὑδατόεις παρακοίτης</TextUnit>
    <TextUnit id="123" loc="1.124">χεύμασι μιμηλοῖσι νόθος κελάρυζεν ̓Ενιπεύς;”</TextUnit>
    <TextUnit id="124" loc="1.125">τοῖον ἔπος περόων ̔Ελλήνιος ἔννεπε ναύτης</TextUnit>
    <TextUnit id="125" loc="1.126">θαμβαλέος. βοέους δὲ γάμους μαντεύσατο κούρη,</TextUnit>
    <TextUnit id="126" loc="1.127">καὶ πλοκάμους τίλλουσα γοήμονα ῥῆξεν ἰωήν:</TextUnit>
    <TextUnit id="127" loc="1.128">“Κωφὸν ὕδωρ, ῥηγμῖνες ἀναυδέες, εἴπατε ταύρῳ,</TextUnit>
    <TextUnit id="128" loc="1.129">εἰ βόες εἰσαΐουσιν: ̔ἀμείλιχε, φείδεο κούρης.̓</TextUnit>
    <TextUnit id="129" loc="1.130">εἴπατέ μοι, ῥηγμῖνες, ἐμῷ φιλόπαιδι τοκῆι</TextUnit>
    <TextUnit id="130" loc="1.131">Εὐρώπην λιπόπατριν ἐφεζομένην τινὶ ταύρῳ</TextUnit>
    <TextUnit id="131" loc="1.132">ἅρπαγι καὶ πλωτῆρι καί, ὡς δοκέω, παρακοίτῃ.</TextUnit>
    <TextUnit id="132" loc="1.133">μητέρι βόστρυχα ταῦτα κομίσσατε, κυκλάδες αὖραι.</TextUnit>
    <TextUnit id="133" loc="1.134">ναί, λίτομαι, Βορέης, ὡς ἥρπασας ̓Ατθίδα νύμφην,</TextUnit>
    <TextUnit id="134" loc="1.135">δέξό με σαῖς πτερύγεσσι μετάρσιον: ἴσχεο, φωνή,</TextUnit>
    <TextUnit id="135" loc="1.136">μὴ Βορέην μετὰ ταῦρον ἐρωμανέοντα νοήσω.”</TextUnit>
    <TextUnit id="136" loc="1.137">ὣς φαμένη ῥαχίῃσι βοὸς πορθμεύετο κούρη:</TextUnit>
    <TextUnit id="137" loc="1.138">Κάδμος ὅθεν περίφοιτος ἀπὸ χθονὸς εἰς χθόνα βαίνων</TextUnit>
    <TextUnit id="138" loc="1.139">ἄστατα νυμφοκόμοιο μετήιεν ἴχνια ταύρου.</TextUnit>
    <TextUnit id="139" loc="1.140">ἦλθε καὶ εἰς ̓Αρίμων φόνιον σπέος, εὖτε κολῶναι</TextUnit>
    <TextUnit id="140" loc="1.141">φοιτάδες ἀρρήκτοιο πύλας ἤρασσον ̓Ολύμπου,</TextUnit>
    <TextUnit id="141" loc="1.142">εὖτε θεοὶ πτερόεντες ἀχείμονος ὑψόθι Νείλου</TextUnit>
    <TextUnit id="142" loc="1.143">ὀρνίθων ἀκίχητον ἐμιμήσαντο πορείην</TextUnit>
    <TextUnit id="143" loc="1.144">ἠερίῳ ξένον ἴχνος ἐρετμώσαντες ἀήτῃ,</TextUnit>
    <TextUnit id="144" loc="1.145">καὶ πόλος ἑπτάζωνος ἱμάσσετο: καὶ γὰρ ἐς εὐνὴν</TextUnit>
    <TextUnit id="145" loc="1.146">Πλουτοῦς Ζεὺς Κρονίδης πεφορημένος, ὄφρα φυτεύσῃ</TextUnit>
    <TextUnit id="146" loc="1.147">Τάνταλον οὐρανίων ἀεσίφρονα φῶρα κυπέλλων,</TextUnit>
    <TextUnit id="147" loc="1.148">αἰθέρος ἔντεα θῆκε μυχῷ κεκαλυμμένα πέτρης</TextUnit>
    <TextUnit id="148" loc="1.149">καὶ στεροπὴν ἔκρυψεν: ὑπωροφίων δὲ κεραυνῶν</TextUnit>
    <TextUnit id="149" loc="1.150">καπνὸν ἐρευγομένων ἐμελαίνετο λευκὰς ἐρίπνη,</TextUnit>
    <TextUnit id="150" loc="1.151">καὶ κρυφίῳ σπινθῆρι πυριγλώχινος ὀιστοῦ</TextUnit>
    <TextUnit id="151" loc="1.152">πηγαὶ ἐθερμαίνοντο, χαραδραίων δὲ ῥεέθρων</TextUnit>
    <TextUnit id="152" loc="1.153">Μυγδονὶς ἀφριόωσα φάραγξ ἐπεβόμβεεν ἀτμῷ.</TextUnit>
    <TextUnit id="153" loc="1.154">καὶ παλάμας τανύσας ὑπὸ νεύματι μητρὸς ̓Αρούρης</TextUnit>
    <TextUnit id="154" loc="1.155">ὅπλα Διὸς νιφόεντα Κίλιξ ἔκλεψε Τυφωεύς,</TextUnit>
    <TextUnit id="155" loc="1.156">ὅπλα πυρός: πετάσας δὲ βαρυσμαράγων στίχα λαιμῶν</TextUnit>
    <TextUnit id="156" loc="1.157">παντοίην ἀλάλαζεν ὁμοφθόγγων ὄπα θηρῶν:</TextUnit>
    <TextUnit id="157" loc="1.158">συμφυέες δὲ δράκοντες ἐπερρώοντο προσώπῳ</TextUnit>
    <TextUnit id="158" loc="1.159">πορδαλίων, βλοσυρὰς δὲ κόμας λιχμῶντο λεόντων,</TextUnit>
    <TextUnit id="159" loc="1.160">καὶ βοέας σπειρηδὸν ἐμιτρώσαντο κεραίας</TextUnit>
    <TextUnit id="160" loc="1.161">οὐραίαις ἑλίκεσσι, τανυγλώσσων δὲ γενείων</TextUnit>
    <TextUnit id="161" loc="1.162">ἰὸν ἀκοντιστῆρα συῶν ἐπεμίγνυον ἀφρῷ.</TextUnit>
    <TextUnit id="162" loc="1.163">ἔντεα δὲ Κρονίδαο τιθεὶς ὑπὸ φωλάδα πέτρην</TextUnit>
    <TextUnit id="163" loc="1.164">ἠλιβάτων ἐτίταινεν ἐς αἰθέρα λήια χειρῶν:</TextUnit>
    <TextUnit id="164" loc="1.165">εὐπαλάμῳ δὲ φάλαγγι περὶ σφυρὸν ἄκρον ̓Ολύμπου</TextUnit>
    <TextUnit id="165" loc="1.166">τῇ μὲν ἐπισφίγγων Κυνοσουρίδα, τῇ δὲ πιέζων</TextUnit>
    <TextUnit id="166" loc="1.167">ἄξονι κεκλιμένης λοφίην ἀνεσείρασεν ̓́Αρκτου</TextUnit>
    <TextUnit id="167" loc="1.168">Παρρασίης, ἑτέρῃ δὲ λαβὼν ἀνέκοψε Βοώτην,</TextUnit>
    <TextUnit id="168" loc="1.169">ἄλλῃ Φωσφόρον εἷλκε, μάτην δ' ὑπὸ κυκλάδι νύσσῃ</TextUnit>
    <TextUnit id="169" loc="1.170">πρώιος αἰθερίης ἐπεσύρισεν ἦχος ἱμάσθλης:</TextUnit>
    <TextUnit id="170" loc="1.171">εἴρυσεν ἠριγένειαν, ἐρυκομένοιο δὲ Ταύρου</TextUnit>
    <TextUnit id="171" loc="1.172">ἄχρονος ἡμιτέλεστος ἐλώφεεν ἱππότις ̔́Ωρη:</TextUnit>
    <TextUnit id="172" loc="1.173">καὶ σκιεροῖς πλοκάμοισιν ἐχιδνοκόμων κεφαλάων</TextUnit>
    <TextUnit id="173" loc="1.174">ἀχλύι φέγγος ἔην κεκερασμένον, ἠματίη δὲ</TextUnit>
    <TextUnit id="174" loc="1.175">ἠελίῳ σελάγιζε συναντέλλουσα Σελήνη.</TextUnit>
    <TextUnit id="175" loc="1.176">οὐδὲ Γίγας ἀπέληγε: παλιννόστῳ δὲ πορείῃ</TextUnit>
    <TextUnit id="176" loc="1.177">εἰς Νότον ἐκ Βορέαο, λιπὼν πόλον εἰς πόλον ἔστη:</TextUnit>
    <TextUnit id="177" loc="1.178">καὶ δολιχῇ παλάμῃ δεδραγμένος ̔Ηνιοχῆος</TextUnit>
    <TextUnit id="178" loc="1.179">νῶτα χαλαζήεντος ἐμάστιεν Αἰγοκερῆος,</TextUnit>
    <TextUnit id="179" loc="1.180">καὶ διδύμους ἐπὶ πόντον ἀπ' αἰθέρος ̓Ιχθύας ἕλκων</TextUnit>
    <TextUnit id="180" loc="1.181">κριὸν ἀνεστυφέλιξε, μεσόμφαλον ἄστρον ̓Ολύμπου,</TextUnit>
    <TextUnit id="181" loc="1.182">γείτονος εἰαρινοῖο πυραυγέος ὑψόθι κύκλου</TextUnit>
    <TextUnit id="182" loc="1.183">ἀμφιταλαντεύοντος ἰσόζυγον ἦμαρ ὀμίχλῃ.</TextUnit>
    <TextUnit id="183" loc="1.184">ὁλκαίοις δὲ πόδεσσιν ἀνῃώρητο Τυφωεὺς</TextUnit>
    <TextUnit id="184" loc="1.185">ἀγχινεφής: πετάσας δὲ πολυσπερὲς ἔθνος ἀγοστῶν</TextUnit>
    <TextUnit id="185" loc="1.186">αἰθέρος ἀννεφέλοιο κατέσκεπεν ἄργυφον αἴγλην</TextUnit>
    <TextUnit id="186" loc="1.187">αἰθύσσων ὀφίων σκολιὸν στρατόν: ὧν ὁ μὲν αὐτῶν</TextUnit>
    <TextUnit id="187" loc="1.188">ὄρθιος ἀξονίοιο διέτρεχεν ἄντυγα κύκλου,</TextUnit>
    <TextUnit id="188" loc="1.189">οὐρανίου δὲ Δράκοντος ἐπεσκίρτησεν ἀκάνθῃ</TextUnit>
    <TextUnit id="189" loc="1.190">̓́Αρεα συρίζων: ὁ δὲ Κηφέος ἐγγύθι κούρης</TextUnit>
    <TextUnit id="190" loc="1.191">ἀστραίαις παλάμῃσιν ἰσόζυγα κύκλον ἑλίξας</TextUnit>
    <TextUnit id="191" loc="1.192">δέσμιον ̓Ανδρομέδην ἑτέρῳ σφηκώσατο δεσμῷ</TextUnit>
    <TextUnit id="192" loc="1.193">λοξὸς ὑπὸ σπείρῃσιν: ὁ δὲ γλωχῖνι κεραίης</TextUnit>
    <TextUnit id="193" loc="1.194">ἰσοτύπου ταύροιο δράκων κυκλοῦτο κεράστης,</TextUnit>
    <TextUnit id="194" loc="1.195">οἰστρήσας ἑλικηδὸν ὑπὲρ βοέοιο μετώπου</TextUnit>
    <TextUnit id="195" loc="1.196">ἀντιτύπους ̔Υάδας, κεραῆς ἴνδαλμα Σελήνης,</TextUnit>
    <TextUnit id="196" loc="1.197">οἰγομέναις γενύεσσιν: ὁμοπλεκέων δὲ δρακόντων</TextUnit>
    <TextUnit id="197" loc="1.198">ἰοβόλοι τελαμῶνες ἐμιτρώσαντο Βοώτην:</TextUnit>
    <TextUnit id="198" loc="1.199">καὶ θρασὺς ἄλλος ὄρουσεν, ἰδὼν ̓́Οφιν ἄλλον ̓Ολύμπου,</TextUnit>
    <TextUnit id="199" loc="1.200">πῆχυν ἐχιδνήεντα περισκαίρων ̓Οφιούχου,</TextUnit>
    <TextUnit id="200" loc="1.201">καὶ στεφάνῳ στέφος ἄλλο περιπλέξας ̓Αριάδνης,</TextUnit>
    <TextUnit id="201" loc="1.202">αὐχένα κυρτώσας, ἐλελίζετο γαστέρος ὁλκῷ.</TextUnit>
    <TextUnit id="202" loc="1.203">καὶ Ζεφύρου ζωστῆρα καὶ ἀντιπόρου πτερὸν Εὔρου</TextUnit>
    <TextUnit id="203" loc="1.204">αἰθύσσων πολύπηχυς ἐπεστρωφᾶτο Τυφωεὺς</TextUnit>
    <TextUnit id="204" loc="1.205">νύσσαν ἐς ἀμφοτέρην, μετὰ Φωσφόρον ̔́Εσπερον ἕλκων</TextUnit>
    <TextUnit id="205" loc="1.206">καὶ λόφον ̓Ατλάντειον. ἐνὶ βρυόεντι δὲ κόλπῳ</TextUnit>
    <TextUnit id="206" loc="1.207">πολλάκι συμμάρψας Ποσιδήιον ἅρμα θαλάσσης</TextUnit>
    <TextUnit id="207" loc="1.208">εἰς χθόνα βυσσόθεν εἷλκεν: ἁλιβρέκτων δὲ κομάων</TextUnit>
    <TextUnit id="208" loc="1.209">αὖ ἐρύσας στατὸν ἵππον ὑποβρυχίης παρὰ φάτνης</TextUnit>
    <TextUnit id="209" loc="1.210">οὐρανίην ἔρριψεν ἐς ἄντυγα πῶλον ἀλήτην</TextUnit>
    <TextUnit id="210" loc="1.211">αἰχμάζων ἐς ̓́Ολυμπον: ἱμασσομένοιο δὲ δίφρου</TextUnit>
    <TextUnit id="211" loc="1.212">ἠελίου χρεμέτιζον ὑπὸ ζυγὰ κυκλάδες ἵπποι:</TextUnit>
    <TextUnit id="212" loc="1.213">πολλάκι δ' ἀγραύλοιο πεπαυμένον ἱστοβοῆος</TextUnit>
    <TextUnit id="213" loc="1.214">ταῦρον ἀπειλητῆρι μεμυκότα πήχεϊ σείων</TextUnit>
    <TextUnit id="214" loc="1.215">ἰσοφυὲς μίμημα κατηκόντιζε Σελήνης,</TextUnit>
    <TextUnit id="215" loc="1.216">καὶ δρόμον ἐστήριξεν: ἀνακρούσας δὲ χαλινῷ</TextUnit>
    <TextUnit id="216" loc="1.217">ταύρων λευκὰ λέπαδνα κατερροίζησε θεαίνης,</TextUnit>
    <TextUnit id="217" loc="1.218">λοίγιον ἰοβόλοιο χέων συριγμὸν ἐχίδνης.</TextUnit>
    <TextUnit id="218" loc="1.219">οὐδὲ κορυσσομένῳ Τιτηνιὰς εἴκαθε Μήνη:</TextUnit>
    <TextUnit id="219" loc="1.220">μαρναμένη δὲ Γίγαντος ὁμοκραίροισι καρήνοις</TextUnit>
    <TextUnit id="220" loc="1.221">ταυρείης ἐχάραξε φαεσφόρα κύκλα κεραίης:</TextUnit>
    <TextUnit id="221" loc="1.222">καὶ βόες αἰγλήεντες ἐμυκήσαντο Σελήνης</TextUnit>
    <TextUnit id="222" loc="1.223">χάσμα Τυφαονίοιο τεθηπότες ἀνθερεῶνος.</TextUnit>
    <TextUnit id="223" loc="1.224">ἀστραίας δὲ φάλαγγας ἀταρβέες ὥπλισαν ̔͂Ωραι.</TextUnit>
    <TextUnit id="224" loc="1.225">καὶ στίχες οὐρανίων ̔Ελίκων νωμήτορι κύκλῳ</TextUnit>
    <TextUnit id="225" loc="1.226">εἰς ἐνοπὴν σελάγιζον: ἐπερροίζησε δὲ πυρσῷ</TextUnit>
    <TextUnit id="226" loc="1.227">αἰθέρα βακχεύων στρατὸς αἰόλος, οἵ τε Βορῆα,</TextUnit>
    <TextUnit id="227" loc="1.228">καὶ Λιβὸς ἕσπερα νῶτα, καὶ οἳ λάχον ἄντυγας Εὔρου,</TextUnit>
    <TextUnit id="228" loc="1.229">καὶ Νοτίους ἀγκῶνας: ὁμοζήλῳ δὲ κυδοιμῷ</TextUnit>
    <TextUnit id="229" loc="1.230">ἀπλανέων ἀτίνακτος ἀπεπλάγχθη χορὸς ἄστρων,</TextUnit>
    <TextUnit id="230" loc="1.231">ἀντιπόρους δ' ἐκίχησαν ἀλήμονας: ἔβρεμε δ' ἠχῇ</TextUnit>
    <TextUnit id="231" loc="1.232">οὐρανίῳ κενεῶνι πεπαρμένος ὄρθιος ἄξων</TextUnit>
    <TextUnit id="232" loc="1.233">μεσσοπαγής: ὁρόων δὲ κυνοσσόος ἔθνεα θηρῶν</TextUnit>
    <TextUnit id="233" loc="1.234">̓Ωρίων ξίφος εἷλκε, κορυσσομένου δὲ φορῆος</TextUnit>
    <TextUnit id="234" loc="1.235">φαιδρὰ Ταναγραίης ἀμαρύσσετο νῶτα μαχαίρης:</TextUnit>
    <TextUnit id="235" loc="1.236">καὶ σέλας αἰθύσσων πυριθαλπέος ἀνθερεῶνος</TextUnit>
    <TextUnit id="236" loc="1.237">δίψιος ἀστερόεντι κύων ἐπεπάφλασε λαιμῷ</TextUnit>
    <TextUnit id="237" loc="1.238">πέμπων θερμὸν ὕλαγμα, καὶ ἠθάδος ἀντὶ λαγωοῦ</TextUnit>
    <TextUnit id="238" loc="1.239">θηρσὶ Τυφαονίῃσιν ἀνήρυγεν ἀτμὸν ὀδόντων.</TextUnit>
    <TextUnit id="239" loc="1.240">καὶ πόλος ἐσμαράγησεν: ἀμειβομένη δὲ καὶ αὐτὴ</TextUnit>
    <TextUnit id="240" loc="1.241">οὐρανὸν ἑπτάζωνον ἰσηρίθμων ἀπὸ λαιμῶν</TextUnit>
    <TextUnit id="241" loc="1.242">πληιάδων ἀλάλαζε βοὴν ἑπτάστομος ἠχώ,</TextUnit>
    <TextUnit id="242" loc="1.243">καὶ καναχὴν ἰσόμετρον ἐπεγδούπησαν ἀλῆται.</TextUnit>
    <TextUnit id="243" loc="1.244">σμερδαλέην δὲ Γίγαντος ἰδὼν ὀφιώδεα μορφὴν</TextUnit>
    <TextUnit id="244" loc="1.245">αἰγλήεις ̓Οφιοῦχος ἀλεξικάκων ἀπὸ χειρῶν</TextUnit>
    <TextUnit id="245" loc="1.246">γλαυκὰ πυριτρεφέων ἀπεσείσατο νῶτα δρακόντων,</TextUnit>
    <TextUnit id="246" loc="1.247">στικτὸν ἀκοντίζων σκολιὸν βέλος, ἀμφὶ δὲ πυρσῷ</TextUnit>
    <TextUnit id="247" loc="1.248">λαίλαπες ἐρροίζησαν, ἐτοξεύοντο δὲ λοξοὶ</TextUnit>
    <TextUnit id="248" loc="1.249">ἠέρα βακχεύοντες ἐχιδνήεντες ὀιστοί:</TextUnit>
    <TextUnit id="249" loc="1.250">καὶ θρασὺς ἰχθυόεντος ὁμόδρομος Αἰγοκερῆος</TextUnit>
    <TextUnit id="250" loc="1.251">Τοξευτὴρ βέλος ἧκεν: ἁμαξαίῳ δ' ἐνὶ κύκλῳ</TextUnit>
    <TextUnit id="251" loc="1.252">μεσσοφανὴς διδύμῃσι Δράκων μεμερισμένος ̓́Αρκτοις</TextUnit>
    <TextUnit id="252" loc="1.253">αἰθερίης ἐλέλιξε σελασφόρον ὁλκὸν ἀκάνθης:</TextUnit>
    <TextUnit id="253" loc="1.254">γείτων δ' ̓Ηριγόνης ἐλατὴρ ὁμόφοιτος ̔Αμάξης</TextUnit>
    <TextUnit id="254" loc="1.255">πήχεϊ μαρμαίροντι καλαύροπα πάλλε Βοώτης:</TextUnit>
    <TextUnit id="255" loc="1.256">γούνατι δ' Εἰδώλοιο καὶ ἀγχιπόρῳ παρὰ Κύκνῳ</TextUnit>
    <TextUnit id="256" loc="1.257">φόρμιγξ ἀστερόεσσα Διὸς μαντεύσατο νίκην.</TextUnit>
    <TextUnit id="257" loc="1.258">Κωρυκίου δὲ κάρηνα λαβὼν ἐτίναξε Τυφωεύς,</TextUnit>
    <TextUnit id="258" loc="1.259">καὶ Κίλικος ποταμοῖο ῥόον ναετῆρα πιέζων</TextUnit>
    <TextUnit id="259" loc="1.260">Ταρσὸν ὁμοῦ καὶ Κύδνον ἑνὶ ξύνωσεν ἀγοστῷ:</TextUnit>
    <TextUnit id="260" loc="1.261">καὶ κραναοῖς βελέεσσιν ὀιστεύων στίχας ἅλμης</TextUnit>
    <TextUnit id="261" loc="1.262">εἰς σκοπέλους μετένασσε, μετ' αἰθέρα πόντον ἱμάσσων:</TextUnit>
    <TextUnit id="262" loc="1.263">νισσομένου δὲ Γίγαντος ἁλιβρέκτου ποδὸς ὁλκῷ</TextUnit>
    <TextUnit id="263" loc="1.264">φαίνετο γυμνωθεῖσα δι' ὕδατος ἄβροχος ὀσφύς,</TextUnit>
    <TextUnit id="264" loc="1.265">καὶ μεσάτῳ βαρύδουπον ὕδωρ ἐπεβόμβεε μηρῷ:</TextUnit>
    <TextUnit id="265" loc="1.266">νηχόμενοι δὲ δράκοντες, ἁλιγδούπων ἀπὸ λαιμῶν</TextUnit>
    <TextUnit id="266" loc="1.267">̓́Αρεα συρίζοντες, ἐπεστρατόωντο θαλάσσῃ</TextUnit>
    <TextUnit id="267" loc="1.268">ἰὸν ἀποπτύοντες: ἐν ἰχθυόεντι δὲ πόντῳ</TextUnit>
    <TextUnit id="268" loc="1.269">ἱσταμένου Τυφῶνος ἔσω βρυόεντος ἐναύλου</TextUnit>
    <TextUnit id="269" loc="1.270">βένθεϊ ταρσὰ πέπηκτο, καὶ ἠέρι μίγνυτο γαστὴρ</TextUnit>
    <TextUnit id="270" loc="1.271">θλιβομένη νεφέεσσι: Γιγαντείου δὲ καρήνου</TextUnit>
    <TextUnit id="271" loc="1.272">φρικτὸν ἀερσιλόφων ἀίων βρύχημα λεόντων</TextUnit>
    <TextUnit id="272" loc="1.273">πόντιος ἰλυόεντι λέων ἐκαλύπτετο κόλπῳ:</TextUnit>
    <TextUnit id="273" loc="1.274">πᾶσα δὲ κητώεσσα φάλαγξ ἐστείνετο πόντῳ,</TextUnit>
    <TextUnit id="274" loc="1.275">γηγενέος πλήσαντος ὅλην ἅλα μείζονα γαίης</TextUnit>
    <TextUnit id="275" loc="1.276">ἀκλύστοις λαγόνεσσιν: ἐμυκήσαντο δὲ φῶκαι,</TextUnit>
    <TextUnit id="276" loc="1.277">καὶ βυθίῃ δελφῖνες ἐνεκρύπτοντο θαλάσσῃ:</TextUnit>
    <TextUnit id="277" loc="1.278">καὶ σκολιαῖς ἑλίκεσσι περίπλοκον ὁλκὸν ὑφαίνων</TextUnit>
    <TextUnit id="278" loc="1.279">πούλυπος αἰολόμητις ἐθήμονι πήγνυτο πέτρῃ,</TextUnit>
    <TextUnit id="279" loc="1.280">καὶ μελέων ἴνδαλμα χαραδραίη πέλε μορφή.</TextUnit>
    <TextUnit id="280" loc="1.281">οὐδέ τις ἄτρομος ἔσκε: μετερχομένη δὲ καὶ αὐτὴ</TextUnit>
    <TextUnit id="281" loc="1.282">οἰστρομανὴς μύραινα δρακοντείης πόθον εὐνῆς</TextUnit>
    <TextUnit id="282" loc="1.283">ποντοπόρων ἔφριξε θεημάχον ἄσθμα δρακόντων.</TextUnit>
    <TextUnit id="283" loc="1.284">πυργώθη δὲ θάλασσα καὶ ὡμίλησεν ̓Ολύμπῳ</TextUnit>
    <TextUnit id="284" loc="1.285">ἠλιβάτοις πελάγεσσιν: ἀερσιπόρῳ δὲ ῥεέθρῳ</TextUnit>
    <TextUnit id="285" loc="1.286">ἠέρος ἄβροχος ὄρνις ἐλούσατο γείτονι πόντῳ.</TextUnit>
    <TextUnit id="286" loc="1.287">καὶ βυθίου τριόδοντος ἔχων μίμημα Τυφωεὺς</TextUnit>
    <TextUnit id="287" loc="1.288">χειρὸς ἀμετρήτοιο ταμὼν ἐνοσίχθονι παλμῷ</TextUnit>
    <TextUnit id="288" loc="1.289">νῆσον ἁλικρήπιδος ἀποσπάδα πέζαν ἀρούρης</TextUnit>
    <TextUnit id="289" loc="1.290">ῥῖψε παλινδίνητον ὅλην σφαιρηδὸν ἑλίξας:</TextUnit>
    <TextUnit id="290" loc="1.291">μαρναμένου δὲ Γίγαντος ἐν ἠέρι γείτονες ἄστρων</TextUnit>
    <TextUnit id="291" loc="1.292">ἠέλιον σκιόωντες ἐθωρήχθησαν ̓Ολύμπῳ</TextUnit>
    <TextUnit id="292" loc="1.293">ἠλιβάτου πρηῶνος ἀκοντιστῆρες ἀγοστοί.</TextUnit>
    <TextUnit id="293" loc="1.294">καὶ βύθιον μετὰ τέρμα, μετὰ χθονὸς εὔλοχον ἕδρην</TextUnit>
    <TextUnit id="294" loc="1.295">Ζεὺς νόθος ὥπλισε χεῖρα πυριγλώχινι κεραυνῷ:</TextUnit>
    <TextUnit id="295" loc="1.296">ἔντεα δὲ Κρονίωνος ἀμαιμακέτῃσιν ἀείρων</TextUnit>
    <TextUnit id="296" loc="1.297">χερσὶ διηκοσίῃσι πέλωρ ἐμόγησε Τυφωεὺς</TextUnit>
    <TextUnit id="297" loc="1.298">βριθοσύνῃ: παλάμῃ δὲ μιῇ κούφιζε Κρονίων.</TextUnit>
    <TextUnit id="298" loc="1.299">ἀννεφέλου δὲ Γίγαντος ἐπὶ ξηροῖσιν ἀγοστοῖς</TextUnit>
    <TextUnit id="299" loc="1.300">βροντὴ κωφὸν ἔπεμπεν ἀδουπήτου μέλος ἠχοῦς</TextUnit>
    <TextUnit id="300" loc="1.301">ἠρέμα βομβήσασα, μόγις δέ οἱ ἠέρος αὐχμῷ</TextUnit>
    <TextUnit id="301" loc="1.302">ἀσταγέος νιφετοῖο κατείβετο διψὰς ἐέρση:</TextUnit>
    <TextUnit id="302" loc="1.303">ἀστεροπὴ δ' ἤχλυσε, καὶ εἴκελον αἴθοπι καπνῷ</TextUnit>
    <TextUnit id="303" loc="1.304">μαρμαρυγῇ σελάγιζε κατηφέι λεπταλέον πῦρ:</TextUnit>
    <TextUnit id="304" loc="1.305">καὶ παλάμας νοέοντες ἀπειρήτοιο φορῆος,</TextUnit>
    <TextUnit id="305" loc="1.306">ἄρσενα πυρσὸν ἔχοντες, ἐθηλύνοντο κεραυνοί,</TextUnit>
    <TextUnit id="306" loc="1.307">πυκνὸν ὀλισθήσαντες ἀμετρήτων ἀπὸ χειρῶν</TextUnit>
    <TextUnit id="307" loc="1.308">ἅλμασιν αὐτοπόροισιν: ἀπεπλάζοντο δὲ πυρσοὶ</TextUnit>
    <TextUnit id="308" loc="1.309">οὐρανίου ποθέοντες ἐθήμονα χεῖρα φορῆος.</TextUnit>
    <TextUnit id="309" loc="1.310">ὡς δ' ὅτε τις πλήξιππος ἀποπτυστῆρα χαλινοῦ</TextUnit>
    <TextUnit id="310" loc="1.311">ξεῖνος ἀνὴρ ἀδίδακτος ἀπειθέα πῶλον ἱμάσσων</TextUnit>
    <TextUnit id="311" loc="1.312">πυκνὰ μάτην μογέεσκεν, ὁ δὲ θρασὺς ἔμφρονι θυμῷ</TextUnit>
    <TextUnit id="312" loc="1.313">χεῖρα νόθην γίνωσκεν ἀήθεος ἡνιοχῆος,</TextUnit>
    <TextUnit id="313" loc="1.314">οἰστρηθεὶς δ' ἀνέπαλτο, καὶ ὄρθιος ὑψόσε βαίνων,</TextUnit>
    <TextUnit id="314" loc="1.315">στηρίξας ἀτίνακτον ὀπισθιδίου ποδὸς ὁπλήν,</TextUnit>
    <TextUnit id="315" loc="1.316">προσθιδίους προβλῆτας ἐκούφισε γούνατα πάλλων,</TextUnit>
    <TextUnit id="316" loc="1.317">καὶ λόφον ᾐώρησεν, ἐπ' ἀμφοτέρων δέ οἱ ὤμων</TextUnit>
    <TextUnit id="317" loc="1.318">ἀμφιλαφὴς δεδόνητο παρήορος αὐχένι χαίτη:</TextUnit>
    <TextUnit id="318" loc="1.319">ὣς ὅ γε χερσὶν ἔκαμνεν ἀμοιβαίῃσιν ἀείρων</TextUnit>
    <TextUnit id="319" loc="1.320">μαρμαρυγὴν φύξηλιν ἀλωομένοιο κεραυνοῦ.</TextUnit>
    <TextUnit id="320" loc="1.321">ὄφρα μὲν εἰν ̓Αρίμοις ἐπεφοίτεε Κάδμος ἀλήτης,</TextUnit>
    <TextUnit id="321" loc="1.322">τόφρα δὲ Δικταίης ὑπὲρ ᾐόνος ὑγροπόρος βοῦς</TextUnit>
    <TextUnit id="322" loc="1.323">ἐκ λοφιῆς ἀδίαντον ἑῆς ἀπεθήκατο κούρην.</TextUnit>
    <TextUnit id="323" loc="1.324">καὶ Κρονίδην ὁρόωσα πόθῳ δεδονημένον ̔́Ηρη</TextUnit>
    <TextUnit id="324" loc="1.325">ζηλομανὴς γελόωντι χόλῳ ξυνώσατο φωνήν:</TextUnit>
    <TextUnit id="325" loc="1.326">“Φοῖβε, τεῷ γενετῆρι παρίστασο, μή τις ἀροτρεὺς</TextUnit>
    <TextUnit id="326" loc="1.327">Ζῆνα λαβὼν ἐρύσειεν ἐς ἐννοσίγαιον ἐχέτλην.</TextUnit>
    <TextUnit id="327" loc="1.328">αἴθε λαβὼν ἐρύσειεν, ὅπως Διὶ τοῦτο βοήσω:</TextUnit>
    <TextUnit id="328" loc="1.329">τέτλαθι διπλόα κέντρα καὶ ἀγρονόμων καὶ ̓Ερώτων.</TextUnit>
    <TextUnit id="329" loc="1.330">ὡς Νόμιος, κλυτότοξε, τεὸν ποίμαινε τοκῆα,</TextUnit>
    <TextUnit id="330" loc="1.331">μὴ Κρονίδην ζεύξειε βοῶν ἐλάτειρα Σελήνη,</TextUnit>
    <TextUnit id="331" loc="1.332">μὴ λέχος ̓Ενδυμίωνος ἰδεῖν σπεύδουσα νομῆος</TextUnit>
    <TextUnit id="332" loc="1.333">Ζηνὸς ὑποστίξειεν ἀφειδέι νῶτον ἱμάσθλῃ.</TextUnit>
    <TextUnit id="333" loc="1.334">Ζεῦ ἄνα, πόρτις ἐοῦσα κερασφόρος ἤμβροτεν ̓Ιώ,</TextUnit>
    <TextUnit id="334" loc="1.335">ὅττί σε μή ποτε τοῖον ἴδεν πόσιν, ὄφρα λοχεύσῃ</TextUnit>
    <TextUnit id="335" loc="1.336">ἰσοφυῆ τινα ταῦρον ὁμοκραίρῳ παρακοίτῃ.</TextUnit>
    <TextUnit id="336" loc="1.337">̔Ερμείαν πεφύλαξο βοοκλόπον ἠθάδι τέχνῃ,</TextUnit>
    <TextUnit id="337" loc="1.338">μή σε λαβὼν ἅτε ταῦρον ἑὸν κλέψειε τοκῆα,</TextUnit>
    <TextUnit id="338" loc="1.339">καὶ κιθάρην ὀπάσειε τεῷ πάλιν υἱέι Φοίβῳ</TextUnit>
    <TextUnit id="339" loc="1.340">ἅρπαγος ἁρπαμένου κειμήλιον. ἀλλὰ τί ῥέξω;</TextUnit>
    <TextUnit id="340" loc="1.341">ὤφελεν ἀγρύπνοισιν ὅλον δέμας ὄμμασι λάμπων</TextUnit>
    <TextUnit id="341" loc="1.342">Αργος ἔτι ζώειν, ἵνα δύσβατον εἰς νομὸν ἕλκων</TextUnit>
    <TextUnit id="342" loc="1.343">πλευρὰ Διὸς πλήξειε καλαύροπι βουκόλος ̔́Ηρης.”</TextUnit>
    <TextUnit id="343" loc="1.344">ἡ μὲν ἔφη: Κρονίδης δὲ λιπὼν ταυρώπιδα μορφὴν</TextUnit>
    <TextUnit id="344" loc="1.345">εἴκελος ἠιθέῳ περιδέδρομεν ἄζυγα κούρην:</TextUnit>
    <TextUnit id="345" loc="1.346">καὶ μελέων ἔψαυσεν, ἀπὸ στέρνοιο δὲ νύμφης</TextUnit>
    <TextUnit id="346" loc="1.347">μίτρην πρῶτον ἔλυσε περίτροχον, ὡς ἀέκων δὲ</TextUnit>
    <TextUnit id="347" loc="1.348">οἰδαλέην ἔθλιψεν ἀκαμπέος ἄντυγα μαζοῦ,</TextUnit>
    <TextUnit id="348" loc="1.349">καὶ κύσε χείλεος ἄκρον, ἀναπτύξας δὲ σιωπῇ</TextUnit>
    <TextUnit id="349" loc="1.350">ἁγνὸν ἀνυμφεύτου πεφυλαγμένον ἅμμα κορείης</TextUnit>
    <TextUnit id="350" loc="1.351">ὄμφακα Κυπριδίων ἐδρέψατο καρπὸν ̓Ερώτων.</TextUnit>
    <TextUnit id="351" loc="1.352">καὶ διδύμῃ σφριγόωσα γονῇ κυμαίνετο γαστήρ:</TextUnit>
    <TextUnit id="352" loc="1.353">καὶ ζαθέης ὠδῖνος ἑὴν ἐγκύμονα νύμφην</TextUnit>
    <TextUnit id="353" loc="1.354">κάλλιπεν ̓Αστερίωνι, βαθυπλούτῳ παρακοίτῃ,</TextUnit>
    <TextUnit id="354" loc="1.355">Ζεὺς πόσις: ἀντέλλων δὲ παρὰ σφυρόν ̔Ηνιοχῆος</TextUnit>
    <TextUnit id="355" loc="1.356">νυμφίος ἀστερόεις ἀμαρύσσετο Ταῦρος ̓Ολύμπου,</TextUnit>
    <TextUnit id="356" loc="1.357">εἰαρινῷ Φαέθοντι φιλόδροσα νῶτα φυλάσσων,</TextUnit>
    <TextUnit id="357" loc="1.358">ὀκλαδὸν ἀντέλλων ἐπικάρσιος: ἡμιβαφὴς δὲ</TextUnit>
    <TextUnit id="358" loc="1.359">δεξιὸν ̓Ωρίωνι πόδα προβλῆτα τιταίνων</TextUnit>
    <TextUnit id="359" loc="1.360">φαίνεται, ἑσπερίην δέ θοώτερος ἄντυγα βαίνων</TextUnit>
    <TextUnit id="360" loc="1.361">σύνδρομον ἀντέλλοντα παρέρχεται ̔Ηνιοχῆα.</TextUnit>
    <TextUnit id="361" loc="1.362">ὣς ὁ μὲν ἐστήρικτο κατ' οὐρανόν. οὐ δὲ Τυφωεὺς</TextUnit>
    <TextUnit id="362" loc="1.363">μέλλεν ἔτι κρατέειν Διὸς ἔντεα: τοξοφόρῳ γὰρ</TextUnit>
    <TextUnit id="363" loc="1.364">Ζεὺς Κρονίδης σὺν ̓́Ερωτι πόλον δινωτὸν ἐάσας</TextUnit>
    <TextUnit id="364" loc="1.365">φοιταλέῳ μαστῆρι δι' οὔρεος ἤντετο Κάδμῳ</TextUnit>
    <TextUnit id="365" loc="1.366">πλαζομένῳ, ξυνὴν δὲ πολύτροπον ἤρτυε βουλὴν</TextUnit>
    <TextUnit id="366" loc="1.367">ῥαψάμενος Τυφῶνι δυσηλακάτου λίνα Μοίρης.</TextUnit>
    <TextUnit id="367" loc="1.368">καὶ Διὶ παμμεδέοντι συνέμπορος αἰγίβοτος Πὰν</TextUnit>
    <TextUnit id="368" loc="1.369">δῶκε βόας καὶ μῆλα καὶ εὐκεράων στίχας αἰγῶν:</TextUnit>
    <TextUnit id="369" loc="1.370">πλέξας δ' ἐκ καλάμων καλύβην, ἑλικώδεϊ δεσμῷ</TextUnit>
    <TextUnit id="370" loc="1.371">πῆξεν ὑπὲρ δαπέδοιο, καὶ ἀγνώστῳ τινὶ μορφῇ</TextUnit>
    <TextUnit id="371" loc="1.372">ποιμενίην ἐσθῆτα καθαψάμενος χροῒ Κάδμου</TextUnit>
    <TextUnit id="372" loc="1.373">εἵμασι μιμηλοῖσι νόθον χλαίνωσε νομῆα:</TextUnit>
    <TextUnit id="373" loc="1.374">καὶ δολίην σύριγγα φέρων εἰδήμονι Κάδμῳ</TextUnit>
    <TextUnit id="374" loc="1.375">δῶκε Τυφαονίοιο κυβερνήτειραν ὀλέθρου.</TextUnit>
    <TextUnit id="375" loc="1.376">ψευδαλέον δὲ βοτῆρα καὶ ἡνιοχῆα γενέθλης</TextUnit>
    <TextUnit id="376" loc="1.377">Ζεὺς καλέσας πτερόεντα μίαν ξυνώσατο βουλήν:</TextUnit>
    <TextUnit id="377" loc="1.378">“Κάδμε πέπον, σύριζε, καὶ οὐρανὸς εὔδιος ἔσται:</TextUnit>
    <TextUnit id="378" loc="1.379">δηθύνεις, καὶ ̓́Ολυμπος ἱμάσσεται: ἡμετέροις γὰρ</TextUnit>
    <TextUnit id="379" loc="1.380">τεύχεσιν οὐρανίοις κεκορυθμένος ἐστὶ Τυφωεύς</TextUnit>
    <TextUnit id="380" loc="1.381">αἰγὶς ἐμοὶ μούνη περιλείπεται: ἀλλὰ τί ῥέξει</TextUnit>
    <TextUnit id="381" loc="1.382">αἰγὶς ἐμὴ Τυφῶνος ἐριδμαίνουσα κεραυνῷ;</TextUnit>
    <TextUnit id="382" loc="1.383">δείδια, μὴ γελάσειε γέρων Κρόνος, ἀντιβίου δὲ</TextUnit>
    <TextUnit id="383" loc="1.384">ἅζομαι αὐχένα γαῦρον ἀγήνορος ̓Ιαπετοῖο:</TextUnit>
    <TextUnit id="384" loc="1.385">δείδια μυθοτόκον πλέον ̔Ελλάδα, μή τις ̓Αχαιῶν</TextUnit>
    <TextUnit id="385" loc="1.386">ὑέτιον Τυφῶνα καὶ ὑψιμέδοντα καλέσσῃ</TextUnit>
    <TextUnit id="386" loc="1.387">ἢ ὕπατον, χραίνων ἐμὸν οὔνομα. γίνεο βούτης</TextUnit>
    <TextUnit id="387" loc="1.388">εἰς μίαν ἠριγένειαν, ἀμερσινόῳ δὲ λιγαίνων</TextUnit>
    <TextUnit id="388" loc="1.389">ῥύεο ποιμενίῃ σέο πηκτίδι ποιμένα κόσμου,</TextUnit>
    <TextUnit id="389" loc="1.390">μὴ νεφεληγερέταο Τυφωέος ἦχον ἀκούσω,</TextUnit>
    <TextUnit id="390" loc="1.391">μὴ βροντήν ἑτέροιο νόθου Διός, ἀλλά ἑ παύσω</TextUnit>
    <TextUnit id="391" loc="1.392">μαρνάμενον στεροπῇσι καὶ αἰχμάζοντα κεραυνῷ.</TextUnit>
    <TextUnit id="392" loc="1.393">εἰ δὲ Διὸς λάχες αἷμα καὶ ̓Ιναχίης γένος ̓Ιοῦς,</TextUnit>
    <TextUnit id="393" loc="1.394">κερδαλέης σύριγγος ἀλεξικάκῳ σέο μολπῇ</TextUnit>
    <TextUnit id="394" loc="1.395">θέλγε νόον Τυφῶνος. ἐγὼ δέ σοι ἄξια μόχθων</TextUnit>
    <TextUnit id="395" loc="1.396">δώσω διπλόα δῶρα: σὲ γὰρ ῥυτῆρα τελέσσω</TextUnit>
    <TextUnit id="396" loc="1.397">ἁρμονίης κόσμοιο καὶ ̔Αρμονίης παρακοίτην.</TextUnit>
    <TextUnit id="397" loc="1.398">καὶ σύ, τελεσσιγόνοιο γάμου πρωτόσπορος ἀρχή,</TextUnit>
    <TextUnit id="398" loc="1.399">τεῖνον, ̓́Ερως, σέο τόξα, καὶ οὐκέτι κόσμος ἀλήτης.</TextUnit>
    <TextUnit id="399" loc="1.400">εἰ πέλεν ἐκ σέο πάντα, βίου φιλοτήσιε ποιμήν,</TextUnit>
    <TextUnit id="400" loc="1.401">ἓν βέλος ἄλλο τάνυσσον, ἵνα ξύμπαντα σαώσῃς:</TextUnit>
    <TextUnit id="401" loc="1.402">ὡς πυρόεις, Τυφῶνι κορύσσεο, πυρσοφόροι δὲ</TextUnit>
    <TextUnit id="402" loc="1.403">ἐκ σέο νοστήσωσιν ἐμὴν ἐπὶ χεῖρα κεραυνοί.</TextUnit>
    <TextUnit id="403" loc="1.404">πανδαμάτωρ, ἕνα βάλλε τεῷ πυρί, θελγόμενον δὲ</TextUnit>
    <TextUnit id="404" loc="1.405">σὸν βέλος ἀγρεύσειε, τὸν οὐ νίκησε Κρονίων:</TextUnit>
    <TextUnit id="405" loc="1.406">Καδμείης δ' ἐχέτω φρενοθελγέος οἶστρον ἀοιδῆς</TextUnit>
    <TextUnit id="406" loc="1.407">ὅσσον ἐγὼ πόθον ἔσχου ἐς Εὐρώπης ὑμεναίους.”</TextUnit>
    <TextUnit id="407" loc="1.408">ὣς εἰπὼν κερόεντι πανείκελος ἔσσυτο ταύρῳ,</TextUnit>
    <TextUnit id="408" loc="1.409">ἔνθεν ὄρος πέλε Ταῦρος ἐπώνυμον. ὀξὺ δὲ τείνων</TextUnit>
    <TextUnit id="409" loc="1.410">Κάδμος ὁμοφθόγγων δονάκων ἀπατήλιον ἠχώ,</TextUnit>
    <TextUnit id="410" loc="1.411">κλίνας γείτονι νῶτον ὑπὸ δρυῒ φορβάδος ὕλης:</TextUnit>
    <TextUnit id="411" loc="1.412">καὶ φορέων ἄγραυλον ἀληθέος εἷμα νομῆος,</TextUnit>
    <TextUnit id="412" loc="1.413">πέμπε Τυφαονίῃσι δολοπλόκον ὕμνον ἀκουαῖς</TextUnit>
    <TextUnit id="413" loc="1.414">οἰδαλέῃ φύσημα παρηίδι λεπτὸν ἰάλλων.</TextUnit>
    <TextUnit id="414" loc="1.415">ἔνθα Γίγας φιλάοιδος ἐχιδναίῳ ποδὸς ὁλκῷ</TextUnit>
    <TextUnit id="415" loc="1.416">ἄνθορεν εἰσαΐων δόλιον μέλος: ἔνδοθι δ' ἄντρου</TextUnit>
    <TextUnit id="416" loc="1.417">ὅπλα Διὸς φλογόεντα λιπὼν παρὰ μητέρι Γαίῃ</TextUnit>
    <TextUnit id="417" loc="1.418">τερψινόου σύριγγος ἐδίζετο γείτονα μολπὴν</TextUnit>
    <TextUnit id="418" loc="1.419">ἑσπόμενος μελέεσσιν: ἰδὼν δέ μιν ἐγγύθι λόχμης</TextUnit>
    <TextUnit id="419" loc="1.420">Κάδμος, ἅτε τρομέων, ὑπὸ ῥωγάδι κεύθετο πέτρῃ.</TextUnit>
    <TextUnit id="420" loc="1.421">ἀλλά μιν ὑψικάρηνος ἀλυσκάζοντα νοήσας</TextUnit>
    <TextUnit id="421" loc="1.422">νεύμασιν ἀφθόγγοισι πέλωρ ἐκάλεσσε Τυφωεύς,</TextUnit>
    <TextUnit id="422" loc="1.423">καὶ δόλον οὐ γίνωσκε λιγύθροον: ἀντιτύπῳ δὲ</TextUnit>
    <TextUnit id="423" loc="1.424">ποιμένι δεξιτερὴν μίαν ὤρεγεν, ἄρκυν ὀλέθρου</TextUnit>
    <TextUnit id="424" loc="1.425">ἀγνώσσων: μεσάτῳ δὲ δαφοινήεντι προσώπῳ</TextUnit>
    <TextUnit id="425" loc="1.426">ἀνδρομέῳ γελόων κενεαυχέα ῥήξατο φωνήν:</TextUnit>
    <TextUnit id="426" loc="1.427">“Αἰπόλε, τί τρομέεις με; τί φάεα χειρὶ καλύπτεις;</TextUnit>
    <TextUnit id="427" loc="1.428">καλὸν ἐμοὶ βροτὸν ἄνδρα μετὰ Κρονίωνα διώκειν,</TextUnit>
    <TextUnit id="428" loc="1.429">καλὸν ἐμοὶ σύριγγα σὺν ἀστεροπῇσιν ἀείρειν:</TextUnit>
    <TextUnit id="429" loc="1.430">τί ξυνὸν καλάμοισι καὶ αἰθαλόεντι κεραυνῷ;</TextUnit>
    <TextUnit id="430" loc="1.431">πηκτίδα σὴν ἔχε μοῦνος, ἐπεὶ λάχεν ἄλλο Τυφωεὺς</TextUnit>
    <TextUnit id="431" loc="1.432">ὄργανον αὐτοβόητον ̓Ολύμπιον: ἑζόμενος δὲ</TextUnit>
    <TextUnit id="432" loc="1.433">χερσὶν ἀδουπήτοισιν ἐθήμονος ἄμμορος ἠχοῦς</TextUnit>
    <TextUnit id="433" loc="1.434">πηκτίδος ὑμετέρης ἐπιδεύεται ἀννέφελος Ζεύς:</TextUnit>
    <TextUnit id="434" loc="1.435">σῶν δ' ὀλίγων δονάκων ἐχέτω κτύπον: οὐτιδανοὺς γὰρ</TextUnit>
    <TextUnit id="435" loc="1.436">οὐ πλεκτοὺς καλάμους καλάμοις στοιχηδὸν ἑλίσσω,</TextUnit>
    <TextUnit id="436" loc="1.437">ἀλλὰ κυλινδομένας νεφέλας νεφέλῃσι συνάπτων</TextUnit>
    <TextUnit id="437" loc="1.438">οὐρανίοις πατάγοισιν ὁμόζυγα δοῦπον ἰάλλω.</TextUnit>
    <TextUnit id="438" loc="1.439">στήσω δ', ἢν ἐθέλῃς, φιλίην ἔριν: ἀλλά σὺ μέλπων</TextUnit>
    <TextUnit id="439" loc="1.440">πέμπε μέλος δονακῶδες, ἐγὼ βρονταῖον ἀράσσω:</TextUnit>
    <TextUnit id="440" loc="1.441">πνεύματι μὲν σφριγόωσαν ἔχων προβλῆτα παρειὴν</TextUnit>
    <TextUnit id="441" loc="1.442">φυσιάᾳς στομάτεσσιν, ἱμασσόμενοι δὲ Βορῆος</TextUnit>
    <TextUnit id="442" loc="1.443">ἄσθματι φυσητῆρος ἐμοὶ βρομέουσι κεραυνοί.</TextUnit>
    <TextUnit id="443" loc="1.444">βουκόλε, μισθὸν ἔχοις σέο πηκτίδος: οὐράνιον γὰρ</TextUnit>
    <TextUnit id="444" loc="1.445">ἀντὶ Διὸς σκηπτοῦχος ὅτε θρόνον ἡνιοχεύσω,</TextUnit>
    <TextUnit id="445" loc="1.446">ἑσπόμενον μετὰ γαῖαν ἐς αἰθέρα καὶ σὲ κομίσσω</TextUnit>
    <TextUnit id="446" loc="1.447">αὐτῇ ὁμοῦ σύριγγι καί, ἢν ἐθέλῃς, ἅμα ποίμνῃ:</TextUnit>
    <TextUnit id="447" loc="1.448">οὐδὲ τεῆς ἀγέλης νοσφίσσεαι: ἰσοτύπου γὰρ</TextUnit>
    <TextUnit id="448" loc="1.449">στηρίξω σέθεν αἶγας ὑπὲρ ῥάχιν Αἰγοκερῆος</TextUnit>
    <TextUnit id="449" loc="1.450">ἢ σχεδὸν ̔Ηνιοχῆος, ὃς ̓Ωλενίην ἐν ̓Ολύμπῳ</TextUnit>
    <TextUnit id="450" loc="1.451">πήχεϊ μαρμαίροντι σελασφόρον Αἶγα τιταίνει:</TextUnit>
    <TextUnit id="451" loc="1.452">στήσω δ' ὀμβροτόκοιο παρὰ πλατὺν αὐχένα Ταύρου</TextUnit>
    <TextUnit id="452" loc="1.453">σοὺς βόας ἀστερόεντας ἐπαντέλλοντας ̓Ολύμπῳ,</TextUnit>
    <TextUnit id="453" loc="1.454">ἢ δροσερὴν παρὰ νύσσαν, ὅπῃ ζωθαλπέι λαιμῷ</TextUnit>
    <TextUnit id="454" loc="1.455">ἠνεμόεν μύκημα βόες πέμπουσι Σελήνης.</TextUnit>
    <TextUnit id="455" loc="1.456">οὐδὲ τεῆς καλύβης ὀλίγης χρέος: ἀντὶ δὲ λόχμης</TextUnit>
    <TextUnit id="456" loc="1.457">αἰθερίαις ̓Ερίφοισι συναστράπτοι σέο ποίμνη.</TextUnit>
    <TextUnit id="457" loc="1.458">καὶ φάτνης ἑτέρης τελέσω τύπον, ὄφρα καὶ αὐτὴ</TextUnit>
    <TextUnit id="458" loc="1.459">ἰσοφυὴς λάμψειεν ̓́Ονων παρὰ γείτονι Φάτνῃ.</TextUnit>
    <TextUnit id="459" loc="1.460">ἔσσο καὶ ἀστερόεις μετὰ βουκόλον, ἧχι Βοώτης</TextUnit>
    <TextUnit id="460" loc="1.461">φαίνεται, ἀστραίην δὲ καλαύροπα καὶ σὺ τιταίνων</TextUnit>
    <TextUnit id="461" loc="1.462">ἔσσο Λυκαονίης ἐλατὴρ ̓Αρκτῷος ̔Αμάξης.</TextUnit>
    <TextUnit id="462" loc="1.463">οὐρανίου Τυφῶνος ὁμέστιος, ὄλβιε ποιμήν,</TextUnit>
    <TextUnit id="463" loc="1.464">σήμερον ἐν χθονὶ μέλπε, καὶ αὔριον ἐντὸς ̓Ολύμπου.</TextUnit>
    <TextUnit id="464" loc="1.465">μολπῆς δ' ἄξια δῶρα παρ' ἀστεροφεγγέι κύκλῳ</TextUnit>
    <TextUnit id="465" loc="1.466">στηρίξω σέθεν ὄψιν ̓Ολύμπιον, ἡδυμελῆ δὲ</TextUnit>
    <TextUnit id="466" loc="1.467">οὐρανίῃ Φόρμιγγι τεὴν σύριγγα συνάψω.</TextUnit>
    <TextUnit id="467" loc="1.468">σοὶ γάμον, ἢν ἐθέλῃς, δωρήσομαι ἁγνὸν ̓Αθήνης:</TextUnit>
    <TextUnit id="468" loc="1.469">εἰ δέ σοι οὐ γλαυκῶπις ἐπεύαδε, δέχνυσο Λητὼ</TextUnit>
    <TextUnit id="469" loc="1.470">ἢ Χάριν ἢ Κυθέρειαν ἢ ̓́Αρτεμιν ἢ γάμον ̔́Ηβης:</TextUnit>
    <TextUnit id="470" loc="1.471">μούνης ἡμετέρης μὴ δίζεο δέμνιον ̔́Ηρης.</TextUnit>
    <TextUnit id="471" loc="1.472">εἰ δ' ἔλαχες πλήξιππον ἀδελφεὸν ἴδμονα δίφρου,</TextUnit>
    <TextUnit id="472" loc="1.473">ἔμπυρον ̓Ηελίου τετράζυγον ἅρμα δεχέσθω:</TextUnit>
    <TextUnit id="473" loc="1.474">εἰ δὲ Διὸς ποθέεις, ὡς αἰπόλος, αἰγίδα πάλλειν,</TextUnit>
    <TextUnit id="474" loc="1.475">δώσω σοι τόδε δῶρον. ἐγὼ δ' ἐς ̓́Ολυμπον ὁδεύσω</TextUnit>
    <TextUnit id="475" loc="1.476">οὐκ ἀλέγων Κρονίωνος ἀτευχέος: οὐτιδανὴ γὰρ</TextUnit>
    <TextUnit id="476" loc="1.477">ἔντεσι θῆλυς ἐοῦσα τί μοι ῥέξειεν ̓Αθήνη;</TextUnit>
    <TextUnit id="477" loc="1.478">ἀλλὰ Τυφαονίην ἀναβάλλεο, βουκόλε, νίκην,</TextUnit>
    <TextUnit id="478" loc="1.479">γνήσιον ὑμνείων με νέον σκηπτοῦχον ̓Ολύμπου</TextUnit>
    <TextUnit id="479" loc="1.480">σκῆπτρα Διὸς φορέοντα καὶ ἀστράπτοντα χιτῶνα.”</TextUnit>
    <TextUnit id="480" loc="1.481">εἶπε, καὶ ̓Αδρήστεια τόσην ἐγράψατο φωνήν.</TextUnit>
    <TextUnit id="481" loc="1.482">ἀλλ' ὅτε δὴ γίνωσκεν ἑκούσιον εἰς λίνον ἄγρης</TextUnit>
    <TextUnit id="482" loc="1.483">νήματι Μοιριδίῳ πεφορημένον υἱὸν ἀρούρης</TextUnit>
    <TextUnit id="483" loc="1.484">τερψινόων δονάκων βεβολημένον ἡδέι κέντρῳ,</TextUnit>
    <TextUnit id="484" loc="1.485">κερδαλέην ἀγέλαστος ἀνήρυγε Κάδμος ἰωήν:</TextUnit>
    <TextUnit id="485" loc="1.486">“Βαιὸν ἐμῆς σύριγγος ἐθάμβεες ἦχον ἀκούσας:</TextUnit>
    <TextUnit id="486" loc="1.487">εἰπέ, τί κεν ῥέξειας, ὅταν σέο θῶκον ἀείσω</TextUnit>
    <TextUnit id="487" loc="1.488">ἑπτατόνου κιθάρης ἐπινίκιον ὕμνον ἀράσσων;</TextUnit>
    <TextUnit id="488" loc="1.489">καὶ γὰρ ἐπουρανίοισιν ἐγὼ πλήκτροισιν ἐρίζων</TextUnit>
    <TextUnit id="489" loc="1.490">Φοῖβον ἐμῇ φόρμιγγι παρέδραμον, ἡμετέρας δὲ</TextUnit>
    <TextUnit id="490" loc="1.491">χορδὰς εὐκελάδους Κρονίδης ἀμάθυνε κεραυνῷ</TextUnit>
    <TextUnit id="491" loc="1.492">υἱέι νικηθέντι φέρων χάριν: εἰ δὲ ποθ' εὕρω</TextUnit>
    <TextUnit id="492" loc="1.493">νεῦρα πάλιν σφριγόωντα, μέλος πλήκτροισι τιταίνων</TextUnit>
    <TextUnit id="493" loc="1.494">θέλξω δένδρεα πάντα καὶ οὔρεα καὶ φρένα θηρῶν:</TextUnit>
    <TextUnit id="494" loc="1.495">καὶ στέφος αὐτοέλικτον, ὁμόζυγον ἥλικι γαίῃ,</TextUnit>
    <TextUnit id="495" loc="1.496">ὠκεανὸν σπεύδοντα παλινδίνητον ἐρύξω</TextUnit>
    <TextUnit id="496" loc="1.497">τὴν αὐτὴν περὶ νύσσαν ἄγειν κυκλούμενον ὕδωρ,</TextUnit>
    <TextUnit id="497" loc="1.498">ἀπλανέων δὲ φάλαγγα καὶ ἀντιθέοντας ἀλήτας</TextUnit>
    <TextUnit id="498" loc="1.499">στήσω, καὶ Φαέθοντα καὶ ἱστοβοῆα Σελήνης.</TextUnit>
    <TextUnit id="499" loc="1.500">ἀλλὰ θεοὺς καὶ Ζῆνα βαλὼν πυρόεντι βελέμνῳ</TextUnit>
    <TextUnit id="500" loc="1.501">μοῦνον ἔα κλυτότοξον, ὅπως περὶ δεῖπνα τραπέζης</TextUnit>
    <TextUnit id="501" loc="1.502">δαινυμένου Τυφῶνος ἐγὼ καὶ Φοῖβος ἐρίζω,</TextUnit>
    <TextUnit id="502" loc="1.503">τίς τίνα νικήσειε μέγαν Τυφῶνα λιγαίνων.</TextUnit>
    <TextUnit id="503" loc="1.504">Πιερίδας μὴ κτεῖνε χορίτιδας, ὄφρα καὶ αὐταὶ</TextUnit>
    <TextUnit id="504" loc="1.505">Φοίβου κῶμον ἄγοντος ἤ ὑμετέροιο νομῆος</TextUnit>
    <TextUnit id="505" loc="1.506">θῆλυ μέλος πλέξωσιν ὁμόθροον ἄρσενι μολπῇ.”</TextUnit>
    <TextUnit id="506" loc="1.507">ἔννεπε: καὶ χαροπῇσιν ἐπ' ὀφρύσι νεῦσε Τυφωεύς,</TextUnit>
    <TextUnit id="507" loc="1.508">καὶ πλοκάμους ἐδόνησεν: ἐρευγομένων δὲ κομάων</TextUnit>
    <TextUnit id="508" loc="1.509">ἰὸν ἐχιδνήεντα περιρραίνοντο κολῶναι.</TextUnit>
    <TextUnit id="509" loc="1.510">καὶ ταχὺς εἰς ἑὸν ἄντρον ἐπείγετο: κεῖθεν ἀείρας</TextUnit>
    <TextUnit id="510" loc="1.511">νεῦρα Διὸς δολόεντι πόρεν ξεινήια Κάδμῳ,</TextUnit>
    <TextUnit id="511" loc="1.512">νεῦρα, τά περ χθονὶ πῖπτε Τυφαονίῃ ποτὲ χάρμῃ.</TextUnit>
    <TextUnit id="512" loc="1.513">καὶ δόσιν ἀμβροσίην ἀπατήλιος ᾔνεσε ποιμήν:</TextUnit>
    <TextUnit id="513" loc="1.514">καὶ τὰ μὲν ἀμφαφάασκε καὶ ἅρμενον οἷά τε χορδὴν</TextUnit>
    <TextUnit id="514" loc="1.515">ἐσσομένην φόρμιγγι κατέκρυφε κοιλάδι πέτρῃ,</TextUnit>
    <TextUnit id="515" loc="1.516">Ζηνὶ Γιγαντοφόνῳ πεφυλαγμένα: φειδομένῳ δὲ</TextUnit>
    <TextUnit id="516" loc="1.517">λεπταλέον φύσημα μεμυκότι χείλεϊ πέμπων,</TextUnit>
    <TextUnit id="517" loc="1.518">θλιβομένοις δονάκεσσιν ὑποκλέπτων τόνον ἠχοῦς,</TextUnit>
    <TextUnit id="518" loc="1.519">λαρότερον μέλος εἶπε: καὶ οὔατα πολλὰ τιταίνων</TextUnit>
    <TextUnit id="519" loc="1.520">ἁρμονίης ἤκουε, καὶ οὐ γίνωσκε Τυφωεύς.</TextUnit>
    <TextUnit id="520" loc="1.521">θελγομένῳ δὲ Γίγαντι νόθος παρεσύρισε ποιμὴν</TextUnit>
    <TextUnit id="521" loc="1.522">ἀθανάτων ἅτε φύζαν ἑῇ σύριγγι λιγαίνων,</TextUnit>
    <TextUnit id="522" loc="1.523">καὶ Διὸς ἐσσομένην ἐμελίζετο γείτονα νίκην</TextUnit>
    <TextUnit id="523" loc="1.524">ἑζομένῳ Τυφῶνι μόρον Τυφῶνος ἀείδων:</TextUnit>
    <TextUnit id="524" loc="1.525">καὶ πλέον οἶστρον ἔγειρε. καὶ ὡς νέος ἡδέι κέντρῳ</TextUnit>
    <TextUnit id="525" loc="1.526">ἁβρὸς ἐρωμανέων ἐπιθέλγεται ἥλικι κούρῃ,</TextUnit>
    <TextUnit id="526" loc="1.527">καὶ πῇ μὲν χαρίεντος ἐς ἄργυφα κύκλα προσώπου,</TextUnit>
    <TextUnit id="527" loc="1.528">πῇ δὲ βαθυσμήριγγος ἀλήμονα βότρυν ἐθείρης</TextUnit>
    <TextUnit id="528" loc="1.529">δέρκεται, ἄλλοτε χεῖρα ῥοδόχροον, ἄλλοτε μίτρῃ</TextUnit>
    <TextUnit id="529" loc="1.530">σφιγγομένην ῥοδόεντος ἴτυν μαζοῖο δοκεύει</TextUnit>
    <TextUnit id="530" loc="1.531">αὐχένα παπταίνων γυμνούμενον, ἀμφὶ δὲ μορφῇ</TextUnit>
    <TextUnit id="531" loc="1.532">θέλγεται ἀλλοπρόσαλλον ἄγων ἀκόρητον ὀπωπήν,</TextUnit>
    <TextUnit id="532" loc="1.533">οὐ δὲ λιπεῖν ἐθέλει ποτὲ παρθένον: ὥς ὅ γε Κάδμῳ</TextUnit>
    <TextUnit id="533" loc="1.534">θελγομένην μελέεσσιν ὅλην φρένα δῶκε Τυφωεύς.</TextUnit>
    <TextUnit id="534" loc="2.1">ὥς ὁ μὲν αὐτόθι μίμνε παρὰ σφυρὰ φορβάδος ὕλης</TextUnit>
    <TextUnit id="535" loc="2.2">ἀκροπόρῳ σύριγγι μετάτροπα χείλεα σύρων,</TextUnit>
    <TextUnit id="536" loc="2.3">Κάδμος ̓Αγηνορίδης νόθος αἰπίλος: ἀπροϊδὴς δὲ</TextUnit>
    <TextUnit id="537" loc="2.4">Ζεὺς Κρονίδης ἀκίχητος ὑπὸ σπέος ἄψοφος ἕρπων</TextUnit>
    <TextUnit id="538" loc="2.5">χεῖρας ἑὰς ἐκόρυσσε τὸ δεύτερον ἠθάδι πυρσῷ</TextUnit>
    <TextUnit id="539" loc="2.6">καὶ νέφος ἔσκεπε Κάδμον ἀθηήτῳ παρὰ πέτρῃ,</TextUnit>
    <TextUnit id="540" loc="2.7">μὴ δόλον ἠπεροπῆα μαθὼν καὶ φῶρα κεραυνοῦ</TextUnit>
    <TextUnit id="541" loc="2.8">λάθριον ὑστερόμητις ἀποκτείνειε Τυφωεὺς</TextUnit>
    <TextUnit id="542" loc="2.9">βουκόλον ἀλλοπρόσαλλον: ὁ δὲ πλέον ἡδέι κέντρῳ</TextUnit>
    <TextUnit id="543" loc="2.10">ἤθελεν εἰσαΐειν φρενοθελγέα ῥυθμὸν ἀοιδῆς.</TextUnit>
    <TextUnit id="544" loc="2.11">ὡς δ' ὅτε τις Σειρῆνος ἐπίκλοπον ὕμνον ἀκούων</TextUnit>
    <TextUnit id="545" loc="2.12">εἰς μόρον αὐτοκέλευστον ἀώριος εἵλκετο ναύτης,</TextUnit>
    <TextUnit id="546" loc="2.13">θελγόμενος μελέεσσι, καὶ οὐκέτι κῦμα χαράσσων</TextUnit>
    <TextUnit id="547" loc="2.14">γλαυκὸν ἀκυμάντοισιν ὕδωρ λεύκαινεν ἐρετμοῖς,</TextUnit>
    <TextUnit id="548" loc="2.15">ἀλλὰ λιγυφθόγγοιο πεσὼν ἐπὶ δίκτυα Μοίρης</TextUnit>
    <TextUnit id="549" loc="2.16">τέρπετο πηδαλίοιο λελασμένος, ἄστρον ἐάσας</TextUnit>
    <TextUnit id="550" loc="2.17">Πλειάδος ἑπταπόροιο καὶ ἄντυγα κυκλάδος ̓́Αρκτου:</TextUnit>
    <TextUnit id="551" loc="2.18">ὣς ὅ γε κερδαλέης δεδονημένος ἄσθμασι μολπῆς</TextUnit>
    <TextUnit id="552" loc="2.19">πηκτίδος ἡδὺ βέλεμνον ἐδέξατο πομπὸν ὀλέθρου.</TextUnit>
    <TextUnit id="553" loc="2.20">ἀλλὰ καλυπτομένου νεφέων σκιοειδέι μίτρῃ</TextUnit>
    <TextUnit id="554" loc="2.21">ἔμπνοος εὐκελάδοιο δόναξ σίγησε νομῆος,</TextUnit>
    <TextUnit id="555" loc="2.22">ἁρμονίην δ' ἀνέκοψεν. ἀερσιπότης δὲ Τυφωεὺς</TextUnit>
    <TextUnit id="556" loc="2.23">οἶστρον ἑλὼν πολέμοιο κατέδραμεν εἰς μυχὸν ἄντρου,</TextUnit>
    <TextUnit id="557" loc="2.24">βροντὴν δ' ἠνεμόφοιτον ἐδίζετο φοιτάδι λύσσῃ</TextUnit>
    <TextUnit id="558" loc="2.25">καὶ στεροπὴν ἀκίχητον, ἐρευνητῆρι δὲ ταρσῷ</TextUnit>
    <TextUnit id="559" loc="2.26">ζαφλεγὲς ἁρπαμένοιο σέλας μάστευε κεραυνοῦ,</TextUnit>
    <TextUnit id="560" loc="2.27">καὶ κενεὸν σπέος εὗρε. δολοφραδέας δὲ μενοινὰς</TextUnit>
    <TextUnit id="561" loc="2.28">ὀψὲ μαθὼν Κρονίδαο καὶ αἰόλα δήνεα Κάδμου</TextUnit>
    <TextUnit id="562" loc="2.29">αἰχμάζων σκοπέλοισιν ἐπεσκίρτησεν ̓Ολύμπῳ.</TextUnit>
    <TextUnit id="563" loc="2.30">καὶ ποδὸς ἀγκύλον ἴχνος ἄγων ὀφιώδεϊ ταρσῷ</TextUnit>
    <TextUnit id="564" loc="2.31">ἰὸν ἀκοντιστῆρος ἀπέπτυεν ἀνθερεῶνος:</TextUnit>
    <TextUnit id="565" loc="2.32">ὑψιλόφου δὲ Γίγαντος ἐχιδναίῃσιν ἐθείραις</TextUnit>
    <TextUnit id="566" loc="2.33">πίδακας ὀμβρήσαντος ἐκυμαίνοντο χαράδραι:</TextUnit>
    <TextUnit id="567" loc="2.34">καί οἱ ἐπαΐσσοντι βαθυνομένην χθονὸς ἕδρην</TextUnit>
    <TextUnit id="568" loc="2.35">ἀκλινέος δαπέδοιο Κίλιξ ἐλελίζετο πυθμὴν</TextUnit>
    <TextUnit id="569" loc="2.36">ποσσὶ δρακοντείοισι, πολυσφαράγῳ δὲ κυδοιμῷ</TextUnit>
    <TextUnit id="570" loc="2.37">ταυρείου λοφόεντος ἀρασσομένου κενεῶνος</TextUnit>
    <TextUnit id="571" loc="2.38">γείτονες ὠρχήσαντο φόβῳ Παμφυλίδες ὄχθαι,</TextUnit>
    <TextUnit id="572" loc="2.39">καὶ χθόνιαι σήραγγες ἐβόμβεον, ἔτρεμον ἄκραι</TextUnit>
    <TextUnit id="573" loc="2.40">ἠιόνες, σείοντο μυχοί, καὶ ὀλίσθανον ἀκταὶ</TextUnit>
    <TextUnit id="574" loc="2.41">λυομένης ψαμάθοιο ποδῶν ἐνοσίχθονι παλμῷ.</TextUnit>
    <TextUnit id="575" loc="2.42">οὐ νομός, οὐ τότε θῆρες ἀπήμονες: ὠμοβόροι γὰρ</TextUnit>
    <TextUnit id="576" loc="2.43">ἄρκτοι ἐδαιτρεύοντο Τυφαονίοιο προσώπου</TextUnit>
    <TextUnit id="577" loc="2.44">ἀρκτῴαις γενύεσσι, λεοντείων δὲ καρήνων</TextUnit>
    <TextUnit id="578" loc="2.45">γλαυκὰ δασυστέρνων ἐλαφύσσετο γυῖα λεόντων</TextUnit>
    <TextUnit id="579" loc="2.46">χάσμασιν ἰσοτύποισιν, ἐχιδνήεντι δὲ λαιμῷ</TextUnit>
    <TextUnit id="580" loc="2.47">ψυχρὰ πεδοτρεφέων ἐδαΐζετο νῶτα δρακόντων,</TextUnit>
    <TextUnit id="581" loc="2.48">ἠερίους δ' ὄρνιθας ἐδαίνυτο γείτονι λαιμῷ</TextUnit>
    <TextUnit id="582" loc="2.49">ἱπταμένους ἀβάτοιο δι' αἰθέρος, ἀγχιφανῆ δὲ</TextUnit>
    <TextUnit id="583" loc="2.50">αἰετὸν ἤσθιε μᾶλλον, ἐπεὶ Διὸς ὄρνις ἀκούει:</TextUnit>
    <TextUnit id="584" loc="2.51">ἤσθιε βοῦν ἀροτῆρα, καὶ οὐκ ᾤκτειρε δοκεύων</TextUnit>
    <TextUnit id="585" loc="2.52">αἱμοβαφῆ ζυγίῳ κεχαραγμένον αὐχένα δεσμῷ.</TextUnit>
    <TextUnit id="586" loc="2.53">καὶ ποταμοὺς ἐκόνισσε ἐπιδόρπιον ὕδωρ,</TextUnit>
    <TextUnit id="587" loc="2.54">Νηιάδων δὲ φάλαγγας ἀπεστυφέλιξεν ἐναύλων:</TextUnit>
    <TextUnit id="588" loc="2.55">καὶ βυθίη στείχουσα βατὸν ῥόον ἅλματι πεζῷ</TextUnit>
    <TextUnit id="589" loc="2.56">ἀβρέκτοις μελέεσσιν ἀσάμβαλος ἵστατο Νύμφη</TextUnit>
    <TextUnit id="590" loc="2.57">νηιὰς ὑγροκέλευθος, ἁμιλλητῆρι δὲ ταρσῷ</TextUnit>
    <TextUnit id="591" loc="2.58">κούρης παλλομένης παρὰ διψάδα πέζαν ἐναύλων</TextUnit>
    <TextUnit id="592" loc="2.59">σφίγγετο πηλώεντι πεπηγότα γούνατα δεσμῷ.</TextUnit>
    <TextUnit id="593" loc="2.60">μαινομένου δὲ Γίγαντος ἰδὼν πολύμορφον ὀπωπὴν</TextUnit>
    <TextUnit id="594" loc="2.61">ταρβαλέος σύριγγα γέρων ἀπεσείσατο ποιμὴν</TextUnit>
    <TextUnit id="595" loc="2.62">νόσφι φυγών: ὁρόων δὲ πολυσπερὲς ἔθνος ἀγοστῶν</TextUnit>
    <TextUnit id="596" loc="2.63">αἰπόλος ἀστήρικτον ἐπέτρεπεν αὐλὸν ἀέλλαις:</TextUnit>
    <TextUnit id="597" loc="2.64">οὐ σπόρον ἀμφεκάλυψε πέδῳ ταλαεργὸς ἀροτρεὺς</TextUnit>
    <TextUnit id="598" loc="2.65">ῥαίνων ἀρτιχάρακτον ὀπισθοβόλῳ χθόνα καρπῷ,</TextUnit>
    <TextUnit id="599" loc="2.66">οὐδὲ Τυφαονίης παλάμης νωμήτορι παλμῷ</TextUnit>
    <TextUnit id="600" loc="2.67">αὔλακα τεμνομένην ἐνοσίχθονι τάμνε σιδήρῳ,</TextUnit>
    <TextUnit id="601" loc="2.68">ἀλλὰ βόας μεθέηκε, Γιγαντείῳ δὲ βελέμνῳ</TextUnit>
    <TextUnit id="602" loc="2.69">σχιζομένης κενεῶνες ἐγυμνώθησαν ἀρούρης.</TextUnit>
    <TextUnit id="603" loc="2.70">καὶ διερὴν φλέβα λῦσεν, ἀνοιγομένου δὲ βερέθρου</TextUnit>
    <TextUnit id="604" loc="2.71">χεύμασι πηγαίοισιν ἀνέβλυε νέρτερος αὐλών,</TextUnit>
    <TextUnit id="605" loc="2.72">ἀσκεπέος δαπέδοιο χέων ὑποκόλπιον ὕδωρ:</TextUnit>
    <TextUnit id="606" loc="2.73">καὶ σκόπελοι ῥίπτοντο: χαραδραίοις δὲ ῥεέθροις</TextUnit>
    <TextUnit id="607" loc="2.74">ἠερόθεν πίπτοντες ἐνεκρύπτοντο θαλάσσῃ,</TextUnit>
    <TextUnit id="608" loc="2.75">ὕδατα χερσώσαντες: ἀπὸ χθονίων δὲ βελέμνων</TextUnit>
    <TextUnit id="609" loc="2.76">αὐτοπαγῆ ῥιζοῦτο νεηγενέων σφυρὰ νήσων.</TextUnit>
    <TextUnit id="610" loc="2.77">δένδρεα δ' αὐτόπρεμνα μετωχλίσθησαν ἀρούρης,</TextUnit>
    <TextUnit id="611" loc="2.78">καὶ δαπέδῳ πέσε καρπὸς ἀώριος, ἀρτιθαλὴς δὲ</TextUnit>
    <TextUnit id="612" loc="2.79">κῆπος ἀιστώθη, ῥοδόεις δ' ἀμαθύνετο λειμών:</TextUnit>
    <TextUnit id="613" loc="2.80">καὶ Ζέφυρος δεδόνητο κυλινδομένων κυπαρίσσων</TextUnit>
    <TextUnit id="614" loc="2.81">αὐχμηροῖς πετάλοισι: φιλοθρήνοισι δὲ μολπαῖς</TextUnit>
    <TextUnit id="615" loc="2.82">αἴλινα Φοῖβος ἄειδε δαϊζομένων ὑακίνθων,</TextUnit>
    <TextUnit id="616" loc="2.83">πλέξας πένθιμον ὕμνον, ̓Αμυκλαίων δὲ κορύμβων</TextUnit>
    <TextUnit id="617" loc="2.84">κοπτομένῃ πολὺ μᾶλλον ἐπέστενε γείτονι δάφνῃ:</TextUnit>
    <TextUnit id="618" loc="2.85">κεκλιμένην δ' ὤρθωσεν ἑὴν πίτυν ἀχνύμενος Πάν:</TextUnit>
    <TextUnit id="619" loc="2.86">καί, Μορίης μνησθεῖσα, φερέπτολιν ̓Ατθίδα νύμφην</TextUnit>
    <TextUnit id="620" loc="2.87">τεμνομένῃ Γλαυκῶπις ἐπεστονάχιζεν ἐλαίῃ:</TextUnit>
    <TextUnit id="621" loc="2.88">καὶ Παφίη δάκρυσε κονιομένης ἀνεμώνης,</TextUnit>
    <TextUnit id="622" loc="2.89">πυκνὰ δὲ μυρομένη καλύκων εὐώδεα χαίτην</TextUnit>
    <TextUnit id="623" loc="2.90">βόστρυχον ἁβρὸν ἔτιλλε κονιομένου ῥοδεῶνος:</TextUnit>
    <TextUnit id="624" loc="2.91">καὶ στάχυν ἡμιτέλεστον ὀλωλότα μύρετο Δηώ,</TextUnit>
    <TextUnit id="625" loc="2.92">μηκέτι κῶμον ἄγουσα θαλύσιον: ̔Αδρυάδες δὲ</TextUnit>
    <TextUnit id="626" loc="2.93">ἥλικες ὠδύροντο λιπόσκια δένδρεα Νύμφαι.</TextUnit>
    <TextUnit id="627" loc="2.94">καί τις ἐυπτόρθοιο διχαζομένοιο κορύμβου</TextUnit>
    <TextUnit id="628" loc="2.95">σύγχρονος ἀκρήδμενος ̔Αμαδρυὰς ἄνθορε δάφνης,</TextUnit>
    <TextUnit id="629" loc="2.96">ἐκ πίτυος δὲ φυγοῦσα βατῷ ποδὶ παρθένος ἄλλη</TextUnit>
    <TextUnit id="630" loc="2.97">ἀγχιφανὴς ἀγόρευε μετήλυδι γείτονι Νύμφῃ:</TextUnit>
    <TextUnit id="631" loc="2.98">“Δαφναίη φυγόδεμνος ̔Αμαδρυάς, εἷς δρόμος ἔστω</TextUnit>
    <TextUnit id="632" loc="2.99">ἀμφοτέραις, μὴ Φοῖβον ἴδης, μὴ Πᾶνα νοήσω.</TextUnit>
    <TextUnit id="633" loc="2.100">ὑλοτόμοι, τάδε δένδρα παρέλθετε, μὴ φυτὰ Δάφνης</TextUnit>
    <TextUnit id="634" loc="2.101">τέμνετε δειλαίης τετιημένα: φείδεο, τέκτων,</TextUnit>
    <TextUnit id="635" loc="2.102">ὁλκάδα μὴ τελέσῃς πιτυώδεα δούρατα τέμνων,</TextUnit>
    <TextUnit id="636" loc="2.103">μὴ ῥοθίων ψαύσειε θαλασσαίης ̓Αφροδίτης.</TextUnit>
    <TextUnit id="637" loc="2.104">ναί, δρυτόμος, πυμάτην πόρε μοι χάριν, ἀντὶ κορύμβων</TextUnit>
    <TextUnit id="638" loc="2.105">κόπτέ με σοῖς πελέκεσσι, καὶ ἡμετέρου διὰ μαζοῦ</TextUnit>
    <TextUnit id="639" loc="2.106">πῆξον ἀνυμφεύτοιο σαόφρονα χαλκὸν ̓Αθήνης,</TextUnit>
    <TextUnit id="640" loc="2.107">ὄφρα θάνω πρὸ γάμοιο καὶ ̓́Αιδι παρθένος ἔλθω,</TextUnit>
    <TextUnit id="641" loc="2.108">εἰσέτι νῆις ̓́Ερωτος, ἅ περ Πίτυς, οἷά τε Δάφνη.”</TextUnit>
    <TextUnit id="642" loc="2.109">ὣς φαμένη πετάλοισι νόθην ποιήσατο μίτρην,</TextUnit>
    <TextUnit id="643" loc="2.110">καὶ χλοερῷ ζωστῆρι κατέσκεπεν ἄντυγα μαζοῦ</TextUnit>
    <TextUnit id="644" loc="2.111">αἰδομένη, καὶ μηρὸν ἐπεσφηκώσατο μηρῷ:</TextUnit>
    <TextUnit id="645" loc="2.112">ἡ δέ μιν εἰσορόωσα κατηφέα ῥήξατο φωνήν:</TextUnit>
    <TextUnit id="646" loc="2.113">“Παρθενίης ἔμφυλον ἔχω φόβον, ὅττι καὶ αὐτὴ</TextUnit>
    <TextUnit id="647" loc="2.114">ἐκ Δάφνης γεγαυῖα διώκομαι, οἷά τε Δάφνη.</TextUnit>
    <TextUnit id="648" loc="2.115">πῇ δὲ φύγω; σκοπέλους ὑποδύσομαι; ἀλλὰ κολώνας</TextUnit>
    <TextUnit id="649" loc="2.116">ῥιπτομένας ἐς ̓́Ολυμπον ἐτεφρώσαντο κεραυνοί,</TextUnit>
    <TextUnit id="650" loc="2.117">καὶ τρομέω σέο Πᾶνα δυσίμερον, ὅς με χαλέψει,</TextUnit>
    <TextUnit id="651" loc="2.118">ὡς Πίτυν, ὡς Σύριγγα: διωκομένη δὲ καὶ αὐτὴ</TextUnit>
    <TextUnit id="652" loc="2.119">ἄλλη δευτερόφωνος ὀρίδρομος ἔσσομαι ̓Ηχώ.</TextUnit>
    <TextUnit id="653" loc="2.120">οὐκέτι ταῦτα κόρυμβα μετέρχομαι, ἡμιφανῆ δὲ</TextUnit>
    <TextUnit id="654" loc="2.121">οὔρεα ναιετάω μετὰ δένδρεον, ἧχι καὶ αὐτὴ</TextUnit>
    <TextUnit id="655" loc="2.122">̓́Αρτεμις ἀγρώσσει φιλοπάρθενος: ἀλλὰ Κρονίων</TextUnit>
    <TextUnit id="656" loc="2.123">Καλλιστοῦς λάχε λέκτρον ἐς ̓́Αρτεμιν εἶδος ἀμείψας.</TextUnit>
    <TextUnit id="657" loc="2.124">ἵξομαι εἰς ἁλὸς οἶδμα: τί μοι γάμος; ἀλλ' ἐνὶ πόντῳ</TextUnit>
    <TextUnit id="658" loc="2.125">̓Αστερίην ἐδίωκε γυναιμανέων ̓Ενοσίχθων.</TextUnit>
    <TextUnit id="659" loc="2.126">αἴθε λάχον πτερὰ κοῦφα: δι' ὑψιπόρου δὲ κελεύθου</TextUnit>
    <TextUnit id="660" loc="2.127">ἠερίοις ἀνέμοισι συνέμπορον οἶμον ὁδεύσω:</TextUnit>
    <TextUnit id="661" loc="2.128">ἀλλὰ τάχα πτερύγων κενεὸς δρόμος, ὅττι Τυφωεὺς</TextUnit>
    <TextUnit id="662" loc="2.129">ἠλιβάτοις παλάμῃσιν ἐπιψαύει νεφελάων.</TextUnit>
    <TextUnit id="663" loc="2.130">εἰ δὲ γάμοις ἀδίκοις με βιήσεται, εἶδος ἀμείψω,</TextUnit>
    <TextUnit id="664" loc="2.131">μίξομαι ὀρνίθεσσι, καὶ ἱπταμένη φιλομήλη</TextUnit>
    <TextUnit id="665" loc="2.132">καὶ ῥόδον ἀγγέλλουσα καὶ ἀνθεμόεσσαν ἐέρσην</TextUnit>
    <TextUnit id="666" loc="2.133">ἔσσομαι εἰαρινοῖο φίλη Ζεφύροιο χελιδών,</TextUnit>
    <TextUnit id="667" loc="2.134">φθεγγομένη λάλος ὄρνις ὑπωροφίης μέλος ἠχοῦς,</TextUnit>
    <TextUnit id="668" loc="2.135">ὀρχηθμῷ πτερόεντι περισκαίρουσα καλιήν.</TextUnit>
    <TextUnit id="669" loc="2.136">Πρόκνη, πικρὰ παθοῦσα, σὺ μὲν δέο πενθάδι μολπῇ</TextUnit>
    <TextUnit id="670" loc="2.137">υἱέα δακρύσειας, ἐγὼ δ' ἐμὰ λέκτρα γοήσω.</TextUnit>
    <TextUnit id="671" loc="2.138">Ζεῦ ἄνα, μὴ τελέσῃς με χελιδόνα, μή με διώξῃ</TextUnit>
    <TextUnit id="672" loc="2.139">καὶ Τηρεὺς πτερόεις κεχολωμένος, οἷα Τυφωεύς.</TextUnit>
    <TextUnit id="673" loc="2.140">ἀήρ, οὔρεα, πόντος ἀνέμβατος: ἔνδοθι γαίης</TextUnit>
    <TextUnit id="674" loc="2.141">κρύπτομαι: ἀλλὰ Γίγαντος ἐχιδναίων ἀπὸ ταρσῶν</TextUnit>
    <TextUnit id="675" loc="2.142">ἰοβόλοι δύνουσιν ὑπὸ χθόνα φωλάδες ὕδραι.</TextUnit>
    <TextUnit id="676" loc="2.143">εἴην ὑγρὸν ὕδωρ ἐπιδήμιον, οἷα Κομαιθὼ</TextUnit>
    <TextUnit id="677" loc="2.144">πατρῴῳ κεράσασα νεόρρυτα χεύματα Κύδνῳ:</TextUnit>
    <TextUnit id="678" loc="2.145">οὐκ ἐθέλω παρὰ μῦθον, ὅτι προχοῇσι συνάψω</TextUnit>
    <TextUnit id="679" loc="2.146">παρθενικῆς δυσέρωτος ἐμὸν φιλοπάρθενον ὕδωρ.</TextUnit>
    <TextUnit id="680" loc="2.147">πῇ δὲ φύγω; Τυφῶνι μιγήσομαι; ἀλλὰ λοχεύσω</TextUnit>
    <TextUnit id="681" loc="2.148">ἀλλοφυῆ πολύμορφον ὁμοίιον υἷα τοκῆι.</TextUnit>
    <TextUnit id="682" loc="2.149">εἴην δένδρεον ἄλλο, καὶ ἐκ δρυὸς εἰς δρύας ἔλθω</TextUnit>
    <TextUnit id="683" loc="2.150">οὔνομα παιδὸς ἔχουσα σαόφρονος: ἀντὶ δὲ Δάφνης</TextUnit>
    <TextUnit id="684" loc="2.151">μὴ Μύρρης ἀθέμιστον ἐπώνυμον ἔρνος ἀκούσω.</TextUnit>
    <TextUnit id="685" loc="2.152">ναί, λίτομαι, παρὰ χεῦμα γοήμονος ̓Ηριδανοῖο</TextUnit>
    <TextUnit id="686" loc="2.153">εἴην ̔Ηλιάδων καὶ ἐγὼ μία: πυκνὰ δὲ δὲ πέμψω</TextUnit>
    <TextUnit id="687" loc="2.154">ἐκ βλεφάρων ἤλεκτρα, φιλοθρήνοις δὲ κορύμβοις</TextUnit>
    <TextUnit id="688" loc="2.155">γείτονος αἰγείροιο περίπλοκα φύλλα πετάσσω</TextUnit>
    <TextUnit id="689" loc="2.156">δάκρυσιν ἀφνειοῖσιν ἐμὴν στενάχουσα κορείην:</TextUnit>
    <TextUnit id="690" loc="2.157">οὐ γὰρ ἐγὼ Φαέθοντα κινύρομαι. ἵλαθι, δάφνη,</TextUnit>
    <TextUnit id="691" loc="2.158">αἰδέομαι φυτὸν ἄλλο μετὰ προτέρης φυτὸν ὕλης.</TextUnit>
    <TextUnit id="692" loc="2.159">ἔσσομαι,ὡς Νιόβη, καὶ ἐγὼ λίθος, ὄφρα καὶ αὐτὴν</TextUnit>
    <TextUnit id="693" loc="2.160">λαϊνέην στενάχουσαν ἐποικτείρωσιν ὁδῖται:</TextUnit>
    <TextUnit id="694" loc="2.161">ἀλλὰ κακογλώσσοιο τί μοι τύπος; ἵλαθι, Λητώ:</TextUnit>
    <TextUnit id="695" loc="2.162">ἐρρέτω αἰνοτόκοιο θεημάχον οὔνομα Νύμφης.”</TextUnit>
    <TextUnit id="696" loc="2.163">ἡ μὲν ἔφη: φαέθων δὲ πόλον δινωτὸν ἐάσας</TextUnit>
    <TextUnit id="697" loc="2.164">εἰς δύσιν ἔτραπε δίφρον: ἀναθρῴσκουσα δὲ γαίης</TextUnit>
    <TextUnit id="698" loc="2.165">ὑψιτενὴς ἅτε κῶνος ἐς ἠέρα σιγαλέη Νὺξ</TextUnit>
    <TextUnit id="699" loc="2.166">οὐρανὸν ἀστερόεντι διεχλαίνωσε χιτῶνι,</TextUnit>
    <TextUnit id="700" loc="2.167">αἰθέρα δαιδάλλουσα: καὶ ἀννεφέλῳ παρὰ Νείλῳ</TextUnit>
    <TextUnit id="701" loc="2.168">ἀθάνατοι πλάζοντο, παρ' ὀφρυόεντι δὲ Ταύρῳ</TextUnit>
    <TextUnit id="702" loc="2.169">Ζεὺς Κρονίδης ἀνέμιμνεν ἐγερσιμόθου φάος ̓Ηοῦς.</TextUnit>
    <TextUnit id="703" loc="2.170">νὺξ μὲν ἔην: φρουραὶ δὲ περὶ στίχες ἦσαν ̓Ολύμπου</TextUnit>
    <TextUnit id="704" loc="2.171">ἑπτὰ περὶ ζώνῃσι, καὶ οἷά περ ὑψόθι πύργων</TextUnit>
    <TextUnit id="705" loc="2.172">ἔννυχον ἦν ἀλάλαγμα, βοὴ δ' ἑτερόθροος ἄστρων</TextUnit>
    <TextUnit id="706" loc="2.173">ἀμφιλαφὴς πεφόρητο, καὶ ἀξονίης κτύπον ἠχοῦς</TextUnit>
    <TextUnit id="707" loc="2.174">ἐκ Κρονίης βαλβῖδος ἐδέχνυτο νύσσα Σελήνης:</TextUnit>
    <TextUnit id="708" loc="2.175">καὶ νεφέων στεφανηδὸν ἐπασσυτέρῃσι καλύπτραις</TextUnit>
    <TextUnit id="709" loc="2.176">οὐρανὸν ἐφράξαντο φυλάκτορες αἰθέρος ̔͂Ωραι</TextUnit>
    <TextUnit id="710" loc="2.177">ἀμφίπολοι Φαέθοντος: ἀσυλήτων δὲ πυλάων</TextUnit>
    <TextUnit id="711" loc="2.178">ἀστέρες ̓Ατλάντειον ἐπεκλήισσαν ὀχῆα,</TextUnit>
    <TextUnit id="712" loc="2.179">μὴ λόχος εἰσέλθῃσι πόλον μακάρων ἀπεόντων:</TextUnit>
    <TextUnit id="713" loc="2.180">ἀντὶ δὲ συρίγγων ἐνοπῆς καὶ ἐθήμονος αὐλοῦ</TextUnit>
    <TextUnit id="714" loc="2.181">ἐννυχίαις πτερύγεσσι μέλος σύριζον ἀῆται.</TextUnit>
    <TextUnit id="715" loc="2.182">αἰθερίῳ δὲ Δράκοντι συνέμπορος ̓Αρκάδος ̓́Αρκτου</TextUnit>
    <TextUnit id="716" loc="2.183">ἐννυχίην Τυφῶνος ἐπήλυσιν ὑψόθι λεύσσων</TextUnit>
    <TextUnit id="717" loc="2.184">ὄμμασιν ἀγρύπνοισι γέρων ἐφύλασσε Βοώτης,</TextUnit>
    <TextUnit id="718" loc="2.185">ἀντολίην ἐδόκευεν ̔Εωσφόρος, ̔́Εσπερος ἀστὴρ</TextUnit>
    <TextUnit id="719" loc="2.186">ἑσπερίην, Νοτίας δὲ λιπὼν ἰθύντορι τόξων</TextUnit>
    <TextUnit id="720" loc="2.187">ὀμβρηρὰς Βορέαο πύλας περιδέδρομε Κηφεύς.</TextUnit>
    <TextUnit id="721" loc="2.188">καὶ πυρὰ πάντοθεν ἦεν, ἐπεὶ φλόγες αἴθοπες ἄστρων</TextUnit>
    <TextUnit id="722" loc="2.189">καὶ νύχιοι λαμπτῆρες ἀκοιμήτοιο Σελήνης</TextUnit>
    <TextUnit id="723" loc="2.190">ὡς δαΐδες σελάγιζον, ἀελλήεντι δὲ ῥόμβῳ</TextUnit>
    <TextUnit id="724" loc="2.191">πυκνὰ διαθρῴσκοντες ἀπ' αἰθέρος ἄκρον ̓Ολύμπου</TextUnit>
    <TextUnit id="725" loc="2.192">ἀστέρες ἀικτῆρες ἐπέγραφον ἠέρα πυρσῷ</TextUnit>
    <TextUnit id="726" loc="2.193">δεξιτεροὶ Κρονίωνι, κυβιστητῆρι δὲ παλμῷ</TextUnit>
    <TextUnit id="727" loc="2.194">πυκνὰ διαΐσσουσα χαρασσομένων νεφελάων</TextUnit>
    <TextUnit id="728" loc="2.195">ἀστεροπὴ σκίρτησεν, ἀμοιβαίῃσι δὲ ῥιπαῖς</TextUnit>
    <TextUnit id="729" loc="2.196">κρύπτετο καὶ σελάγιζε παλίνδρομος ἄστατος αἴγλη,</TextUnit>
    <TextUnit id="730" loc="2.197">καὶ πλοκάμους πλεκτοῖο πυρὸς βοτρυδὸν ἑλίξας</TextUnit>
    <TextUnit id="731" loc="2.198">φέγγεϊ λαχνήεντι σέλας τρήχυνε κομήτης,</TextUnit>
    <TextUnit id="732" loc="2.199">καὶ δοκίδες μάρμαιρον ἐπήλυδες, οἷα δὲ μακροὶ</TextUnit>
    <TextUnit id="733" loc="2.200">ἠερόθεν τανύοντο δοκοὶ δολιχήρεϊ πυρσῷ</TextUnit>
    <TextUnit id="734" loc="2.201">Ζηνὶ συναιχμάζοντες, ὑπ' ἀκτίνεσσι δὲ λάμπων</TextUnit>
    <TextUnit id="735" loc="2.202">ἀντιπόρου Φαέθοντος ἐκάμπτετο σύνδρομος ὄμβρῳ</TextUnit>
    <TextUnit id="736" loc="2.203">ἴριδος ἀγκύλα κύκλα πολύχροος ὁλκὸς ὑφαίνων,</TextUnit>
    <TextUnit id="737" loc="2.204">χλωρὰ μελαινομένῳ, ῥοδοειδέι λευκὰ κεράσσας.</TextUnit>
    <TextUnit id="738" loc="2.205">καὶ Διὶ μουνωθέντι παρήγορος ἵκετο Νίκη</TextUnit>
    <TextUnit id="739" loc="2.206">ἠέρος ἄκρα κέλευθα διαγράψασα πεδίλῳ,</TextUnit>
    <TextUnit id="740" loc="2.207">Λητοῦς εἶδος ἔχουσα, καὶ ὁπλίζουσα τοκῆα</TextUnit>
    <TextUnit id="741" loc="2.208">ἀντιτύποις στομάτεσσι πολύτροπον ἴαχε φωνήν:</TextUnit>
    <TextUnit id="742" loc="2.209">“Ζεῦ ἄνα, σῶν τεκέων πρόμος ἵστασο, μηδὲ νοήσω</TextUnit>
    <TextUnit id="743" loc="2.210">μιγνυμένην Τυφῶνι γάμων ἀδίδακτον ̓Αθήνην:</TextUnit>
    <TextUnit id="744" loc="2.211">μητέρα μὴ τελέσειας ἀμήτορα, μαρνάμενος δὲ</TextUnit>
    <TextUnit id="745" loc="2.212">ἀστεροπὴν κούφιζε σελασφόρον ἔγχος ̓Ολύμπου,</TextUnit>
    <TextUnit id="746" loc="2.213">καὶ νεφέλας συνάγειρε τὸ δεύτερον, ὑέτιε Ζεῦ:</TextUnit>
    <TextUnit id="747" loc="2.214">ἤδη γὰρ σταθεροῖο τινάσσεται ἕδρανα κόσμου</TextUnit>
    <TextUnit id="748" loc="2.215">χερσὶ Τυφαονίῃσιν, ὁμοζυγέων δὲ λυθέντων</TextUnit>
    <TextUnit id="749" loc="2.216">στοιχείων πισύρων ἠρνήσατο λήια Δηώ:</TextUnit>
    <TextUnit id="750" loc="2.217">ἥβη λεῖπε κύπελλον, ̓́Αρης δ' ἀπεσείσατο λόγχην,</TextUnit>
    <TextUnit id="751" loc="2.218">̔Ερμῆς ῥάβδον ἔθηκε, λύρην δ' ἔρριψεν ̓Απόλλων,</TextUnit>
    <TextUnit id="752" loc="2.219">καὶ πτερόεις πεπότητο λιπὼν πτερόεντας ὀιστούς,</TextUnit>
    <TextUnit id="753" loc="2.220">εἶδος ἔχων κύκνοιο, τελεσσιγάμου δὲ θεαίνης</TextUnit>
    <TextUnit id="754" loc="2.221">ἄσπορος ἔπλετο κόσμος ἀλωομένης ̓Αφροδίτης,</TextUnit>
    <TextUnit id="755" loc="2.222">ἁρμονίης δ' ἀλύτου λύτο πείσματα: νυμφοκόμος γὰρ</TextUnit>
    <TextUnit id="756" loc="2.223">πανδαμάτωρ ἀδάμαστος ̓́Ερως θρασὺς εἰς φόβον ἔπτη</TextUnit>
    <TextUnit id="757" loc="2.224">τόξα λιπὼν γονόεντα: καὶ ἠθάδα Λῆμνον ἐάσας</TextUnit>
    <TextUnit id="758" loc="2.225">σὸς πυρόεις ̔́Ηφαιστος ἀπειθέα γούνατα σύρων</TextUnit>
    <TextUnit id="759" loc="2.226">ἆ βραδὺς ἀστήρικτον ἔχει δρόμον. ἆ μέγα θαῦμα,</TextUnit>
    <TextUnit id="760" loc="2.227">καὶ μάλα μοι κοτέουσαν ἐποικτείρω σέθεν ̔́Ηρην.</TextUnit>
    <TextUnit id="761" loc="2.228">ἦ ῥα τεὸς γενέτης πάλιν ἵξεται εἰς χορὸν ἄστρων;</TextUnit>
    <TextUnit id="762" loc="2.229">μή ποτε τοῦτο γένοιτο: καὶ εἰ Τιτηνὶς ἀκούω,</TextUnit>
    <TextUnit id="763" loc="2.230">οὐκ ἐθέλω Τιτῆνας ἰδεῖν κρατέοντας ̓Ολύμπου,</TextUnit>
    <TextUnit id="764" loc="2.231">ἀλλὰ σὲ καὶ σέο τέκνα. σὺ δὲ κρατέοντι κεραυνῷ</TextUnit>
    <TextUnit id="765" loc="2.232">̓Αρτέμιδος προμάχιζε σαόφρονος: ἦ ῥα φυλάσσω</TextUnit>
    <TextUnit id="766" loc="2.233">παρθενικὴν ἀνάεδνον ἀναγκοίῳ παρακοίτῃ;</TextUnit>
    <TextUnit id="767" loc="2.234">ἦ ῥα τόκου ταμίη τόκον ὄψεται; ἦ ῥα τανύσσει</TextUnit>
    <TextUnit id="768" loc="2.235">χεῖρας ἐμοί; ποίην δὲ καλέσσομαι ἰοχεαίρῃ</TextUnit>
    <TextUnit id="769" loc="2.236">ἵλαον Εἰλείθυιαν, ὅτ' Εἰλείθια λοχεύσῃ;”</TextUnit>
    <TextUnit id="770" loc="2.237">ὣς φαμένης σκιοειδὲς ἑὸν πτερὸν ̔́Υπνος ἑλίξας</TextUnit>
    <TextUnit id="771" loc="2.238">εὔνασεν ἀμπνείουσαν ὅλην φύσιν: ἀλλὰ Κρονίων</TextUnit>
    <TextUnit id="772" loc="2.239">ἦν τότε μοῦνος ἄυπνος: ἐφαπλώσας δὲ Τυφωεὺς</TextUnit>
    <TextUnit id="773" loc="2.240">νωθρὰ βαρυνομέναις ἐπερείσατο νῶτα χαμεύναις</TextUnit>
    <TextUnit id="774" loc="2.241">πλήσας μητέρα γαῖαν: ἀνοιγομένοιο δὲ κόλπου</TextUnit>
    <TextUnit id="775" loc="2.242">χάσματι κοιλαίνοντο σεσηρότι φωλάδες εὐναὶ</TextUnit>
    <TextUnit id="776" loc="2.243">εἰς χθόνα δυομένοισιν ἐχιδναίοισι καρήνοις.</TextUnit>
    <TextUnit id="777" loc="2.244">ἠελίου δὲ φανέντος ὁμογλώσσων ἀπὸ λαιμῶν</TextUnit>
    <TextUnit id="778" loc="2.245">εἰς ἐνοπὴν πολύπηχυς ἐπεβρυχᾶτο Τυφωεὺς</TextUnit>
    <TextUnit id="779" loc="2.246">Ζῆνα μέγαν καλέων: βλοσυρὴ δέ οἱ ἵκετο φωνή,</TextUnit>
    <TextUnit id="780" loc="2.247">ῥιζοπαγὴς ὅθι πέζα παλιμπόρου ̓Ωκεανοῖο</TextUnit>
    <TextUnit id="781" loc="2.248">τέτραχα τεμνομένην περιβάλλεται ἄντυγα κόσμου,</TextUnit>
    <TextUnit id="782" loc="2.249">ζωσαμένη στεφανηδὸν ὅλην χθόνα κυκλάδι μίτρῃ:</TextUnit>
    <TextUnit id="783" loc="2.250">φθεγγομένου δὲ Γίγαντος ἀμειβομένη στίχα φωνῆς</TextUnit>
    <TextUnit id="784" loc="2.251">παντοίη σμαράγησε καὶ οὐ μία σύνθροος ἠχώ:</TextUnit>
    <TextUnit id="785" loc="2.252">τοῦ δέ κορυσσομένοιο φυῆς πολυειδέι μορφῇ</TextUnit>
    <TextUnit id="786" loc="2.253">ὠρυγὴ κελάδησε λύκων, βρύχημα λεόντων,</TextUnit>
    <TextUnit id="787" loc="2.254">ἄσθμα συῶν, μύκημα βοῶν, σύριγμα δρακόντων,</TextUnit>
    <TextUnit id="788" loc="2.255">πορδαλίων θρασὺ χάσμα, κορυσσομένων γένυς ἄρκτων,</TextUnit>
    <TextUnit id="789" loc="2.256">λύσσα κυνῶν: μεσάτῃ δὲ Γίγας βροτοειδέι μορφῇ</TextUnit>
    <TextUnit id="790" loc="2.257">Ζηνὸς ἀπειλήτειραν ἀπερροίβδησεν ἰωήν:</TextUnit>
    <TextUnit id="791" loc="2.258">“Χεῖρες ἐμαί, Διὸς οἶκον ἀράξατε, πυθμένα κόσμου</TextUnit>
    <TextUnit id="792" loc="2.259">σείσατε σὺν μακάρεσσι, καὶ αὐτοέλικτον ̓Ολύμπου</TextUnit>
    <TextUnit id="793" loc="2.260">κόψατε θεῖον ὀχῆα, καὶ αἰθερίης ἐπὶ γαίῃ</TextUnit>
    <TextUnit id="794" loc="2.261">κίονος ἑλκομένης φυγέτω δεδονημένος ̓́Ατλας,</TextUnit>
    <TextUnit id="795" loc="2.262">ἄντυγα δ' ἀστερόφοιτον ἀπορρίψειεν ̓Ολύμπου,</TextUnit>
    <TextUnit id="796" loc="2.263">μηκέτι δειμαίνων ἕλικα δρόμον—οὐ γὰρ ἐάσω</TextUnit>
    <TextUnit id="797" loc="2.264">ὤμοις θλιβομένοις κυρτούμενον υἱὸν ̓Αρούρης</TextUnit>
    <TextUnit id="798" loc="2.265">αἰθέρος ὀχλίζοντα παλινδίνητον ἀνάγκην—,</TextUnit>
    <TextUnit id="799" loc="2.266">ἀλλὰ θεοῖς ἑτέροισιν ἀτέρμονα φόρτον ἐάσας</TextUnit>
    <TextUnit id="800" loc="2.267">μαρνάσθω μακάρεσσιν, ἀναρρήξειε δὲ πέτρας</TextUnit>
    <TextUnit id="801" loc="2.268">τρηχαλέοις βελέεσσιν ὀιστεύων πόλον ἄστρων,</TextUnit>
    <TextUnit id="802" loc="2.269">ὃν πάρος ἠέρταζεν, ἱμασσόμεναι δὲ κολώναις</TextUnit>
    <TextUnit id="803" loc="2.270">ταρβαλέαι φυγέτωσαν ἀνάλκιδες οὐρανὸν ̔͂Ωραι,</TextUnit>
    <TextUnit id="804" loc="2.271">δμωίδες ̓Ηελίοιο περιπλέγδην δὲ λαβοῦσαι</TextUnit>
    <TextUnit id="805" loc="2.272">ἠέρι μίξατε γαῖαν, ὕδωρ πυρὶ, πόντον ̓Ολύμπῳ.</TextUnit>
    <TextUnit id="806" loc="2.273">καὶ πισύρων ἀνέμων τελέσω δούλειον ἀνάγκην,</TextUnit>
    <TextUnit id="807" loc="2.274">μαστίζω Βορέην, κλονέω Νότον, Εὖρον ἱμάσσω,</TextUnit>
    <TextUnit id="808" loc="2.275">καὶ Ζέφυρον πλήξαιμι, καὶ ἤματι νύκτα κεράσσω</TextUnit>
    <TextUnit id="809" loc="2.276">χειρὶ μιῇ : καὶ γνωτὸς ἐμὸς πολυπίδακι λαιμῷ</TextUnit>
    <TextUnit id="810" loc="2.277">̓Ωκεανὸς πρὸς ̓́Ολυμπον ἄγων ὑψούμενον ὕδωρ,</TextUnit>
    <TextUnit id="811" loc="2.278">πέντε παραλλήλων πεφορημένος ὑψόθι κύκλων,</TextUnit>
    <TextUnit id="812" loc="2.279">ἄστρα κατακλύσσειε, καὶ ὕδατι διψὰς ἀλάσθω</TextUnit>
    <TextUnit id="813" loc="2.280">ἄρκτος ̔Αμαξαίοιο δεδυκότος ἱστοβοῆος.</TextUnit>
    <TextUnit id="814" loc="2.281">ταῦροι ἐμοί, δονέοντες ἰσήμερον ἄντυγα κύκλων</TextUnit>
    <TextUnit id="815" loc="2.282">αἰθέρι μυκήσασθε, χαρασσομέναις δὲ κεραίαις</TextUnit>
    <TextUnit id="816" loc="2.283">ἰσοτύπου φλογεροῖο κεράατα ῥήξατε Ταύρου:</TextUnit>
    <TextUnit id="817" loc="2.284">καὶ βόες ὑγρὰ κέλευθα μεταλλάσσωσι Σελήνης</TextUnit>
    <TextUnit id="818" loc="2.285">δειδιότες βαρύδουπον ἐμῶν μύκημα καρήνων:</TextUnit>
    <TextUnit id="819" loc="2.286">καὶ βλοσυρῶν μέγα χάσμα διαπτύξασα γενείων</TextUnit>
    <TextUnit id="820" loc="2.287">ἄρκτος ἀνοιστρήσειε Τυφαονὶς ̓́Αρκτον ̓Ολύμπου:</TextUnit>
    <TextUnit id="821" loc="2.288">αἰθερίῳ δὲ Λέοντι λέων ἐμὸς ἀντιφερίζων</TextUnit>
    <TextUnit id="822" loc="2.289">Ζῳδιακῆς ἀέκοντα μεταστήσειε κελεύθου:</TextUnit>
    <TextUnit id="823" loc="2.290">ἡμετέρους δὲ δράκοντας ̓́Οφις φρίξειεν ̔Αμάξης...</TextUnit>
    <TextUnit id="824" loc="2.291">ἀστεροπαῖς ὀλίγαις κεκορυθμένος: ἀλλὰ θαλάσσης</TextUnit>
    <TextUnit id="825" loc="2.292">κύματα λυσσήεντα, λόφοι χθονός, ἄγκεα νήσων</TextUnit>
    <TextUnit id="826" loc="2.293">φάσγανά μοι γεγάασι, καὶ ἀσπίδες εἰσὶ κολῶναι,</TextUnit>
    <TextUnit id="827" loc="2.294">καὶ σκόπελοι θώρηκες ἀαγέες, ἔγχεα πέτραι,</TextUnit>
    <TextUnit id="828" loc="2.295">καὶ ποταμοὶ σβεστῆρες ἀκιδνοτάτοιο κεραυνοῦ.</TextUnit>
    <TextUnit id="829" loc="2.296">δεσμοὺς δ' ̓Ιαπετοῖο Ποσειδάωνι φυλάσσω,</TextUnit>
    <TextUnit id="830" loc="2.297">ἀμφὶ δὲ Καύκασον ἄκρον ἐύπτερος ἄλλος ἀρείων</TextUnit>
    <TextUnit id="831" loc="2.298">αἰετὸς αἱμάξειε παλιμφυὲς ἧπαρ ἀμύσσων</TextUnit>
    <TextUnit id="832" loc="2.299">̔Ηφαίστου πυρόεντος, ἐπεὶ πυρὸς εἵνεκα κάμνει</TextUnit>
    <TextUnit id="833" loc="2.300">ἥπατος αὐτοφύτοιο χαρασσομένοιο Προμηθεύς:</TextUnit>
    <TextUnit id="834" loc="2.301">υἱάσι δ' ἀντικέλευθον ἔχων τύπον ̓Ιφιμεδείης</TextUnit>
    <TextUnit id="835" loc="2.302">κρύψω ἀλυκτοπέδῃσι περίπλοκον υἱέα Μαίης</TextUnit>
    <TextUnit id="836" loc="2.303">χαλκέῳ ἐν κεράμῳ πεφυλαγμένον, ὄφρά τις εἴπῃ:</TextUnit>
    <TextUnit id="837" loc="2.304">̔λύσας δεσμὸν ̓́Αρηος ἐκεύθετο δέσμιος ̔Ερμῆς.̓</TextUnit>
    <TextUnit id="838" loc="2.305">λυσαμένη δ' ἄψαυστον ἑῆς σφρηγῖδα κορείης</TextUnit>
    <TextUnit id="839" loc="2.306">̓́Αρτεμις ̓Ωρίωνος ἀναγκαίη δάμαρ ἔστω,</TextUnit>
    <TextUnit id="840" loc="2.307">καὶ Τιτυῷ πετάσειε παλαίτερα φάρεα Λητώ,</TextUnit>
    <TextUnit id="841" loc="2.308">εἰς γάμον ἑλκομένη βεβιημένον: ἀνδροφόνον δὲ</TextUnit>
    <TextUnit id="842" loc="2.309">ῥωγαλέων σακέων γυμνούμενον ̓́Αρεα δήσας</TextUnit>
    <TextUnit id="843" loc="2.310">κοίρανον ὑσμίνης ληίσσομαι ἀντὶ φονῆος</TextUnit>
    <TextUnit id="844" loc="2.311">μείλιχον, ὀψιγάμῳ δὲ συναπτομένην ̓Εφιάλτῃ</TextUnit>
    <TextUnit id="845" loc="2.312">Παλλάδα ληιδίην νυμφεύσομαι, ὄφρα νοήσω</TextUnit>
    <TextUnit id="846" loc="2.313">̓́Αρεα θητεύοντα καὶ ὠδίνουσαν ̓Αθήνην.</TextUnit>
    <TextUnit id="847" loc="2.314">καὶ μογεροῖς ὤμοισι παλινδίνητον ἀείρων</TextUnit>
    <TextUnit id="848" loc="2.315">οὐρανὸν ̓Ατλάντειον ἐλαφρίσσειε Κρονίων</TextUnit>
    <TextUnit id="849" loc="2.316">ὄρθιος, ἡμετέρων δὲ γάμων ὑμέναιον ἀκούσῃ</TextUnit>
    <TextUnit id="850" loc="2.317">ζῆλον ὑποκλέπτων, ὅτε νυμφίος ἔσσομαι ̔́Ηρης.</TextUnit>
    <TextUnit id="851" loc="2.318">οὐ μὲν ἐγὼ δαΐδων ἐπιδεύομαι: αὐτόματος δὲ</TextUnit>
    <TextUnit id="852" loc="2.319">δαλὸς ἐμῶν θαλάμων στεροπῆς σέλας, ἀντὶ δὲ πεύκης</TextUnit>
    <TextUnit id="853" loc="2.320">αὐτὸς ἐμοὶ Φαέθων ἰδίης φλογὸς ἁψάμενος πῦρ</TextUnit>
    <TextUnit id="854" loc="2.321">νυμφιδίῳ τανύσειε Τυφωέι δούλιον αἴγλην,</TextUnit>
    <TextUnit id="855" loc="2.322">καὶ γαμίους σπινθῆρας ἐπαιθύσσοντες ̓Ολύμπῳ</TextUnit>
    <TextUnit id="856" loc="2.323">ἀστέρες ἀστράψειαν ἐμῶν λαμπτῆρες ̓Ερώτων,</TextUnit>
    <TextUnit id="857" loc="2.324">ἀστέρες ἕσπερα λύχνα: σὺν εὐθαλάμῳ δ' ̓Αφροδίτῃ</TextUnit>
    <TextUnit id="858" loc="2.325">εὐνέτις ̓Ενδυμίωνος ἐμὴ θεράπαινα Σελήνη</TextUnit>
    <TextUnit id="859" loc="2.326">δέμνιά μοι στορέσειε: καὶ εἰ χρέος ἐστὶ λοετρῶν,</TextUnit>
    <TextUnit id="860" loc="2.327">λούσομαι ἀστερόεντος ἐν ὕδασιν ̓Ηριδανοῖο:</TextUnit>
    <TextUnit id="861" loc="2.328">ἀλλὰ Διὸς μετὰ λέκτρα Τυφωέι, κυκλάδες ̔͂Ωραι,</TextUnit>
    <TextUnit id="862" loc="2.329">πήξατε παστὸν ̓́Ερωτος: ἀπ' ̓Ωκεανοῦ δὲ καὶ αὐταί,</TextUnit>
    <TextUnit id="863" loc="2.330">Λητώ, ̓Αθηναίη, Παφίη, Χάρις, ̓́Αρτεμις, ̔́Ηβη,</TextUnit>
    <TextUnit id="864" loc="2.331">νυμφοκόμῳ Τυφῶνι κομίσσατε σύγγονον ὕδωρ:</TextUnit>
    <TextUnit id="865" loc="2.332">καὶ γαμίοις πλήκτροισιν ἐμῆς παρὰ δαῖτα τραπέζης</TextUnit>
    <TextUnit id="866" loc="2.333">ἀντὶ Διὸς μέλψειε Τυφωέα λάτρις ̓Απόλλων.</TextUnit>
    <TextUnit id="867" loc="2.334">οὐ ξείνου δαπέδοιο φέρω πόθον: ἡμέτερον γὰρ</TextUnit>
    <TextUnit id="868" loc="2.335">οὐρανὸν ἀστερόνωτον ἀδελφεὸν ἡνιοχεύσω,</TextUnit>
    <TextUnit id="869" loc="2.336">αὐρανὸν οἶκον ἔχων μητρώιον, υἱέα γαίης.</TextUnit>
    <TextUnit id="870" loc="2.337">καὶ Κρόνον ὠμηστῆρα τὸ δεύτερον εἰς φάος ἕλκων</TextUnit>
    <TextUnit id="871" loc="2.338">γνωτὸν ἐμὸν συνάεθλον ἀπὸ χθονίοιο βερέθρου</TextUnit>
    <TextUnit id="872" loc="2.339">λύσω δεσμὰ βίαια, παλιννόστους δὲ τελέσσω</TextUnit>
    <TextUnit id="873" loc="2.340">αἰθερίους Τιτῆνας, ὁμωροφίους δὲ κομίσσω</TextUnit>
    <TextUnit id="874" loc="2.341">γηγενέας Κύκλωπας ἐς οὐρανόν, ἄλλα δὲ τεύξω</TextUnit>
    <TextUnit id="875" loc="2.342">ὅπλα πυρός: πολέων γὰρ ἐμοὶ χρέος ἐστὶ κεραυνῶν,</TextUnit>
    <TextUnit id="876" loc="2.343">ὅττι διηκοσίῃσι, καὶ οὐ διδύμαις πολεμίζω</TextUnit>
    <TextUnit id="877" loc="2.344">χερσὶν ἐγὼ Κρονίδῃ πανομοίιος: ἀντιτύπους δὲ</TextUnit>
    <TextUnit id="878" loc="2.345">κρείσσονας ὀψιγόνους πολυφεγγέι μείζονι πυρσῷ</TextUnit>
    <TextUnit id="879" loc="2.346">ἀστεροπὰς ἑτέρας χαλκεύσομαι, εὐρύτερον δὲ</TextUnit>
    <TextUnit id="880" loc="2.347">ὄγδοον οὐρανὸν ἄλλον ὑπέρτερον ὑψόθι τεύξω</TextUnit>
    <TextUnit id="881" loc="2.348">ἄστρασι φαιδροτέροισι κεκασμένον: οὐ δύναται γὰρ</TextUnit>
    <TextUnit id="882" loc="2.349">ἀγχιφανὴς πόλος οὗτος ὅλον Τυφῶνα καλύψαι.</TextUnit>
    <TextUnit id="883" loc="2.350">καὶ μετὰ θήλεα τέκνα καὶ ἀρσενόπαιδα γενέθλην</TextUnit>
    <TextUnit id="884" loc="2.351">πουλυτόκου Κρονίδαο πολυσπερὲς ἄλλο φυτεύσω</TextUnit>
    <TextUnit id="885" loc="2.352">αἷμα νέων μακάρων πολυαύχενον: οὐ χορὸν ἄστρων</TextUnit>
    <TextUnit id="886" loc="2.353">λείψω νόσφι γάμων ἀχρήιον, ἀλλὰ συνάψω</TextUnit>
    <TextUnit id="887" loc="2.354">ἄρσενι θηλυτέρην, ἵνα δούλια τέκνα λοχεύσῃ</TextUnit>
    <TextUnit id="888" loc="2.355">παρθενικὴ πτερόεσσα παρευνηθεῖσα Βοώτῃ.”</TextUnit>
    <TextUnit id="889" loc="2.356">εἶπεν ὁμοκλήσας: Κρονίδης δ' ἐγέλασσεν ἀκούων.</TextUnit>
    <TextUnit id="890" loc="2.357">καὶ μόθος ἀμφοτέροισιν ἐπέβρεμεν: ἦν δὲ κυδοιμοῦ</TextUnit>
    <TextUnit id="891" loc="2.358">πομπὸς ̓́Ερις Τυφῶνι, Διὸς δ' ἡγήσατο Νίκη</TextUnit>
    <TextUnit id="892" loc="2.359">εἰς μόθον. οὐ βοέης ἀγέλης χάριν, οὐ περὶ ποίμνης</TextUnit>
    <TextUnit id="893" loc="2.360">ἦεν ἀγών, οὐ νεῖκος ἔην ἐπὶ κάλλεϊ νύμφης,</TextUnit>
    <TextUnit id="894" loc="2.361">οὐ κλόνος ἀμφὶ πόληος ὀλίζονος: ἀλλ' ὑπὲρ αὐτοῦ</TextUnit>
    <TextUnit id="895" loc="2.362">αἰθέρος ἵστατο δῆρις, ἔην δ' ἐνὶ γούνασι Νίκης</TextUnit>
    <TextUnit id="896" loc="2.363">σκῆπτρα Διὸς καὶ θῶκος ἀέθλια δηιοτῆτος.</TextUnit>
    <TextUnit id="897" loc="2.364">Ζεὺς μὲν ἱμασσομένων νεφέων βρονταῖον ἀράσσων</TextUnit>
    <TextUnit id="898" loc="2.365">αἰθέριον μύκημα μέλος σάλπιζεν ̓Ενυοῦς,</TextUnit>
    <TextUnit id="899" loc="2.366">καὶ νεφέλας ἑλικηδὸν ἐπὶ στέρνοιο καθάψας</TextUnit>
    <TextUnit id="900" loc="2.367">εἶχε Γιγαντείων βελέων σκέπας: οὐδὲ Τυφωεὺς</TextUnit>
    <TextUnit id="901" loc="2.368">ἄψοφος ἦν: κεφαλαὶ δὲ βοῶν μυκηθμὸν ἱεῖσαι</TextUnit>
    <TextUnit id="902" loc="2.369">αὐτόματοι σάλπιγγες ἐπεσμαράγησαν ̓Ολύμπῳ,</TextUnit>
    <TextUnit id="903" loc="2.370">συμμιγέες δὲ δράκοντες ἐσύρισαν, ̓́Αρεος αὐλοί.</TextUnit>
    <TextUnit id="904" loc="2.371">καὶ στίχας ἠλιβάτων μελέων θώρηξε Τυφωεὺς</TextUnit>
    <TextUnit id="905" loc="2.372">φραξάμενος σκοπέλῳ σκόπελον μέγαν, εἰσόκε πυκναὶ</TextUnit>
    <TextUnit id="906" loc="2.373">ἀρραγέες στοιχηδὸν ἐπυργώθησαν ἐρίπναι,</TextUnit>
    <TextUnit id="907" loc="2.374">καὶ πέτρην προθέλυμνον ἐπασσυτέρῃ θέτο πέτρῃ:</TextUnit>
    <TextUnit id="908" loc="2.375">ἦν δὲ κορυσσομένης στρατιῆς τύπος: ἀγχιφανὴς γὰρ</TextUnit>
    <TextUnit id="909" loc="2.376">ῥωγάδα ῥωγὰς ἔρειδε, λόφος λόφον, αὐχένα δ' αὐχήν,</TextUnit>
    <TextUnit id="910" loc="2.377">ὑψινεφὴς δ' ἀγκῶνα πολύπτυχον ὤθεεν ἀγκών:</TextUnit>
    <TextUnit id="911" loc="2.378">καἰ κρανααὶ πήληκες ἔσαν Τυφῶνι κολῶναι</TextUnit>
    <TextUnit id="912" loc="2.379">αἰπυλόφῳ πρηῶνι καλυπτομένων κεφαλάων.</TextUnit>
    <TextUnit id="913" loc="2.380">μαρναμένου δὲ Γίγαντος ἔην πολυδειράδι μορφῇ</TextUnit>
    <TextUnit id="914" loc="2.381">ἓν δέμας, ἀλλὰ φάλαγγες ἀπείρονες, αἱ μὲν ἀγοστῶν,</TextUnit>
    <TextUnit id="915" loc="2.382">αἱ δὲ λεοντείων γενύων εὐθηγέες αἰχμαί,</TextUnit>
    <TextUnit id="916" loc="2.383">ἄλλαι ἐχιδναίων πλοκάμων ἐπιβήτορες ἄστρων.</TextUnit>
    <TextUnit id="917" loc="2.384">δένδρεα δ' ἐπτύσσοντο Τυφαονίων ἀπὸ χειρῶν</TextUnit>
    <TextUnit id="918" loc="2.385">σειόμενα Κρονίδαο καταντίον, ἄλλα δὲ γαίης</TextUnit>
    <TextUnit id="919" loc="2.386">ἔρνεα καλλιπέτηλα, τά περ βεβριθότι παλμῷ</TextUnit>
    <TextUnit id="920" loc="2.387">Ζεὺς ἀέκων ἀμάθυνεν ἑνὶ σπινθῆρι κεραυνοῦ:</TextUnit>
    <TextUnit id="921" loc="2.388">πολλὴ μὲν πτελέη σὺν ὁμήλικι ῥίπτετο πεύκῃ</TextUnit>
    <TextUnit id="922" loc="2.389">καὶ πλάτανος περίμετρος, ἀκοντίζοντο δὲ λεῦκαι</TextUnit>
    <TextUnit id="923" loc="2.390">ἄντα Διός: πολλὴ δὲ λαγὼν ἐρρήγνυτο γαίης.</TextUnit>
    <TextUnit id="924" loc="2.391">πᾶσα δὲ τετράπλευρος ἴτυς στυφελίζετο κόσμου,</TextUnit>
    <TextUnit id="925" loc="2.392">καὶ πίσυρες Κρονίωνι συναιχμάζοντες ἀῆται</TextUnit>
    <TextUnit id="926" loc="2.393">ἠερίην σκοτόεσσαν ἐπυργώσαντο κονίην</TextUnit>
    <TextUnit id="927" loc="2.394">κύματα κυρτώσαντες: ἱμασσομένης δὲ θαλάσσης</TextUnit>
    <TextUnit id="928" loc="2.395">Σικελίη δεδόνητο, Πελωρίδες ἔβρεμον ὄχθαι</TextUnit>
    <TextUnit id="929" loc="2.396">Αἰτναῖοί τε τένοντες, ἐμυκήσαντο δὲ πέτραι</TextUnit>
    <TextUnit id="930" loc="2.397">μάντιες ἐσσομένων Λιλυβηίδες, ἔκτυπε δ' ἀκτὴ</TextUnit>
    <TextUnit id="931" loc="2.398">ἑσπέριον παρὰ χεῦμα Παχυνιάς: ἐγγύθι δ' ἄρκτου</TextUnit>
    <TextUnit id="932" loc="2.399">ἀμφὶ νάπην Θρήισσαν ̓Αθωιὰς ἔκλαγε Νύμφη,</TextUnit>
    <TextUnit id="933" loc="2.400">Πιερικῷ δὲ τένοντι Μακηδονὶς ἴαχεν ὕλη:</TextUnit>
    <TextUnit id="934" loc="2.401">ἀντολίης δὲ θέμεθλα τινάσσετο, δενδροκόμοι δὲ</TextUnit>
    <TextUnit id="935" loc="2.402">̓Ασσυρίου Λιβάνοιο θυώδεες ἔκτυπον αὐλαί.</TextUnit>
    <TextUnit id="936" loc="2.403">καὶ Διὸς ἀκαμάτοιο καταιχμάζοντα κεραυνοῦ</TextUnit>
    <TextUnit id="937" loc="2.404">ῥίπτετο πολλὰ βέλεμνα Τυφαονίων ἀπὸ χειρῶν:</TextUnit>
    <TextUnit id="938" loc="2.405">καὶ τὰ μὲν ἀίσσοντα Σεληναίῳ παρὰ δίφρῳ</TextUnit>
    <TextUnit id="939" loc="2.406">ἀσταθέων ἀχάρακτα κατέγραφον ἴχνια ταύρων,</TextUnit>
    <TextUnit id="940" loc="2.407">ἄλλα δὲ δινηθέντα δι' ἠέρος ὀξέι ῥοίζῳ</TextUnit>
    <TextUnit id="941" loc="2.408">ἄσθμασιν ἀντιπόροισι μετερρίπιζον ἀῆται:</TextUnit>
    <TextUnit id="942" loc="2.409">καὶ Διὸς ἀψαύστοιο παραπλαγχθέντα κεραυνοῦ</TextUnit>
    <TextUnit id="943" loc="2.410">πολλὰ Ποσειδάωνος ἐδέξατο τερπομένη χείρ,</TextUnit>
    <TextUnit id="944" loc="2.411">γειοτόμου γλωχῖνος ἀφειδήσασα τριαίνης:</TextUnit>
    <TextUnit id="945" loc="2.412">ὑγροβαφῆ δὲ βέλεμνα παρὰ Κρονίης πόρον ἅλμης</TextUnit>
    <TextUnit id="946" loc="2.413">Ζηνὶ φέρων ἀνάθημα γέρων ἱδρύσατο Νηρεύς.</TextUnit>
    <TextUnit id="947" loc="2.414">καὶ βλοσυροὺς δύο παῖδας ̓Ενυαλίοιο κορύσσας</TextUnit>
    <TextUnit id="948" loc="2.415">εἶχε Φόβον καὶ Δεῖμον ὀπάονα πατροπάτωρ Ζεὺς</TextUnit>
    <TextUnit id="949" loc="2.416">αἰθέρος ἀσπιστῆρας ὁμήλυδας, ἀστεροπῇ δὲ</TextUnit>
    <TextUnit id="950" loc="2.417">στῆσε Φόβον, καὶ Δεῖμον ἐπεστήριξε κεραυνῷ</TextUnit>
    <TextUnit id="951" loc="2.418">δεῖμα φέρων Τυφῶνι: καὶ ἀσπίδα κούφισε Νίκη</TextUnit>
    <TextUnit id="952" loc="2.419">πρόσθε Διὸς τανύουσα, καὶ ἀντιάχησεν ̓Ενυώ,</TextUnit>
    <TextUnit id="953" loc="2.420">̓́Αρης δ' ἐσμαράγησεν. ἐπαιγίζων δὲ θυέλλαις</TextUnit>
    <TextUnit id="954" loc="2.421">ἠερόθεν πεφόρητο μετάρσιος αἰγίοχος Ζεύς,</TextUnit>
    <TextUnit id="955" loc="2.422">ἑζόμενος πτερόεντι Χρόνου τετράζυγι δίφρῳ:</TextUnit>
    <TextUnit id="956" loc="2.423">ἵπποι δὲ Κρονίωνος ὁμόζυγες ἦσαν ἀῆται.</TextUnit>
    <TextUnit id="957" loc="2.424">καὶ πῇ μὲν στεροῇσι κορύσσετο, πῇ δὲ κεραυνῷ,</TextUnit>
    <TextUnit id="958" loc="2.425">ἄλλοτε δὲ βροντῇσιν ἐπέχραεν, ἄλλοτε δ' ὄμβρων</TextUnit>
    <TextUnit id="959" loc="2.426">πηγνυμένης προχέων πετρούμενα νῶτα χαλάζης</TextUnit>
    <TextUnit id="960" loc="2.427">ὀμβρηροῖς βελέεσσι: Γιγαντείοισι δὲ πυκνοὶ</TextUnit>
    <TextUnit id="961" loc="2.428">κίονες ὑδατόεντες ἐπερρήγνυντο καρήνοις</TextUnit>
    <TextUnit id="962" loc="2.429">ὀξυβελεῖς, παλάμαι δὲ Τυφωέος, οἷα μαχαίρῃ,</TextUnit>
    <TextUnit id="963" loc="2.430">ἠερίῳ τέμνοντο χαλαζήεντι βελέμνῳ:</TextUnit>
    <TextUnit id="964" loc="2.431">καὶ παλάμη κεκόνιστο, καὶ οὐ μεθέηκε κολώνης,</TextUnit>
    <TextUnit id="965" loc="2.432">ἀλλὰ νιφοβλήτοιο τομῇ πληγεῖσα χαλάζης</TextUnit>
    <TextUnit id="966" loc="2.433">μάρνατο καὶ πίπτουσα, διαΐσσουσα δὲ γαίης</TextUnit>
    <TextUnit id="967" loc="2.434">ἅλμασιν αὐτοκύλιστος ἐπάλλετο μαινομένη χείρ,</TextUnit>
    <TextUnit id="968" loc="2.435">οἷα βαλεῖν ἐθέλουσα καὶ εἰσέτι κύκλον ̓Ολύμπου.</TextUnit>
    <TextUnit id="969" loc="2.436">καὶ πρόμος οὐρανίων πυρόεν βέλος ὑψόθι σείων</TextUnit>
    <TextUnit id="970" loc="2.437">δεξιὸν ἐκ λαιοῖο κέρας πολέμοιο νομεύων</TextUnit>
    <TextUnit id="971" loc="2.438">ὑψιφανὴς πολέμιζεν: ἐς ὑδροπόρους δὲ χαράδρας</TextUnit>
    <TextUnit id="972" loc="2.439">ὦρτο Γίγας πολύπηχυς, ἐπασσυτέρῳ δὲ συνάψας</TextUnit>
    <TextUnit id="973" loc="2.440">αὐτομάτῳ σφήκωσεν ὁμόπλοκα δάκτυλα δεσμῷ</TextUnit>
    <TextUnit id="974" loc="2.441">κοιλαίνων παλάμας πολυχανδέας, ᾗσιν ἀείρων</TextUnit>
    <TextUnit id="975" loc="2.442">μεσσόθι χειμερίων ποταμῶν ὀρεσίδρομον ὕδωρ,</TextUnit>
    <TextUnit id="976" loc="2.443">χερσὶ βαθυνομέναις μεμερισμένα χεύματα πέμπων,</TextUnit>
    <TextUnit id="977" loc="2.444">ἀστεροπῇ προέηκε: χαραδραίῳ δὲ ῥεέθρῳ</TextUnit>
    <TextUnit id="978" loc="2.445">βαλλομένη σελάγιζε δι' ὕδατος αἰθερίη φλὸξ</TextUnit>
    <TextUnit id="979" loc="2.446">λαβροτέρῳ σπινθῆρι, καὶ ἔζεσε δίψιον ὕδωρ</TextUnit>
    <TextUnit id="980" loc="2.447">αἰθαλόεν, διερὴ δὲ δύσις τερσαίνετο μύδρῳ:</TextUnit>
    <TextUnit id="981" loc="2.448">σβέσσαι γὰρ μενέαινε Γίγας θρασὺς αἰθέριον πῦρ,</TextUnit>
    <TextUnit id="982" loc="2.449">νήπιος: οὐδ' ἐνόησε, πυραυγέες ὅττι κεραυνοὶ</TextUnit>
    <TextUnit id="983" loc="2.450">καὶ στεροπαὶ γεγάασιν ἀπ' ὀμβροτόκων νεφελάων.</TextUnit>
    <TextUnit id="984" loc="2.451">καὶ πάλιν ἰθυτμῆτας ἑλὼν σπήλυγγας ἐναύλων</TextUnit>
    <TextUnit id="985" loc="2.452">στέρνα Διὸς μενέαινε βαλεῖν ἄτρωτα σιδήρῳ,</TextUnit>
    <TextUnit id="986" loc="2.453">καὶ σκοπιὴ Διὸς ἄντα τιταίνετο: χείλεϊ δ' ἄκρῳ</TextUnit>
    <TextUnit id="987" loc="2.454">Ζεὺς ὀλίγου φύσησε, καὶ ὑψίκρημνον ἐοῦσαν</TextUnit>
    <TextUnit id="988" loc="2.455">λεπταλέον φύσημα παρέτραπε κυκλάδα πέτρην.</TextUnit>
    <TextUnit id="989" loc="2.456">χειρὶ δὲ δινήεντα λόφον νησαῖον ἀράξας</TextUnit>
    <TextUnit id="990" loc="2.457">εἰς ἐνοπὴν πολύδινος ἀνῃώρητο Τυφωεύς,</TextUnit>
    <TextUnit id="991" loc="2.458">καὶ Διὸς ἀρρήκτοιο κατηκόντιζε προσώπου:</TextUnit>
    <TextUnit id="992" loc="2.459">ἀλλ' ὁ μὲν ἀντικέλευθον ἀλεύατο μάρμαρον αἰχμὴν</TextUnit>
    <TextUnit id="993" loc="2.460">κρᾶτα παρακλίνας, στεροπῆς δ' ἐτύχησε Τυφωεὺς</TextUnit>
    <TextUnit id="994" loc="2.461">θερμὸν ἀμειβομένης ἕλικα δρόμον, αἶψα δὲ πέτρη</TextUnit>
    <TextUnit id="995" loc="2.462">ἀκροφαληριόωσα μελαίνετο μάρτυρι καπνῷ.</TextUnit>
    <TextUnit id="996" loc="2.463">καὶ τριτάτην προΐαλλεν: ἐπεσσυμένην δὲ Κρονίων</TextUnit>
    <TextUnit id="997" loc="2.464">πεπταμένης παλάμης μεσάτῳ νωμήτορι καρπῷ,</TextUnit>
    <TextUnit id="998" loc="2.465">σφαῖραν ἅτε θρῴσκουσαν, ἀτέρμονι χειρὶ πατάξας</TextUnit>
    <TextUnit id="999" loc="2.466">πέμπε πάλιν Τυφῶνι: μεταστρεφθεῖσα δὲ πολλῇ</TextUnit>
    <TextUnit id="1000" loc="2.467">ἠερίῃ στροφάλιγγι παλιννόστοιο πορείης</TextUnit>
    <TextUnit id="1001" loc="2.468">αὐτομάτη τόξευεν ὀιστευτῆρα κολώνη.</TextUnit>
    <TextUnit id="1002" loc="2.469">τέτρατον ἠκόντιζεν ὑπέρτερον: ἁψαμένη δὲ</TextUnit>
    <TextUnit id="1003" loc="2.470">αἰγίδος ἀκροτάτων θυσάνων ἐδιχάζετο πέτρη.</TextUnit>
    <TextUnit id="1004" loc="2.471">ἄλλην δὲ προέηκεν: ἀελλήεσσα δὲ πέτρη</TextUnit>
    <TextUnit id="1005" loc="2.472">ἡμιδαὴς σελάγιζεν ὀιστευθεῖσα κεραυνῷ.</TextUnit>
    <TextUnit id="1006" loc="2.473">οὐ σκοπιαὶ νέφος ὑγρὸν ἀνέσχισαν, ἀλλὰ τυπεῖσαι</TextUnit>
    <TextUnit id="1007" loc="2.474">ὑδρηλαῖς νεφέλῃσι διερρήγνυντο κολῶναι.</TextUnit>
    <TextUnit id="1008" loc="2.475">ξυνὴ δ' ἀμφοτέροισιν ἰσόρροπος ἦεν ̓Ενυὼ</TextUnit>
    <TextUnit id="1009" loc="2.476">καὶ Διὶ καὶ Τυφῶνι: πολυφλοίσβῳ δὲ βελέμνῳ</TextUnit>
    <TextUnit id="1010" loc="2.477">αἰθέρος ὀρχηστῆρες ἐβακχεύοντο κεραυνοί.</TextUnit>
    <TextUnit id="1011" loc="2.478">μάρνατο δὲ Κρονίδης κεκορυθμένος: ἐν δὲ κυδοιμῷ</TextUnit>
    <TextUnit id="1012" loc="2.479">βροντὴν μὲν σάκος εἶχε, νέφος δέ οἱ ἔπλετο θώρηξ,</TextUnit>
    <TextUnit id="1013" loc="2.480">καὶ στεροπὴν δόρυ πάλλε, Διιπετέες δὲ κεραυνοὶ</TextUnit>
    <TextUnit id="1014" loc="2.481">ἠερόθεν πέμποντο πυριγλώχινες ὀιστοί:</TextUnit>
    <TextUnit id="1015" loc="2.482">ἤδη γὰρ περίφοιτος ἀπὸ χθονίου κενεῶνος</TextUnit>
    <TextUnit id="1016" loc="2.483">ξηρὸς ἀερσιπότητος ἀνέδραμεν ἀτμὸς ἀρούρης,</TextUnit>
    <TextUnit id="1017" loc="2.484">καὶ νεφέλης ἔντοσθεν ἐελμένος αἴθοπι λαιμῷ</TextUnit>
    <TextUnit id="1018" loc="2.485">πνίγετο θερμαίνων νέφος ἔγκυον: ἀμφὶ δὲ καπνῷ</TextUnit>
    <TextUnit id="1019" loc="2.486">τριβομένων καναχηδὰ πυριτρεφέων νεφελάων</TextUnit>
    <TextUnit id="1020" loc="2.487">θλιβομένη πεφόρητο δυσέκβατος ἐνδόμυχος φλὸξ</TextUnit>
    <TextUnit id="1021" loc="2.488">διζομένη μέσον οἶμον, ἐπεὶ σέλας ὑψόθι βαίνειν</TextUnit>
    <TextUnit id="1022" loc="2.489">οὐ θέμις: ἀστεροπὴν γὰρ ἀναθρῴσκουσαν ἐρύκει</TextUnit>
    <TextUnit id="1023" loc="2.490">ὀμβρηρῇ ῥαθάμιγγι λελουμένος ἴκμιος ἀήρ,</TextUnit>
    <TextUnit id="1024" loc="2.491">πυκνώσας νέφος ὑγρὸν ὑπέρτερον: ἀζαλέου δὲ</TextUnit>
    <TextUnit id="1025" loc="2.492">νειόθεν οἰγομένοιο διέδραμεν ἁλλόμενον πῦρ.</TextUnit>
    <TextUnit id="1026" loc="2.493">ὡς λίθος ἀμφὶ λίθῳ φλογερὴν ὠδῖνα λοχεύων</TextUnit>
    <TextUnit id="1027" loc="2.494">λάινον ἠκόντιζε πολυθλιβὲς αὐτόγονον πῦρ,</TextUnit>
    <TextUnit id="1028" loc="2.495">πυρσογενὴς ὅτε θῆλυς ἀράσσεται ἄρσενι πέτρῳ:</TextUnit>
    <TextUnit id="1029" loc="2.496">οὕτω θλιβομένῃσιν ἀνάπτεται οὐρανίη φλὸξ</TextUnit>
    <TextUnit id="1030" loc="2.497">λιγνύι καὶ νεφέλῃσιν: ἀπὸ χθονίοιο δὲ καπνοῦ</TextUnit>
    <TextUnit id="1031" loc="2.498">λεπταλέου γεγαῶτος ἐμαιώθησαν ἀῆται.</TextUnit>
    <TextUnit id="1032" loc="2.499">ἄλλην δ' ἐξ ὑδάτων μετανάστιον ἀτμίδα γαίης</TextUnit>
    <TextUnit id="1033" loc="2.500">ἠέλιος φλογερῇσι βολαῖς ἀντωπὸν ἀμέλγων</TextUnit>
    <TextUnit id="1034" loc="2.501">τινθαλέῳ νοτέουσαν ἀνείρυσεν αἰθέρος ὁλκῷ:</TextUnit>
    <TextUnit id="1035" loc="2.502">ἡ δὲ παχυνομένη νεφέων ὤδινε καλύπτρην,</TextUnit>
    <TextUnit id="1036" loc="2.503">σεισαμένη δὲ πάχιστον ἀραιοτέρῳ δέμας ἀτμῷ,</TextUnit>
    <TextUnit id="1037" loc="2.504">ἂψ ἀναλυσαμένη μαλακὸν νέφος εἰς χύσιν ὄμβρου,</TextUnit>
    <TextUnit id="1038" loc="2.505">ὑδρηλὴν προτέρην μετεκίαθεν ἔμφυτον ὕλην.</TextUnit>
    <TextUnit id="1039" loc="2.506">τοῖος ἔφυ φλογόεις νεφέων τύπος, οἶσι καὶ αὐτοὶ</TextUnit>
    <TextUnit id="1040" loc="2.507">ἰσότυποι στεροπῇσι συνωδὶνοντο κεραυνοί.</TextUnit>
    <TextUnit id="1041" loc="2.508">Ζεὺς δὲ πατὴρ πολέμιζε: κατ' ἀντιβίοιο δὲ πέμπων</TextUnit>
    <TextUnit id="1042" loc="2.509">ἠθάδα πυρσὸν ἴαλλεν, ἀκοντιστῆρα λεόντων,</TextUnit>
    <TextUnit id="1043" loc="2.510">βάλλων ποικιλόφωνον ἀμετρήτων στίχα λαιμῶν</TextUnit>
    <TextUnit id="1044" loc="2.511">οὐρανίῳ πρηστῆρι: Διοβλήτου δὲ βελέμνου</TextUnit>
    <TextUnit id="1045" loc="2.512">ἓν σέλας ἔφλεγε χεῖρας ἀπείρονας, ἓν σέλας ὤμους</TextUnit>
    <TextUnit id="1046" loc="2.513">νηρίθμους ἀμάθυνε καὶ αἰόλα φῦλα δρακόντων,</TextUnit>
    <TextUnit id="1047" loc="2.514">καὶ κεφαλὰς ἐδάιξαν ἀτέρμονας αἰθέρος αἰχμαί,</TextUnit>
    <TextUnit id="1048" loc="2.515">καὶ πλοκάμους Τυφῶνος ἕλιξ ἀμάθυνε κομήτης</TextUnit>
    <TextUnit id="1049" loc="2.516">ἀντιπόρῳ σπινθῆρι δασύτριχα πυρσὸν ἰάλλων,</TextUnit>
    <TextUnit id="1050" loc="2.517">καὶ κεφαλαὶ σελάγιζον, ἀναπτομένων δὲ κομάων</TextUnit>
    <TextUnit id="1051" loc="2.518">βόστρυχα συρίζοντα κατεσφρηγίσσατο σιγὴ</TextUnit>
    <TextUnit id="1052" loc="2.519">οὐρανίῳ σπινθῆρι, μαραινομένων δὲ δρακόντων</TextUnit>
    <TextUnit id="1053" loc="2.520">ἰοβόλοι ῥαθάμιγγες ἐτερσαίνοντο γενείων:</TextUnit>
    <TextUnit id="1054" loc="2.521">μαρναμένου δὲ Γίγαντος ἐτεφρώθησαν ὀπωπαὶ</TextUnit>
    <TextUnit id="1055" loc="2.522">καπνῷ λιγνυόεντι, νιφοβλήτων δὲ προσώπων</TextUnit>
    <TextUnit id="1056" loc="2.523">χιονέαις λιβάδεσσιν ἐλευκαίνοντο παρειαί.</TextUnit>
    <TextUnit id="1057" loc="2.524">καὶ πισύρων ἀνέμων τετράζυγον εἶχεν ἀνάγκην:</TextUnit>
    <TextUnit id="1058" loc="2.525">εἰ γὰρ ἐς ἀντολίην σφαλερὰς ἐλέλιζεν ὀπωπάς,</TextUnit>
    <TextUnit id="1059" loc="2.526">ὑσμίνην φλογόεσσαν ἐδέχνυτο γείτονος Εὔρου:</TextUnit>
    <TextUnit id="1060" loc="2.527">εἰ κλίσιν ἐσκοπίαζε δυσήνεμον ̓Αρκάδος ̓́Αρκτου,</TextUnit>
    <TextUnit id="1061" loc="2.528">χειμερίου πρηστῆρος ἀθαλπέι βάλλετο πάχνῃ:</TextUnit>
    <TextUnit id="1062" loc="2.529">φεύγων ψυχρὸν ἄλημα νιφοβλήτοιο Βορῆος</TextUnit>
    <TextUnit id="1063" loc="2.530">καὶ διερῷ δεδόνητο καὶ αἰθαλόεντι βελέμνῳ:</TextUnit>
    <TextUnit id="1064" loc="2.531">καὶ δύσιν εἰσορόων βλοσυρῆς ἀντώπιον ̓Ηοῦς</TextUnit>
    <TextUnit id="1065" loc="2.532">ἑσπερίην ἔφριξε θυελλήεσσαν ̓Ενυώ,</TextUnit>
    <TextUnit id="1066" loc="2.533">εἰαρινῆς ἀίων Ζεφυρηίδος ἦχον ἱμάσθλης:</TextUnit>
    <TextUnit id="1067" loc="2.534">καὶ Νότος ἀμφὶ τένοντα μεσημβρινὸν Αἰγοκερῆος</TextUnit>
    <TextUnit id="1068" loc="2.535">ἄντυγας ἠερίας ἐπεμάστιε, θερμὸς ἀήτης,</TextUnit>
    <TextUnit id="1069" loc="2.536">φλογμὸν ἄγων Τυφῶνι πυραυγέι καύματος ἀτμῷ.</TextUnit>
    <TextUnit id="1070" loc="2.537">εἰ πάλιν ὄμβρον ἔχευε κατάρρυτον ὑέτιος Ζεύς,</TextUnit>
    <TextUnit id="1071" loc="2.538">λυσιπόνοις λιβάδεσσιν ὅλον χρόα λοῦσε Τυφωεὺς</TextUnit>
    <TextUnit id="1072" loc="2.539">θερμὰ καταψύχων κεκαφηότα γυῖα κεραυνῷ.</TextUnit>
    <TextUnit id="1073" loc="2.540">καὶ κραναοῖς βελέεσσι χαλαζαίου νιφετοῖο</TextUnit>
    <TextUnit id="1074" loc="2.541">παιδὸς ἱμασσομένου τραφερὴ μαστίζετο μήτηρ:</TextUnit>
    <TextUnit id="1075" loc="2.542">δερκομένη δὲ Γίγαντος ἐπὶ χροῒ μάρτυρα Μοίρης</TextUnit>
    <TextUnit id="1076" loc="2.543">λάινα πηκτὰ βέλεμνα καὶ ὑδατόεσσαν ἀκωκὴν</TextUnit>
    <TextUnit id="1077" loc="2.544">ἠέλιον Τιτῆνα κατηφέι λίσσετο φωνῇ,</TextUnit>
    <TextUnit id="1078" loc="2.545">ἓν φάος αἰτίζουσα θερείτατον, ὄφρά κε πυρσῷ</TextUnit>
    <TextUnit id="1079" loc="2.546">θερμοτέρῳ λύσειε Διὸς πετρούμενον ὕδωρ</TextUnit>
    <TextUnit id="1080" loc="2.547">νιφομένῳ Τυφῶνι χέων ἐμφύλιον αἴγλην:</TextUnit>
    <TextUnit id="1081" loc="2.548">καί οἱ ἱμασσομένῳ συνετήκετο: καιομένων δὲ</TextUnit>
    <TextUnit id="1082" loc="2.549">ἠλιβάτων ὁρόωσα πυριστεφὲς ἔθνος ἀγοστῶν</TextUnit>
    <TextUnit id="1083" loc="2.550">χειμερίην ἱκέτευε μολεῖν δυσπέμφελον αὔρην</TextUnit>
    <TextUnit id="1084" loc="2.551">εἰς μίαν ἠριγένειαν, ἵνα ψυχροῖσιν ἀήταις</TextUnit>
    <TextUnit id="1085" loc="2.552">διψαλέην Τυφῶνος ἀποσβέσσειεν ἀνάγκην.</TextUnit>
    <TextUnit id="1086" loc="2.553">̓Ισοτύπου δὲ τάλαντα μάχης ἔκλινε Κρονίων.</TextUnit>
    <TextUnit id="1087" loc="2.554">χειρὶ δὲ δενδρήεσσαν ἀπορρίψασα καλύπτρην</TextUnit>
    <TextUnit id="1088" loc="2.555">μήτηρ ἄχνυτο Γαῖα, Τυφαονίων κεφαλάων</TextUnit>
    <TextUnit id="1089" loc="2.556">καπνὸν ὀπιπεύουσα: μαραινομένων δὲ προσώπων</TextUnit>
    <TextUnit id="1090" loc="2.557">γηγενέος λύτο γοῦνα: προθεσπίζουσα δὲ νίκην</TextUnit>
    <TextUnit id="1091" loc="2.558">βρονταίοις πατάγοισι Διὸς μυκήσατο σάλπιγξ:</TextUnit>
    <TextUnit id="1092" loc="2.559">ἤριπε δ' οὐρανίῳ μεθύων φλογόεντι βελέμνῳ,</TextUnit>
    <TextUnit id="1093" loc="2.560">ὠτειλήν ἀσίδηρον ἔχων πολέμοιο, Τυφωεὺς</TextUnit>
    <TextUnit id="1094" loc="2.561">ὑψιτενής, καὶ νῶτα βαλὼν ἐπὶ μητέρι Γαίῃ</TextUnit>
    <TextUnit id="1095" loc="2.562">κεῖτο, περιστορέσας ὀφιώδεα γυῖα κονίῃ,</TextUnit>
    <TextUnit id="1096" loc="2.563">πυρσὸν ἀναβλύζων. Κρονίδης δ' ἐρέθιζε γελάσσας,</TextUnit>
    <TextUnit id="1097" loc="2.564">τοῖον ἔπος προχέων φιλοπαίγμονος ἀνθερεῶνος:</TextUnit>
    <TextUnit id="1098" loc="2.565">“Καλὸν ἀοσσητῆρα γέρων Κρόνος εὗρε, Τυφωεῦ:</TextUnit>
    <TextUnit id="1099" loc="2.566">χθὼν μόγις υἷα λόχευσε, μέγαν γόνον ̓Ιαπετοῖο:</TextUnit>
    <TextUnit id="1100" loc="2.567">ἡδὺς ὁ Τιτήνων τιμήορος: ὡς ὁρόω δέ,</TextUnit>
    <TextUnit id="1101" loc="2.568">ἀδρανέες γεγάασι τάχα Κρονίδαο κεραυνοί.</TextUnit>
    <TextUnit id="1102" loc="2.569">δηθύνεις τέο μέχρις ἀνέμβατον αἰθέρα ναίειν,</TextUnit>
    <TextUnit id="1103" loc="2.570">ψευδόμενε σκηπτοῦχε; μένει δέ σε θῶκος ̓Ολύμπου:</TextUnit>
    <TextUnit id="1104" loc="2.571">σκῆπτρα Διὸς καὶ πέπλα θεημάχε δέξο Τυφωεῦ</TextUnit>
    <TextUnit id="1105" loc="2.572">̓Αστραῖον δὲ κόμισσον ἐς οὐρανόν: ἢν δ' ἐθελήσῃς,</TextUnit>
    <TextUnit id="1106" loc="2.573">αἰθέρι νοστήσειε καὶ Εὐρυνόμη καὶ ̓Οφίων</TextUnit>
    <TextUnit id="1107" loc="2.574">καὶ Κρόνος ἀμφοτέροισιν ὁμόστολος: ἐρχομένῳ δὲ</TextUnit>
    <TextUnit id="1108" loc="2.575">σὺν σοὶ ποικιλόνωτον ἐς ὑψιπόρων ἴτυν ἄστρων</TextUnit>
    <TextUnit id="1109" loc="2.576">δεσμὰ φυγὼν δολόμητις ὁμαρτήσειε Προμηθεύς,</TextUnit>
    <TextUnit id="1110" loc="2.577">ἥπατος ἡβώοντος ἀφειδέα δαιτυμονῆα</TextUnit>
    <TextUnit id="1111" loc="2.578">οὐρανίης θρασὺν ὄρνιν ἔχων πομπῆα κελεύθου.</TextUnit>
    <TextUnit id="1112" loc="2.579">τί πλέον ἤθελες ἄλλο μετὰ κλόνον ἠὲ νοῆσαι</TextUnit>
    <TextUnit id="1113" loc="2.580">Ζῆνα καὶ ἐννοσίγαιον ὀπάονα σεῖο θοώκων;</TextUnit>
    <TextUnit id="1114" loc="2.581">Ζῆνα μὲν ἀδρανέοντα καὶ οὐ σκηπτοῦχον ̓Ολύμπου,</TextUnit>
    <TextUnit id="1115" loc="2.582">βροντῆς καὶ νεφέων γυμνούμενον, ἀστεροπῆς δὲ</TextUnit>
    <TextUnit id="1116" loc="2.583">ἀντὶ πυρὸς ζαθέοιο καὶ ἠθάδος ἀντὶ κεραυνοῦ</TextUnit>
    <TextUnit id="1117" loc="2.584">δαλὸν ἀερτάζοντα Τυφαονίῳ παρὰ παστῷ,</TextUnit>
    <TextUnit id="1118" loc="2.585">ληιδίης ἀλόχοιο τεῆς θαλαμηπόλον ̔́Ηρης</TextUnit>
    <TextUnit id="1119" loc="2.586">ὀφθαλμῷ κοτέοντι τεῶν ζηλήμονα λέκτρων:</TextUnit>
    <TextUnit id="1120" loc="2.587">σύζυγα δ' ἐννοσίγαιον ἀποζευχθέντα θαλάσσης</TextUnit>
    <TextUnit id="1121" loc="2.588">ὑμετέρῃ μετὰ πόντον ὑποδρήσσοντα τραπέζῃ,</TextUnit>
    <TextUnit id="1122" loc="2.589">διψάδι χειρὶ φέροντα τεὸν δέπας ἀντὶ τριαίνης.</TextUnit>
    <TextUnit id="1123" loc="2.590">̓́Αρεα λάτριν ἔχεις, θεράπων τεός ἐστιν ̓Απόλλων:</TextUnit>
    <TextUnit id="1124" loc="2.591">πέμπε δὲ Τιτήνεσσι διάκτορον υἱέα Μαίης</TextUnit>
    <TextUnit id="1125" loc="2.592">σὸν κράτος ἀγγέλλοντα καὶ οὐρανίην σέθεν αἴγλην:</TextUnit>
    <TextUnit id="1126" loc="2.593">ἐργατίνην δ' ̔́Ηφαιστον ἐθήμονι κάλλιπε Λήμνῳ,</TextUnit>
    <TextUnit id="1127" loc="2.594">ὄφρά κεν ἀσκήσειε νεοζεύκτῳ σέο νύμφῃ</TextUnit>
    <TextUnit id="1128" loc="2.595">ποικίλον αὐχένος ὁρμὸν ἐύχροον ἤνοπι κόσμῳ,</TextUnit>
    <TextUnit id="1129" loc="2.596">ἠὲ πεδοστιβέων ἀμαρύγματα φαιδρὰ πεδίλων,</TextUnit>
    <TextUnit id="1130" loc="2.597">οἷσι τεὴ παράκοιτις ἀγάλλεται, ἠὲ τελέσσῃ</TextUnit>
    <TextUnit id="1131" loc="2.598">χρυσοφαῆ θρόνον ἄλλον ̓Ολύμπιον, ὄφρα γελάσσῃ</TextUnit>
    <TextUnit id="1132" loc="2.599">κρείσσονα θῶκον ἔχουσα τεὴ χρυσόθρονος ̔́Ηρη:</TextUnit>
    <TextUnit id="1133" loc="2.600">καὶ χθονίους Κύκλωπας ἔχων ναετῆρας ̓Ολύμπου</TextUnit>
    <TextUnit id="1134" loc="2.601">τεῦξον ἀρειοτέροιο νέον σπινθῆρα κεραυνοῦ.</TextUnit>
    <TextUnit id="1135" loc="2.602">ἀλλὰ δόλῳ θέλξαντα τεὸν νόον ἐλπίδι νίκης</TextUnit>
    <TextUnit id="1136" loc="2.603">χρυσῷ δῆσον ̓́Ερωτα μετὰ χρυσῆς ̓Αφροδίτης:</TextUnit>
    <TextUnit id="1137" loc="2.604">χαλκῷ σφίγξον ̓́Αρηα κυβερνητῆρα σιδήρου.</TextUnit>
    <TextUnit id="1138" loc="2.605">ἀστεροπαὶ φεύγουσι καὶ οὐ μίμνουσιν ̓Ενυώ:</TextUnit>
    <TextUnit id="1139" loc="2.606">πῶς στεροπῆς ὀλίγης οὐκ ἔκφυγες ἀπτόλεμον πῦρ;</TextUnit>
    <TextUnit id="1140" loc="2.607">ἢ πόθεν οὔασι σοῖσιν ἀμετρήτοισιν ἀκούων</TextUnit>
    <TextUnit id="1141" loc="2.608">βρονταίην ἐλάχειαν ἐδείδιες ὄμβριον ἠχώ;</TextUnit>
    <TextUnit id="1142" loc="2.609">τίς σε τόσον ποίησεν ἀνάλκιδα; πῇ σέθεν αἰχμαί;</TextUnit>
    <TextUnit id="1143" loc="2.610">πῇ κεφαλαὶ σκυλάκων; πῇ χάσματα κεῖνα λεόντων</TextUnit>
    <TextUnit id="1144" loc="2.611">καὶ χθόνιον μύκημα βαρυφθόγγων σέο λαιμῶν;</TextUnit>
    <TextUnit id="1145" loc="2.612">πῇ δε δρακοντείης δολιχόσκιος ἰὸς ἐθείρης;</TextUnit>
    <TextUnit id="1146" loc="2.613">οὐκέτι συρίζεις ὀφιώδεϊ κυκλάδι χαίτῃ;</TextUnit>
    <TextUnit id="1147" loc="2.614">πῇ βοέων στομάτων μυκήματα; πῇ σέο χειρῶν</TextUnit>
    <TextUnit id="1148" loc="2.615">ἠλιβάτου πρηῶνος ἀκοντιστῆρες ἀγοστοί;</TextUnit>
    <TextUnit id="1149" loc="2.616">οὐκέτι μαστίζεις ἑλικώδεας ἄντυγας ἄστρων;</TextUnit>
    <TextUnit id="1150" loc="2.617">οὐκέτι λευκαίνουσι συῶν προβλῆτες ἀκωκαὶ</TextUnit>
    <TextUnit id="1151" loc="2.618">ἀφροκόμῳ ῥαθάμιγγι διάβροχον ἀνθερεῶνα;</TextUnit>
    <TextUnit id="1152" loc="2.619">πῇ μοι φρικτὰ γένεια σεσηρότα λυσσάδος ἄρκτου;</TextUnit>
    <TextUnit id="1153" loc="2.620">εἶξον ἐπουρανίοισι, πεδοτρεφές: ὑμετέρων γὰρ</TextUnit>
    <TextUnit id="1154" loc="2.621">χειρὶ μιῇ νίκησα διηκοσίων στίχα χειρῶν.</TextUnit>
    <TextUnit id="1155" loc="2.622">ἀλλὰ βαθυκρήμνοισι περισφίγγουσα κολώναις</TextUnit>
    <TextUnit id="1156" loc="2.623">Σικελίη τρικάρηνος ὅλον Τυφῶνα δεχέσθω</TextUnit>
    <TextUnit id="1157" loc="2.624">οἰκτρὰ κονιομένοις ἑκατὸν κομόωντα καρήνοις.</TextUnit>
    <TextUnit id="1158" loc="2.625">ἔμπης, εἰ νόον ἔσχες ὑπέρβιον, εἰ δὲ καὶ αὐτῷ</TextUnit>
    <TextUnit id="1159" loc="2.626">ἐλπίσιν ἀπρήκτοισιν ἐπεσκίρτησας ̓Ολύμπῳ,</TextUnit>
    <TextUnit id="1160" loc="2.627">τεύξω σοι, πανάποτμε, κενήριον, ὑστάτιον δὲ</TextUnit>
    <TextUnit id="1161" loc="2.628">σὸν κενεὸν παρὰ τύμβον, ἀτάσθαλε, τοῦτο χαράξω:</TextUnit>
    <TextUnit id="1162" loc="2.629">“Γηγενέος τόδε σῆμα Τυφωέος, ὅν ποτε πέτροις</TextUnit>
    <TextUnit id="1163" loc="2.630">αἰθέρα μαστίζοντα κατέφλεγεν αἰθέριον πῦρ.””</TextUnit>
    <TextUnit id="1164" loc="2.631">ἔννεπε κερτομέων νέκυν ἔμπνοον, υἱὸν ̓Αρούρης.</TextUnit>
    <TextUnit id="1165" loc="2.632">καὶ Διὶ παμμεδέοντι χέων ἐπινίκιον ἠχὼ</TextUnit>
    <TextUnit id="1166" loc="2.633">λαϊνέῃ σάλπιγγι Κίλιξ μυκήσατο Ταῦρος,</TextUnit>
    <TextUnit id="1167" loc="2.634">ὑδρηλοῖς δὲ πόδεσσιν ἕλιξ ὠρχήσατο Κύδνος</TextUnit>
    <TextUnit id="1168" loc="2.635">Ζηνὸς ἀνευάζων διερῷ βρυχήματι νίκην,</TextUnit>
    <TextUnit id="1169" loc="2.636">μεσσοφανὴς προχέων ναέτην ῥόον ἥλικι Ταρσῷ.</TextUnit>
    <TextUnit id="1170" loc="2.637">γαῖα δὲ πετρήεντα διαρρήξασα χιτῶνα</TextUnit>
    <TextUnit id="1171" loc="2.638">ἄχνυτο κεκλιμένη, καὶ πενθάδος ἀντὶ μαχαίρης</TextUnit>
    <TextUnit id="1172" loc="2.639">κοπτομένην ἀνέμοις ἀπεκείρατο δενδράδα χαίτην,</TextUnit>
    <TextUnit id="1173" loc="2.640">βόστρυχον ὑλήεντος ἀποτμήξασα καρήνου</TextUnit>
    <TextUnit id="1174" loc="2.641">φυλλοχόῳ ἅτε μηνί, χαραδραίας δὲ παρειὰς</TextUnit>
    <TextUnit id="1175" loc="2.642">δρύψατο, καὶ κελαδεινὰ δι' εὐύδρων κενεώνων</TextUnit>
    <TextUnit id="1176" loc="2.643">ἔρρεε μυρομένης ποταμήια δάκρυα Γαίης.</TextUnit>
    <TextUnit id="1177" loc="2.644">ἐκ δὲ Τυφαονίων μελέων στροφάλιγγες ἀέλλης</TextUnit>
    <TextUnit id="1178" loc="2.645">κύματα μαστίζουσιν, ἐπεσσύμεναι δὲ καλύψαι</TextUnit>
    <TextUnit id="1179" loc="2.646">ὁλκάδας ἀκλύστοιο καθιππεύουσι γαλήνης,</TextUnit>
    <TextUnit id="1180" loc="2.647">οὐ μούνοις ῥοθίοισιν ἐπήλυδες: ἀλλ' ἐνὶ γαίῃ</TextUnit>
    <TextUnit id="1181" loc="2.648">πολλάκις αἰθύσσουσα θυελλήεσσα κονίη</TextUnit>
    <TextUnit id="1182" loc="2.649">ὄρθιον ἡβώοντα κατέκλυσε καρπὸν ἀλωῆς.</TextUnit>
    <TextUnit id="1183" loc="2.650">καὶ ταμίη κόσμοιο, παλιγγενέος Φύσις ὕλης,</TextUnit>
    <TextUnit id="1184" loc="2.651">ῥηγνυμένης κενεῶνα κεχηνότα πῆξεν ἀρούρης,</TextUnit>
    <TextUnit id="1185" loc="2.652">νησαίους δὲ τένοντας ἀποτμηγέντας ἐναύλων</TextUnit>
    <TextUnit id="1186" loc="2.653">ἁρμονίης ἀλύτοιο πάλιν σφρηγίσσατο δεσμῷ.</TextUnit>
    <TextUnit id="1187" loc="2.654">οὐκέτι δὲ κλόνος ἦεν ἐν ἄστρασιν: ἠέλιος γὰρ</TextUnit>
    <TextUnit id="1188" loc="2.655">χαιτήεντα Λέοντα παρὰ σταχυώδεϊ Κούρῃ</TextUnit>
    <TextUnit id="1189" loc="2.656">Ζῳδιακῆς ἔστησε παραΐξαντα κελεύθου:</TextUnit>
    <TextUnit id="1190" loc="2.657">οὐρανίου δὲ Λέοντος ἐπισκαίροντα προσώπῳ</TextUnit>
    <TextUnit id="1191" loc="2.658">καρκίνον ἀντικέλευθον ἀθαλπέος Αἰγοκερῆος</TextUnit>
    <TextUnit id="1192" loc="2.659">ἂψ ἀνασειράζουσα διεστήριξε Σελήνη.</TextUnit>
    <TextUnit id="1193" loc="2.660">οὐ μὲν ἀοιδοπόλοιο λελασμένος ἔπλετο Κάδμου</TextUnit>
    <TextUnit id="1194" loc="2.661">Ζεὺς Κρονίδης, καλέσας δὲ τόσην ἐφθέγξατο φωνὴν</TextUnit>
    <TextUnit id="1195" loc="2.662">ἠερίης σκιοειδὲς ἀποσκεδάσας νέφος ὄρφνης:</TextUnit>
    <TextUnit id="1196" loc="2.663">“Κάδμε, τεῇ σύριγγι πύλας ἔστεψας ̓Ολύμπου:</TextUnit>
    <TextUnit id="1197" loc="2.664">σὸν γάμον οὐρανίῃ καὶ ἐγὼ Φόρμιγγι γεραίρω:</TextUnit>
    <TextUnit id="1198" loc="2.665">γαμβρὸν ἐγὼ τελέσω σε καὶ ̓́Αρεϊ καὶ Κυθερείῃ,</TextUnit>
    <TextUnit id="1199" loc="2.666">καὶ χθονίου δείπνοιο θεοὺς ἔχε δαιτυμονῆας.</TextUnit>
    <TextUnit id="1200" loc="2.667">ἵξομαι εἰς σέο δῶμα: τί φίλτερον ἄλλο νοήσεις</TextUnit>
    <TextUnit id="1201" loc="2.668">ἢ μακάρων βασιλῆα τεῆς ψαύοντα τραπέζης;</TextUnit>
    <TextUnit id="1202" loc="2.669">εἰ δὲ τύχης ἐθέλεις ἑτερότροπα κύματα φεύγειν</TextUnit>
    <TextUnit id="1203" loc="2.670">πορθμεύων βιότοιο γαληναίοιο πορείην,</TextUnit>
    <TextUnit id="1204" loc="2.671">̓́Αρεα μὲν Διρκαῖον ἀεὶ πεφύλαξο χαλέψαι,</TextUnit>
    <TextUnit id="1205" loc="2.672">̓́Αρεα νόσφι λόχου κεχολωμένον: ἐννύχιος δὲ</TextUnit>
    <TextUnit id="1206" loc="2.673">οὐρανίοιο Δράκοντος ἐναντίον ὄμμα τιτήνας</TextUnit>
    <TextUnit id="1207" loc="2.674">ῥέξον ὑπὲρ βωμοῖο λαβὼν εὔοδμον ὀφίτην,</TextUnit>
    <TextUnit id="1208" loc="2.675">κικλήσκων ̓Οφιοῦχον ̓Ολύμπιον, ἐν πυρὶ καίων</TextUnit>
    <TextUnit id="1209" loc="2.676">̓Ιλλυρικῆς ἐλάφοιο πολυγλώχινα κεραίην,</TextUnit>
    <TextUnit id="1210" loc="2.677">ὄφρα φύγῃς, ὅσα πικρὰ τεῷ πεπρωμένα πότμῳ</TextUnit>
    <TextUnit id="1211" loc="2.678">Μοιριδίης ἔκλωσεν ἕλιξ ἄτρακτος ἀνάγκης,</TextUnit>
    <TextUnit id="1212" loc="2.679">εἰ λίνα Μοιράων ἐπιπείθεται. ἀλλὰ τοκῆος</TextUnit>
    <TextUnit id="1213" loc="2.680">μνῆστιν ἔα κοτέοντος ̓Αγήνορος, ἀσταθέων δὲ</TextUnit>
    <TextUnit id="1214" loc="2.681">ἀμφὶ κασιγνήτων μὴ δείδιθι: κεκριμένοι γὰρ</TextUnit>
    <TextUnit id="1215" loc="2.682">πάντες ἔτι ζώουσιν, ἐπεὶ Νοτίην χθόνα Κηφεὺς</TextUnit>
    <TextUnit id="1216" loc="2.683">νάσσατο Κηφήνων ἐπιήρανος Αἰθιοπήων,</TextUnit>
    <TextUnit id="1217" loc="2.684">καὶ Θάσος εἰς Θάσον ἦλθεν, ἀερσιλόφοιο δὲ Ταύρου</TextUnit>
    <TextUnit id="1218" loc="2.685">δύσνιφον ἀμφὶ τένοντα Κίλιξ Κιλίκεσσιν ἀνάσσει,</TextUnit>
    <TextUnit id="1219" loc="2.686">Θρηικίην δ' ἐπὶ πέζαν ἀπόσσυτος ἵκετο Φινεύς:</TextUnit>
    <TextUnit id="1220" loc="2.687">τὸν μέν ἐγὼ κομόωντα βαθυπλούτοισι μετάλλοις</TextUnit>
    <TextUnit id="1221" loc="2.688">γαμβρὸν ἐς ̓Ωρείθνιαν ἄγω καὶ Θρῇκα Βορῆα,</TextUnit>
    <TextUnit id="1222" loc="2.689">νυμφίον ὀμφήεντα φιλοστεφάνου Κλεοπάτρης.</TextUnit>
    <TextUnit id="1223" loc="2.690">καὶ σὺ κασιγνήτων ἰσοελκέι νήματι Μοίρης</TextUnit>
    <TextUnit id="1224" loc="2.691">Καδμείων βασίλευε καὶ οὔνομα λεῖπε πολίταις:</TextUnit>
    <TextUnit id="1225" loc="2.692">πλαγκτοσύνης δ' ἀπόειπε παλίμπορα κύκλα κελεύθου,</TextUnit>
    <TextUnit id="1226" loc="2.693">καὶ βοὸς ἄστατον ἴχνος ἀναίνεο: Κυπριδίῳ γὰρ</TextUnit>
    <TextUnit id="1227" loc="2.694">σύγγονον ὑμετέρην ζυγίῳ νυμφεύσατο θεσμῷ</TextUnit>
    <TextUnit id="1228" loc="2.695">̓Αστερίων Δικταῖος ἄναξ Κορυβαντίδος ̓́Ιδης.</TextUnit>
    <TextUnit id="1229" loc="2.696">καὶ τὰ μὲν αὐτὸς ἐγὼ μαντεύσομαι, ἄλλα δὲ Φοίβῳ</TextUnit>
    <TextUnit id="1230" loc="2.697">καλλείψω: σὺ δέ, Κάδμε, μεσόμφαλον ἄξονα βαίνων</TextUnit>
    <TextUnit id="1231" loc="2.698">Δελφίδος αὐδήεντα μετέρχεο τέμπεα Πυθοῦς.”</TextUnit>
    <TextUnit id="1232" loc="2.699">ὣς εἰπὼν ἀπέπεμπεν ̓Αγηνορίδην μετανάστην</TextUnit>
    <TextUnit id="1233" loc="2.700">Ζεὺς Κρονίδης: καὶ κραιπνὸς ἐς αἰθερίων ἴτυν ἄστρων</TextUnit>
    <TextUnit id="1234" loc="2.701">χρύσεον ἔτραπε δίφρον, ἐπεμβεβαυῖα δὲ Νίκη</TextUnit>
    <TextUnit id="1235" loc="2.702">ἤλασεν οὐρανίῃ πατρώιον ἵππον ἱμάσθλῃ.</TextUnit>
    <TextUnit id="1236" loc="2.703">καὶ θεὸς εἰς πόλον ἦλθε τὸ δεύτερον: ἐρχομένῳ δὲ</TextUnit>
    <TextUnit id="1237" loc="2.704">οὐρανίας πετάσαντο πύλας ὑψαύχενες ̔͂Ωραι,</TextUnit>
    <TextUnit id="1238" loc="2.705">αἰθέρα δ' ἐστέψαντο: παλιννόστῳ δ' ἐνὶ μορφῇ</TextUnit>
    <TextUnit id="1239" loc="2.706">σὺν Διὶ νικήσαντι θεοὶ νόστησαν ̓Ολύμπῳ,</TextUnit>
    <TextUnit id="1240" loc="2.707">καὶ πτερόεν μίμημα μετηλλάξαντο προσώπου.</TextUnit>
    <TextUnit id="1241" loc="2.708">ἁβροχίτων δ' ἀσίδηρος ἐς οὐρανὸν ἦλθεν ̓Αθήνη</TextUnit>
    <TextUnit id="1242" loc="2.709">̓́Αρεα Κῶμον ἔχουσα, Μέλος δέ οἱ ἔπλετο Νίκη:</TextUnit>
    <TextUnit id="1243" loc="2.710">καὶ Θέμις ὅπλα Γίγαντος ὀλωλότος ἄφρονι Γαίῃ</TextUnit>
    <TextUnit id="1244" loc="2.711">εἰς φόβον ἐσσομένων ἐπεδείκνυε, μητρὶ Γιγάντων,</TextUnit>
    <TextUnit id="1245" loc="2.712">ὑψιπαγῆ κρεμάσασα παρὰ προθύροισιν ̓Ολύμπου.</TextUnit>
    <TextUnit id="1246" loc="3.1">λῦτο δ' ἀγών, ὅτε χεῖμα παρήλυθεν: ἄκρα δὲ φαίνων</TextUnit>
    <TextUnit id="1247" loc="3.2">ἀννεφέλῳ τελαμῶνι φαεσφόρα νῶτα μαχαίρης</TextUnit>
    <TextUnit id="1248" loc="3.3">̓Ωρίων ἀνέτελλε, καὶ οὐκέτι κυκλάδι λίμνῃ</TextUnit>
    <TextUnit id="1249" loc="3.4">λούετο παχνήεντα δεδυκότος ἴχνια Ταύρου:</TextUnit>
    <TextUnit id="1250" loc="3.5">οὐκέτι δ' ὀμβροτόκοιο παρὰ κλίμα διψάδος ̓́Αρκτου</TextUnit>
    <TextUnit id="1251" loc="3.6">ἴχνεσιν ἀβρέκτοισιν ὁδεύετο μάρμαρον ὕδωρ:</TextUnit>
    <TextUnit id="1252" loc="3.7">οὐκέτι Μασσαγέτης μετανάστιον οἶκον ἱμάσσων,</TextUnit>
    <TextUnit id="1253" loc="3.8">δουρατέῳ τροχόεντι διαστείβων ῥόον ὁλκῷ,</TextUnit>
    <TextUnit id="1254" loc="3.9">ὑδρηλὰς ἐχάρασσε πεπηγότος αὔλακας ̓́Ιστρου:</TextUnit>
    <TextUnit id="1255" loc="3.10">ἤδη γὰρ Ζεφύροιο προάγγελος ἔγκυος ̔́Ωρη</TextUnit>
    <TextUnit id="1256" loc="3.11">σχιζομένων καλύκων δροσεροὺς ἐμέθυσσεν ἀήτας,</TextUnit>
    <TextUnit id="1257" loc="3.12">καὶ λιγυρὴ μερόπεσσι συνέστιος εἴαρι κῆρυξ</TextUnit>
    <TextUnit id="1258" loc="3.13">ὄρθριον ὕπνον ἄμερσε λάλος τρύζουσα χελιδὼν</TextUnit>
    <TextUnit id="1259" loc="3.14">ἀρτιφανής, καὶ γυμνὸν ἀπ' εὐόδμοιο καλύπτρης</TextUnit>
    <TextUnit id="1260" loc="3.15">εἰαριναῖς ἐγέλασσε λελουμένον ἄνθος ἐέρσαις</TextUnit>
    <TextUnit id="1261" loc="3.16">ζωογόνοις. Κιλίκων δὲ παρὰ κροκόεντας ἐναύλους</TextUnit>
    <TextUnit id="1262" loc="3.17">ὑψιλόφου Ταύροιο λιπὼν πρηῶνα κεράστην</TextUnit>
    <TextUnit id="1263" loc="3.18">πρώιος ἤιε Κάδμος, ὅτε ζόφον ἔσχισεν ̓Ηώς.</TextUnit>
    <TextUnit id="1264" loc="3.19">καὶ πλόος ὥριος ἦεν: ἐπειγομένοιο δὲ Κάδμου</TextUnit>
    <TextUnit id="1265" loc="3.20">ἐκ χθονὸς ὠχλίζοντο χαλινωτήρια νηῶν:</TextUnit>
    <TextUnit id="1266" loc="3.21">ἱστὸς δ' ὑψικάρηνος ὑπέρτερον ἠέρα τύπτων</TextUnit>
    <TextUnit id="1267" loc="3.22">ὄρθιος ἐστήρικτο καὶ ἠρέμα πόντον ἱμάσσων</TextUnit>
    <TextUnit id="1268" loc="3.23">ἄσθμασιν ἠῴοις ἐπεβόμβεε κοῦφος ἀήτης,</TextUnit>
    <TextUnit id="1269" loc="3.24">πομπὸν ἔχων κελάδημα, καὶ ἀλλοπρόσαλλα θυέλλαις</TextUnit>
    <TextUnit id="1270" loc="3.25">οἴδματα κυρτώσας διερῆς ἀνέκοψε χορείης</TextUnit>
    <TextUnit id="1271" loc="3.26">σιγαλέης δελφῖνα κυβιστητῆρα γαλήνης.</TextUnit>
    <TextUnit id="1272" loc="3.27">συμπλεκέες δὲ κάλωες ἐσύρισαν ὀξέι ῥοίζῳ,</TextUnit>
    <TextUnit id="1273" loc="3.28">σπερχομένῳ δ' ἀνέμῳ πρότονοι μύκον, ἰθυπόρου δὲ</TextUnit>
    <TextUnit id="1274" loc="3.29">λαῖφος ἐκολπώθη βεβιημένον ἔγκυον αὔρης:</TextUnit>
    <TextUnit id="1275" loc="3.30">σχίζετο δ' ἄστατον οἶδμα παλιμπετές, ἄφρεε δ' ὕδωρ</TextUnit>
    <TextUnit id="1276" loc="3.31">οἰδαλέον, καὶ νηὸς ἐπειγομένης διὰ πόντου</TextUnit>
    <TextUnit id="1277" loc="3.32">κύματι βομβήεντι περὶ τρόπιν ἤπυεν ἠχώ:</TextUnit>
    <TextUnit id="1278" loc="3.33">πηδαλίου δὲ κόρυμβα διχαζομένης ἁλὸς ὁλκῷ</TextUnit>
    <TextUnit id="1279" loc="3.34">κυρτὰ φαληριόωντα κατέγραφε νῶτα θαλάσσης.</TextUnit>
    <TextUnit id="1280" loc="3.35">καὶ δεκάτης μετὰ νύσσαν ἀχείμονα κυκλάδος ̓Ηοῦς</TextUnit>
    <TextUnit id="1281" loc="3.36">Κάδμος ἀκυμάντοισι Διὸς πεφορημένος αὔραις,</TextUnit>
    <TextUnit id="1282" loc="3.37">Τρώιον ὑγρονόμοιο διασχίζων πόρον ̔́Ελλης,</TextUnit>
    <TextUnit id="1283" loc="3.38">ἅρπαγος ἐξ ἀνέμοιο μεμυκότι σύρετο πορθμῷ</TextUnit>
    <TextUnit id="1284" loc="3.39">εἰς Σάμον ἀντικέλευθον ἐγερσιμόθοιο Καμάνδρου,</TextUnit>
    <TextUnit id="1285" loc="3.40">γείτονα Σιθονίης, ὅθι παρθένος εἰσέτι Κάδμῳ</TextUnit>
    <TextUnit id="1286" loc="3.41">̔Αρμονίη πεφύλακτο: καὶ ὁλκάδα θέσπιδι ̔Ρείῃ</TextUnit>
    <TextUnit id="1287" loc="3.42">Θρηικίην πόμπευον ἐς ᾐόνα μάντιες αὖραι.</TextUnit>
    <TextUnit id="1288" loc="3.43">καὶ Σαμίης ὁρόωντες ἀκοιμήτου φλόγα πεύκης</TextUnit>
    <TextUnit id="1289" loc="3.44">ἀγχίγυοι στείλαντο γεγηθότες ἱστία ναῦται:</TextUnit>
    <TextUnit id="1290" loc="3.45">νῆα δὲ πορθμεύσαντες ἀκυμάντου σχεδὸν ὅρμου</TextUnit>
    <TextUnit id="1291" loc="3.46">νήνεμον ἀκροτάτοισιν ὕδωρ ἐχάρασσον ἐρετμοῖς,</TextUnit>
    <TextUnit id="1292" loc="3.47">καὶ λιμένος προσέκελσαν ὑπὸ σκέπας: ἀκλινέων δὲ</TextUnit>
    <TextUnit id="1293" loc="3.48">τρητὸς ὄνυξ πετραῖος ἐδέξατο πείσματα νηῶν,</TextUnit>
    <TextUnit id="1294" loc="3.49">καὶ διερῆς ψαμάθοιο βαθυνομένου διὰ κόλπου</TextUnit>
    <TextUnit id="1295" loc="3.50">ὁλκάδος ἀγκυλόδοντες ἐπεσφήκωντο χαλινοὶ</TextUnit>
    <TextUnit id="1296" loc="3.51">δυομένου Φαέθοντος: ἐπ' αἰγιαλοῖο δὲ ναῦται</TextUnit>
    <TextUnit id="1297" loc="3.52">ἀστορέας ψαμάθοισιν ἐπεστορέσαντο χαμεύνας</TextUnit>
    <TextUnit id="1298" loc="3.53">ἑσπερίην μετὰ δαῖτα: βαρυνομένοισι δὲ φωτῶν</TextUnit>
    <TextUnit id="1299" loc="3.54">ὄμμασιν ἄψοφον ἴχνος ἐπήγαγεν ̔́Υπνος ἀλήτης.</TextUnit>
    <TextUnit id="1300" loc="3.55">ἀλλ' ὅτε πορφυρέοιο παρὰ πτερὸν αἴθοπος Εὔρου</TextUnit>
    <TextUnit id="1301" loc="3.56">ἄκρα χαρασσομένην ὑπὸ ῥωγάδα Τευκρίδος ̓́Ιδης</TextUnit>
    <TextUnit id="1302" loc="3.57">ὄρθρον ἀποπτύουσα φάνη λιμενοσκόπος ̓Ηώς,</TextUnit>
    <TextUnit id="1303" loc="3.58">ἀντιπόρου μέλαν οἶδμα καταυγάζουσα θαλάσσης,</TextUnit>
    <TextUnit id="1304" loc="3.59">̔Αρμονίην τότε Κύπρις ἵνα ζεύξειεν ἀκοίτῃ,</TextUnit>
    <TextUnit id="1305" loc="3.60">ἄπλοα σιγαλέης ἐτανύσσετο νῶτα γαλήνης.</TextUnit>
    <TextUnit id="1306" loc="3.61">ἤδη δ' ἔκλαγεν ὄρνις ἑώιος ἠέρα τέμνων,</TextUnit>
    <TextUnit id="1307" loc="3.62">καὶ στίχες εὐπήληκες ἐρημονόμων Κορυβάντων</TextUnit>
    <TextUnit id="1308" loc="3.63">Κνώσσιον ἐκρούσαντο σακεσπάλον ἅλμα χορείης</TextUnit>
    <TextUnit id="1309" loc="3.64">ἴχνεσι μετρητοῖσιν: ἐρισμαράγου δὲ βοείης</TextUnit>
    <TextUnit id="1310" loc="3.65">τυπτομένης ἑλικηδὸν ἁμιλλητῆρι σιδήρῳ</TextUnit>
    <TextUnit id="1311" loc="3.66">δίκτυπος αὐλὸς ἔμελπε, καὶ ὀρχηστῆρας ἐπείγων</TextUnit>
    <TextUnit id="1312" loc="3.67">σύνθροον ἐσμαράγησε μέλος βητάρμονι παλμῷ.</TextUnit>
    <TextUnit id="1313" loc="3.68">καὶ δρύες ἐψιθύριζον, ἐμυκήσαντο δὲ πέτραι,</TextUnit>
    <TextUnit id="1314" loc="3.69">καὶ νοερῷ σείοντο τινάγματι θυιάδες ὗλαι,</TextUnit>
    <TextUnit id="1315" loc="3.70">καὶ Δρυάδες κελάδησαν: ἐπεσσεύοντο δὲ πυκναὶ</TextUnit>
    <TextUnit id="1316" loc="3.71">εἰς χορὸν ἀντιπόρῳ σκιρτήματι κυκλάδες ἄρκτοι,</TextUnit>
    <TextUnit id="1317" loc="3.72">βρυχηθμῷ δὲ λέοντες ὁμοζήλων ἀπὸ λαιμῶν</TextUnit>
    <TextUnit id="1318" loc="3.73">μυστιπόλων ἀλαλαγμὸν ἐμιμήσαντο Καβείρων</TextUnit>
    <TextUnit id="1319" loc="3.74">ἔμφρονα λύσσαν ἔχοντα: φιλοσκύλακος δὲ θεαίνης</TextUnit>
    <TextUnit id="1320" loc="3.75">μελπομένης ̔Εκάτης θιασώδεες ἔβρεμον αὐλοὶ</TextUnit>
    <TextUnit id="1321" loc="3.76">ἄζυγες, οὓς Κρονίη κεραοξόος εὕρατο τέχνη.</TextUnit>
    <TextUnit id="1322" loc="3.77">καὶ πατάγῳ κελάδοντι φιλοσμαράγων Κορυβάντων</TextUnit>
    <TextUnit id="1323" loc="3.78">πρώιος ἔγρετο Κάδμος, ὁμοπλεκέες δὲ καὶ αὐτοὶ</TextUnit>
    <TextUnit id="1324" loc="3.79">ὀρθρινῆς ἀίοντες ἀσιγήτοιο βοείης</TextUnit>
    <TextUnit id="1325" loc="3.80">Σιδόνιοι πλωτῆρες ἐυκροκάλων ἀπὸ λέκτρων</TextUnit>
    <TextUnit id="1326" loc="3.81">ἀκταίης μεθέηκαν ἁλίκτυπα νῶτα χαμεύνης.</TextUnit>
    <TextUnit id="1327" loc="3.82">καὶ πόλιν ἰχνεύων ἐπλάζετο Κάδμος ὁδίτης</TextUnit>
    <TextUnit id="1328" loc="3.83">νῆα λιπὼν ἑτάροισιν ἀπόσσυτος: ἐρχομένῳ δὲ</TextUnit>
    <TextUnit id="1329" loc="3.84">εἰς δόμον ̔Αρμονίης θαλαμηπόλος ἤντετο Πειθὼ</TextUnit>
    <TextUnit id="1330" loc="3.85">θνητῆς εἶδος ἔχουσα, καὶ ἀχθοφόρου διὰ κόλπου,</TextUnit>
    <TextUnit id="1331" loc="3.86">οἷα γυνὴ ταλαεργός, ἀφυσσαμένη πόμα πηγῆς</TextUnit>
    <TextUnit id="1332" loc="3.87">ἀργυρέην εὔκυκλον ἐκούφισε κάλπιν ἀγοστῷ,</TextUnit>
    <TextUnit id="1333" loc="3.88">ἄγγελος ἐσσομένων, ὅτι νυμφίον ἠθάδι θεσμῷ</TextUnit>
    <TextUnit id="1334" loc="3.89">ζωογόνοις πρὸ γάμοιο καθικμαίνουσι λοετροῖς.</TextUnit>
    <TextUnit id="1335" loc="3.90">καὶ σχεδὸν ἄστεος ἦεν, ὅθι γλαφυροῖς ἐνὶ βόθροις</TextUnit>
    <TextUnit id="1336" loc="3.91">συμπλεκέων ῥυπόωσαν ἐπασσυτέρων στίχα πέπλων</TextUnit>
    <TextUnit id="1337" loc="3.92">ποσσὶ πολυσκάρθμοισιν ἐπιστείβουσι γυναῖκες,</TextUnit>
    <TextUnit id="1338" loc="3.93">ποσσὶν ὁμοζήλοισι. καὶ ἀκροτάτων ἀπὸ ταρσῶν</TextUnit>
    <TextUnit id="1339" loc="3.94">κυανέῃ νεφέλῃ κεκαλυμμένον ἄχρι καρήνου</TextUnit>
    <TextUnit id="1340" loc="3.95">Κάδμον ἀσημάντοιο δι' ἄστεος ἤγαγε Πειθὼ</TextUnit>
    <TextUnit id="1341" loc="3.96">ξεινοδόκου βασιλῆος ἐρευνητῆρα μελάθρου,</TextUnit>
    <TextUnit id="1342" loc="3.97">πομπὸς ὁδοῦ Παφίης ὑπὸ νεύμασιν: ἔνθά τις ὄρνις,</TextUnit>
    <TextUnit id="1343" loc="3.98">ἑζομένη γλαυκωπὸν ὑπὸ σκέπας ἁβρὸν ἐλαίης,</TextUnit>
    <TextUnit id="1344" loc="3.99">ὀμφαίη στόμα λάβρον ἀναπτύξασα κορώνη</TextUnit>
    <TextUnit id="1345" loc="3.100">ἠιθέῳ νεμέσιζεν, ἐς ̔Αρμονίην ὅτι νύμφην</TextUnit>
    <TextUnit id="1346" loc="3.101">ἤιε φειδομένῳ γαμίῳ ποδὶ νωθρὸς ὁδίτης,</TextUnit>
    <TextUnit id="1347" loc="3.102">καὶ πτερὰ σεισαμένη φιλοκέρτομον ἴαχε φωνήν:</TextUnit>
    <TextUnit id="1348" loc="3.103">“Νήπιος ἔπλετο Κάδμος, ἢ ἔπλετο νῆις ̓Ερώτων:</TextUnit>
    <TextUnit id="1349" loc="3.104">νυμφίον οὐ βραδὺν οἶδεν ̓́Ερως ταχύς: ἵλαθι, Πειθώ,</TextUnit>
    <TextUnit id="1350" loc="3.105">δηθύνει σέο Κάδμος ἐπειγομένης ̓Αφροδίτης.</TextUnit>
    <TextUnit id="1351" loc="3.106">θερμὸς ̓́Ερως καλέει σε: τί, νυμφίε, νωθρὸς ὁδεύεις;</TextUnit>
    <TextUnit id="1352" loc="3.107">ἡδύς, ὃς ἱμερόεντος ̓Αδώνιδος ἔπλεο γείτων,</TextUnit>
    <TextUnit id="1353" loc="3.108">ἡδὺς ὁ Βυβλιάδεσσιν ὁμώλακα πατρίδα ναίων.</TextUnit>
    <TextUnit id="1354" loc="3.109">ἤλιτον, οὐ ῥόον εἶδες ̓Αδώνιδος, οὐ χθόνα Βύβλου</TextUnit>
    <TextUnit id="1355" loc="3.110">ἔδρακες, ἧχι πέλει Χαρίτων δόμος, ἧχι χορεύει</TextUnit>
    <TextUnit id="1356" loc="3.111">̓Ασσυρίη Κυθέρεια καὶ οὐ φυγόδεμνος ̓Αθήνη.</TextUnit>
    <TextUnit id="1357" loc="3.112">τερπομένην δὲ γάμοισι τιθηνήτειραν ̓Ερώτων</TextUnit>
    <TextUnit id="1358" loc="3.113">πειθὼ πομπὸν ἔχεις, οὐκ ̓́Αρτεμιν: ἴσχεο μόχθων,</TextUnit>
    <TextUnit id="1359" loc="3.114">̔Αρμονίης ἀπόναιο καὶ Εὐρώπην λίπε ταύρῳ:</TextUnit>
    <TextUnit id="1360" loc="3.115">σπεῦδε, καὶ ̓Ηλέκτρη σε δεδέξεται, ἧς ἀπὸ χειρῶν</TextUnit>
    <TextUnit id="1361" loc="3.116">ναὶ δὴ καὶ γαμίων ἐμβάλλεο φόρτον ̓Ερώτων</TextUnit>
    <TextUnit id="1362" loc="3.117">ἐμπορίην φιλότητος ἐπιτρέψας ̓Αφροδίτῃ,</TextUnit>
    <TextUnit id="1363" loc="3.118">Κυπριδίην δὲ θύγατρα φυλασσομένην σέο παστῷ</TextUnit>
    <TextUnit id="1364" loc="3.119">ἄλλην δέχνυσο Κύπριν: ἐπαινήσεις δὲ κορώνην,</TextUnit>
    <TextUnit id="1365" loc="3.120">καὶ γαμίην καλέσεις με θεοπρόπον ὄρνιν ̓Ερώτων.</TextUnit>
    <TextUnit id="1366" loc="3.121">ἤλιτον: ἀλλά με Κύπρις ἐπέπνεεν: ἐκ Παφίης γὰρ</TextUnit>
    <TextUnit id="1367" loc="3.122">θεσπίζω σέο λέκτρα, καὶ εἰ πέλον ὄρνις ̓Αθήνης.”</TextUnit>
    <TextUnit id="1368" loc="3.123">ὣς φαμένη σφρήγισσε λάλον στόμα μάρτυρι σιγῇ.</TextUnit>
    <TextUnit id="1369" loc="3.124">ἀλλ' ὅτε οἱ στείχοντι λεωφόρα κύκλα κελεύθου</TextUnit>
    <TextUnit id="1370" loc="3.125">τηλεφανὴς βασιλῆος ἐφαίνετο πανδόκος αὐλὴ</TextUnit>
    <TextUnit id="1371" loc="3.126">κίοσιν ὑψωθεῖσα, τανυσσαμένη τότε Κάδμῳ</TextUnit>
    <TextUnit id="1372" loc="3.127">δάκτυλον ἀντιτύποιο νοήμονα μάρτυρα φωνῆς</TextUnit>
    <TextUnit id="1373" loc="3.128">σιγαλέῳ κήρυκι δόμον σημήνατο Πειθὼ</TextUnit>
    <TextUnit id="1374" loc="3.129">ποικίλον ἀστράπτοντα: καὶ αἰθέρα δύσατο δαίμων</TextUnit>
    <TextUnit id="1375" loc="3.130">ἀλλοφανὴς πτερόεντι διαιθύσσουσα πεδίλῳ.</TextUnit>
    <TextUnit id="1376" loc="3.131">καὶ δόμον ἐσκοπίαζεν ἀλήμονι Κάδμος ὀπωπῇ</TextUnit>
    <TextUnit id="1377" loc="3.132">̔Ηφαίστου σοφὸν ἔργον, ὃν ̓Ηλέκτρῃ ποτὲ νύμφῃ</TextUnit>
    <TextUnit id="1378" loc="3.133">ἐργοπόνος Λήμνοιο Μυριναίῃ κάμε τέχνῃ,</TextUnit>
    <TextUnit id="1379" loc="3.134">δαίδαλα πολλὰ φέροντα. νεοσταθέος δὲ μελάθρου</TextUnit>
    <TextUnit id="1380" loc="3.135">χάλκεος οὐδὸς ἔην εὐήλατος: ἀμφίθυροι δὲ</TextUnit>
    <TextUnit id="1381" loc="3.136">σταθμοὶ ἐμηκύνοντο πολυγλυφέων πυλεώνων,</TextUnit>
    <TextUnit id="1382" loc="3.137">καὶ λόφος ὀμφαλόεντι διεσφαίρωτο καρήνῳ</TextUnit>
    <TextUnit id="1383" loc="3.138">μεσσοφανὴς ὀρόφοιο: λιθοστρώτοιο δὲ τοίχου</TextUnit>
    <TextUnit id="1384" loc="3.139">νῶτα κατεστήρικτο πεπηγότα λευκάδι γύψῳ</TextUnit>
    <TextUnit id="1385" loc="3.140">εἰς μυχὸν ἐξ οὐδοῖο. πέλας δέ τις ὄρχατος αὐλῆς</TextUnit>
    <TextUnit id="1386" loc="3.141">ἀμφιλαφὴς δροσόεντι φυτῶν ἐβαρύνετο καρπῷ</TextUnit>
    <TextUnit id="1387" loc="3.142">τετράγυος πρὸ δόμοιο: καὶ ἄρσενα φύλλα πετάσσας</TextUnit>
    <TextUnit id="1388" loc="3.143">θηλυτέρῳ φοίνικι πόθον πιστώσατο φοῖνιξ:</TextUnit>
    <TextUnit id="1389" loc="3.144">ὄγχνη τ' ἀγλαόκαρπος ὁμήλικι σύμφυτος ὄγχνῃ</TextUnit>
    <TextUnit id="1390" loc="3.145">ὄρθριον ἐψιθύριζεν, ἑλισσομένη δὲ κορύμβοις</TextUnit>
    <TextUnit id="1391" loc="3.146">γείτονα πιαλέης ἐπεμάστιε θάμνον ἐλαίης:</TextUnit>
    <TextUnit id="1392" loc="3.147">εἰαρινοῖς ἀνέμοισιν ἀναινομένῃ παρὰ δάφνῃ</TextUnit>
    <TextUnit id="1393" loc="3.148">σείετο μύρσινα φύλλα, καὶ εὐπετάλου κυπαρίσσου</TextUnit>
    <TextUnit id="1394" loc="3.149">ὄρθριον ἐρρίπιζε κόμην εὔοδμος ἀήτης:</TextUnit>
    <TextUnit id="1395" loc="3.150">συκῆς θ' ἡδυτόκοιο καὶ ἰκμαλέης ἀπὸ ῥοιῆς</TextUnit>
    <TextUnit id="1396" loc="3.151">καρπὸς ἐρευθιόων ἐπεθήλεεν οἴνοπι καρπῷ</TextUnit>
    <TextUnit id="1397" loc="3.152">ἀγχιφύτῳ, καὶ μῆλον ἐπήνθεε γείτονι μήλῳ:</TextUnit>
    <TextUnit id="1398" loc="3.153">πολλὰ δὲ Φοιβείοισι σοφοῖς ποικίλλετο φύλλοις</TextUnit>
    <TextUnit id="1399" loc="3.154">γράμματα δενδρήεντα φιλοκλαύτων ὑακίνθων:</TextUnit>
    <TextUnit id="1400" loc="3.155">καὶ Ζεφύρου πνείοντος ἀεξιφύτου διὰ κήπου</TextUnit>
    <TextUnit id="1401" loc="3.156">ἄστατον ὄμμα τίταινε πόθων ἀκόρητος ̓Απόλλων,</TextUnit>
    <TextUnit id="1402" loc="3.157">καί, φυτὸν ἡβητῆρος ἰδὼν δεδονημένον αὔραις,</TextUnit>
    <TextUnit id="1403" loc="3.158">δίσκου μνῆστιν ἔχων ἐλελίζετο, μή ποτε κούρῳ</TextUnit>
    <TextUnit id="1404" loc="3.159">ζηλήμων φθονέσειε καὶ ἐν πετάλοισιν ἀήτης,</TextUnit>
    <TextUnit id="1405" loc="3.160">εἰ ἐτεόν ποτε κεῖνον ἐπισπαίροντα κονίῃ</TextUnit>
    <TextUnit id="1406" loc="3.161">ὄμμασιν ἀκλαύτοισιν ἰδὼν δάκρυσεν ̓Απόλλων,</TextUnit>
    <TextUnit id="1407" loc="3.162">καὶ τύπος ἀνθεμόεις μορφώσατο δάκρυα Φοίβου</TextUnit>
    <TextUnit id="1408" loc="3.163">αἴλινον αὐτοκέλευστον ἐπιγράψας ὑακίνθῳ.</TextUnit>
    <TextUnit id="1409" loc="3.164">ὄρχατος ἔπλετο τοῖος ἐύσκιος: ἄγχι δὲ πηγὴ</TextUnit>
    <TextUnit id="1410" loc="3.165">δίστομος, ἔνθεν ἔην ναέταις ποτόν, ἔνθεν ἀλωεὺς</TextUnit>
    <TextUnit id="1411" loc="3.166">ἐξ ἀμάρης ὀχέτευε πολυσχιδὲς ἀγκύλον ὕδωρ</TextUnit>
    <TextUnit id="1412" loc="3.167">εἰς φυτὸν ἄλλο μετ' ἄλλο: ῥόος δέ τις ὡς ἀπὸ Φοίβου</TextUnit>
    <TextUnit id="1413" loc="3.168">ἁβρὰ μελιζομένης ἐπεβόμβεε πυθμένι δάφνης.</TextUnit>
    <TextUnit id="1414" loc="3.169">καὶ πολὺς εὐποίητος ἐρεισάμενος πόδα πέτρῳ</TextUnit>
    <TextUnit id="1415" loc="3.170">χρύσεος ἵστατο κοῦρος, ἐναντία δαιτυμονήων</TextUnit>
    <TextUnit id="1416" loc="3.171">λαμπάδος ἑσπερίης τανύων ἐπιδόρπιον αἴγλην:</TextUnit>
    <TextUnit id="1417" loc="3.172">πολλαὶ δ' ἰσοτύπων μελέων τεχνήμονι σιγῇ</TextUnit>
    <TextUnit id="1418" loc="3.173">χάσμασι ποιητοῖσι σεσηρότος ἀνθερεῶνος</TextUnit>
    <TextUnit id="1419" loc="3.174">ψευδαλέων σκυλάκων στίχες ἔμφρονες ἄγχι θυράων</TextUnit>
    <TextUnit id="1420" loc="3.175">ἕστασαν ἔνθα καὶ ἔνθα, καὶ ἀργυρέῳ κυνὶ γείτων</TextUnit>
    <TextUnit id="1421" loc="3.176">χρύσεος οἰδαίνοντι κύων συνυλάκτεε λαιμῷ</TextUnit>
    <TextUnit id="1422" loc="3.177">σαίνων ἠθάδα φῶτα: παραστείχοντι δὲ Κάδμῳ</TextUnit>
    <TextUnit id="1423" loc="3.178">μιμηλῆς ἀπέπεμπε βοῆς ξεινοσσόον ̓Ηχώ,</TextUnit>
    <TextUnit id="1424" loc="3.179">ποιητῆς δ' ἐλέλιζε φιλοστόργου τύπον οὐρῆς.</TextUnit>
    <TextUnit id="1425" loc="3.180">ὄφρα μὲν εἰσέτι Κάδμος ἐυστρέπτοιο προσώπου</TextUnit>
    <TextUnit id="1426" loc="3.181">ὄμματα δινεύων διεμέτρεε κῆπον ἀνάκτων</TextUnit>
    <TextUnit id="1427" loc="3.182">καὶ γλυφίδας καὶ κάλλος ὅλον γραπτοῖο μελάθρου,</TextUnit>
    <TextUnit id="1428" loc="3.183">λαϊνέων ὁρόων ἀμαρύγματα φαιδρὰ μετάλλων,</TextUnit>
    <TextUnit id="1429" loc="3.184">τόφρα δὲ καλλείψας ἀγορὴν καὶ νείκεα λαῶν,</TextUnit>
    <TextUnit id="1430" loc="3.185">φαιδρὸς ἀερσιλόφοιο περὶ ῥάχιν ἥμενος ἵππου,</TextUnit>
    <TextUnit id="1431" loc="3.186">̓Ημαθίων Θρήισσαν ἔχων Σάμον, ̓́Αρεος ἕδρην,</TextUnit>
    <TextUnit id="1432" loc="3.187">μητέρος ̓Ηλέκτρης Βασιλήιον εἰς δόμον ἔστη,</TextUnit>
    <TextUnit id="1433" loc="3.188">ὃς τότε μοῦνος ἄνασσε κασιγνήτοιο νομεύων</TextUnit>
    <TextUnit id="1434" loc="3.189">ἡνία κοιρανίης, ὅτι πάτριον οὖδας ἐάσας</TextUnit>
    <TextUnit id="1435" loc="3.190">Δάρδανος ἀντικέλευθον ἐνάσσατο πέζαν ἀρούρης,</TextUnit>
    <TextUnit id="1436" loc="3.191">Δαρδανίην εὔπυργον ἐπώνυμον ἄστυ χαράξας,</TextUnit>
    <TextUnit id="1437" loc="3.192">̓Ιδαίην ἀροτῆρι διαγράψας κόνιν ὁλκῷ:</TextUnit>
    <TextUnit id="1438" loc="3.193">καὶ ῥόον ̔Επταπόροιο πιὼν καὶ χεύματα ̔Ρήσου</TextUnit>
    <TextUnit id="1439" loc="3.194">γνωτῷ κλῆρον ἔλειπεν ἔχειν καὶ σκῆπτρα Καβείρων.</TextUnit>
    <TextUnit id="1440" loc="3.195">Δάρδανος, ̓Ημαθίωνος ἀδελφεός, ὃν Διὸς εὐναὶ</TextUnit>
    <TextUnit id="1441" loc="3.196">ἤροσαν, ὃν κομέεσκε Δίκη τροφός, εὖτε λαβοῦσαι</TextUnit>
    <TextUnit id="1442" loc="3.197">σκῆπτρα Διὸς καὶ πέπλα Χρόνου καὶ ῥάβδον ̓Ολύμπου</TextUnit>
    <TextUnit id="1443" loc="3.198">εἰς δόμον ̓Ηλέκτρης βασιληίδος ἔδραμον ̔͂Ωραι</TextUnit>
    <TextUnit id="1444" loc="3.199">κοιρανίης ἀλύτοιο προμάντιες Αὐσονιήων:</TextUnit>
    <TextUnit id="1445" loc="3.200">καὶ βρέφος ἐθρέψαντο, καὶ ἀτρέπτῳ Διὸς ὀμφῇ</TextUnit>
    <TextUnit id="1446" loc="3.201">κοῦρος ἀνασταχύων παλιναυξέος ἄνθεμον ἥβης</TextUnit>
    <TextUnit id="1447" loc="3.202">̓Ηλέκτρης λίπεν οἶκον, ὅτε τριτάτου χύσις ὄμβρου</TextUnit>
    <TextUnit id="1448" loc="3.203">κύμασι πυργωθεῖσα κατέκλυσεν ἕδρανα κόσμου.</TextUnit>
    <TextUnit id="1449" loc="3.204">πρώτου γὰρ κελάδοντος ἐπειρήθη νιφετοῖο</TextUnit>
    <TextUnit id="1450" loc="3.205">̓́Ωγυγος ἠλιβάτοιο δι' ὕδατος αἰθέρα τέμνων,</TextUnit>
    <TextUnit id="1451" loc="3.206">χθὼν ὅτε κεύθετο πᾶσα κατάρρυτος, ἄκρα δὲ πέτρης</TextUnit>
    <TextUnit id="1452" loc="3.207">Θεσσαλίδος κεκάλυπτο, καὶ ὑψόθι Πυθιὰς ἄκρη</TextUnit>
    <TextUnit id="1453" loc="3.208">ἀγχινεφὴς νιφόεντι ῥόῳ κυμαίνετο πέτρη.</TextUnit>
    <TextUnit id="1454" loc="3.209">δεύτερος ὄμβρος ἔην, ὅτε κυκλάδος ἄντυγα γαίης</TextUnit>
    <TextUnit id="1455" loc="3.210">χεύματι λυσσήεντι κατέκρυφε δύσνιφον ὕδωρ,</TextUnit>
    <TextUnit id="1456" loc="3.211">Δευκαλίων ὅτε μοῦνος ὁμόστολος ἥλικι Πύρρῃ</TextUnit>
    <TextUnit id="1457" loc="3.212">ὀλλυμένων μερόπων ἐνὶ λάρνακι κοιλάδι τέμνων</TextUnit>
    <TextUnit id="1458" loc="3.213">χεῦμα παλινδίνητον ἀτεκμάρτου νιφετοῖο</TextUnit>
    <TextUnit id="1459" loc="3.214">ἠέρος ὑδατόεντος ἕλιξ πορθμεύετο ναύτης.</TextUnit>
    <TextUnit id="1460" loc="3.215">καὶ τρίτατος Διὸς ὄμβρος ὅτε χθονὸς ἔκλυσεν ἕδρην</TextUnit>
    <TextUnit id="1461" loc="3.216">καὶ σκοπέλους ἔκρυψεν, ̓Αθωιάδος δὲ καὶ αὐτῆς</TextUnit>
    <TextUnit id="1462" loc="3.217">ἄβροχα Σιθονίης ἐκαλύπτετο νῶτα κολώνης,</TextUnit>
    <TextUnit id="1463" loc="3.218">ὑψιπόρου τότε χεῦμα διασχίζων νιφετοῖο</TextUnit>
    <TextUnit id="1464" loc="3.219">Δάρδανος ἀρχαίης ἐπεβήσατο γείτονος ̓́Ιδης.</TextUnit>
    <TextUnit id="1465" loc="3.220">τοῦ τότε Σιθονίης χιονώδεος ἀρχὸς ἀρούρης</TextUnit>
    <TextUnit id="1466" loc="3.221">σύγγονος ̓Ημαθίων ἀγορὴν βαρύδουπον ἐάσας</TextUnit>
    <TextUnit id="1467" loc="3.222">θάμβεεν ἀνέρος εἶδος, ἐπεί νύ οἱ ἔμφυτος ἥβη</TextUnit>
    <TextUnit id="1468" loc="3.223">ἠνορέην καὶ κάλλος ἐμίγνυε σύζυγι μορφῇ,</TextUnit>
    <TextUnit id="1469" loc="3.224">θάμβεε τηλίκον εἶδος: ἀριφραδέων γὰρ ἀνάκτων</TextUnit>
    <TextUnit id="1470" loc="3.225">αὐτόματοι κήρυκες ἀναυδέες εἰσὶν ὀπωπαί.</TextUnit>
    <TextUnit id="1471" loc="3.226">καί μιν ἑλὼν ξείνισσε, σὺν ̓Ηλέκτρῃ δὲ καμούσῃ</TextUnit>
    <TextUnit id="1472" loc="3.227">αἰόλα πιαλέης ἐπεκόσμεε δεῖπνα τραπέζης,</TextUnit>
    <TextUnit id="1473" loc="3.228">ξεῖνον ὑποσσαίνων φιλίῳ καὶ ἀμεμφέι μύθῳ,</TextUnit>
    <TextUnit id="1474" loc="3.229">πολλὰ τιθείς. ὁ δὲ κυφὸν ἐπ' οὔδεος αὐχένα κάμψας</TextUnit>
    <TextUnit id="1475" loc="3.230">ἀμφιπόλων ἀπάνευθεν ἀθελγέας εἷλκεν ὀπωπάς,</TextUnit>
    <TextUnit id="1476" loc="3.231">καὶ μόλις εἰλαπίναζε: φιλοξείνοιο δὲ νύμφης</TextUnit>
    <TextUnit id="1477" loc="3.232">ἑζομένης ἀντωπὸς ὑποκλέπτοντι προσώπῳ</TextUnit>
    <TextUnit id="1478" loc="3.233">αἰδομένην ἐτίταινε σαόφρονα χεῖρα τραπέζῃ.</TextUnit>
    <TextUnit id="1479" loc="3.234">τοῖσι δὲ δαινυμένοισιν ἐπήτριμος ἄλλος ἐπ' ἄλλῳ</TextUnit>
    <TextUnit id="1480" loc="3.235">ἔμπνοος ἐσμαράγησε δόναξ Κορυβαντίδος ̓́Ιδης:</TextUnit>
    <TextUnit id="1481" loc="3.236">ἐκ δὲ πολυτρήτοιο πόρου σκιρτήματι χειρῶν</TextUnit>
    <TextUnit id="1482" loc="3.237">σύνθροον ἐκρούσαντο μέλος μυκήτορος αὐλοῦ</TextUnit>
    <TextUnit id="1483" loc="3.238">δάκτυλοι ὀρχηστῆρες ἐπιθλίβοντες ἀοιδήν:</TextUnit>
    <TextUnit id="1484" loc="3.239">καὶ τροχαλοῖς κροτέοντα τινάγμασι σύνθροον ἠχὼ</TextUnit>
    <TextUnit id="1485" loc="3.240">κύμβαλα βομβήεντα συνέκτυπε δίζυγι χαλκῷ</TextUnit>
    <TextUnit id="1486" loc="3.241">συμφερτοῖς δονάκεσσιν: ὑπὸ πλήκτρῳ δὲ καὶ αὐτὴ</TextUnit>
    <TextUnit id="1487" loc="3.242">ὄρθιος ἑπτατόνοιο λύρης ἐλελίζετο χορδή.</TextUnit>
    <TextUnit id="1488" loc="3.243">ἀλλ' ὅτε δὴ μετά δαῖτα κορέσσατο Βίστονος αὐλοῦ,</TextUnit>
    <TextUnit id="1489" loc="3.244">εἰρομένῃ πελάσας φιλοπευθέι θῶκον ἀνάσσῃ</TextUnit>
    <TextUnit id="1490" loc="3.245">Κάδμος ἁλιπλάγκτοιο μεληδόνος οἶστρον ἐάσας,</TextUnit>
    <TextUnit id="1491" loc="3.246">φαιδρὸν ἑὸν γένος εἶπε, καὶ ἀενάων στίχα μύθων</TextUnit>
    <TextUnit id="1492" loc="3.247">οἰγομένου κρουνηδὸν ἀνήρυγεν ἀνθερεῶνος: “</TextUnit>
    <TextUnit id="1493" loc="3.248">Νύμφα φίλη, τί με τόσσον ἀνείρεαι αἷμα γενέθλης;</TextUnit>
    <TextUnit id="1494" loc="3.249">ὠκυμόρων μερόπων γενεὴν φύλλοισιν ἐίσκω:</TextUnit>
    <TextUnit id="1495" loc="3.250">φύλλα τὰ μὲν κατέχευαν ἐπὶ χθονὶ θυιάδες αὖραι</TextUnit>
    <TextUnit id="1496" loc="3.251">ὥρης ἱσταμένης φθινοπωρίδος, ἄλλα δὲ καιρῷ</TextUnit>
    <TextUnit id="1497" loc="3.252">εἰαρινῷ κομέουσι τεθηλότα δενδράδες ὗλαι:</TextUnit>
    <TextUnit id="1498" loc="3.253">ὣς βροτέη γενεὴ μινυώριος ἡ μὲν ὀλέθρῳ</TextUnit>
    <TextUnit id="1499" loc="3.254">δάμναται ἱππεύσασα βίου δρόμον, ἡ δ' ἔτι θάλλει,</TextUnit>
    <TextUnit id="1500" loc="3.255">ἄλλῃ ὅπως εἴξειεν: ἐπεὶ παλινάγρετος ἕρπων</TextUnit>
    <TextUnit id="1501" loc="3.256">εἰς νέον ἐκ πολιοῖο ῥέει μορφούμενος αἰών.</TextUnit>
    <TextUnit id="1502" loc="3.257">ἀλλ' ἐρέω περίπυστον ἐμὴν εὔπαιδα γενέθλην:</TextUnit>
    <TextUnit id="1503" loc="3.258">ἔστι πόλις, κλυτὸν ̓́Αργος, ἐδέθλιον ἵππιον ̔́Ηρης,</TextUnit>
    <TextUnit id="1504" loc="3.259">νήσου Τανταλίδαο μεσόμφαλος: ἔνθα δὲ κούρην</TextUnit>
    <TextUnit id="1505" loc="3.260">θηλυτόκοις ἔσπειρε γοναῖς εὐπάρθενον ἀνὴρ</TextUnit>
    <TextUnit id="1506" loc="3.261">̓́Ιναχος, ̓Ιναχίης ὀνομάκλυτος ἀστὸς ἀρούρης,</TextUnit>
    <TextUnit id="1507" loc="3.262">νηοπόλος, καὶ φρικτὰ πολισσούχοιο θεαίνης</TextUnit>
    <TextUnit id="1508" loc="3.263">ὄργια βυσσοδόμευε θεηγόρα μύστιδι τέχνῃ</TextUnit>
    <TextUnit id="1509" loc="3.264">πρεσβυγενής: καὶ Ζῆνα, θεῶν πρόμον, ὄρχαμον ἄστρων,</TextUnit>
    <TextUnit id="1510" loc="3.265">γαμβρὸν ἔχειν ἀπέειπε, σέβας πεφυλαγμένος ̔́Ηρης,...</TextUnit>
    <TextUnit id="1511" loc="3.266">ταυροφυὴς ὅτε πόρτις ἀμειβομένοιο προσώπου</TextUnit>
    <TextUnit id="1512" loc="3.267">εἰς ἀγέλην ἄγραυλον ἐλαύνετο σύννομος ̓Ιώ,</TextUnit>
    <TextUnit id="1513" loc="3.268">καὶ δαμάλης ἄγρυπνον ἐθήκατο βουκόλον ̔́Ηρη</TextUnit>
    <TextUnit id="1514" loc="3.269">ποικίλον, ἀπλανέεσσι κεκασμένον ̓́Αργον ὀπωπαῖς,</TextUnit>
    <TextUnit id="1515" loc="3.270">Ζηνὸς ὀπιπευτῆρα βοοκραίρων ὑμεναίων,</TextUnit>
    <TextUnit id="1516" loc="3.271">Ζηνὸς ἀθηήτοιο, καὶ εἰς νομὸν ἤιε κούρη</TextUnit>
    <TextUnit id="1517" loc="3.272">ὀφθαλμοὺς τρομέουσα πολυγλήνοιο νομῆος:</TextUnit>
    <TextUnit id="1518" loc="3.273">γυιοβόρῳ δὲ μύωπι χαρασσομένη δέμας ̓Ιὼ</TextUnit>
    <TextUnit id="1519" loc="3.274">̓Ιονίης ἁλὸς οἶδμα κατέγραφε φοιτάδι χηλῇ:</TextUnit>
    <TextUnit id="1520" loc="3.275">ἦλθε καὶ εἰς Αἴγυπτον, ἐμὸν ῥόου,—ὃν πολιῆται</TextUnit>
    <TextUnit id="1521" loc="3.276">Νεῖλον ἐφημίξαντο φερώνυμον, οὕνεκα γαίῃ</TextUnit>
    <TextUnit id="1522" loc="3.277">εἰς ἔτος ἐξ ἔτεος πεφορημένος ὑγρὸς ἀκοίτης</TextUnit>
    <TextUnit id="1523" loc="3.278">χεύματι πηλώεντι νέην περιβάλλεται ἰλύν,—</TextUnit>
    <TextUnit id="1524" loc="3.279">ἤλυθεν εἰς Αἴγυπτον, ὅπῃ βοέην μετὰ μορφὴν</TextUnit>
    <TextUnit id="1525" loc="3.280">δαιμονίης ἴνδαλμα μεταλλάξασα κεραίης</TextUnit>
    <TextUnit id="1526" loc="3.281">ἔσκε θεὰ φερέκαρπος: ἀναπτομένοιο δὲ καρποῦ</TextUnit>
    <TextUnit id="1527" loc="3.282">Αἰγυπτίης Δήμητρος, ἐμῆς κεραελκέος ̓Ιοῦς,</TextUnit>
    <TextUnit id="1528" loc="3.283">εὐόδμοις ὁμόφοιτος ἐλίσσεται ἀτμὸς ἀήταις.</TextUnit>
    <TextUnit id="1529" loc="3.284">ἔνθ' ̓́Επαφον Διὶ τίκτεν, ἀκηρασίων ὅτι κόλπων</TextUnit>
    <TextUnit id="1530" loc="3.285">̓Ιναχίης δαμάλης ἐπαφήσατο θεῖος ἀκοίτης</TextUnit>
    <TextUnit id="1531" loc="3.286">χερσὶν ἐρωμανέεσσι: θεηγενέος δὲ τοκῆος</TextUnit>
    <TextUnit id="1532" loc="3.287">ἐξ ̓Επάφου Λιβύη: Λιβύης δ' ἐπὶ παστὸν ὁδεύων</TextUnit>
    <TextUnit id="1533" loc="3.288">Μέμφιδος ἄχρις ἵκανε Ποσειδάων μετανάστης,</TextUnit>
    <TextUnit id="1534" loc="3.289">παρθένον ἰχνεύων ̓Επαφηίδα, καὶ τότε κούρη</TextUnit>
    <TextUnit id="1535" loc="3.290">δεξαμένη ναετῆρα βυθοῦ χερσαῖον ὁδίτην</TextUnit>
    <TextUnit id="1536" loc="3.291">Ζῆνα Λίβυν τέκε Βῆλον, ἐμῆς ἀροτῆρα γενέθλης.</TextUnit>
    <TextUnit id="1537" loc="3.292">καὶ Διὸς ̓Ασβύσταο νέην ἀντίρροπον ὀμφὴν</TextUnit>
    <TextUnit id="1538" loc="3.293">Χαονίῃ βοόωσι πελειάδι διψάδες ἄμμοι</TextUnit>
    <TextUnit id="1539" loc="3.294">μαντιπόλοι: πέμπτῳ δὲ πατήρ ἰσόμετρον ἀριθμῷ</TextUnit>
    <TextUnit id="1540" loc="3.295">Βῆλος ἐπασσυτέρην γενεὴν σπερμήνατο παίδων,</TextUnit>
    <TextUnit id="1541" loc="3.296">Φινέα καὶ Φοίνικα λιπόπτολιν, οἷς ἅμα θάλλων</TextUnit>
    <TextUnit id="1542" loc="3.297">ἀστὸς ἀμοιβαίων πολίων περίφοιτος ̓Αγήνωρ</TextUnit>
    <TextUnit id="1543" loc="3.298">ἀσταθέος βιότοιο, πατὴρ ἐμός, εἶχε πορείην</TextUnit>
    <TextUnit id="1544" loc="3.299">εἰς Θήβην μετὰ Μέμφιν, ἐς ̓Ασσυρίην μετὰ Θήβην,</TextUnit>
    <TextUnit id="1545" loc="3.300">καὶ σοφὸς Αἰγυπτίης ναέτης Αἴγυπτος ἀρούρης</TextUnit>
    <TextUnit id="1546" loc="3.301">αἰνοτόκος πολύτεκνος, ὃς ἀρσενόπαιδι γενέθλῃ</TextUnit>
    <TextUnit id="1547" loc="3.302">ἤροσε τοσσατίων μινυώρια πώεα παίδων,</TextUnit>
    <TextUnit id="1548" loc="3.303">καὶ Δαναὸς λιπόπατρις, ὃς ὥπλισεν ἄρσενι φύτλῃ</TextUnit>
    <TextUnit id="1549" loc="3.304">θῆλυ γένος τανύων γάμιον ξίφος, ὁππότε παστοὶ</TextUnit>
    <TextUnit id="1550" loc="3.305">αἵματι φοινίσσοντο δαϊζομένων ὑμεναίων,</TextUnit>
    <TextUnit id="1551" loc="3.306">καὶ κρυφίοις ξιφέεσσι σιδηροφόρων ἐπὶ λέκτρων</TextUnit>
    <TextUnit id="1552" loc="3.307">ἄρσενα γυμνὸν ̓́Αρηα κατεύνασε θῆλυς ̓Ενυώ:</TextUnit>
    <TextUnit id="1553" loc="3.308">οὐ μὲν ̔Υπερμνήστρῃ κακονύμφιον εὔαδεν ἔρυον,</TextUnit>
    <TextUnit id="1554" loc="3.309">ἀλλὰ παρωσαμένη δυσπένθερα θεσμὰ τοκῆος</TextUnit>
    <TextUnit id="1555" loc="3.310">ἠερίῃ πατρῷον ἐπέτρεπε μῦθον ἀέλλῃ,</TextUnit>
    <TextUnit id="1556" loc="3.311">καὶ καθαρὴν ἐφύλαξεν ἀναίμονα χεῖρα σιδήρου:</TextUnit>
    <TextUnit id="1557" loc="3.312">ἔπλετο δ' ἀμφοτέρων ὅσιος γάμος. ἀρτιθαλῆ δὲ</TextUnit>
    <TextUnit id="1558" loc="3.313">γνωτὴν ἡμετέρην θρασὺς ἥρπασε ταῦρος ἀλήτης,</TextUnit>
    <TextUnit id="1559" loc="3.314">εἰ ἐτεὸν ταῦρος: ἐγὼ δ' οὐκ οἶδα πιθέσθαι,</TextUnit>
    <TextUnit id="1560" loc="3.315">εἰ βόες ἱμείρουσι γυναικείων ὑμεναίων.</TextUnit>
    <TextUnit id="1561" loc="3.316">καί με κασιγνήτοισιν ὁμήλυδα πέμψεν ̓Αγήνωρ</TextUnit>
    <TextUnit id="1562" loc="3.317">σύγγονον ἰχνεύοντα καὶ ἄγριον ἅρπαγα νύμφης,</TextUnit>
    <TextUnit id="1563" loc="3.318">ταῦρον ἀκυμάντοιο νόθον πλωτῆρα θαλάσσης,</TextUnit>
    <TextUnit id="1564" loc="3.319">οὗ χάριν ἀστήρικτος ἀλώμενος ἐνθάδε βαίνω.”</TextUnit>
    <TextUnit id="1565" loc="3.320">τοῖα μὲν εὐσύριγγος ἔσω μυθεῖτο μελάθρου</TextUnit>
    <TextUnit id="1566" loc="3.321">Κάδμος ἐυγλώσσοιο χέων ἔπος ἀνθερεῶνος,</TextUnit>
    <TextUnit id="1567" loc="3.322">πατρῴης ἐνέπων τεκνοσσόον οἶστρον ἀπειλῆς</TextUnit>
    <TextUnit id="1568" loc="3.323">καὶ Τυρίων ῥοθίων ψευδήμονα ταῦρον ὁδίτην,</TextUnit>
    <TextUnit id="1569" loc="3.324">Σιδονίης ἀκίχητον ἀπευθέος ἅρπαγα νύμφης.</TextUnit>
    <TextUnit id="1570" loc="3.325">̓Ηλέκτρη δ' ἀίουσα παρήγορον ἴαχε φωνήν:</TextUnit>
    <TextUnit id="1571" loc="3.326">“Ξεῖνε, κασιγνήτην καὶ πατρίδα καὶ γενετῆρα</TextUnit>
    <TextUnit id="1572" loc="3.327">Ληθαίῃ στροφάλιγγι καὶ ἀμνήστῳ πόρε σιγῇ:</TextUnit>
    <TextUnit id="1573" loc="3.328">οὕτω γὰρ μερόπων φέρεται βίος ἄλλον ἐπ' ἄλλῳ</TextUnit>
    <TextUnit id="1574" loc="3.329">μόχθον ἔχων, ὅτι πάντες, ὅσους βροτέη τέκε γαστήρ,</TextUnit>
    <TextUnit id="1575" loc="3.330">Μοιριδίου κλωστῆρος ἐδουλώθησαν ἀνάγκῃ:</TextUnit>
    <TextUnit id="1576" loc="3.331">μάρτυς ἐγώ, βασίλεια καὶ εἰ πέλον, εἴ ποτε κείνων</TextUnit>
    <TextUnit id="1577" loc="3.332">πληιάδων γενόμην καὶ ἐγὼ μία, τῶν ποτε μήτηρ</TextUnit>
    <TextUnit id="1578" loc="3.333">θηλυτέρας ὠδῖνας ἔσω μαιώσατο κόλπου,</TextUnit>
    <TextUnit id="1579" loc="3.334">ἑπτάκις Εἰλείθυιαν ἐῇ καλέσασα λοχείῃ</TextUnit>
    <TextUnit id="1580" loc="3.335">κέντρον ἐλαφρίζουσαν ἀμοιβαίου τοκετοῖο</TextUnit>
    <TextUnit id="1581" loc="3.336">μάρτυς ἐγώ: πατέρων γὰρ ἀπόπροθι δώματα ναίω,</TextUnit>
    <TextUnit id="1582" loc="3.337">οὐ Στεροπήν, οὐ Μαῖαν ὁμόστολον, οὐδὲ Κελαινὼ</TextUnit>
    <TextUnit id="1583" loc="3.338">σύγγονον ἐγγὺς ἔχουσα συνέστιον: οὐδ' ἐνὶ κόλπῳ</TextUnit>
    <TextUnit id="1584" loc="3.339">γνωτῆς Τηϋγέτης Λακεδαίμονα δίξυγι παλμῷ</TextUnit>
    <TextUnit id="1585" loc="3.340">παιδοκόμῳ πήχυνα γεγηθότα κοῦρον ἀγοστῷ:</TextUnit>
    <TextUnit id="1586" loc="3.341">οὐ σχεδὸν ̓Αλκυόνης ὁρόω δόμον, οὐδὲ καὶ αὐτῆς</TextUnit>
    <TextUnit id="1587" loc="3.342">φθεγγομένης Μερόπης φρενοτερπέα μῦθον ἀκούω.</TextUnit>
    <TextUnit id="1588" loc="3.343">πρὸς δ' ἔτι καὶ τόδε μᾶλλον ὀδύρομαι: ἀρτιθαλὴς γὰρ</TextUnit>
    <TextUnit id="1589" loc="3.344">υἱὸς ἐμὸς λιπόπατρις, ὅτε χνόον ἔσχεν ἰούλων,</TextUnit>
    <TextUnit id="1590" loc="3.345">Δάρδανος ̓Ιδαίης μετανάσσατο κόλπον ἀρούρης,</TextUnit>
    <TextUnit id="1591" loc="3.346">καὶ φρυγίῳ Σιμόεντι θαλύσια δῶκε κομάων</TextUnit>
    <TextUnit id="1592" loc="3.347">Θυμβραίου ποταμοῖο πιὼν ἀλλότριον ὕδωρ:</TextUnit>
    <TextUnit id="1593" loc="3.348">καὶ Λιβύης παρὰ τέρμα πατὴρ ἐμὸς εἰσέτι κάμνει</TextUnit>
    <TextUnit id="1594" loc="3.349">ὤμοις θλιβομένοισι, γέρων κυρτούμενος ̓́Ατλας,</TextUnit>
    <TextUnit id="1595" loc="3.350">αἰθέρος ἐπτάμωνον ἀερτάζων κενεῶνα.</TextUnit>
    <TextUnit id="1596" loc="3.351">ἔμπης τόσσα παθοῦσα παρήγορον ἐλπίδα βόσκω</TextUnit>
    <TextUnit id="1597" loc="3.352">Ζηνὸς ὑποσχεσίῃσιν, ὅτι γνωτῇσι σὺν ἄλλαις</TextUnit>
    <TextUnit id="1598" loc="3.353">ἐκ χθονὸς ̓Ατλάντειον ἐλεύσομαι εἰς πόλον ἄστρων</TextUnit>
    <TextUnit id="1599" loc="3.354">οὐρανὸν οἶκον ἔχουσα, καὶ ἔσσομαι ἕβδομος ἀστήρ.</TextUnit>
    <TextUnit id="1600" loc="3.355">καὶ σὺ τεὰς πρήυνε μεληδόνας: ἀπροϊδὴς δὲ</TextUnit>
    <TextUnit id="1601" loc="3.356">εἰς σὲ βιοπλάγκτοιο τύχης στροφάλιγγα κυλίνδων</TextUnit>
    <TextUnit id="1602" loc="3.357">φρικτὸς ἀκινήτοιο μίτος σφρηγίσσατο Μοίρης:</TextUnit>
    <TextUnit id="1603" loc="3.358">τλῆθι φέρειν λιπόπατρις ἀκαμπέα δεσμὸν ἀνάγκης,</TextUnit>
    <TextUnit id="1604" loc="3.359">ἐσσομένων προκέλευθον ὑπέρτερον ἐλπίδα βόσκων,</TextUnit>
    <TextUnit id="1605" loc="3.360">εἰ γένος ἐρρίζωσε τεὸν πρωτόσπορος ̓Ιώ,</TextUnit>
    <TextUnit id="1606" loc="3.361">εἰ λάχες ἐκ Λιβύης Ποσιδήιον αἷμα γενέθλης:</TextUnit>
    <TextUnit id="1607" loc="3.362">μίμνε παρ' ὀθνείοις, ἅτε Δάρδανος, οἰκία ναίων,</TextUnit>
    <TextUnit id="1608" loc="3.363">ναιετάων ξένον ἄστυ, πατὴρ τεὸς ὥς περ ̓Αγήνωρ,</TextUnit>
    <TextUnit id="1609" loc="3.364">ὡς Δαναὸς γενετῆρος ἀδελφεός: ὅττι καὶ αὐτὸς</TextUnit>
    <TextUnit id="1610" loc="3.365">ἄλλος ἀνὴρ φερέοικος ἔχων γένος ἔνθεον ̓Ιοῦς,</TextUnit>
    <TextUnit id="1611" loc="3.366">αἰθέριον βλάστημα Διιπετές, οὔνομα Βύζας,</TextUnit>
    <TextUnit id="1612" loc="3.367">αὐτογόνου Νείλοιο πιὼν ἑπτάστομον ὕδωρ</TextUnit>
    <TextUnit id="1613" loc="3.368">γείτονα γαῖαν ἔνειμεν, ὅπῃ παρὰ Βόσπορον ἀκτὴν</TextUnit>
    <TextUnit id="1614" loc="3.369">̓Ιναχίῃ δαμάλῃ πεπερημένον ἕλκεται ὕδωρ,</TextUnit>
    <TextUnit id="1615" loc="3.370">πᾶσι περικτιόνεσσι τιθεὶς φάος, ὁππότε κείνου</TextUnit>
    <TextUnit id="1616" loc="3.371">ἀκλινέος δόχμωσε μεμηνότος αὐχένα ταύρου.”</TextUnit>
    <TextUnit id="1617" loc="3.372">εἶπεν ̓Αγηνορίδαο κατευνάζουσα μερίμνας.</TextUnit>
    <TextUnit id="1618" loc="3.373">Ζεὺς δὲ πατὴρ προέηκε τανύπτερον υἱέα Μαίης</TextUnit>
    <TextUnit id="1619" loc="3.374">εἰς δόμον ̓Ηλέκτρης ταχὺν ἄγγελον, ὄφρά κε Κάδμῳ</TextUnit>
    <TextUnit id="1620" loc="3.375">̔Αρμονίην ὀπάσειεν ἐς ἁρμονίην ὑμεναίων,</TextUnit>
    <TextUnit id="1621" loc="3.376">παρθένον οὐρανόθεν μετανάστιον, ἣν ̓Αφροδίτης</TextUnit>
    <TextUnit id="1622" loc="3.377">λαθριδίῃ φιλότητι γαμοκλόπος ἤροσεν ̓́Αρης:</TextUnit>
    <TextUnit id="1623" loc="3.378">καὶ βρέφος αἰδομένη κρυφίης αὐτάγγελον εὐνῆς</TextUnit>
    <TextUnit id="1624" loc="3.379">μήτηρ οὐκ ἀτίταλλεν, ἀπ' αἰθερίοιο δέ κόλπου</TextUnit>
    <TextUnit id="1625" loc="3.380">πήχεϊ κεκλιμένην ἐπιμάζιον ἤγαγε κούρην</TextUnit>
    <TextUnit id="1626" loc="3.381">εἰς δόμον ̓Ηλέκτρης μαιήιον, ἧς τόκον ̔͂Ωραι</TextUnit>
    <TextUnit id="1627" loc="3.382">ὑγρὸν ἐμαιώσαντο λεχωίδες, ἧς ἔτι πυκνοὶ</TextUnit>
    <TextUnit id="1628" loc="3.383">ἀργεννὴν σφριγόωντες ἀνέβλυον ἰκμάδα μαζοί:</TextUnit>
    <TextUnit id="1629" loc="3.384">δεξαμένη δὲ θύγατρα νόθην ἰσόζυγι θεσμῷ</TextUnit>
    <TextUnit id="1630" loc="3.385">σύγχρονον ̓Ημαθίωνος ἑνὶ ξυνώσατο μαζῷ</TextUnit>
    <TextUnit id="1631" loc="3.386">κούρην ἀρτιλόχευτον, ὁμοστόργῳ δὲ μενοινῇ</TextUnit>
    <TextUnit id="1632" loc="3.387">διχθαδίην θρεπτῆρι γονὴν κούφιζεν ἀγοστῷ.</TextUnit>
    <TextUnit id="1633" loc="3.388">ὡς δέ τις ἀγροτέρη διδυμητόκος ἔνδοθι λόχμης</TextUnit>
    <TextUnit id="1634" loc="3.389">λαχνήεσσα λέαινα γαλαξαίῃσιν ἐέρσαις</TextUnit>
    <TextUnit id="1635" loc="3.390">σκύμνοις ἀμφοτέροις διδυμάονας ἥρμοσε μαζοὺς</TextUnit>
    <TextUnit id="1636" loc="3.391">καὶ διδύμοις τεκέεσσι μεριζομένην πόρε θηλήν,</TextUnit>
    <TextUnit id="1637" loc="3.392">καὶ χρόα λιχμάζουσα καὶ ἄτριχον εἰσέτι δειρὴν</TextUnit>
    <TextUnit id="1638" loc="3.393">ἰσοτύποις κομιδῇσιν ἀνέτρεφεν ἥλικα φύτλην:</TextUnit>
    <TextUnit id="1639" loc="3.394">ὣς τότε παιδοκόμῳ φιλίῃ μαιώσατο θηλῇ</TextUnit>
    <TextUnit id="1640" loc="3.395">ἀρτιγόνων μεθέπουσα συνωρίδα δίζυγα τέκνων:</TextUnit>
    <TextUnit id="1641" loc="3.396">πολλάκι νήπιον υἷα συνέμπορον ἥλικι κούρῃ</TextUnit>
    <TextUnit id="1642" loc="3.397">πίονος ἔνθα καὶ ἔνθα μετάτροπον ἰκμάδι μαζοῦ</TextUnit>
    <TextUnit id="1643" loc="3.398">πεπταμένης πήχυνε φιλήτορι χειρὸς ἀγοστῷ:</TextUnit>
    <TextUnit id="1644" loc="3.399">γούνασι δ' ἄρσενα παῖδα συνίδρυε θήλεϊ κούρῃ,</TextUnit>
    <TextUnit id="1645" loc="3.400">μηρὸν ἐφαπλώσασα κεχηνότα γείτονι μηρῷ,</TextUnit>
    <TextUnit id="1646" loc="3.401">κόλπον ἀνευρύνουσα βαθυνομένοιο χιτῶνος:</TextUnit>
    <TextUnit id="1647" loc="3.402">καὶ τεκέων κλάζουσα μέλος θελκτήριον ὕπνου</TextUnit>
    <TextUnit id="1648" loc="3.403">ἀμφοτέρους εὕδοντας ἐκοίμισε μαιάδι τέχνῃ,</TextUnit>
    <TextUnit id="1649" loc="3.404">πῆχυν ὑποστορέσασα συνήορον αὐχένι παίδων,</TextUnit>
    <TextUnit id="1650" loc="3.405">καί σφισι λέκτρον ἔθηκεν ἐὸν γόνυ, διχθαδίῳ δὲ</TextUnit>
    <TextUnit id="1651" loc="3.406">φάρεος ἄκρον ἕλισσε διαιθύσσουσα προσώπῳ,</TextUnit>
    <TextUnit id="1652" loc="3.407">τέκνα καταψύχουσα, καὶ ἔσβεσε καύματος ὁρμὴν</TextUnit>
    <TextUnit id="1653" loc="3.408">ἀντίτυπον φύσημα χέων ποιητὸς ἀήτης.</TextUnit>
    <TextUnit id="1654" loc="3.409">ὄφρα μὲν ἕζετο Κάδμος ἐχέφρονος ἐγγὺς ἀνάσσης,</TextUnit>
    <TextUnit id="1655" loc="3.410">τόφρα λαθὼν πυλαωρὸν ἑῷ ληίστορι ταρσῷ</TextUnit>
    <TextUnit id="1656" loc="3.411">ἀπροϊδὴς ἀκίχητος ἐς οἰκίον ἤιεν ̔Ερμῆς</TextUnit>
    <TextUnit id="1657" loc="3.412">εἴκελος ἠιθέῳ: ῥοδέῳ δέ οἱ ἀμφὶ προσώπῳ</TextUnit>
    <TextUnit id="1658" loc="3.413">ἀσκεπέος κεχάλαστο παρήορος ὁλκὸς ἐθείρης</TextUnit>
    <TextUnit id="1659" loc="3.414">ἀμφιλαφής, στέψας δὲ νεότριχος ἄκρα παρειῆς</TextUnit>
    <TextUnit id="1660" loc="3.415">λεπτὸς ἀεξομένων ἐρυθαίνετο κύλος ἰούλων</TextUnit>
    <TextUnit id="1661" loc="3.416">ἀρτιφυὴς ἑκάτερθε περίδρομος: οἷα δὲ κῆρυξ</TextUnit>
    <TextUnit id="1662" loc="3.417">ἠθάδα ῥάβδον ἄειρεν: ἀθηήτῳ δὲ προσώπῳ</TextUnit>
    <TextUnit id="1663" loc="3.418">ἐκ κεφαλῆς νεφέεσσι κεκασμένος εἰς πόδας ἄκρους</TextUnit>
    <TextUnit id="1664" loc="3.419">πιαλέης ἐκίχησε πεπαυμένα δεῖπνα τραπέζης:</TextUnit>
    <TextUnit id="1665" loc="3.420">οὐδέ μιν ̓Ημαθίων σχεδὸν ἔδρακεν, οὐδὲ καὶ αὐτὴ</TextUnit>
    <TextUnit id="1666" loc="3.421">̔Αρμονίη καὶ Κάδμος ὁμέστιος, οὐ χορὸς ἀνδρῶν</TextUnit>
    <TextUnit id="1667" loc="3.422">δούλιος: ̓Ηλέκτρῃ δὲ θεουδέι φαίνετο μούνῃ</TextUnit>
    <TextUnit id="1668" loc="3.423">̔Ερμῆς ποικιλόμυθος: ἑλὼν δέ μιν εἰς μυχὸν οἴκου</TextUnit>
    <TextUnit id="1669" loc="3.424">ἀπροϊδὴς ὀάριζε καὶ ἀνδρομέῃ φάτο φωνῇ:</TextUnit>
    <TextUnit id="1670" loc="3.425">“Μητροκασιυνήτη, Διὸς εὐνέτι, χαῖρε, γυναικῶν</TextUnit>
    <TextUnit id="1671" loc="3.426">πασάων μετόπισθε μακαρτάτη, ὅττι Κρονίων</TextUnit>
    <TextUnit id="1672" loc="3.427">κοιρανίην κόσμοιο τεοῖς τεκέεσσι φυλάσσει,</TextUnit>
    <TextUnit id="1673" loc="3.428">καὶ χθονὸς ἄστεα πάντα κυβερνήσει σέο φύτλη,</TextUnit>
    <TextUnit id="1674" loc="3.429">ἕδνα τεῆς φιλότητος, ἐμῇ δ' ἅμα μητέρι Μαίῃ</TextUnit>
    <TextUnit id="1675" loc="3.430">ἄστρασιν ἑπταπόροισι συναστράψειας ̓Ολύμπῳ</TextUnit>
    <TextUnit id="1676" loc="3.431">σύνδρομος ̓Ηελίοιο, συναντέλλουσα Σελήνῃ.</TextUnit>
    <TextUnit id="1677" loc="3.432">εἰμὶ τεῆς, φιλότεκνε, γουῆς ἐμφύλιος ̔Ερμῆς,</TextUnit>
    <TextUnit id="1678" loc="3.433">ἄγγελος ἀθανάτων τανυαίπτερος, οὐρανόθεν δὲ</TextUnit>
    <TextUnit id="1679" loc="3.434">ξείνιος ὑψιμέδων με τεὸς προέηκεν ἀκοίτης</TextUnit>
    <TextUnit id="1680" loc="3.435">ἀμφὶ τεοῦ ξείνοιο θεουδέος: ἀλλὰ καὶ αὐτὴ</TextUnit>
    <TextUnit id="1681" loc="3.436">πείθεο σῷ Κρονίωνι, καὶ ̔Αρμονίην σέο κούρην</TextUnit>
    <TextUnit id="1682" loc="3.437">πέμπε μολεῖν ἀνάεδνον ὁμόστολον ἥλικι Κάδμῳ,</TextUnit>
    <TextUnit id="1683" loc="3.438">καὶ Διὶ μακάρεσσι χαρίζεο: τειρομένους γὰρ</TextUnit>
    <TextUnit id="1684" loc="3.439">ἀθανάτους ὁ ξεῖνος ὅλους ἐσάωσεν ἀείδων:</TextUnit>
    <TextUnit id="1685" loc="3.440">οὗτος ἀνὴρ μογέοντι τεῷ χραίσμησεν ἀκοίτῃ,</TextUnit>
    <TextUnit id="1686" loc="3.441">οὗτος ἀνὴρ ἐπέτασσεν ἐλεύθερον ἦμαρ ̓Ολύμπῳ.</TextUnit>
    <TextUnit id="1687" loc="3.442">μή σε τεὴ θέλξειε γόῳ φιλομήτορι κούρη:</TextUnit>
    <TextUnit id="1688" loc="3.443">ἀλλά μιν εἰς ὑμένσιον ἀλεξικάκῳ πόρε Κάδμῳ</TextUnit>
    <TextUnit id="1689" loc="3.444">πειθομένη Κρονίωνι καὶ ̓́Αρεϊ καὶ Κυθερείῃ.”</TextUnit>
    <TextUnit id="1690" loc="4.1">ὣς εἰπὼν ἐς ̓́Ολυμπον ἐύρραπις ἤιεν ̔Ερμῆς</TextUnit>
    <TextUnit id="1691" loc="4.2">αἰθύσσων πτερὰ κοῦφα, τιταινομένων δὲ πεδίλων</TextUnit>
    <TextUnit id="1692" loc="4.3">σύνδρομος ἠερίοισιν ἐρέσσετο ταρσὸς ἀήταις.</TextUnit>
    <TextUnit id="1693" loc="4.4">οὐδὲ γυνὴ Θρήισσα, κυβερνήτειρα Καβείρων,...</TextUnit>
    <TextUnit id="1694" loc="4.5">ἀλλὰ Διὸς σέβας εἶχε, καὶ ̓́Αρεος ἄζυγι κούρῃ</TextUnit>
    <TextUnit id="1695" loc="4.6">ὄρθια δινεύουσα νοήμοι δάκτυλα παλμῷ</TextUnit>
    <TextUnit id="1696" loc="4.7">̔Αρμκονίην ἐκάλεσσε τύπῳ τεχυήμονι φωνῆς:</TextUnit>
    <TextUnit id="1697" loc="4.8">ἡ δὲ τιταινομένη βλεφάρων ἀντώτιον αἴγλην</TextUnit>
    <TextUnit id="1698" loc="4.9">̓Ηλέκτρης ἀγέλαστον ἐδέρκετο κύκλον ὀπωπῆς,</TextUnit>
    <TextUnit id="1699" loc="4.10">καὶ βαθὺν ἀφράστοιο νεόσσυτον ὄγκον ἀνίης</TextUnit>
    <TextUnit id="1700" loc="4.11">σιγαλέαι κήρθκε ἐμκαντεύοντο παρειαί.</TextUnit>
    <TextUnit id="1701" loc="4.12">παγθενικὴ δ' ἀνέπαλτο καὶ ὡμάρτησε τεκούσῃ</TextUnit>
    <TextUnit id="1702" loc="4.13">εἰς δόμον αἰπύδμητον: ἀναπτύξασα δὲ μήτηρ</TextUnit>
    <TextUnit id="1703" loc="4.14">ἑπταμύχου θαλάμοιο πολυσφρήτιστον ὀχῆα</TextUnit>
    <TextUnit id="1704" loc="4.15">λάινον οὐδὸν ἄμειψε: φιλοστόργῳ δὲ μενοινῇ</TextUnit>
    <TextUnit id="1705" loc="4.16">ἄστατα ταρβαλέης ἐλελίζετο γούνατα νύμφης:</TextUnit>
    <TextUnit id="1706" loc="4.17">καὶ παλάμην ῥοδόπηχυν ἑῆς ἀνεκούφινσε κούρης</TextUnit>
    <TextUnit id="1707" loc="4.18">δραξαμένη παλάμῃ χιονώδεϊ: καὶ τάχα φαίης</TextUnit>
    <TextUnit id="1708" loc="4.19">ἥβην χειρὸς ἔχουσαν ἰδεῖν λευκώλενον ̔́Ηρην.</TextUnit>
    <TextUnit id="1709" loc="4.20">ἀλλ' ὅτε πορφυρέοισι πέδον στείβουσα πεδίλοις</TextUnit>
    <TextUnit id="1710" loc="4.21">λοίσθια μαρμαίροντος ἐδύσατο κύκλα μελάθρου,</TextUnit>
    <TextUnit id="1711" loc="4.22">παρθένον ἀχνυμένην ̓Ατλαντιὰς ἵδρθε νύμφη</TextUnit>
    <TextUnit id="1712" loc="4.23">εἰς θρόνον εὐποίητον: ἀμοιβαίῳ δὲ καὶ αὐτὴ</TextUnit>
    <TextUnit id="1713" loc="4.24">ἑζομένη στοιχηδὸν ἐπ' ἀργυροφεγγέι δίφρῳ</TextUnit>
    <TextUnit id="1714" loc="4.25">ἀγγελίην Κρονίωνος ἀπειθέι πέφραδε κούρῃ,</TextUnit>
    <TextUnit id="1715" loc="4.26">καί μιν πάντα δίδαξεν, ὅσα βροτοειδέι μορφῇ</TextUnit>
    <TextUnit id="1716" loc="4.27">ἀλλοφανὴς ἅτε κοῦρος ̓Ολύμπιος ἔννεπε κῆρυξ.</TextUnit>
    <TextUnit id="1717" loc="4.28">παρθενικὴ δ' ἀίουσα πολυπλάγκτους ὑμεναίους</TextUnit>
    <TextUnit id="1718" loc="4.29">καὶ πόσιν ἀστήρικτον, ὑπωρόφιον μετανάστην,</TextUnit>
    <TextUnit id="1719" loc="4.30">ξεῖνον ἔχειν ἀπέειπε, καὶ ἐκ Διὸς ὅσσα τοκῆος</TextUnit>
    <TextUnit id="1720" loc="4.31">ξεινοδόκος Κάδμοιο βοοσσόος ἔννεπεν ̓Ερμῆς:</TextUnit>
    <TextUnit id="1721" loc="4.32">καὶ πόσιν ἤθελε μᾶλλον ὁμόπτολιν, ὥς κεν ἀλύξῃ</TextUnit>
    <TextUnit id="1722" loc="4.33">συζυγίην φερέοκον ἀδωροδόκων ὑμεναίων:</TextUnit>
    <TextUnit id="1723" loc="4.34">καὶ παλάμῃ κρατέουσα κατηφέι χεῖρα τιθήνης</TextUnit>
    <TextUnit id="1724" loc="4.35">δάκρυαι μυδαλέη πολυξμεμφέα ῥήξατο φωνήν:</TextUnit>
    <TextUnit id="1725" loc="4.36">“Μῆτερ ἐμή, τί παθοῦσα τεὴν ἠρνήσαο κούρην;</TextUnit>
    <TextUnit id="1726" loc="4.37">οὕτωι σεῖο θύγατρα νεήλυδι φωτὶ συνάπτεις;</TextUnit>
    <TextUnit id="1727" loc="4.38">ποῖον ἐμοί ποτε δῶρον ὁ ναυτίλος ἐγγυαλίξει;</TextUnit>
    <TextUnit id="1728" loc="4.39">ἦ ῥά μοι ἕδνα γάμων πρυμνήσια νηὸς ὀπάσσει;</TextUnit>
    <TextUnit id="1729" loc="4.40">οὐκ ἐδάην, φιλότεκνε, τεὴν ὅτι παῖδα φυλάσσεις,</TextUnit>
    <TextUnit id="1730" loc="4.41">παρθενικὴν λιπόπατριν, ἀλήμονας εἰς ὑμεναίους.</TextUnit>
    <TextUnit id="1731" loc="4.42">ἄλλοι ἐμοὶ μνηστῆρες ἀρείονές εἰσι πολῖται:</TextUnit>
    <TextUnit id="1732" loc="4.43">τί χρέος ἦν ἀνάεδνον ἔχειν τινὰ γυμνὸν ἀκοίτην</TextUnit>
    <TextUnit id="1733" loc="4.44">ἀλλοδαπὸν περίφοιτον, ἀλυσκάζοντα τοκῆα;</TextUnit>
    <TextUnit id="1734" loc="4.45">ἀλλ', ἐρέεις, Κρονίωνι τεῷ χραίσμησεν ἀκοίτῃ:</TextUnit>
    <TextUnit id="1735" loc="4.46">πῶς Διὸς οὐ γέρας ἔσχεν ̓Ολύμπιον, εἴ περ ̓Ολύμπου,</TextUnit>
    <TextUnit id="1736" loc="4.47">ὡς ἐνέπεις, προμάχιζε, καὶ οὐ Διὸς εὐνετις ̔́Ηρη</TextUnit>
    <TextUnit id="1737" loc="4.48">Ζηνὸς ἀοσσητῆρι συνήρμοσε παρθένον ̔́Ηβην;</TextUnit>
    <TextUnit id="1738" loc="4.49">οὐ χατέει Κάδμονιο τεὸς πόσις ὑψιμέδων Ζεύς:</TextUnit>
    <TextUnit id="1739" loc="4.50">ἱλήκοι Κρονίδης: ἐψεύσατο θέσκελος ̔Ερμῆς</TextUnit>
    <TextUnit id="1740" loc="4.51">ἀμφὶ Διὸς γενετῆρος: ἐγὼ δ' οὐκ οἶδα πιθέσθαι,</TextUnit>
    <TextUnit id="1741" loc="4.52">εἰ λίπε θοῦρον ̓́Αρηα, κυβερνπητῆρα κυδοιμοῦ,</TextUnit>
    <TextUnit id="1742" loc="4.53">καὶ βροτόν ἄνδρα κάλεσσεν ἑοῦ συνάεθλον ἀγῶνος</TextUnit>
    <TextUnit id="1743" loc="4.54">ὁ κρατέων κόσμοιο καὶ αἰθέρος. ἆ μέγα θαῦμα,</TextUnit>
    <TextUnit id="1744" loc="4.55">τοσσατίους Τιρῆνας ἐνεκλήισσε βερέθρῳ,</TextUnit>
    <TextUnit id="1745" loc="4.56">καὶ Κάδμου χατέεσκεν, ὅπως ἕνα μοῦνον ὀλέσσῃ.</TextUnit>
    <TextUnit id="1746" loc="4.57">οἶδας ἐμῶν πατέρων διδυμάονα σύγγονον εὐνήν:</TextUnit>
    <TextUnit id="1747" loc="4.58">Ζεὺς προπάτωρ ἐμὸς ἔσχε κασιγνήτης λέχος ̔́Ηρης</TextUnit>
    <TextUnit id="1748" loc="4.59">θεσμὸν ἔχων θαλάμων ἐμφύλιον: ἀμφότεροι δὲ</TextUnit>
    <TextUnit id="1749" loc="4.60">̓́Αρης καὶ Κυθέρεια, μιῆς ἐπιβήτορες εὐνῆς,</TextUnit>
    <TextUnit id="1750" loc="4.61">̔Αρμονίης γενετῆρες, ἑνὸς γεγάασι τοκῆος,</TextUnit>
    <TextUnit id="1751" loc="4.62">δέμνιον ἀμφιέποντες ὁμόγνιον, ὤμοι ἀνάγκης:</TextUnit>
    <TextUnit id="1752" loc="4.63">γνωταὶ γνωτὸν ἔχουσιν, ἐγὼ λιπόπατριν ἀκοίτην.”</TextUnit>
    <TextUnit id="1753" loc="4.64">ὣς φαμένης ἀπένεψε γοήμονος ὄμβρον ὀπωπῆς</TextUnit>
    <TextUnit id="1754" loc="4.65">μήτηρ ἀσχαλόωσα: διχοστασίῃ δὲ μενοινῆς</TextUnit>
    <TextUnit id="1755" loc="4.66">̔Αρμονίην ᾤκτερπε, Διὸς δ' ἀλέεινεν ἀπειλήν.</TextUnit>
    <TextUnit id="1756" loc="4.67">ἀλλὰ περισφίγξασα δέμας φρενοθελγέι κεστῷ</TextUnit>
    <TextUnit id="1757" loc="4.68">κερδαλέῳ ζωοτῆρι δολοφράδμων ̓Αφροδίτη,</TextUnit>
    <TextUnit id="1758" loc="4.69">καὶ χροῒ δυσαμένη φιλοτήσια φάρεα Πειθοῦς</TextUnit>
    <TextUnit id="1759" loc="4.70">̔Αρμονίης εὔοδμον ἐδύσατο παρθενεῶνα:</TextUnit>
    <TextUnit id="1760" loc="4.71">καὶ τύπον οὐρανίοιο μεταλλάξασα προσώπου</TextUnit>
    <TextUnit id="1761" loc="4.72">Πεισινόῃ δέμας ἶσον ἐίσκετο γεῖτονι κούρῃ,</TextUnit>
    <TextUnit id="1762" loc="4.73">Κάδμον ἅ περ ποθέουσα, καὶ ὡς κρυθίῃ τινὶ νούσῳ</TextUnit>
    <TextUnit id="1763" loc="4.74">λεπταλέον πέμπουσα σέλας χλοάοντι προσώπῳ</TextUnit>
    <TextUnit id="1764" loc="4.75">ἀμφιπόλους ἔσσευε: παρεδριόωσα δὲ μούνῃ,</TextUnit>
    <TextUnit id="1765" loc="4.76">οἷά περ αἰδομένη, δολίην ἀνενείκατο φωνήν:</TextUnit>
    <TextUnit id="1766" loc="4.77">“̓Ολβίη, οἷον ἔχεις ἐνὶ δώμασι καλόν ἀλήτην,</TextUnit>
    <TextUnit id="1767" loc="4.78">οἷον ἔχεις μνηστῆρα, μακαρτάτη: οἷον ἀκοίτην</TextUnit>
    <TextUnit id="1768" loc="4.79">ὄψεαι ἱμερόεντα, τὸν οὐ λάχε παρθένος ἄλλη:</TextUnit>
    <TextUnit id="1769" loc="4.80">ἀτρεκὲς ̓Ασσυρίης ἀπὸ πατρίδος αἷμα κομίζει,</TextUnit>
    <TextUnit id="1770" loc="4.81">ἧχι ῥόος χαρίεντος ̓Αδώνιδος: ἱμερόεις γὰρ</TextUnit>
    <TextUnit id="1771" loc="4.82">ἐκ Λιβάνου νέος οὗτος, ὅπῃ Κυθέρεια χορεύει.</TextUnit>
    <TextUnit id="1772" loc="4.83">ἤλιτον: οὐ τάχα Κάδμον ἐπιχθονίη τέκε γαστήρ,</TextUnit>
    <TextUnit id="1773" loc="4.84">ἀλλὰ Διὸς γένος ἔσχεν, ἑὴν δ' ἐψεύσατο φύτλην.</TextUnit>
    <TextUnit id="1774" loc="4.85">οἶδα, πόθεν νέος οὗτος ̓Ολύμπιος: εἴ ποτε Μαίῃ</TextUnit>
    <TextUnit id="1775" loc="4.86">σύγγονον ̓Ηλέκτρην Τιτήνιος ἤροσεν ̓́Ατλας,</TextUnit>
    <TextUnit id="1776" loc="4.87">̔Αρμονίῃ πόσις ἦλθεν ἀνεψιὸς ἄπτερος ̔Ερμῆς,</TextUnit>
    <TextUnit id="1777" loc="4.88">οὐδὲ μάτην Καδμῖλος ἀείδεται: οὐρανίην γὰρ</TextUnit>
    <TextUnit id="1778" loc="4.89">μορφὴν μοῦνον ἄμειψε καὶ εἰσέτι Κάδμος ἀκούει.</TextUnit>
    <TextUnit id="1779" loc="4.90">εἰ δὲ πέλει θεὸς ἄλλος ἔχων βροτοειδέα μορφήν,</TextUnit>
    <TextUnit id="1780" loc="4.91">̓Ημαθίων τάχα Φοῖβον ἑῷ ξείνισσε μελάθρῳ.</TextUnit>
    <TextUnit id="1781" loc="4.92">παρθένε πασιμέλουσα, μακαρτέρη ἐσσὶ τεκούσης</TextUnit>
    <TextUnit id="1782" loc="4.93">εἰς πόθον, εἰς ὑμέναιον ̓Ολύμπιον: ἆ μέγα θαῦμα,</TextUnit>
    <TextUnit id="1783" loc="4.94">λάθριος ̓Ηλέκτρην νυμφεύσατο μητίετα Ζεύς,</TextUnit>
    <TextUnit id="1784" loc="4.95">ἀμφαδὸν ̔Αρμονίην μνηστεύεται αὐτὸς ̓Απόλλων:</TextUnit>
    <TextUnit id="1785" loc="4.96">ὀλβίη, ἣν ἐπόθησεν ἑκηβόλος: αἴθε καὶ αὐτῆς</TextUnit>
    <TextUnit id="1786" loc="4.97">Πεισινόης σπεύσειεν ἔχειν ὑμέναιον ̓Απόλλων:</TextUnit>
    <TextUnit id="1787" loc="4.98">οὐ μὲν ἐγώ ποτε Φοῖβον ἀναίνομαι, οἷά τε Δάφνη,</TextUnit>
    <TextUnit id="1788" loc="4.99">οὐ νόον ̔Αρμονίης μιμήσομαι: ἀλλὰ λιποῦσα</TextUnit>
    <TextUnit id="1789" loc="4.100">κλῆρον ἐμὸν καὶ δῶμα καὶ οὓς ποθέω γενετῆρας,</TextUnit>
    <TextUnit id="1790" loc="4.101">ἵξομαι ̓Απόλλωνι συνέμπορος εἰς ὑμεναίους.</TextUnit>
    <TextUnit id="1791" loc="4.102">μέμνημαί ποτε τοῖον ἐγὼ τύπον: ἡμετέρῳ γὰρ</TextUnit>
    <TextUnit id="1792" loc="4.103">εἰς δόμον ὀμφήεντα συνεσπομένη γενετῆρι</TextUnit>
    <TextUnit id="1793" loc="4.104">Πύθιον εἶδον ἄγαλμα, καὶ ὡς τεὸν εἶδον ἀλήτην,</TextUnit>
    <TextUnit id="1794" loc="4.105">ὠισάμην Φοίβοιο πάλιν βρέτας ἐνθάδε λεύσσειν.</TextUnit>
    <TextUnit id="1795" loc="4.106">ἀλλ' ἐρέεις, ὅτι Φοῖβος ἔχει χρυσαυγέα μίτρην:</TextUnit>
    <TextUnit id="1796" loc="4.107">χρύσεος ἔπλετο Κάδμος ὅλον δέμας: ἢν δ' ἐθελήσῃς,</TextUnit>
    <TextUnit id="1797" loc="4.108">δμῶας ἐμοὺς ἔχε πάντας ἀπείρονας, ἀντὶ δὲ κείνου</TextUnit>
    <TextUnit id="1798" loc="4.109">χρυσὸν ἐμὸν ξύμπαντα καὶ ἄργυρον ἐγγυαλίξω,</TextUnit>
    <TextUnit id="1799" loc="4.110">καὶ Τυρίης ὀπάσω βασιλήια πέπλα θαλάσσης</TextUnit>
    <TextUnit id="1800" loc="4.111">καὶ δόμον, ἢν ἐθέλῃς, πατρώιον: εἰ θέμις εἰπεῖν,</TextUnit>
    <TextUnit id="1801" loc="4.112">δέχνυσο καὶ γενέτην καὶ μητέρα, δέχνυσο πάσας</TextUnit>
    <TextUnit id="1802" loc="4.113">ἀμφιπόλους, καὶ μοῦνον ἐμοὶ πόρε τοῦτον ἀκοίτην.</TextUnit>
    <TextUnit id="1803" loc="4.114">παρθένε, τί τρομέεις; σὺ μὲν εἴαρι ποντοπορήσεις</TextUnit>
    <TextUnit id="1804" loc="4.115">στεινὸν ὕδωρ πλώουσα, σὺν ἱμερόεντι δὲ Κάδμῳ</TextUnit>
    <TextUnit id="1805" loc="4.116">ὠκεανὸν περίμετρον ἐγὼ κατὰ χεῖμα περήσω.</TextUnit>
    <TextUnit id="1806" loc="4.117">μὴ τρομέοις ἁλὸς οἶδμα βαρύβρομον, ὅττι σαώσει</TextUnit>
    <TextUnit id="1807" loc="4.118">εἰν ἁλὶ φόρτον ̓́Ερωτος ἁλὸς θυγάτηρ ̓Αφροδίτη.</TextUnit>
    <TextUnit id="1808" loc="4.119">παρθένε, Κάδμον ἔχεις, μὴ δίζεο θῶκον ̓Ολύμπου.</TextUnit>
    <TextUnit id="1809" loc="4.120">οὐ ποθέω στίλβουσαν ̓Ερυθραίην λίθον ̓Ινδῶν,</TextUnit>
    <TextUnit id="1810" loc="4.121">οὐ φυτὸν ̔Εσπερίδων παγχρύσεον, οὐδέ με τέρπει</TextUnit>
    <TextUnit id="1811" loc="4.122">̔Ηλιάδων ἤλεκτρον, ὅσον μία νυκτὸς ὀμίχλη,</TextUnit>
    <TextUnit id="1812" loc="4.123">τῇ ἔνι Πεισινόην προσπτύξεται οὗτος ἀλήτης.</TextUnit>
    <TextUnit id="1813" loc="4.124">εἰ δὲ γένος μεθέπεις ἐξ ̓́Αρεος, ἐξ ̓Αφροδίτης,</TextUnit>
    <TextUnit id="1814" loc="4.125">σοὶ γάμον ἄξιον εὗρε γάμων ταμίη σέο μήτηρ.</TextUnit>
    <TextUnit id="1815" loc="4.126">οὔ ποτε τηλίκον ἄνθος ἐσέδρακον: αὐτόματον γὰρ</TextUnit>
    <TextUnit id="1816" loc="4.127">εἰαρινὸν δώρημα φύσις δωρήσατο Κάδμῳ:</TextUnit>
    <TextUnit id="1817" loc="4.128">εἶδον ἐγὼ παλάμην ῥοδοδάκτυλον, εἶδον ὀπωπὴν</TextUnit>
    <TextUnit id="1818" loc="4.129">ἡδὺ μέλι στάζουσαν: ἐρωτοτόκου δὲ προσώπου</TextUnit>
    <TextUnit id="1819" loc="4.130">ὡς ῥόδα φοινίσσουσι παρηίδες, ἀκροφαῆ δὲ</TextUnit>
    <TextUnit id="1820" loc="4.131">δίχροα χιονέων ἀμαρύσσεται ἴχνια ταρσῶν</TextUnit>
    <TextUnit id="1821" loc="4.132">μεσσόθι πορφύροντα, καὶ ὡς κρίνον εἰσὶν ἀγοστοί.</TextUnit>
    <TextUnit id="1822" loc="4.133">καλλείψω πλοκαμῖδας, ὅπως μὴ Φοῖβον ὀρίνω</TextUnit>
    <TextUnit id="1823" loc="4.134">χροιῇ ὀνειδίζουσα Θεραπναίης ὑακίνθου.</TextUnit>
    <TextUnit id="1824" loc="4.135">εἴ ποτε δινεύων φρενοτερπέα κύκλον ὀπωπῆς</TextUnit>
    <TextUnit id="1825" loc="4.136">ὀφθαλμοὺς ἐλέλιζεν, ὅλη σελάγιζε Σελήνη</TextUnit>
    <TextUnit id="1826" loc="4.137">φέγγεϊ μαρμαίροντι, καὶ εἴ ποτε βόστρυχα σείσας</TextUnit>
    <TextUnit id="1827" loc="4.138">αὐχένα γυμνὸν ἔθηκεν, ἐφαίνετο Φωσφόρος ἀστήρ.</TextUnit>
    <TextUnit id="1828" loc="4.139">χείλεα σιγήσαιμι: τὸ δὲ στόμα, πορθμὸν ̓Ερώτων,</TextUnit>
    <TextUnit id="1829" loc="4.140">πειθὼ ναιετάουσα χέει μελιηδέα φωνήν,</TextUnit>
    <TextUnit id="1830" loc="4.141">καὶ Χάριτες μεθέπουσιν ὅλον δέμας: ἄκρα δὲ χειρῶν</TextUnit>
    <TextUnit id="1831" loc="4.142">αἰδέομαι κρίνειν, ἵνα μὴ γάλα λευκὸν ἐλέγξω:</TextUnit>
    <TextUnit id="1832" loc="4.143">δέχνυσο δειλαίην με συνέστιον: ἠιθέου δὲ</TextUnit>
    <TextUnit id="1833" loc="4.144">δεξιτερῆς ψαύουσα καὶ ἀμφαφόωσα χιτῶνα</TextUnit>
    <TextUnit id="1834" loc="4.145">κρυπταδίης εὕροιμι παρήγορα φάρμακα νούσου:</TextUnit>
    <TextUnit id="1835" loc="4.146">αὐχένα γυμνὸν ἴδοιμι καὶ ἑζομένοιο πιέσσω</TextUnit>
    <TextUnit id="1836" loc="4.147">δάκτυλον ὡς ἀέκουσα, καὶ ἡμετέρου διὰ κόλπου</TextUnit>
    <TextUnit id="1837" loc="4.148">τεθναίην ὅτε μοῦνον ἀφειδέα χεῖρα χαλάσσας</TextUnit>
    <TextUnit id="1838" loc="4.149">ἀμφοτέρων θλίψειεν ἐλεύθερον ἄντυγα μαζῶν,</TextUnit>
    <TextUnit id="1839" loc="4.150">χείλεσιν ἡμετέρουσι μεμυκότα χείλεα πήξας,</TextUnit>
    <TextUnit id="1840" loc="4.151">τέρπων ἀκροτάτοισι φιλήμασιν: ἠίθεον δὲ</TextUnit>
    <TextUnit id="1841" loc="4.152">εἰσέτι πηχύνουσα καὶ εἰς ̓Αχέροντα περήσω</TextUnit>
    <TextUnit id="1842" loc="4.153">αὐτομάτη, γλυκερὸν δὲ πολυκλαύτῳ παρὰ Λήθῃ</TextUnit>
    <TextUnit id="1843" loc="4.154">λέξω καὶ φθιμένοισιν ἐμὸν μόρον, ὥς κεν ἐγείρω</TextUnit>
    <TextUnit id="1844" loc="4.155">οἶκτον ὁμοῦ καὶ ζῆλον ἀθελγέι Περσεφονείῃ:</TextUnit>
    <TextUnit id="1845" loc="4.156">καὶ Χαρίτων πνείοντα φιλήματα κεῖνα διδάξω</TextUnit>
    <TextUnit id="1846" loc="4.157">θηλυτέρας δυσέρωτας, ὅσας κτάνεν ἱμερόεν πῦρ,</TextUnit>
    <TextUnit id="1847" loc="4.158">καὶ νέκυας τελέσω ζηλήμονας, εἰ παρὰ Λήθῃ</TextUnit>
    <TextUnit id="1848" loc="4.159">εἰς Παφίην μετὰ πότμον ἔτι φθονέουσι γυναῖκες.</TextUnit>
    <TextUnit id="1849" loc="4.160">ἕσπομαι, ἢν ἐθέλῃς, καὶ ὁμόστολος, οὐ τρομέω δὲ</TextUnit>
    <TextUnit id="1850" loc="4.161">πλαγκτοσύνην ἀδίδακτον. ἀμείλιχε, γίνεο Κάδμου</TextUnit>
    <TextUnit id="1851" loc="4.162">κουριδίη παράκοιτις: ἐγὼ θαλαμηπόλος εἴην</TextUnit>
    <TextUnit id="1852" loc="4.163">ἀμφοτέροις θεράπαινα, καὶ ̔Αρμονίῃ καὶ ἀκοίτῃ.</TextUnit>
    <TextUnit id="1853" loc="4.164">ἀλλὰ πάλιν τρομέω σε, καὶ εἰ κρύπτειν μενεαίνεις,</TextUnit>
    <TextUnit id="1854" loc="4.165">μή ποτέ σοι διὰ λέκτρα χόλον καὶ ζῆλον ἐγείρω,</TextUnit>
    <TextUnit id="1855" loc="4.166">ὅττι, θεά περ ἐοῦσα καὶ αἰθέρος ὄρχαμος, ̔́Ηρη</TextUnit>
    <TextUnit id="1856" loc="4.167">Ζηνὸς ἐπιχθονίῃσι νόθαις ἀλόχοισι μεγαίρει:</TextUnit>
    <TextUnit id="1857" loc="4.168">Εὐρώπῃ κεχόλωτο καὶ ἤκαχεν ἄστατον ̓Ιώ:</TextUnit>
    <TextUnit id="1858" loc="4.169">οὐδὲ θεὰς μεθέηκε: χολωομένης δὲ τεκούσης</TextUnit>
    <TextUnit id="1859" loc="4.170">ἤλασεν ὠδίνουσαν ̓́Αρης ἐγκύμονα Λητώ.</TextUnit>
    <TextUnit id="1860" loc="4.171">εἰ μὴ ζῆλος ἔχει σε, πόθων ἵνα φάρμακον εὕρω,</TextUnit>
    <TextUnit id="1861" loc="4.172">εἰς μίαν ἠριγένειαν ἐμοὶ πόρε τοῦτον ἀκοίτην,</TextUnit>
    <TextUnit id="1862" loc="4.173">ναί, λίτομαι, καὶ νυκτὸς ἕνα δρόμον: εἰ δὲ μεγαίρεις,</TextUnit>
    <TextUnit id="1863" loc="4.174">χειρὶ τεῇ με δάιξον, ὅπως ἄμπαυμα νοήσω</TextUnit>
    <TextUnit id="1864" loc="4.175">τηλίκον ἀπρήυντον ἀεὶ κατὰ νύκτα καὶ ἠῶ</TextUnit>
    <TextUnit id="1865" loc="4.176">ἐνδόμυχον μεθέπουσα περὶ φρένα βοσκόμενον πῦρ.”</TextUnit>
    <TextUnit id="1866" loc="4.177">εἶπε, καὶ ̔Αρμονίην φυγοδέμνιον ἤλασε κεστῷ</TextUnit>
    <TextUnit id="1867" loc="4.178">εἰς πλόον οἰστρήσασα πόθῳ πειθήμονα κούρην.</TextUnit>
    <TextUnit id="1868" loc="4.179">ἡ δὲ μεταστρέψασα νόον διδυμάονι βουλῇ</TextUnit>
    <TextUnit id="1869" loc="4.180">ξεῖνον ἔχειν μενέαινε καὶ ἤθελε πατρίδα ναίειν,</TextUnit>
    <TextUnit id="1870" loc="4.181">καί τινα μῦθον ἔειπεν ἱμασσομένη νόον οἴστρῳ:</TextUnit>
    <TextUnit id="1871" loc="4.182">“̓́Ωμοι, τίς μετάμειψεν ἐμὴν φρένα; σώζεο, πάτρη,</TextUnit>
    <TextUnit id="1872" loc="4.183">χαίροις, ̓Ημαθίων καὶ πᾶς δόμος: ἄντρα Καβείρων,</TextUnit>
    <TextUnit id="1873" loc="4.184">χαίρετε, καὶ σκοπιαὶ Κορυβαντίδες: οὐκέτι λεύσσω</TextUnit>
    <TextUnit id="1874" loc="4.185">μητρῴης ̔Εκάτης νυχίην θιασώδεα πεύκην.</TextUnit>
    <TextUnit id="1875" loc="4.186">σώζεο, παρθενίη, νυμφεύομαι ἡδέι Κάδμῳ:</TextUnit>
    <TextUnit id="1876" loc="4.187">̓́Αρτεμι, μὴ νεμέσα, χαροπῆς ἁλὸς οἶδμα περήσω.</TextUnit>
    <TextUnit id="1877" loc="4.188">ἀλλ' ἐρέεις, ὅτι πόντος ἀμείλιχος: οὐκ ἀλεγίζω</TextUnit>
    <TextUnit id="1878" loc="4.189">μαινομένου ῥοθίοιο, συνολλυμένους δὲ δεχέσθω</TextUnit>
    <TextUnit id="1879" loc="4.190">̔Αρμονίην καὶ Κάδμον ἐμὸν μητρώιον ὕδωρ.</TextUnit>
    <TextUnit id="1880" loc="4.191">ἕσπομαι ἡβητῆρι γάμους βοόωσα θεάων:</TextUnit>
    <TextUnit id="1881" loc="4.192">εἰ μὲν ἐς ἀντολίην με φέρει πλώουσαν ἀκοίτης,</TextUnit>
    <TextUnit id="1882" loc="4.193">ἵμερον ̓Ωρίωνος ἐς ̓Ηριγένειαν ἐνίψω,</TextUnit>
    <TextUnit id="1883" loc="4.194">καὶ Κεφάλου θαλάμων μιμνήσκομαι: εἰ δέ ποτ' ἔλθω</TextUnit>
    <TextUnit id="1884" loc="4.195">εἰς δύσιν ἀχλυόεσσαν, ἐπ' ̓Ενδυμίωνι καὶ αὐτὴ</TextUnit>
    <TextUnit id="1885" loc="4.196">Λατμιὰς ἶσα παθοῦσα παρηγορέει με Σελήνη.”</TextUnit>
    <TextUnit id="1886" loc="4.197">τοῖα νοοπλανέεσσι μεληδόσιν ἤπυε κούρη</TextUnit>
    <TextUnit id="1887" loc="4.198">ἄσχετος ἱμερόεντι δαϊζομένη νόον οἴστρῳ:</TextUnit>
    <TextUnit id="1888" loc="4.199">καὶ κινυρῇ ῥαθάμιγγι διαινομένοιο προσώπου</TextUnit>
    <TextUnit id="1889" loc="4.200">̓Ηλέκτρης κύσε χεῖρα καὶ ὄμματα καὶ πόδας ἄκρους</TextUnit>
    <TextUnit id="1890" loc="4.201">καὶ κεφαλὴν καὶ στέρνα, καὶ ̓Ημαθίωνος ὀπωπὴν</TextUnit>
    <TextUnit id="1891" loc="4.202">χείλεσιν αἰδομένοισι, κασιγνήτου περ ἐόντος,</TextUnit>
    <TextUnit id="1892" loc="4.203">πάσας δ' ἀμφιπόλους ἠγκάζετο: μυρομένη δὲ</TextUnit>
    <TextUnit id="1893" loc="4.204">τυκτὰ πολυγλυφέων ἠσπάσσατο κύκλα θυράων</TextUnit>
    <TextUnit id="1894" loc="4.205">ἄπνοα καὶ κλιντῆρα καὶ ἕρκεα παρθενεῶνος:</TextUnit>
    <TextUnit id="1895" loc="4.206">πατρῴην δὲ λαβοῦσα κόνιν προσπτύξατο κούρη.</TextUnit>
    <TextUnit id="1896" loc="4.207">καὶ τότε χειρὸς ἔχουσα θεῶν ὑπὸ μάρτυρι πομπῇ</TextUnit>
    <TextUnit id="1897" loc="4.208">̔Αρμονίην ἀνάεδνον ὀφειλομένην φέρε Κάδμῳ</TextUnit>
    <TextUnit id="1898" loc="4.209">̓Ηλέκτρη, χυτὸν ὄμβρον ἀποσμήξασα προσώπου.</TextUnit>
    <TextUnit id="1899" loc="4.210">Κυπριδίην δὲ θύγατρα λαβὼν ἠῷος ὁδίτης</TextUnit>
    <TextUnit id="1900" loc="4.211">γρηὶ σὺν ἀμφιπόλῳ λίπε δώματα, δῶρον ἀνάσσης</TextUnit>
    <TextUnit id="1901" loc="4.212">λάτριν ἔχων πομπῆα δι' ἄστεος ἄχρι θαλάσσης.</TextUnit>
    <TextUnit id="1902" loc="4.213">παρθενικὴν δ' ὁρόωσα παρ' ᾐόνας ὑψόθι πόντου</TextUnit>
    <TextUnit id="1903" loc="4.214">ξείνῳ ἐφεσπομένην, φλογερῇ ζείουσαν ἀνάγκῃ,</TextUnit>
    <TextUnit id="1904" loc="4.215">Κύπριδι μεμφομένη φιλοκέρτομος ἴαχε Μήνη:</TextUnit>
    <TextUnit id="1905" loc="4.216">“Κύπρι, καὶ εἰς σέο τέκνα κορύσσεαι, οὐδὲ καὶ αὐτῆς</TextUnit>
    <TextUnit id="1906" loc="4.217">ὑμετέρης ὠδῖνος ἐφείσατο κέντρον ̓Ερώτων;</TextUnit>
    <TextUnit id="1907" loc="4.218">ἥν τέκες, οὐκ ἐλέαιρες, ἀμείλιχε; καὶ τίνα κούρην</TextUnit>
    <TextUnit id="1908" loc="4.219">οἰκτείρεις ἑτέρην, ὅτε σὸν γένος εἰς πόθον ἕλκεις;</TextUnit>
    <TextUnit id="1909" loc="4.220">πλάζεο καὶ σύ, φίλη: Παφίης τέκος εἰπὲ τεκούσῃ:</TextUnit>
    <TextUnit id="1910" loc="4.221">̔κερτομέει Φαέθων σε, καὶ αἰσχύνει με Σελήνη.̓</TextUnit>
    <TextUnit id="1911" loc="4.222">̔Αρμονίη, λιπόπατρι δυσίμερε, κάλλιπε Μήνῃ</TextUnit>
    <TextUnit id="1912" loc="4.223">νυμφίον ̓Ενδυμίωνα, καὶ ἄμφεπε Κάδμον ἀλήτην,</TextUnit>
    <TextUnit id="1913" loc="4.224">τλῆθι φέρειν πόνον ἶσον, ἐρωτοτόκῳ δὲ μερίμνῃ</TextUnit>
    <TextUnit id="1914" loc="4.225">μνώεο καὶ σὺ καμοῦσα ποθοβλήτοιο Σελήνης.”</TextUnit>
    <TextUnit id="1915" loc="4.226">ὣς φαμένης ἑτάρους ὑπὲρ ᾐόνα Κάδμος ἐπείγων</TextUnit>
    <TextUnit id="1916" loc="4.227">ὁλκάδος ἰθυπόροιο παλίμπορα πείσματα λύσας</TextUnit>
    <TextUnit id="1917" loc="4.228">εἰαρινῷ κόλπωσεν ἀχείμονι λαῖφος ἀήτῃ:</TextUnit>
    <TextUnit id="1918" loc="4.229">διχθαδίους δὲ κάλωας ἐφαψάμενός τινι γόμφῳ</TextUnit>
    <TextUnit id="1919" loc="4.230">δουροπαγές πόμπευε δι' οἴδματος ἅρμα θαλάσσης,</TextUnit>
    <TextUnit id="1920" loc="4.231">ἰσάζων ἑκάτερθε νεὼς πόδας, οἷα δὲ Φοῖνιξ,</TextUnit>
    <TextUnit id="1921" loc="4.232">ναυτιλίης νοέων πατρώιον ἠθάδα τέχνην,</TextUnit>
    <TextUnit id="1922" loc="4.233">πηδαλίῳ παρέμιμνεν: ἐπὶ πρύμνῃ δὲ καὶ αὐτὴν</TextUnit>
    <TextUnit id="1923" loc="4.234">̔Αρμονίην ἄψαυστον ὁμόπλοον ἵδρυε κούρην</TextUnit>
    <TextUnit id="1924" loc="4.235">νηὸς ἰδὼν ξείνὁ??̓ς ἐπιβήτορας, οὓς τότε ναῦται</TextUnit>
    <TextUnit id="1925" loc="4.236">μισθοφόρους ἐδέχοντο. καὶ ἠρέμα σύμπλοος ἀνὴρ</TextUnit>
    <TextUnit id="1926" loc="4.237">ἀμφοτέρους ὁρόων ἐκεράσσατο θαύματι φωνήν:</TextUnit>
    <TextUnit id="1927" loc="4.238">“Αὐτὸς ̓́Ερως πέλεν οὗτος ὁ ναυτίλος: οὐ νέμεσις γὰρ</TextUnit>
    <TextUnit id="1928" loc="4.239">υἷα τεκεῖν πλωτῆρα θαλασσαίην ̓Αφροδίτην:</TextUnit>
    <TextUnit id="1929" loc="4.240">ἀλλὰ βέλος καὶ τόξον ἔχει καὶ πυρσὸν ἀείρει</TextUnit>
    <TextUnit id="1930" loc="4.241">βαιὸς ̓́Ερως πτερύγεσσι κεκασμένος: εἰσορόω δὲ</TextUnit>
    <TextUnit id="1931" loc="4.242">ὁλκάδα Σιδονίην. Δολόεις τάχα φώριος ̓́Αρης</TextUnit>
    <TextUnit id="1932" loc="4.243">ἕζεται ἐν πρύμνῃσιν ἔσω Λιβάνοιο κομίζων</TextUnit>
    <TextUnit id="1933" loc="4.244">ἑσπερίην πλώουσαν ἀπὸ Θρῄκης ̓Αφροδίτην.</TextUnit>
    <TextUnit id="1934" loc="4.245">ἵλαθι, μῆτερ ̓́Ερωτος, ἀκυμάντῳ δὲ γαλήνῃ</TextUnit>
    <TextUnit id="1935" loc="4.246">πέμπέ μοι ἴκμενον οὖρον ἀχείμονι μητρὶ θαλάσσῃ.”</TextUnit>
    <TextUnit id="1936" loc="4.247">τοῖον ἔπος λαθραῖον ὁμόπλοος ἔννεπεν ἀνὴρ</TextUnit>
    <TextUnit id="1937" loc="4.248">λοξὸς ἐς ̔Αρμονίην ἀντώπιον ὄμμα τιταίνων.</TextUnit>
    <TextUnit id="1938" loc="4.249">καὶ πλόον ἤνυσε Κάδμος ἐς ̔Ελλάδα, Φοιβάδος ὀμφῆς</TextUnit>
    <TextUnit id="1939" loc="4.250">οἶστρον ἔχων πραπίδεσσι, Διὸς δέ οἱ αἰὲν ἐπείγων</TextUnit>
    <TextUnit id="1940" loc="4.251">ἔνθεος ἀπλανέεσσιν ἐπέτρεχε μῦθος ἀκουαῖς.</TextUnit>
    <TextUnit id="1941" loc="4.252">ἔνθα Πανελλήνεσσι νεώτερα δῶρα τιταίνων</TextUnit>
    <TextUnit id="1942" loc="4.253">ἀρχεκάκου Δαναοῖο φερέσβιον ἔκρυφε τέχνην,</TextUnit>
    <TextUnit id="1943" loc="4.254">ὑδροφόρου Δαναοῖο: τί γὰρ πλέον εὗρεν ̓Αχαιοῖς,</TextUnit>
    <TextUnit id="1944" loc="4.255">εἴ ποτε χαλκείῃσι πεδοσκαφέεσσι μακέλλαις</TextUnit>
    <TextUnit id="1945" loc="4.256">χάσματος οὐδαίοιο χυτὸν κενεῶνα κολάψας</TextUnit>
    <TextUnit id="1946" loc="4.257">δίψιον ̓́Αργος ἔπαυσε, κονιομένοις δὲ πολίταις</TextUnit>
    <TextUnit id="1947" loc="4.258">ὑγρὰ ποδῶν ἐπίβαθρα πόρεν, ξεινήιον ὕδωρ,</TextUnit>
    <TextUnit id="1948" loc="4.259">ἐκ βυθίων λαγόνων ὀλίγον ῥόον; αὐτὰρ ὁ πάσῃ</TextUnit>
    <TextUnit id="1949" loc="4.260">̔Ελλάδι φωνήεντα καὶ ἔμφρονα δῶρα κομίζων</TextUnit>
    <TextUnit id="1950" loc="4.261">γλώσσης ὄργανα τεῦξεν ὁμόθροα, συμφυέος δὲ</TextUnit>
    <TextUnit id="1951" loc="4.262">ἁρμονίης στοιχηδὸν ἐς ἄζυγα σύζυγα μίξας</TextUnit>
    <TextUnit id="1952" loc="4.263">γραπτὸν ἀσιγήτοιο τύπον τορνώσατο σιγῆς,</TextUnit>
    <TextUnit id="1953" loc="4.264">πάτρια θεσπεσίης δεδαημένος ὄργια τέχνης,</TextUnit>
    <TextUnit id="1954" loc="4.265">Αἰγυπτίης σοφίης μετανάστιος, ἦμος ̓Αγήνωρ</TextUnit>
    <TextUnit id="1955" loc="4.266">Μέμφιδος ἐνναέτης ἑκατόμπυλον ᾤκισε Θήβην:</TextUnit>
    <TextUnit id="1956" loc="4.267">καί, ζαθέων ἄρρητον ἀμελγόμενος γάλα βίβλων,</TextUnit>
    <TextUnit id="1957" loc="4.268">χειρὸς ὀπισθοπόροιο χαράγματα λοξὰ χαράσσων</TextUnit>
    <TextUnit id="1958" loc="4.269">ἔγραφεν ἀγκύλα κύκλα: καὶ Αἰγυπτίου Διονύσου</TextUnit>
    <TextUnit id="1959" loc="4.270">εὔια φοιτητῆρος ̓Οσίριδος ὄργια φαίνων</TextUnit>
    <TextUnit id="1960" loc="4.271">μύστιδος ἐννυχίας τελετὰς ἐδιδάσκετο τέχνης,</TextUnit>
    <TextUnit id="1961" loc="4.272">καὶ κρυφίῃ μάγον ὕμνον ἀνέκλαγε θυιάδι φωνῇ</TextUnit>
    <TextUnit id="1962" loc="4.273">λεπτὸν ἔχων ὀλόλυγμα: λιθοξοάνοιο δὲ νηοῦ</TextUnit>
    <TextUnit id="1963" loc="4.274">γλυπτὰ βαθυνομένῳ κεχαραγμένα δαίδαλα τοίχῳ</TextUnit>
    <TextUnit id="1964" loc="4.275">κουρίζων δεδάηκε: πολυφράστῳ δὲ μενοινῇ</TextUnit>
    <TextUnit id="1965" loc="4.276">μετρήσας φλογόεσσαν ἀνηρίθμων ἴτυν ἄστρων</TextUnit>
    <TextUnit id="1966" loc="4.277">καὶ δρόμον ̓Ηελίοιο μαθὼν καὶ μέτρον ἀρούρης,</TextUnit>
    <TextUnit id="1967" loc="4.278">χειρὸς ἐυστροφάλιγγος ὁμόπλοκα δάκτυλα κάμψας,</TextUnit>
    <TextUnit id="1968" loc="4.279">ἄστατα κύκλα νόησε παλιννόστοιο Σελήνης,</TextUnit>
    <TextUnit id="1969" loc="4.280">πῶς τρισσαῖς ἑλίκεσσι μετάτροπον εἶδος ἀμείβει,</TextUnit>
    <TextUnit id="1970" loc="4.281">ἀρτιφαής, διχόμηνις, ὅλῳ στίλβουσα προσώπῳ,</TextUnit>
    <TextUnit id="1971" loc="4.282">πῶς δὲ συναπτομένη καὶ ἀπόρρυτος ἄρσενι πυρσῷ</TextUnit>
    <TextUnit id="1972" loc="4.283">ἠελίου γενετῆρος ἀμήτορι τίκτεται αἴγλῃ,</TextUnit>
    <TextUnit id="1973" loc="4.284">πατρὸς ὑποκλέπτουσα παλιμφυὲς αὐτόγονον πῦρ.</TextUnit>
    <TextUnit id="1974" loc="4.285">τοῖος ἔην: καὶ κραιπνὸς ̓Αχαιίδος ἄστεα βαίνων</TextUnit>
    <TextUnit id="1975" loc="4.286">ναυτιλίην μεθέηκε: σὸν ̔Αρμονίῃ δὲ κομίζων</TextUnit>
    <TextUnit id="1976" loc="4.287">ἑσμὸν ἁλιπλανέων ἑτάρων χερσαῖον ὁδίτην</TextUnit>
    <TextUnit id="1977" loc="4.288">ἅρμασιν ἱππείοισι καὶ ἀχθοφόροισιν ἁμάξαις</TextUnit>
    <TextUnit id="1978" loc="4.289">μαντῴοις ἀδύτοισιν ἐπέστιχεν: ἔνθα κιχήσας</TextUnit>
    <TextUnit id="1979" loc="4.290">Δελφὸν ἀσιγήτοιο μεσόμφαλον ἄξονα Πυθοῦς</TextUnit>
    <TextUnit id="1980" loc="4.291">μαντοσύνην ἐρέεινε, καὶ ἔμφρονα Πύθιος ἄξων</TextUnit>
    <TextUnit id="1981" loc="4.292">κυκλόθεν αὐτοβόητος ἐθέσπισε κοιλάδι φωνῇ:</TextUnit>
    <TextUnit id="1982" loc="4.293">“Κάδμε, μάτην, περίφοιτε, πολυπλανὲς ἴχνος ἑλίσσεις:</TextUnit>
    <TextUnit id="1983" loc="4.294">μαστεύεις τινὰ ταῦρον, ὃν οὐ βοέη τέκε γαστήρ,</TextUnit>
    <TextUnit id="1984" loc="4.295">μαστεύεις τινὰ ταῦρον, ὃν οὐ βροτὸς οἶδε κιχῆσαι:</TextUnit>
    <TextUnit id="1985" loc="4.296">̓Ασσυρίην ἀπόειπε, τεῆς δ' ἡγήτορα πομπῆς</TextUnit>
    <TextUnit id="1986" loc="4.297">ἄμφεπε βοῦν χθονίην, μὴ δίζεο ταῦρον ̓Ολύμπου:</TextUnit>
    <TextUnit id="1987" loc="4.298">νυμφίον Εὐρώπης οὐ βουκόλος οἶδεν ἐλαύνειν:</TextUnit>
    <TextUnit id="1988" loc="4.299">οὐ νομόν, οὐ λειμῶνα μετέρχεται, οὔ τινι κέντρῳ</TextUnit>
    <TextUnit id="1989" loc="4.300">πείθεται, οὐ μάστιγι κελεύεται: οἶδεν ἀείρειν</TextUnit>
    <TextUnit id="1990" loc="4.301">Κύπριδος ἁβρὰ λέπαδνα καὶ οὐ ζυγόδεσμον ἀρότρων,</TextUnit>
    <TextUnit id="1991" loc="4.302">αὐχένα μοῦνον ̓́Ερωτι καὶ οὐ Δήμητρι τιταίνει.</TextUnit>
    <TextUnit id="1992" loc="4.303">ἀλλὰ πόθον Τυρίοιο τεοῦ γενετῆρος ἐάσας</TextUnit>
    <TextUnit id="1993" loc="4.304">μίμνε παρ' ἀλλοδαποῖσι, καὶ Αἰγυπτίης σέο Θήβης</TextUnit>
    <TextUnit id="1994" loc="4.305">πατρίδος ἄστυ πόλισσον ἐπώνυμον, ἧχι πεσοῦσα</TextUnit>
    <TextUnit id="1995" loc="4.306">εὐνήσει βαρύγουνον ἑὸν πόδα δαιμονίη βοῦς.”</TextUnit>
    <TextUnit id="1996" loc="4.307">ὣς φάμενος τριπόδων ἐπεκοίμισε θυιάδα φωνήν,</TextUnit>
    <TextUnit id="1997" loc="4.308">καὶ ῥία Παρνησσοῖο τινάσσετο Φοιβάδος ἠχοῦς</TextUnit>
    <TextUnit id="1998" loc="4.309">γείτονος εἰσαΐοντα, καὶ ὀμφήεντι ῥεέθρῳ</TextUnit>
    <TextUnit id="1999" loc="4.310">Κασταλίης πάφλαζε νοήμονος ἔνθεον ὕδωρ.</TextUnit>
    <TextUnit id="2000" loc="4.311">εἶπε θεός: καὶ Κάδμος ἐχάζετο καὶ παρὰ νηῷ</TextUnit>
    <TextUnit id="2001" loc="4.312">βοῦν ἴδε, νισσομένῃ δὲ συνέστιχεν: ἑσπόμενοι δὲ</TextUnit>
    <TextUnit id="2002" loc="4.313">ἀνέρες ἀπλάγκτοιο βοὸς βραδυπειθέι χηλῇ</TextUnit>
    <TextUnit id="2003" loc="4.314">φειδομένην ἰσόμετρον ἐποιήσαντο πορείην</TextUnit>
    <TextUnit id="2004" loc="4.315">ὀτρηροὶ θεράποντες: ὅθεν τότε Κάδμος ὁδεύων</TextUnit>
    <TextUnit id="2005" loc="4.316">ἱερὸν ἔδρακε χῶρον ἐπόψιον, ἧχι νοήσας</TextUnit>
    <TextUnit id="2006" loc="4.317">Πύθιος ἐννεάκυκλον ὀρειάδος ὁλκὸν ἀκάνθης</TextUnit>
    <TextUnit id="2007" loc="4.318">εὔνασε Κιρραίης θανατηφόρον ἰὸν ἐχίδνης.</TextUnit>
    <TextUnit id="2008" loc="4.319">Παρνησσοῦ δὲ κάρηνα λιπὼν μετανάστιος ἀνὴρ</TextUnit>
    <TextUnit id="2009" loc="4.320">Δαυλίδος ἔστιχεν οὖδας ὁμούριον, ἔνθεν ἀκούω</TextUnit>
    <TextUnit id="2010" loc="4.321">σιγαλέης λάλον εἷμα δυσηλακάτου Φιλομήλης,</TextUnit>
    <TextUnit id="2011" loc="4.322">Τηρεὺς ἣν ἐμίαινεν, ὅτε ζυγίη φύγεν ̔́Ηρη</TextUnit>
    <TextUnit id="2012" loc="4.323">συζυγίην ἀχόρευτον ὀρεσσαύλων ὑμεναίων,</TextUnit>
    <TextUnit id="2013" loc="4.324">κούρη δ' ἀστορέεσσιν ἐπεστενάχιζε χαμεύναις</TextUnit>
    <TextUnit id="2014" loc="4.325">εἰνοδίου θαλάμοιο, λιπογλώσσοιο δὲ κούρης</TextUnit>
    <TextUnit id="2015" loc="4.326">μυρομένης Θρήισσαν ἀναγκαίην ̓Αφροδίτην</TextUnit>
    <TextUnit id="2016" loc="4.327">δάκρυσι μιμηλοῖσι λιπόθροος ἔστενεν ̓Ηχώ,</TextUnit>
    <TextUnit id="2017" loc="4.328">παρθενικὴν φυγόδεμνον ὀδυρομένη Φιλομήλην,</TextUnit>
    <TextUnit id="2018" loc="4.329">ὁππότε φοινήεντι μεμιγμένον αἵματος ὁλκῷ</TextUnit>
    <TextUnit id="2019" loc="4.330">γλώσσης ἀρτιτόμοιο συνέβλυεν αἷμα κορείης:</TextUnit>
    <TextUnit id="2020" loc="4.331">καὶ Τιτυοῦ πόλιν εἶδεν, ὅπῃ θρασὺς υἱὸς ̓Αρούρης</TextUnit>
    <TextUnit id="2021" loc="4.332">ἄλσεα καλλιπέτηλα διαστείχων Πανοπῆος</TextUnit>
    <TextUnit id="2022" loc="4.333">ἁγνὰ βιαζομένης ἀνεσείρασε φάρεα Λητοῦς:</TextUnit>
    <TextUnit id="2023" loc="4.334">καὶ ποδὸς ἴχνος ἔθηκε Ταναγραίῳ κενεῶνι,</TextUnit>
    <TextUnit id="2024" loc="4.335">ἐκ δὲ Κορωνείης ̔Αλιάρτιον οὖδας ἀμείβων</TextUnit>
    <TextUnit id="2025" loc="4.336">Θεσπιέων τε πόληα βαθυκνήμους τε Πλαταιὰς</TextUnit>
    <TextUnit id="2026" loc="4.337">̓Αονίης σχεδὸν ἦλθε πέδον Βοιωτὸν ὁδεύων,</TextUnit>
    <TextUnit id="2027" loc="4.338">ἧχί ποτ' ̓Ωρίωνα, δυσίμερον υἱέα γαίης,</TextUnit>
    <TextUnit id="2028" loc="4.339">σκορπίος, ἀστόργοιο βοηθόος ἰοχεαίρης,</TextUnit>
    <TextUnit id="2029" loc="4.340">τηλίκον ἐπρήνιξεν, ἀνυμφεύτοιο θεαίνης</TextUnit>
    <TextUnit id="2030" loc="4.341">ἀκροτάτην ἔτι πέζαν ἀναστείλαντα χιτῶνος,</TextUnit>
    <TextUnit id="2031" loc="4.342">ὁ βραδὺς ἑρπύζων, χθόνιον τέρας, ἀντιβίου δὲ</TextUnit>
    <TextUnit id="2032" loc="4.343">ταρσὰ χαλαζήεντι τυχὼν ἐχαράξατο κέντρῳ.</TextUnit>
    <TextUnit id="2033" loc="4.344">καὶ γαίης ἐπέβη Χαιρωνίδος, ἔνθα κονίην</TextUnit>
    <TextUnit id="2034" loc="4.345">ἀργυφέην τέμνουσα βοὸς λευκαίνετο χηλή,</TextUnit>
    <TextUnit id="2035" loc="4.346">καὶ κραναῆς μεθέπων πολυκαμπέα κύκλα πορείης</TextUnit>
    <TextUnit id="2036" loc="4.347">λευκὰ κονιομένων ἀπεσείσατο λύματα ταρσῶν.</TextUnit>
    <TextUnit id="2037" loc="4.348">καὶ βοὸς ὀμφήεσσα χαμευνάδος ὤκλασε χηλὴ</TextUnit>
    <TextUnit id="2038" loc="4.349">ἄστεος ἐσσομένοιο προάγγελος. ἀλλ' ὅτε Κάδμῳ</TextUnit>
    <TextUnit id="2039" loc="4.350">Πύθιον οὐδαίης ἐτελείετο θέσφατον ἠχοῦς,</TextUnit>
    <TextUnit id="2040" loc="4.351">βοῦν ἱερὴν θυόεντι διαστήσας παρὰ βωμῷ</TextUnit>
    <TextUnit id="2041" loc="4.352">δίζετο πηγαίων ὑδάτων χύσιν, ὄφρα καθήρῃ</TextUnit>
    <TextUnit id="2042" loc="4.353">μαντιπόλους ἕο χεῖρας, ἐπισπείσῃ δὲ θυηλαῖς</TextUnit>
    <TextUnit id="2043" loc="4.354">ἁγνὸν ὕδωρ: οὔ πω γὰρ ἐν οἰνοφύτοισιν ἀλωαῖς</TextUnit>
    <TextUnit id="2044" loc="4.355">ἁβρὸς ἀεξομένης ἀνεφαίνετο καρπὸς ὀπώρης.</TextUnit>
    <TextUnit id="2045" loc="4.356">καὶ πόδας ἐστήριξε δρακοντοβότῳ παρὰ Δίρκῃ:</TextUnit>
    <TextUnit id="2046" loc="4.357">στῆ δὲ ταφών, ὅθι λοξὰ φανεὶς ὀφιώδεϊ δεσμῷ</TextUnit>
    <TextUnit id="2047" loc="4.358">̓́Αρεος αἰολόνωτος ὄφις μιτρώσατο πηγήν,</TextUnit>
    <TextUnit id="2048" loc="4.359">καὶ στρατὸν ἐπτοίησεν, ὅσος πολὺς ἕσπετο Κάδμῳ:</TextUnit>
    <TextUnit id="2049" loc="4.360">τὸν μὲν ὑπὸ στέρνοισι δακὼν χαροποῖσι γενείοις,</TextUnit>
    <TextUnit id="2050" loc="4.361">τὸν δὲ δαφοινήεντι τυχὼν ἐχάραξεν ὀδόντι,</TextUnit>
    <TextUnit id="2051" loc="4.362">ἄλλου μαρναμένοιο βιοσσόον ἧπαρ ἀμύξας</TextUnit>
    <TextUnit id="2052" loc="4.363">θῆκε νέκυν: ψαφαρὴ δὲ κατ' αὐχένος ἔρρεε χαίτη</TextUnit>
    <TextUnit id="2053" loc="4.364">αὐτομάτη, πλαδαροῖο διειλυαθεῖσα καρήνου:</TextUnit>
    <TextUnit id="2054" loc="4.377">ἄλλον ἀνεπτοίησε θορὼν ὑπὲρ ἄντυγα κόρσης</TextUnit>
    <TextUnit id="2055" loc="4.378">ἀνδρομέης, ἑτέρου δὲ διέτρεχεν ἀνθερεῶνος</TextUnit>
    <TextUnit id="2056" loc="4.379">ἄσχετος, ἰοβόλῳ δὲ βαλὼν ὀφθαλμὸν ἐέρσῃ</TextUnit>
    <TextUnit id="2057" loc="4.380">μαρμαρέην ἤχλυσε μεμυκότος ὄμματος αἴγλην:</TextUnit>
    <TextUnit id="2058" loc="4.381">ἄλλου ταρσὸν ἔμαρψε, χαρασσόμενον δὲ γενείῳ</TextUnit>
    <TextUnit id="2059" loc="4.382">εἶχε δακών, καὶ χλωρὸν ἀνήρυγεν ἀφρὸν ὀδόντων</TextUnit>
    <TextUnit id="2060" loc="4.383">εἰς δέμας ἠιθέοιο, πελιδναίῳ δὲ σιδήρῳ</TextUnit>
    <TextUnit id="2061" loc="4.384">ἰσοφυὴς χλοάοντι διεψύχθη δέμας ἰῷ:</TextUnit>
    <TextUnit id="2062" loc="4.385">ἄλλου φυσιόωντος ὑπὸ πληγῇσι γενείων</TextUnit>
    <TextUnit id="2063" loc="4.386">ἀσταθέες μήνιγγες ἐκυμαίνοντο καρήνου</TextUnit>
    <TextUnit id="2064" loc="4.387">δήγματι φαρμακόεντι, δι' ἐγκεφάλου δὲ χυθέντος</TextUnit>
    <TextUnit id="2065" loc="4.388">μυδαλέῳ μυκτῆρι κατάσσυτος ἔρρεεν ἰχώρ.</TextUnit>
    <TextUnit id="2066" loc="4.365">καὶ ταχὺς ἀμφιέλικτος ἐπὶ κνήμῃσιν ἀνέρπων</TextUnit>
    <TextUnit id="2067" loc="4.366">Κάδμον ἀπειλητῆρι δράκων ἐζώσατο δεσμῷ,</TextUnit>
    <TextUnit id="2068" loc="4.367">καὶ δέμας ὀρθώσας μελέων ἐπιβήτορι παλμῷ</TextUnit>
    <TextUnit id="2069" loc="4.368">ταυρείης περίκυκλον ἐς ὀμφαλὸν ἆλτο βοείης:</TextUnit>
    <TextUnit id="2070" loc="4.369">καὶ σκολιαῖς ἑλίκεσσι πόδας μιτρούμενος ἀνὴρ</TextUnit>
    <TextUnit id="2071" loc="4.370">ὁλκαίῃ βαρύδεσμος ἐχιδναίῃ κάμε σειρῇ,</TextUnit>
    <TextUnit id="2072" loc="4.371">φόρτον ἔχων δασπλῆτα, βαρυνόμενον δὲ φορῆα</TextUnit>
    <TextUnit id="2073" loc="4.372">ὄρθιον ἑστηῶτα κατέσπασεν εἰς πέδον ἕλκων,</TextUnit>
    <TextUnit id="2074" loc="4.373">καὶ στόμα πικρὸν ἔλυσε, δυσηλεγέος δὲ χανόντος</TextUnit>
    <TextUnit id="2075" loc="4.374">φοίνιος ὠμοβόρου πυλεὼν εὐρύνετο λαιμοῦ,</TextUnit>
    <TextUnit id="2076" loc="4.375">καὶ κεφαλὴν δόχθωσε, τινασσομένου δὲ καρήνου</TextUnit>
    <TextUnit id="2077" loc="4.376">ὑψιτενὴς ἐλέλικτο μέσος κυρτούμενος αὐχήν.</TextUnit>
    <TextUnit id="2078" loc="4.389">ἀλλ' ὅτε Κάδμος ἔκαμνε, τότε σχεδὸν ἦλθεν ̓Αθήνη</TextUnit>
    <TextUnit id="2079" loc="4.390">ἐσσομένης δονέουσα προάγγελον αἰγίδα νίκης</TextUnit>
    <TextUnit id="2080" loc="4.391">Γοργείῳ κομόωσαν ἐχιδνήεντι καρήνῳ,</TextUnit>
    <TextUnit id="2081" loc="4.392">καί οἱ ἀτυζομένῳ λαοσσόος ἴαχε δαίμων:</TextUnit>
    <TextUnit id="2082" loc="4.393">“Κάδμε, Γιγαντοφόνοιο Διὸς συνάεθλε κυδοιμοῦ,</TextUnit>
    <TextUnit id="2083" loc="4.394">δειμαίνεις ἕνα μοῦνον ἰδὼν ὄφιν; ἐν δὲ κυδοιμοῖς</TextUnit>
    <TextUnit id="2084" loc="4.395">σοὶ πίσυνος Τυφῶνα κατεπρήνιξε Κρονίων</TextUnit>
    <TextUnit id="2085" loc="4.396">τοσσατίοις κομόωντα δρακοντείοισι καρήνοις.</TextUnit>
    <TextUnit id="2086" loc="4.397">παύεο θηρείων τρομέων συριγμὸν ὀδόντων:</TextUnit>
    <TextUnit id="2087" loc="4.398">Παλλὰς ἐποτρύνει σε, καὶ οὐ φονίῃ παρὰ Δίρκῃ</TextUnit>
    <TextUnit id="2088" loc="4.399">ῥύσεται ἑρπηστῆρα φυλάκτορα χάλκεος ̓́Αρης.</TextUnit>
    <TextUnit id="2089" loc="4.400">ἀλλά, καταφθιμένοιο λαβὼν δασπλῆτας ὀδόντας</TextUnit>
    <TextUnit id="2090" loc="4.401">θηρός, ἐχιδνήεντι περισπείρας χθόνα καρπῷ</TextUnit>
    <TextUnit id="2091" loc="4.402">κεῖρε Γιγαντείης ὀφιώδεα λήια χάρμης,</TextUnit>
    <TextUnit id="2092" loc="4.403">γηγενέων δὲ φάλαγγας ἑνὶ ξύνωσον ὀλέθρῳ</TextUnit>
    <TextUnit id="2093" loc="4.404">πέντε λιπὼν ζώοντας: ἐπεσσομένῃσι δὲ Θήβαις</TextUnit>
    <TextUnit id="2094" loc="4.405">σπαρτῶν ἀγλαόκαρπος ἀνασταχύοιτο γενέθλη.”</TextUnit>
    <TextUnit id="2095" loc="4.406">ὣς φαμένη θάρσυνε τεθηπότα Κάδμον ̓Αθήνη,</TextUnit>
    <TextUnit id="2096" loc="4.407">καὶ βαθὺν ἠνεμόεντι κατέγραφεν ἠέρα ταρσῷ,</TextUnit>
    <TextUnit id="2097" loc="4.408">δυσαμένη Διὸς οἶκον. ὁ δὲ τραφερῇ παρὰ βώλῳ</TextUnit>
    <TextUnit id="2098" loc="4.409">μάρμαρον εὐρυάλωος ἐύτροχον οὖρον ἀρούρης</TextUnit>
    <TextUnit id="2099" loc="4.410">ἵστατο κουφίζων κραναὸν βέλος, ἰθυπόρῳ δὲ</TextUnit>
    <TextUnit id="2100" loc="4.411">ἄκρα δρακοντείοιο καρήατος ἔθλασε πέτρῳ:</TextUnit>
    <TextUnit id="2101" loc="4.412">θηγαλέην δὲ μάχαιραν ἐρυσσάμενος παρὰ μηροῦ</TextUnit>
    <TextUnit id="2102" loc="4.413">αὐχένα θηρὸς ἔτεμνεν: ἀπαμηθεῖσα δὲ κόρση</TextUnit>
    <TextUnit id="2103" loc="4.414">σώματος ἐκτὸς ἔμιμνε, κυλινδομένη δὲ κονίῃ</TextUnit>
    <TextUnit id="2104" loc="4.415">ἠθάδα κύκλον ἕλισσε παλίλλυτον ἄστατος οὐρή,</TextUnit>
    <TextUnit id="2105" loc="4.416">καὶ δαπέδῳ τετάνυστο δράκων νέκυς. ἀμφὶ δὲ νεκρῷ</TextUnit>
    <TextUnit id="2106" loc="4.417">θοῦρος ̓́Αρης βαρύμηνις ἀνέκραγε: χωομένου δὲ</TextUnit>
    <TextUnit id="2107" loc="4.418">Κάδμος ἀμειβομένων μελέων ἑλικώδεϊ μορφῇ</TextUnit>
    <TextUnit id="2108" loc="4.419">ἀλλοφυὴς ἤμελλε παρ' ̓Ιλλυρίδος σφυρὰ γαίης</TextUnit>
    <TextUnit id="2109" loc="4.420">ξεῖνον ἔχειν ἴνδαλμα δρακοντείοιο προσώπου.</TextUnit>
    <TextUnit id="2110" loc="4.421">ἀλλὰ τὰ μὲν πέπρωτο μετὰ χρόνον. αὐτὰρ ὁ μέσσῃ</TextUnit>
    <TextUnit id="2111" loc="4.422">χαλκείῃ κυνέῃ συνελέξατο καρπὸν ὀλέθρου,</TextUnit>
    <TextUnit id="2112" loc="4.423">θηρείων γενύων βλοσυρὸν θέρος: ἐνδαπίης δὲ</TextUnit>
    <TextUnit id="2113" loc="4.424">Παλλάδος ὑβὸν ἄροτρον ἀπ' ὀργάδος εἰς χθόνα σύρων</TextUnit>
    <TextUnit id="2114" loc="4.425">καὶ χαροπῆς ἀρόσας πολεμητόκον αὔλακα γαίης</TextUnit>
    <TextUnit id="2115" loc="4.426">ἰοβόλων ἔσπειρε πολύστιχον ὄγμου ὀδόντων.</TextUnit>
    <TextUnit id="2116" loc="4.427">καὶ στάχυς αὐτολόχευτος ἀνηέξητο Γιγάντων,</TextUnit>
    <TextUnit id="2117" loc="4.428">ὧν ὁ μὲν ὑψικάρηνος ἀνέδραμεν ἄκρα τιταίνων</TextUnit>
    <TextUnit id="2118" loc="4.429">στήθεος εὐθώρηκος, ὁ δὲ προθορόντι καρήνῳ</TextUnit>
    <TextUnit id="2119" loc="4.430">φρικτὸν ἀνοιγομένης ὑπερέσχεθεν ὦμον ἀρούρης:</TextUnit>
    <TextUnit id="2120" loc="4.431">ἄλλος ἄνω προύκυψεν ἐς ὀμφαλόν, ὃς δ' ἐπὶ γαίῃ</TextUnit>
    <TextUnit id="2121" loc="4.432">ἡμιτελὴς ἀνέτελλε πεδοτρεφὲς ὅπλον ἀείρων:</TextUnit>
    <TextUnit id="2122" loc="4.433">ἄλλος ὑπερκύπτοντα λόφον προβλῆτα τιταίνων</TextUnit>
    <TextUnit id="2123" loc="4.434">οὔ πω στέρνον ἔφαινε, καὶ εἰσέτι μητρὸς ἀνέρπων</TextUnit>
    <TextUnit id="2124" loc="4.435">ἐκ λαγόνων κατὰ βαιὸν ἀταρβέι μάρνατο Κάδμῳ</TextUnit>
    <TextUnit id="2125" loc="4.436">τεύχεσιν αὐτοφύτοις κεκορυθμένος: ἆ μέγα θαῦμα,</TextUnit>
    <TextUnit id="2126" loc="4.437">ὥπλισεν Εἰλείθυια, τὸν οὐ μαιώσατο μήτηρ:</TextUnit>
    <TextUnit id="2127" loc="4.438">καί τις ἀνηκόντιζεν ὁμόγνιον ἔγχος ἀφάσσων</TextUnit>
    <TextUnit id="2128" loc="4.439">ἡμιφανής, ὁ δὲ κοῦφος ὅλον δέμας εἰς φάος ἕλκων</TextUnit>
    <TextUnit id="2129" loc="4.440">ἄκρα ποδῶν ἀτέλεστα πεπηγότα λεῖπεν ἀρούρῃ.</TextUnit>
    <TextUnit id="2130" loc="4.441">οὐ μὲν ἐφημοσύνης ἐπελήσατο Κάδμος ̓Αθήνης,</TextUnit>
    <TextUnit id="2131" loc="4.442">ἀλλὰ παλιμφυέων καλάμην ἤμησε Γιγάντων:</TextUnit>
    <TextUnit id="2132" loc="4.443">τὸν μὲν ὑπὲρ μαζοῖο βαλὼν ἀνεμώδεϊ λόγχῃ,</TextUnit>
    <TextUnit id="2133" loc="4.444">τὸν δὲ κατὰ κληῖδα παρὰ πλατὺν αὐχένα τύψας</TextUnit>
    <TextUnit id="2134" loc="4.445">ὀστέα λαχνήεντος ἀνέσχισεν ἀνθερεῶνος:</TextUnit>
    <TextUnit id="2135" loc="4.446">ἄλλον ἀκοντιστῆρι βαλὼν ἐχαράξατο πέτρῳ</TextUnit>
    <TextUnit id="2136" loc="4.447">γαστέρος ἄχρι φανέντα: καὶ αἵματος αἰνογιγάντων</TextUnit>
    <TextUnit id="2137" loc="4.448">ἐκχυμένου ποταμηδὸν ̓́Αρης ὠλίσθανε λύθρῳ</TextUnit>
    <TextUnit id="2138" loc="4.449">φοινίξας ἑὰ γυῖα, παρισταμένης δὲ κυδοιμῷ</TextUnit>
    <TextUnit id="2139" loc="4.450">πορφυρέῃ ῥαθάμιγγι χιτὼν ἐρυθαίνετο Νίκης.</TextUnit>
    <TextUnit id="2140" loc="4.451">ἄλλου μαρναμένοιο παρ' ἰσχίον ἄορι τύψας</TextUnit>
    <TextUnit id="2141" loc="4.452">συμφυέος διέκερσε σὺν ἰξύι νῶτα βοείης.</TextUnit>
    <TextUnit id="2142" loc="4.453">καὶ φόνος ἄσπετος ἔσκε: δαϊζομένων δὲ Γιγάντων</TextUnit>
    <TextUnit id="2143" loc="4.454">λοίγιος αἱμαλέης ἀνεκήκιεν αὐλὸς ἐέρσης</TextUnit>
    <TextUnit id="2144" loc="4.455">ἄορι θεινομένων. ὁ δὲ Παλλάδος ἔμφρονι βουλῇ</TextUnit>
    <TextUnit id="2145" loc="4.456">γηγενέων τινὰ πέτρον ἐπῃώρησε καρήνων:</TextUnit>
    <TextUnit id="2146" loc="4.457">οἱ δὲ δαφοινήεντι πόθῳ μεθύοντες ̓Ενυοῦς</TextUnit>
    <TextUnit id="2147" loc="4.458">̓́Αρεϊ βακχεύθησαν, ὁμογνήτῳ δὲ σιδήρῳ</TextUnit>
    <TextUnit id="2148" loc="4.459">ἀλλήλων ὀλετῆρες ἐτυμβεύοντο κονίῃ.</TextUnit>
    <TextUnit id="2149" loc="4.460">ἄλλῳ δ' ἄλλος ἔριζεν: ἐρευθιόωντι δὲ λύθρῳ</TextUnit>
    <TextUnit id="2150" loc="4.461">στικτὰ διαινομένης ἐμελαίνετο νῶτα βοείης</TextUnit>
    <TextUnit id="2151" loc="4.462">γηγενέος κταμένοιο: κατουδαίης δὲ μαχαίρης</TextUnit>
    <TextUnit id="2152" loc="4.463">γνωτοφόνῳ γλωχῖνι δαΐζετο καρπὸς ἀρούρης.</TextUnit>
    <TextUnit id="2153" loc="5.1">ἀλλ' ὅτε δὴ πολέμων ὀφιώδεα λήια κείρων</TextUnit>
    <TextUnit id="2154" loc="5.2">Κάδμος ὀδοντοφύτων καλάμην ἤμησε Γιγάντων,</TextUnit>
    <TextUnit id="2155" loc="5.3">σπένδων λύθρον ̓́Αρηι θαλύσια δηιοτῆτος,</TextUnit>
    <TextUnit id="2156" loc="5.4">φαιδρύνας ἑὰ γυῖα δρακοντοβότῳ παρὰ Δίρκῃ</TextUnit>
    <TextUnit id="2157" loc="5.5">Δελφίδα βοῦν ἱέρευσε θεοδμήτων ἐπὶ βωμῶν,</TextUnit>
    <TextUnit id="2158" loc="5.6">Παλλάδι καλὸν ἄγαλμα. Καταρχομένῳ δὲ θυηλὰς</TextUnit>
    <TextUnit id="2159" loc="5.7">δίζυγες ἔνθα καὶ ἔνθα περιρραίνοντο κεραῖαι</TextUnit>
    <TextUnit id="2160" loc="5.8">οὐλοχύταις: ὁ δὲ γυμνὸν ἑλὼν παρὰ γείτονι μηρῷ</TextUnit>
    <TextUnit id="2161" loc="5.9">φάσγανον ̓Ασσυρίοιο παρήορον ἐκ τελαμῶνος</TextUnit>
    <TextUnit id="2162" loc="5.10">ἀκροτάτην τρίχα τάμνε τανυρρίνοιο καρήνου</TextUnit>
    <TextUnit id="2163" loc="5.11">ἄορι κωπήεντι: Θεοκλύμενος δὲ κεραίης</TextUnit>
    <TextUnit id="2164" loc="5.12">δραξάμενος μόσχοιο παλίντονον εἴρυσε δειρήν,</TextUnit>
    <TextUnit id="2165" loc="5.13">αὐχενίους δὲ τένοντας ἀπηλοίησε Θυέστης</TextUnit>
    <TextUnit id="2166" loc="5.14">ἀμφιτόμῳ βουπλῆγι, καὶ αἱμαλέῳ βοὸς ὁλκῷ</TextUnit>
    <TextUnit id="2167" loc="5.15">λάινος ̓Ογκαίης ἐρυθαίνετο βωμὸς ̓Αθήνης,</TextUnit>
    <TextUnit id="2168" loc="5.16">καὶ βοέου κερόεντος ἀρασσομένοιο μετώπου</TextUnit>
    <TextUnit id="2169" loc="5.17">πρηνὴς μόσχος ἔπιπτε: δαϊζομένης δὲ σιδήρῳ</TextUnit>
    <TextUnit id="2170" loc="5.18">πλευρὰ διατμήξαντες ἐμιστύλαντο μαχαίρῃ,</TextUnit>
    <TextUnit id="2171" loc="5.19">καὶ βοέην τρηχεῖαν ἐγυμνώσαντο καλύπτρην</TextUnit>
    <TextUnit id="2172" loc="5.20">ἐκταδίην: ὁ δὲ φαιδρὸν ἐπὶ χθονὶ φᾶρος ἑλίξας</TextUnit>
    <TextUnit id="2173" loc="5.21">αὐτὸς ἄναξ πεπόνητο, καὶ εὐφυέων κρέα μηρῶν</TextUnit>
    <TextUnit id="2174" loc="5.22">ὠμὰ διατμήξας ἐκαλύψατο δίξυγι δημῷ</TextUnit>
    <TextUnit id="2175" loc="5.23">μιστύλλων κατὰ βαιόν, ἐπ' ἀνθρακιῇ δὲ τανύσσας</TextUnit>
    <TextUnit id="2176" loc="5.24">σπλάγχνα σιδηρείοισι πεπαρμένα μακρὰ κορύμβοις</TextUnit>
    <TextUnit id="2177" loc="5.25">εἴρυσεν, ὀπτήσας ἁπαλῷ πυρί: μεσσοπαγῆ δὲ</TextUnit>
    <TextUnit id="2178" loc="5.26">ἀκροπόρῳ στοιχηδὸν ἄγων τετορημένα χαλκῷ</TextUnit>
    <TextUnit id="2179" loc="5.27">ἀνθοκόμου κατέθηκε χαμαιζήλοιο τραπέζης</TextUnit>
    <TextUnit id="2180" loc="5.28">δαιτρός, ἐπασσυτέρους ὀβελοὺς ζείοντας ἀείρας.</TextUnit>
    <TextUnit id="2181" loc="5.29">καὶ θυόεις ἐλέλικτο δι' ἠέρος ἀτμὸς ἀλήτης</TextUnit>
    <TextUnit id="2182" loc="5.30">̓Ασσυρίης λιβάνοιο. τελειομένης δὲ θυηλῆς</TextUnit>
    <TextUnit id="2183" loc="5.31">δεῖπνον ἔην, καὶ Κάδμος ἑλὼν ἐπένειμεν ἑκάστῳ</TextUnit>
    <TextUnit id="2184" loc="5.32">κεκριμένης ὀρέγων ἰσοελκέα μοῖραν ἐδωδῆς.</TextUnit>
    <TextUnit id="2185" loc="5.33">δαιτυμόνων δὲ φάλαγγες ἐπ' εὐκύκλοιο τραπέζης</TextUnit>
    <TextUnit id="2186" loc="5.34">εἰλαπίνης ἀπέθεντο πόθον κεκορηότι θυμῷ.</TextUnit>
    <TextUnit id="2187" loc="5.35">οὐδὲ δρακοντοφόνῳ καμάτων τέλος ἔπλετο Κάδμῳ,</TextUnit>
    <TextUnit id="2188" loc="5.36">ἀλλὰ μεθ' ἑρπηστῆρα, μετ' ἄγρια φῦλα Γιγάντων,</TextUnit>
    <TextUnit id="2189" loc="5.37">̓Εκτήνων προμάχοισι καὶ ̓́Αονι μάρνατο λαῷ</TextUnit>
    <TextUnit id="2190" loc="5.38">βάρβαρον ἀμώων στάχυν ̓́Αρεος, ἀγχιπόροις δὲ</TextUnit>
    <TextUnit id="2191" loc="5.39">ἔχραε Τεμμίκεσσι: καλεσσαμένῳ δὲ μαχητὰς</TextUnit>
    <TextUnit id="2192" loc="5.40">ποικίλος ἑσμὸς ἵκανε περικτιόνων ἐπικούρων.</TextUnit>
    <TextUnit id="2193" loc="5.41">καὶ διδύμαις στρατιῇσιν ̓́Ερις ξύνωσεν ̓Ενυῷ</TextUnit>
    <TextUnit id="2194" loc="5.42">φύλοπιν ὠδίνουσα: συνερχομένων δὲ κυδοιμῷ</TextUnit>
    <TextUnit id="2195" loc="5.43">τόξον ἐκυκλώθη, δόρυ πάλλετο, σείετο πήληξ,</TextUnit>
    <TextUnit id="2196" loc="5.44">καὶ βέλος ἐρροίζησεν, ἐπ' ὀμφαλόεντι δέ κύκλῳ</TextUnit>
    <TextUnit id="2197" loc="5.45">βαλλομένη μυλόεντι λίθῳ σμαράγησε βοείη.</TextUnit>
    <TextUnit id="2198" loc="5.46">καὶ κταμένων ῥέεν αἷμα: πολὺς δ' ἐπὶ φορβάδι γαίῃ</TextUnit>
    <TextUnit id="2199" loc="5.47">ἡμιθανής προκάρηνος ἀνὴρ κεκύλιστο κονίῃ.</TextUnit>
    <TextUnit id="2200" loc="5.48">καὶ στρατὸς ἀντιβίων ἱκέτης ἐκλίνετο Κάδμῳ:</TextUnit>
    <TextUnit id="2201" loc="5.49">λῦτο δ' ἀγών. Φονίην δὲ μετὰ στροφάλιγγα κυδοιμοῦ</TextUnit>
    <TextUnit id="2202" loc="5.50">Κάδμος ἀπυργώτοιο θεμείλια πήγνυε Θήβης.</TextUnit>
    <TextUnit id="2203" loc="5.51">πολλαὶ δ' ἔνθα καὶ ἔνθα μεριζομένων κενεώνων</TextUnit>
    <TextUnit id="2204" loc="5.52">αὔλακες ἐτμήγοντο, πολυσχιδέων δὲ κελεύθων</TextUnit>
    <TextUnit id="2205" loc="5.53">ἕδρανα καρχαρόδοντι βοῶν κεχάρακτο σιδήρῳ:</TextUnit>
    <TextUnit id="2206" loc="5.54">πολλαὶ δ' ἀντιπόρων ἀνέμων τετράζυγι κόσμῳ</TextUnit>
    <TextUnit id="2207" loc="5.55">ἔμμοροι ἐν χόρτοισιν ἐμετρήθησαν ἀγυιαί.</TextUnit>
    <TextUnit id="2208" loc="5.56">καὶ πόλις ̓Αονίη Τυρίης ποικίλλετο τέχνης</TextUnit>
    <TextUnit id="2209" loc="5.57">κάλλεϊ λαϊνέῳ: καὶ ἐποίπνυεν ἄλλος ἐπ' ἄλλῳ</TextUnit>
    <TextUnit id="2210" loc="5.58">γειοτόμῳ γλωχῖνι ταμὼν ἑτερόχροα πέτρην</TextUnit>
    <TextUnit id="2211" loc="5.59">ἐργατίνης Βοιωτὸν ὑπὸ κλέτας, ἣν παρὰ λόχμῃ</TextUnit>
    <TextUnit id="2212" loc="5.60">Τευμησσοῦ δρυόεντος ἐμαιώσαντο κολῶναι,</TextUnit>
    <TextUnit id="2213" loc="5.61">ἣν ̔Ελικὼν βλάστησε καὶ ἣν ὤδινε Κιθαιρών.</TextUnit>
    <TextUnit id="2214" loc="5.62">καὶ νηοὺς ἐτέλεσσε θεῶν καὶ δώματα φωτῶν</TextUnit>
    <TextUnit id="2215" loc="5.63">τορνώσας κανόνεσσιν: ἐπ' ἀρρήκτοις δὲ δομαίοις</TextUnit>
    <TextUnit id="2216" loc="5.64">ἑπταπόρῳ πυλεῶνι περίδρομον ἄστυ χαράξας</TextUnit>
    <TextUnit id="2217" loc="5.65">οὐρανὸν ἑπτάζωνον ἑῇ μιμήσατο τέχνῃ,</TextUnit>
    <TextUnit id="2218" loc="5.66">ἐσσόμενον ναέταις ̓Αμφίονι τεῖχος ἐάσας</TextUnit>
    <TextUnit id="2219" loc="5.67">πυργοδόμῳ κιθάρῃ πεφυλαγμένον. οὐρανίοις δὲ</TextUnit>
    <TextUnit id="2220" loc="5.68">ἑπτὰ πύλας ἀνέθηκεν ἰσηρίθμοισιν ἀλήταις</TextUnit>
    <TextUnit id="2221" loc="5.69">ἰσοτύπους: πρῶτον μὲν ἐς ἑσπέριον κλίμα πήξας</TextUnit>
    <TextUnit id="2222" loc="5.70">̓Ογκαίην ἐπένειμε πύλην γλαυκώπιδι Μήνῃ</TextUnit>
    <TextUnit id="2223" loc="5.71">ἐκ βοὸς ὀγκηθμοῖο φερώνυμον, ὅττι καὶ αὐτὴ</TextUnit>
    <TextUnit id="2224" loc="5.72">ταυροφυὴς κερόεσσα βοῶν ἐλάτειρα Σελήνη</TextUnit>
    <TextUnit id="2225" loc="5.73">τριπλόον εἶδος ἔχουσα πέλει Τριτωνὶς ̓Αθήνη:</TextUnit>
    <TextUnit id="2226" loc="5.74">δεύτερον ̔Ερμάωνι διαυγέι γείτονι Μήνης</TextUnit>
    <TextUnit id="2227" loc="5.75">δῶκε γέρας πυλεῶνα: διαγράψας δὲ τετάρτην</TextUnit>
    <TextUnit id="2228" loc="5.76">̓Ηλέκτρην Φαέθοντος ἐπώνυμον, ὅττι φανέντος</TextUnit>
    <TextUnit id="2229" loc="5.77">σύγχροος ̓Ηλέκτρης ἀμαρύσσεται ὄρθριος αἴγλη,</TextUnit>
    <TextUnit id="2230" loc="5.78">ἠελίῳ πυρόεντι πύλην ἀντώπιον ̓Ηοῦς</TextUnit>
    <TextUnit id="2231" loc="5.79">μεσσατίην ἀνέθηκεν, ἐπεὶ μέσος ἐστὶ πλανήτων:</TextUnit>
    <TextUnit id="2232" loc="5.80">πέμπτην δ' ̓́Αρεϊ δῶκε, πόρε τριτάτην ̓Αφροδίτῃ,</TextUnit>
    <TextUnit id="2233" loc="5.81">ἀμφοτέρων ἑκάτερθεν ὅπως Φαέθων μέσος εἴη,</TextUnit>
    <TextUnit id="2234" loc="5.82">γείτονα θοῦρον ̓́Αρηα διατμήγων ̓Αφροδίτης:</TextUnit>
    <TextUnit id="2235" loc="5.83">ἕκτην Ζηνὸς ἄγαλμα φαεινοτέρῳ κάμε κόσμῳ</TextUnit>
    <TextUnit id="2236" loc="5.84">ὑψιφανῆ: πυμάτην δὲ Κρόνου λάχεν ἕβδομος ἀστήρ.</TextUnit>
    <TextUnit id="2237" loc="5.85">τοῖον ἕδος ποίησε: καὶ ἱερὸν ἄστυ πολίσσας</TextUnit>
    <TextUnit id="2238" loc="5.86">Αἰγυπτίης ἐκάλεσσεν ὁμώνυμον ἄστεϊ Θήβης,</TextUnit>
    <TextUnit id="2239" loc="5.87">ποικίλον ἀσκήσας χθόνιον τύπον, ἶσον ̓Ολύμπῳ.</TextUnit>
    <TextUnit id="2240" loc="5.88">̓Αονίων δὲ θύγατρες ἀνεκρούσαντο χορείαις</TextUnit>
    <TextUnit id="2241" loc="5.89">̔Αρμονίης ὑμέναιον: ἐπ' εὐθαλάμῳ δὲ μελάθρῳ</TextUnit>
    <TextUnit id="2242" loc="5.90">Θρηικίης φθέγξαντο χορίτιδες οὔνομα νύμφης.</TextUnit>
    <TextUnit id="2243" loc="5.91">καὶ Παφίη νεότευκτον ἐκόσμεε παστάδα Κάδμῳ</TextUnit>
    <TextUnit id="2244" loc="5.92">παιδὸς ἑῆς μέλπουσα θεοκλήτους ὑμεναίους</TextUnit>
    <TextUnit id="2245" loc="5.93">μήτηρ ἱμερόεσσα: πατὴρ δ' ὑπὸ χάρματι κούρης</TextUnit>
    <TextUnit id="2246" loc="5.94">γυμνὸς ἄτερ σακέων ὠρχήσατο μείλιχος ̓́Αρης</TextUnit>
    <TextUnit id="2247" loc="5.95">δεξιτερὴν ἀσίδηρον ἐπικλίνων ̓Αφροδίτῃ,</TextUnit>
    <TextUnit id="2248" loc="5.96">καὶ γαμίῃ σάλπιγγι μελίζετο θυμὸν ἐρώτων</TextUnit>
    <TextUnit id="2249" loc="5.97">ἀντίτυπον σύριγγι, σιδηροφόρου δὲ καρήνου</TextUnit>
    <TextUnit id="2250" loc="5.98">ἠθάδας εὐπολέμοιο λόφους ἀπεσείσατο χαίτης,</TextUnit>
    <TextUnit id="2251" loc="5.99">μιτρώσας πλοκαμῖδας ἀναιμάκτοισι κορύμβοις,</TextUnit>
    <TextUnit id="2252" loc="5.100">πλέξας κῶμον ̓́Ερωτι: σὺν ἀθανάτοις δὲ χορεύων</TextUnit>
    <TextUnit id="2253" loc="5.101">εἰς γάμον ̔Αρμονίης ̓Ισμήνιος ἦλθεν ̓Απόλλων</TextUnit>
    <TextUnit id="2254" loc="5.102">ἑπτατόνῳ κιθάρῃ φιλοτήσιον ὕμνον ἀράσσων:</TextUnit>
    <TextUnit id="2255" loc="5.103">καὶ μέλος ἐκρούσαντο βιοσσόον ἐννέα Μοῦσαι,</TextUnit>
    <TextUnit id="2256" loc="5.104">καὶ παλάμας ἐλέλιζε Πολύμνια, μαῖα χορείης,</TextUnit>
    <TextUnit id="2257" loc="5.105">μιμηλὴν δ' ἐχάραξεν ἀναυδέος εἰκόνα φωνῆς,</TextUnit>
    <TextUnit id="2258" loc="5.106">φθεγγομένη παλάμῃσι σοφὸν τύπον ἔμφρονι σιγῇ,</TextUnit>
    <TextUnit id="2259" loc="5.107">ὄμματα δινεύουσα: πολυστρέπτῳ δὲ πεδίλῳ,</TextUnit>
    <TextUnit id="2260" loc="5.108">Ζηνὶ χαριζομένη, θαλαμηπόλος ἵστατο Νίκη,</TextUnit>
    <TextUnit id="2261" loc="5.109">Κάδμον ἀνευάζουσα, Διὸς πρόμον, ἀμφὶ δὲ παστῷ</TextUnit>
    <TextUnit id="2262" loc="5.110">παρθενίοις στομάτεσσι γαμήλιον ἔπλεκε μολπήν,</TextUnit>
    <TextUnit id="2263" loc="5.111">καὶ ποδὸς ἴχνος ἕλισσεν, ἐπ' εὐκύκλῳ δὲ χορείῃ</TextUnit>
    <TextUnit id="2264" loc="5.112">αἰδομένη πτερὰ πάλλε παρὰ πτερύγεσσιν ̓Ερώτων.</TextUnit>
    <TextUnit id="2265" loc="5.113">ἐκ δὲ πολυσπερέων δαΐδων ὁμοφεγγέος αἴγλης</TextUnit>
    <TextUnit id="2266" loc="5.114">ἑσπερίης ἀνέτελλε φάος ψευδήμονος ̓Ηοῦς.</TextUnit>
    <TextUnit id="2267" loc="5.115">καὶ λιγυροῖς στομάτεσσι φιλοσκάρθμῳ παρὰ παστῷ</TextUnit>
    <TextUnit id="2268" loc="5.116">πάννυχος ἔπλετο κῶμος ἀκοιμήτοιο χορείης</TextUnit>
    <TextUnit id="2269" loc="5.117">μελπομένων:</TextUnit>
    <TextUnit id="2270" loc="5.115a">σπεύδων γὰρ ἐς ἀγρύπνους ὑμεναίους</TextUnit>
    <TextUnit id="2271" loc="5.118">ἠθάδα ῥάβδον ἔλειπεν, ἐπεὶ ταμίη πέλεν ὕπνου.</TextUnit>
    <TextUnit id="2272" loc="5.119">καὶ Θήβη χορὸς ἦεν ̓Ολύμπιος: ἦν δὲ νοῆσαι</TextUnit>
    <TextUnit id="2273" loc="5.120">Κάδμον ὁμοῦ καὶ Ζῆνα μιῆς ψαύοντα τραπέζης.</TextUnit>
    <TextUnit id="2274" loc="5.121">καὶ γαμίοις θαλάμοισι φέρων νυμφοστόλον ὥρην</TextUnit>
    <TextUnit id="2275" loc="5.122">̓Αρκτῴης ἀνέτελλε Δράκων ὁμόφοιτος ̔Αμάξης,</TextUnit>
    <TextUnit id="2276" loc="5.123">ἄγγελος ἐσσομένων, ὅτι σύννομος ἥλικι νύμφῃ</TextUnit>
    <TextUnit id="2277" loc="5.124">ἐκ βροτέης ἤμελλεν ἔχειν ὀφιώδεα μορφὴν</TextUnit>
    <TextUnit id="2278" loc="5.125">νυμφίος ̔Αρμονίης. μακάρων δέ τις ἄλλος ἐπ' ἄλλῳ</TextUnit>
    <TextUnit id="2279" loc="5.126">εἰς θαλάμους σπεύδοντι γέρας δωρήσατο Κάδμῳ:</TextUnit>
    <TextUnit id="2280" loc="5.127">Ζεὺς μὲν πάντα τέλεια: κασιγνήτην δὲ γεραίρων</TextUnit>
    <TextUnit id="2281" loc="5.128">̔́Ηρην πασιμέλουσαν, ἐπεὶ πέλεν ̓́Αρεϊ μήτηρ,</TextUnit>
    <TextUnit id="2282" loc="5.129">ἵππιος ὤπασε δῶρα θαλάσσια κυανοχαίτης:</TextUnit>
    <TextUnit id="2283" loc="5.130">̔Ερμῆς σκῆπτρον ἔδωκεν, ̓́Αρης δόρυ, τόξον ̓Απόλλων,</TextUnit>
    <TextUnit id="2284" loc="5.131">καὶ στέφανον κομόωντα λίθων ἑτερόχροϊ κόσμῳ</TextUnit>
    <TextUnit id="2285" loc="5.132">̔Αρμονίης ̔́Ηφαιστος ἐπῃώρησε καρήνῳ,</TextUnit>
    <TextUnit id="2286" loc="5.133">χρυσείην κροτάφοισιν ἐπικρεμάσας ἀναδέσμην:</TextUnit>
    <TextUnit id="2287" loc="5.134">καὶ θρόνον εὐλάιγγα πόρε χρυσόθρονος ̔́Ηρη:</TextUnit>
    <TextUnit id="2288" loc="5.135">̓́Αρεα κυδαίνουσα πολυφράδμων ̓Αφροδίτη</TextUnit>
    <TextUnit id="2289" loc="5.136">χρύσεον ὁρμὸν ἔχοντα λίθων πολυδαίδαλον αἴγλην</TextUnit>
    <TextUnit id="2290" loc="5.137">λευκὸν ἐρευθιόωντι συνήρμοσεν αὐχένι κούρης,</TextUnit>
    <TextUnit id="2291" loc="5.138">̔Ηφαίστου σοφὸν ἔργον, ὅ περ κάμε Κυπρογενείῃ,</TextUnit>
    <TextUnit id="2292" loc="5.139">τοξευτῆρος ̓́Ερωτος ὅπως ὀπτήριον εἴη:</TextUnit>
    <TextUnit id="2293" loc="5.140">ἔλπετο γὰρ Κυθέρειαν ἀεὶ βαρύγουνος ἀκοίτης</TextUnit>
    <TextUnit id="2294" loc="5.141">υἷα τεκεῖν σκάζοντα, ποδῶν μίμημα τοκῆος:</TextUnit>
    <TextUnit id="2295" loc="5.142">ἀλλὰ μάτην ἐδόκησε, καὶ ἀρτίπον υἷα νοήσας</TextUnit>
    <TextUnit id="2296" loc="5.143">λαμπόμενον πτερύγεσσιν ὁμοίιον υἱέι Μαίης</TextUnit>
    <TextUnit id="2297" loc="5.144">ποικίλον ὁρμὸν ἔτευξεν, ὃς ἀστεροφεγγέι νώτῳ</TextUnit>
    <TextUnit id="2298" loc="5.145">ὡς ὄφις ἦν ἑλικῶδες ἔχων δέμας: οἷα γὰρ αὐτὴ</TextUnit>
    <TextUnit id="2299" loc="5.146">δίστομος ἀμφίσβαινα μέσῳ μηρύεται ὁλκῷ</TextUnit>
    <TextUnit id="2300" loc="5.147">ἰὸν ἀποπτύουσα δι' ἀμφοτέροιο καρήνου,</TextUnit>
    <TextUnit id="2301" loc="5.148">ἀμφελελιζομένη μελέων ἑτερόζυγι παλμῷ,</TextUnit>
    <TextUnit id="2302" loc="5.149">εἰς κεφαλὴν δὲ κάρηνον ἐφερπύζουσα συνάπτει,</TextUnit>
    <TextUnit id="2303" loc="5.150">λοξῇ καμπύλα νῶτα περισκαίρουσα πορείῃ:</TextUnit>
    <TextUnit id="2304" loc="5.151">ὣς ὅ γε ποικίλος ὁρμὸς ἐαγότα νῶτα τιταίνων</TextUnit>
    <TextUnit id="2305" loc="5.152">κάμπτετο, κυρτωθεῖσαν ἔχων διδυμάονα δειρήν,</TextUnit>
    <TextUnit id="2306" loc="5.153">ἀμφιλαφὴς φολίδεσσιν ἐς ὀμφαλὸν ἄχρις ἱκάνων</TextUnit>
    <TextUnit id="2307" loc="5.154">πλεκτὸς ὄφις δικάρηνος: ὑπὸ στροφάλιγγι δὲ τέχνης</TextUnit>
    <TextUnit id="2308" loc="5.155">χρύσεος ὁλκαίης ἐλελίζετο κύκλος ἀκάνθης,</TextUnit>
    <TextUnit id="2309" loc="5.156">καί οἱ ἑλισσομένη κεφαλὴ πολυδίνεϊ παλμῷ</TextUnit>
    <TextUnit id="2310" loc="5.157">ψευδαλέον σύριγμα διήρυγεν ἀνθερεῶνος.</TextUnit>
    <TextUnit id="2311" loc="5.158">καὶ στομάτων ἑκάτερθεν ὅπῃ τέλος ἐστὶ καὶ ἀρχή,</TextUnit>
    <TextUnit id="2312" loc="5.159">αἰετὸς ἦν χρύσειος, ἅτε πλατὺν ἠέρα τέμνων,</TextUnit>
    <TextUnit id="2313" loc="5.160">ὀρθὸς ἐχιδναίων διδύμων μεσσηγὺ καρήνων,</TextUnit>
    <TextUnit id="2314" loc="5.161">ὑψιφανὴς πτερύγων πισύρων τετράζυγι κημῷ:</TextUnit>
    <TextUnit id="2315" loc="5.162">τῇ μὲν ξανθὸς ἴασπις ἐπέτρεχε, τῇ δὲ Σελήνης</TextUnit>
    <TextUnit id="2316" loc="5.163">εἶχε λίθον πάνλευκον, ὃς εὐκεράοιο θεαίνης</TextUnit>
    <TextUnit id="2317" loc="5.164">λειπομένης μινύθει καὶ ἀέξεται, ὁππότε Μήνη</TextUnit>
    <TextUnit id="2318" loc="5.165">ἀρτιφαὴς σέλας ὑγρὸν ἀποστίλβουσα κεραίης</TextUnit>
    <TextUnit id="2319" loc="5.166">ἠελίου γενετῆρος ἀμέλγεται αὐτόγονον πῦρ:</TextUnit>
    <TextUnit id="2320" loc="5.167">ἄλλη μάργαρον εἶχε φαεσφόρον, οὗ χάριν αἴγλης</TextUnit>
    <TextUnit id="2321" loc="5.168">γλαυκὸν ̓Ερυθραίης ἀμαρύσσεται οἶδμα θαλάσσης</TextUnit>
    <TextUnit id="2322" loc="5.169">λαμπομένης: ἑτέρης δὲ μεσόμφαλος αἰθοπι κόσμῳ</TextUnit>
    <TextUnit id="2323" loc="5.170">λεπτοφαὴς σέλας ὑγρὸν ἀπέπτυεν ̓Ινδὸς ἀχάτης.</TextUnit>
    <TextUnit id="2324" loc="5.171">ἀλλήλαις δ' ἑκάτερθε συναπτομένων κεφαλάων</TextUnit>
    <TextUnit id="2325" loc="5.172">χάσματα δισσὰ δράκοντος ἀνευρύνοντο καρήνων,</TextUnit>
    <TextUnit id="2326" loc="5.173">αἰετὸν ἀμφοτέροισι περικλείοντα γενείοις</TextUnit>
    <TextUnit id="2327" loc="5.174">σύμπλοκον ἔνθα καὶ ἔνθα: δι' εὐφαέος δὲ προσώπου</TextUnit>
    <TextUnit id="2328" loc="5.175">λυχνίδες ἠκόντιζον ἐν ὄμμασι σύμφυτον αἴγλην</TextUnit>
    <TextUnit id="2329" loc="5.176">ὀξὺ σέλας πέμπουσαν, ὁμοίιον αἴθοπι λύχνῳ</TextUnit>
    <TextUnit id="2330" loc="5.177">ἁπτομένῳ: κομόων δὲ λίθων πολυειδέι μορφῇ</TextUnit>
    <TextUnit id="2331" loc="5.178">πόντος ἔην, γλαυκῆς δὲ λίθος χλοάουσα μαράγδου</TextUnit>
    <TextUnit id="2332" loc="5.179">δεξαμένη κρύσταλλον ὁμόζυγον εἴκελον ἀφρῷ</TextUnit>
    <TextUnit id="2333" loc="5.180">εἶχε φαληριόωντα μελαινομένης τύπον ἅλμης:</TextUnit>
    <TextUnit id="2334" loc="5.181">τῷ ἔνι δαίδαλα πάντα τετεύχατο, τῷ ἔνι πάντα</TextUnit>
    <TextUnit id="2335" loc="5.182">χρυσοφαῆ μάρμαιρεν ἁλίτροφα πώεα λίμνης,</TextUnit>
    <TextUnit id="2336" loc="5.183">οἷα περισκαίροντα: πολὺς δέ τις ὑγρὸς ὁδίτης</TextUnit>
    <TextUnit id="2337" loc="5.184">μεσσοφανὴς ἐχόρευεν ἐπιξύων ἅλα δελφίς—</TextUnit>
    <TextUnit id="2338" loc="5.185">ψευδαλέην δ' ἐλέλιζεν ἑὴν αὐτόσσυτον οὐρήν—</TextUnit>
    <TextUnit id="2339" loc="5.186">καὶ χορὸς ὀρνίθων ἑτερόχροος, ὧν τάχα φαίης</TextUnit>
    <TextUnit id="2340" loc="5.187">ἱπταμένων πτερύγων ἀνεμώδεα δοῦπον ἀκούειν,</TextUnit>
    <TextUnit id="2341" loc="5.188">ὁρμὸν ἐπεὶ Κυθέρεια γέρας δωρήσατο κούρῃ</TextUnit>
    <TextUnit id="2342" loc="5.189">χρύσεον, εὐλάιγγα, παρήορον αὐχένι νύμφης.</TextUnit>
    <TextUnit id="2343" loc="5.190">καὶ γαμίων ζευχθεῖσα πόθων ἰθύντορι κεστῷ</TextUnit>
    <TextUnit id="2344" loc="5.191">̔Αρμονίη πολύπαιδα γονὴν μαιώσατο κόλπῳ</TextUnit>
    <TextUnit id="2345" loc="5.192">τικτομένην κατὰ βαιόν: ἀμοιβαίῃ δὲ λοχείῃ</TextUnit>
    <TextUnit id="2346" loc="5.193">ἔγκυον ὄγκον ἔλυσε θυγατρογόνου τοκετοῖο,</TextUnit>
    <TextUnit id="2347" loc="5.194">τετράκις ἐννέα κύκλα διαπλήσασα Σελήνης.</TextUnit>
    <TextUnit id="2348" loc="5.195">πρώτη δ' Αὐτονόη γονίμων ἀνεπήλατο κόλπων</TextUnit>
    <TextUnit id="2349" loc="5.196">μητέρος ἐννεάμηνον ἀναπτύξασα λοχείην</TextUnit>
    <TextUnit id="2350" loc="5.197">πρωτοτόκοις ὠδῖσιν: ὁμογνήτῳ δὲ γενέθλῃ</TextUnit>
    <TextUnit id="2351" loc="5.198">καλλιφυὴς ̓Αθάμαντος ἀέξετο σύγγαμος ̓Ινώ,</TextUnit>
    <TextUnit id="2352" loc="5.199">μήτηρ δισσοτόκος: τριτάτη δ' ἀνέτελλεν ̓Αγαύη,</TextUnit>
    <TextUnit id="2353" loc="5.200">ἥ ποτε νυμφευθεῖσα Γιγαντείοις ὑμεναίοις</TextUnit>
    <TextUnit id="2354" loc="5.201">εἴκελον υἷα λόχευσεν ὀδοντοφύτῳ παρακοίτῃ:</TextUnit>
    <TextUnit id="2355" loc="5.202">καὶ Χαρίτων ἴνδαλμα ποθοβλήτοιο προσώπου</TextUnit>
    <TextUnit id="2356" loc="5.203">Ζηνὶ φυλασσομένη Σεμέλη βλάστησε τετάρτη</TextUnit>
    <TextUnit id="2357" loc="5.204">θυγατέρων, μούνῃ δὲ καὶ ὁπλοτέρῃ περ ἐούσῃ</TextUnit>
    <TextUnit id="2358" loc="5.205">δῶκεν ἀνικήτοιο φύσις πρεσβήια μορφῆς.</TextUnit>
    <TextUnit id="2359" loc="5.206">ἄρσενα δ' ὀψιτέλεστον ὁμόζυγα θήλεϊ φύτλῃ</TextUnit>
    <TextUnit id="2360" loc="5.207">̔Αρμονίη νέον υἷα γεγηθότι γείνατο Κάδμῳ,</TextUnit>
    <TextUnit id="2361" loc="5.208">̓Αονίης Πολύδωρον ἑωσφόρον ἀστέρα πάτρης,</TextUnit>
    <TextUnit id="2362" loc="5.209">ὁπλότερον Σεμέλης ῥοδοειδέος, ὃν παρὰ Θήβαις</TextUnit>
    <TextUnit id="2363" loc="5.210">σκῆπτρα λαβὼν ἀθέμιστος ἄναξ ἀπενόσφισε Πενθεύς.</TextUnit>
    <TextUnit id="2364" loc="5.211">καὶ τὰ μὲν ὣς ἤμελλε γέρων χρόνος ὀψὲ τελέσσαι.</TextUnit>
    <TextUnit id="2365" loc="5.212">Κεκριμένας δὲ θύγατρας ἐπεκλήισσεν ἀκοίταις</TextUnit>
    <TextUnit id="2366" loc="5.213">Κάδμος ἀμοιβαίοιο γάμου τετράζυγι παστῷ,</TextUnit>
    <TextUnit id="2367" loc="5.214">καὶ λέχος ἄλλο μετ' ἄλλο συνήρμοσε: δωροφόρος γὰρ</TextUnit>
    <TextUnit id="2368" loc="5.215">πρῶτος ̓Αρισταῖος, Νόμιος καὶ ἐπώνυμος ̓Αγρεύς,</TextUnit>
    <TextUnit id="2369" loc="5.216">αἷμα σοφοῦ Φοίβοιο καὶ εὐπαλάμοιο Κυρήνης,</TextUnit>
    <TextUnit id="2370" loc="5.217">Αὐτονόην ζυγίων ἀρότων νυμφεύσατο θεσμῷ:</TextUnit>
    <TextUnit id="2371" loc="5.218">οὐ μὲν ̓Αγηνορίδης πολυφερβέος ἴδμονα τέχνης</TextUnit>
    <TextUnit id="2372" loc="5.219">γαμβρὸν ἔχειν ἀπέειπε, βιοσσόον υἱέα Φοίβου,</TextUnit>
    <TextUnit id="2373" loc="5.220">ἀλλὰ Διιπετέων ἀνέμων ζωαρκέσιν αὔραις</TextUnit>
    <TextUnit id="2374" loc="5.221">λοίγιον εὐνήσαντι πυρώπιδος ἀστέρα Μαίρης</TextUnit>
    <TextUnit id="2375" loc="5.222">παῖδα συνεκλήισσε περισσονόῳ παρακοίτῃ.</TextUnit>
    <TextUnit id="2376" loc="5.223">καὶ γάμος ἦν πολύολβος, ἐπεὶ γέρας ἄζυγι κούρῃ</TextUnit>
    <TextUnit id="2377" loc="5.224">δῶκε βόας, πόρεν αἶγας, ὀρίτροφον ὤπασε ποίμνην:</TextUnit>
    <TextUnit id="2378" loc="5.225">καὶ πολὺς ἀχθοφόρῳ βεβαρημένος ὄγμος ἀνάγκῃ</TextUnit>
    <TextUnit id="2379" loc="5.226">φόρτον ἐλαιήεντος ἐκούφισεν ἀμφιφορῆος,</TextUnit>
    <TextUnit id="2380" loc="5.227">ἕδνα γάμων, πολλὴν δὲ σοφῆς ἐκόμισσε μελίσσης</TextUnit>
    <TextUnit id="2381" loc="5.228">δαιδαλέην ὠδῖνα πολυτρήτοιο λοχείης.</TextUnit>
    <TextUnit id="2382" loc="5.229">κεῖνος ἀνὴρ πρώτιστος ὀρίδρομος ἅλματι ταρσῶν</TextUnit>
    <TextUnit id="2383" loc="5.230">εὗρε φιλοσκοπέλοιο πόνον κεμαδοσσόον ἄγρης,</TextUnit>
    <TextUnit id="2384" loc="5.231">πῶς νοερῷ μυκτῆρι παρὰ σφυρὰ φορβάδος ὕλης</TextUnit>
    <TextUnit id="2385" loc="5.232">θηρὸς ἀσημάντοιο κύων μαντεύεται ὀδμήν,</TextUnit>
    <TextUnit id="2386" loc="5.233">ὄρθια λοξοκέλευθον ἐπὶ δρόμον οὔατα τείνων,</TextUnit>
    <TextUnit id="2387" loc="5.234">καὶ δολίης δεδάηκε πολύπλοκα δίκτυα τέχνης</TextUnit>
    <TextUnit id="2388" loc="5.235">καὶ σταλίκων τύπον ὀρθόν, ὑπὲρ ψαμάθοιο δὲ θηρῶν</TextUnit>
    <TextUnit id="2389" loc="5.236">πρώιον ἀτρίπτῳ κεχαραγμένον ἴχνος ἀρούρῃ...</TextUnit>
    <TextUnit id="2390" loc="5.237">καὶ ποσὶν ἐνδρομίδας θηρήτορα φῶτα διδάξας</TextUnit>
    <TextUnit id="2391" loc="5.238">ἄσχετον ἀίσσοντα κυνοσσόον εἰς δρόμον ἄγρης</TextUnit>
    <TextUnit id="2392" loc="5.239">πέπλα φαεινομένης ἐπιγουνίδος ἄχρι φορῆσαι,</TextUnit>
    <TextUnit id="2393" loc="5.240">μή ποτε θηρητῆρος ἐπειγομένου ποδὸς ὁρμὴ</TextUnit>
    <TextUnit id="2394" loc="5.241">ἂψ ἀνασειράζοιτο καθιεμένοιο χιτῶνος.</TextUnit>
    <TextUnit id="2395" loc="5.242">κεῖνος ἀνὴρ ἐνόησε πολυτρήτων στίχα σίμβλων,</TextUnit>
    <TextUnit id="2396" loc="5.243">πλαζομένης δ' ἔστησεν ἐρημάδος ἔργα μελίσσης,</TextUnit>
    <TextUnit id="2397" loc="5.244">ἥ τις ἔσω λειμῶνος ἀπ' ἄνθεος ἄνθος ἀμείβει</TextUnit>
    <TextUnit id="2398" loc="5.245">εἰς φυτὸν ἀγλαόκαρπον, ἐφιπταμένη δὲ κορύμβοις</TextUnit>
    <TextUnit id="2399" loc="5.246">χείλεσιν ἀκροτάτοισιν ἀμέλγεται ἄκρον ἐέρσης:</TextUnit>
    <TextUnit id="2400" loc="5.247">καὶ λινέαις ἁψῖσι πολυπλέκτοιο χιτῶνος</TextUnit>
    <TextUnit id="2401" loc="5.248">γυῖα περισφίγξας ὀνύχων ἄπο μέχρι κομάων</TextUnit>
    <TextUnit id="2402" loc="5.255">φρικτὰ κορυσσομένης ἐφυλάσσετο κέντρα μελίσσης,</TextUnit>
    <TextUnit id="2403" loc="5.249">καὶ δολίῳ πνιγόεντι πυρὸς τεχνήμονι καπνῷ</TextUnit>
    <TextUnit id="2404" loc="5.250">σινομένην πρήυνεν, ὑπηνέμιον δὲ τινάσσων</TextUnit>
    <TextUnit id="2405" loc="5.251">πυρσὸν ἀπειλητῆρα φιλοσμήνοιο μελίσσης</TextUnit>
    <TextUnit id="2406" loc="5.252">δίζυγα χαλκὸν ἄειρεν, ὑπωροφίῃ δὲ λοχείῃ</TextUnit>
    <TextUnit id="2407" loc="5.253">βομβηδὸν κλονέοντος ἀσιγήτοιο κυδοιμοῦ</TextUnit>
    <TextUnit id="2408" loc="5.254">χειρὶ πολυκροτάλῳ διδυμάονα δοῦπον ἀράσσων</TextUnit>
    <TextUnit id="2409" loc="5.256">καὶ προταμὼν κηροῖο πολυγλώχινα καλύπτρην</TextUnit>
    <TextUnit id="2410" loc="5.257">ἔβλισεν αἰόλα δῶρα μελισταγέος τοκετοῖο.</TextUnit>
    <TextUnit id="2411" loc="5.258">πρῶτος ἐυρραθάμιγγος ἀλείφατος εὗρεν ἐέρσην,</TextUnit>
    <TextUnit id="2412" loc="5.259">καρπὸν ὅτε βρίθοντι ταμὼν μυλοειδέι πέτρῳ</TextUnit>
    <TextUnit id="2413" loc="5.260">πίονας ὑγροτόκοιο γονὰς ἔθλιψεν ἐλαίης.</TextUnit>
    <TextUnit id="2414" loc="5.261">καὶ σκιερῆς πολύδενδρον ὑπὸ κλέτας εὔβοτον ὕλης</TextUnit>
    <TextUnit id="2415" loc="5.262">εἰς ἕλος, εἰς λειμῶνα φέρων ἐδίδαξε βοτῆρας</TextUnit>
    <TextUnit id="2416" loc="5.263">ἠελίου φαίνοντος ἐς ἕσπερον ἄχρι νομεύειν.</TextUnit>
    <TextUnit id="2417" loc="5.264">πλαζομένων δ' ἀκίχητον ἀπειθέα φοιτάδι χηλῇ</TextUnit>
    <TextUnit id="2418" loc="5.265">ἑσπομένων βραδὺν οἶμον ὀπισθοπόρων στίχα μήλων</TextUnit>
    <TextUnit id="2419" loc="5.266">εἰς νομὸν ἀνθεμόεντα μιῇ ξύνωσε κελεύθῳ</TextUnit>
    <TextUnit id="2420" loc="5.267">αἶγα λαβὼν προκέλευθον ὁμοζήλοιο πορείης.</TextUnit>
    <TextUnit id="2421" loc="5.268">καὶ νομίην ἐνόησεν ὀρειάδα Πανὸς ἀοιδήν.</TextUnit>
    <TextUnit id="2422" loc="5.269">καὶ πυρὶ σειριάοντα κατεύνασεν ἀστέρα Μαίρης,</TextUnit>
    <TextUnit id="2423" loc="5.270">καὶ Διὸς ̓Ικμαίοιο θυώδεα βωμὸν ἀνάψας</TextUnit>
    <TextUnit id="2424" loc="5.271">αἵματι ταυρείῳ γλυκερὴν ἐπεχεύατο λοιβὴν</TextUnit>
    <TextUnit id="2425" loc="5.272">ποικίλα φοιταλέης ἐπιβώμια δῶρα μελίσσης,</TextUnit>
    <TextUnit id="2426" loc="5.273">πλήσας ἁβρὰ κύπελλα μελικρήτου κυκεῶνος:</TextUnit>
    <TextUnit id="2427" loc="5.274">Ζεὺς δὲ πατὴρ ἤκουσε καὶ υἱέος υἷα γεραίρων</TextUnit>
    <TextUnit id="2428" loc="5.275">πέμψεν ἀλεξικάκων ἀνέμων ἀντίπνοον αὔρην,</TextUnit>
    <TextUnit id="2429" loc="5.276">Σείριον αἰθαλόεντος ἀναστέλλων πυρετοῖο.</TextUnit>
    <TextUnit id="2430" loc="5.277">εἰσέτι νῦν κήρυκες ̓Αρισταίοιο θυηλῆς</TextUnit>
    <TextUnit id="2431" loc="5.278">γαῖαν ἀναψύχουσιν ̓Ετήσιαι ἐκ Διὸς αὖραι,</TextUnit>
    <TextUnit id="2432" loc="5.279">ὁππότε ποικιλόβοτρυς ἀέξεται οἰνὰς ὀπώρη.</TextUnit>
    <TextUnit id="2433" loc="5.280">τὸν μὲν ̓́Ερως πόμπευεν ἐς ̓Αονίους ὑμεναίους,</TextUnit>
    <TextUnit id="2434" loc="5.281">Φοίβου Κήιον υἷα: βοοστίκτου δὲ θυηλῆς</TextUnit>
    <TextUnit id="2435" loc="5.282">πᾶσα πόλις στεφθεῖσα, καὶ ἰθυτμῆτες ἀγυιαὶ</TextUnit>
    <TextUnit id="2436" loc="5.283">ὀρχηθμῷ μεμέληντο, παρὰ προπύλαια δὲ παστοῦ</TextUnit>
    <TextUnit id="2437" loc="5.284">εἰλιπόδην ὑμέναιον ἐπερρώσαντο πολῖται,</TextUnit>
    <TextUnit id="2438" loc="5.285">καὶ μέλος ἱμερόφωνον ἀνεκρούσαντο γυναῖκες,</TextUnit>
    <TextUnit id="2439" loc="5.286">καὶ γαμίῃ σύριγγι συνέκλαγον ̓́Αονες αὐλοί.</TextUnit>
    <TextUnit id="2440" loc="5.287">ἔνθεν ̓Αρισταίοιο καὶ Αὐτονόης ἀπὸ λέκτρων</TextUnit>
    <TextUnit id="2441" loc="5.288">̓Ακταίων ἀνέτελλε: φιλοσκοπέλῳ δὲ μενοινῇ</TextUnit>
    <TextUnit id="2442" loc="5.289">̓Αγρέος αἷμα φέρων ἀπεμάξατο πάτριον ἄγρην,</TextUnit>
    <TextUnit id="2443" loc="5.290">̓Αρτέμιδος θεράπων ὀρεσίδρομος—οὐ νέμεσις δὲ</TextUnit>
    <TextUnit id="2444" loc="5.291">δύσμορον ̓Ακταίωνα μαθεῖν μελεδήματα θήρης</TextUnit>
    <TextUnit id="2445" loc="5.292">υἱωνὸν γεγαῶτα λεοντοφόνοιο Κυρήνης—:</TextUnit>
    <TextUnit id="2446" loc="5.293">οὔ ποτέ μιν φύγεν ἄρκτος ὀρεστιάς, οὐδέ μιν αὐτῆς</TextUnit>
    <TextUnit id="2447" loc="5.294">λοίγιον ἐπτοίησε λεχωίδος ὄμμα λεαίνης:</TextUnit>
    <TextUnit id="2448" loc="5.295">πολλάκι δ' ὑψιπότητον ἐπιθρῴσκοντα δοκεύων</TextUnit>
    <TextUnit id="2449" loc="5.296">πόρδαλιν ἐπρήνιξεν: ἀεὶ δέ μιν ὑψόθι λόχμης</TextUnit>
    <TextUnit id="2450" loc="5.297">ὄμμασι θαμβαλέοισιν ἐδέρκετο μηλονόμος Πὰν</TextUnit>
    <TextUnit id="2451" loc="5.298">ὠκείης ἐλάφοιο παραΐσσοντα πορείην.</TextUnit>
    <TextUnit id="2452" loc="5.299">ἀλλά οἱ οὐ χραίσμησε ποδῶν δρόμος, οὐδὲ φαρέτρη</TextUnit>
    <TextUnit id="2453" loc="5.300">ἤρκεσεν, οὐ βελέων σκοπὸς ὄρθιος, οὐ δόλος ἄγρης:</TextUnit>
    <TextUnit id="2454" loc="5.301">ἀλλά μιν ὤλεσε Μοῖρα, κυνοσπάδα νεβρὸν ἀλήτην,</TextUnit>
    <TextUnit id="2455" loc="5.302">̓Ινδῴην μετὰ δῆριν ἔτι πνείοντα κυδοιμοῦ,</TextUnit>
    <TextUnit id="2456" loc="5.303">εὖτε τανυπρέμνοιο καθήμενος ὑψόθι θηγοῦ</TextUnit>
    <TextUnit id="2457" loc="5.304">λουομένης ἐνόησεν ὅλον δέμας ἰοχεαίρης,</TextUnit>
    <TextUnit id="2458" loc="5.305">θηητὴρ δ' ἀκόρητος ἀθηήτοιο θεαίνης</TextUnit>
    <TextUnit id="2459" loc="5.306">ἁγνὸν ἀνυμφεύτοιο δέμας διεμέτρεε κούρης</TextUnit>
    <TextUnit id="2460" loc="5.307">ἀγχιφανής: καὶ τὸν μὲν ἀνείμονος εἶδος ἀνάσσης</TextUnit>
    <TextUnit id="2461" loc="5.308">ὄμματι λαθριδίῳ δεδοκημένον ὄμματι λοξῷ</TextUnit>
    <TextUnit id="2462" loc="5.309">νηιὰς ἀκρήδεμνος ἀπόπροθεν ἔδρακε Νύμθη,</TextUnit>
    <TextUnit id="2463" loc="5.310">ταρβαλέη δ' ὀλόλυξεν, ἑῇ δ' ἤγγειλεν ἀνάσσῃ</TextUnit>
    <TextUnit id="2464" loc="5.311">ἀνδρὸς ἐρωμανέος θράσος ἄγριον: ἡμιφανὴς δὲ</TextUnit>
    <TextUnit id="2465" loc="5.312">̓́Αρτεμις ἁρπάξασα σὺν εἵματι κυκλάδα μίτρην</TextUnit>
    <TextUnit id="2466" loc="5.313">παρθενίῳ ζωστῆρι σαόφρονας ἔσκεπε μαζούς,</TextUnit>
    <TextUnit id="2467" loc="5.314">καὶ διεροῖς μελέεσσιν ἔσω δύνουσα ῥεέθρων</TextUnit>
    <TextUnit id="2468" loc="5.315">αἰδμένη κατὰ βαιὸν ὅλον δέμας ἔκρυφε κούρη.</TextUnit>
    <TextUnit id="2469" loc="5.316">̓Ακταίων βαρύποτμε, δὲ μὲν λίπεν αὐτίκα μορφὴ</TextUnit>
    <TextUnit id="2470" loc="5.317">ἀνδρομέη, πισύρων δὲ ποδῶν ἐδιχάζετο χηλή,</TextUnit>
    <TextUnit id="2471" loc="5.318">καὶ τανασὶ γναθμοῖν ἐμηκύνοντο παρειαί,</TextUnit>
    <TextUnit id="2472" loc="5.319">κνῆμαι ἐλεπτύνοντο, καὶ ἀυκύλα δοιὰ μετώπῳ</TextUnit>
    <TextUnit id="2473" loc="5.320">φύετο μακρὰ κόρυμβα τανυπτόρθοιο κεραίης,</TextUnit>
    <TextUnit id="2474" loc="5.321">καὶ στικτοῖς μελέεσσι νόθη ποικίλλετο μορφή,</TextUnit>
    <TextUnit id="2475" loc="5.322">καὶ λάσιον δέμας εἶχεν: ἀελλήεντι δὲ νεβρῷ</TextUnit>
    <TextUnit id="2476" loc="5.323">εἰσέτι μοῦνος ἔην νόος ἔμπεδος: ὠκυπόρῳ δὲ</TextUnit>
    <TextUnit id="2477" loc="5.324">ἔτρεχεν ἀξείνοιο δι' οὔρεος ἅλματι χηλῆς,</TextUnit>
    <TextUnit id="2478" loc="5.325">θηρητὴρ τρομέων θηρήτορας. ἀλλοφθῆ δὲ</TextUnit>
    <TextUnit id="2479" loc="5.326">οὐκέτι τὸν πρὶν ἄνακτα κύνες μάθον: ἀχνυμένης γὰρ</TextUnit>
    <TextUnit id="2480" loc="5.327">νεύμασιν ἀτρέπτοισι βαρύφρονος ἰοχεαίρης</TextUnit>
    <TextUnit id="2481" loc="5.328">φοιτάδος οἰστρήεντι μεμηνότες ἄσθματι λύσσης</TextUnit>
    <TextUnit id="2482" loc="5.329">νεβροφόνων ἐχάραξαν ὁμόζυγον ὄγμον ὀδόντων,</TextUnit>
    <TextUnit id="2483" loc="5.330">ψευδομένῃ δ' ἐλάφοιο παραπλαγχθέντες ὀπωπῇ</TextUnit>
    <TextUnit id="2484" loc="5.331">στικτὸν ἐθοινήσαντο νόθον δέμας ἄφρονι λύσσῃ.</TextUnit>
    <TextUnit id="2485" loc="5.332">καὶ θεὸς ἄλλο νόησε, κύνας βραδέεσσι γενείοις</TextUnit>
    <TextUnit id="2486" loc="5.333">ἔμπνοον ̓Ακταίωνα κεκασμένον ἔμφρονι θυμῷ</TextUnit>
    <TextUnit id="2487" loc="5.334">δαρδάπτειν κατὰ βαιόν, ἵνα φρένα μᾶλλον ἀμύξῃ</TextUnit>
    <TextUnit id="2488" loc="5.335">ὀξυτέραις ὀδύνῃσιν: ὑπὸ βροτέῃ δὲ μενοινῇ</TextUnit>
    <TextUnit id="2489" loc="5.336">πότμον ἑὸν στενάχων κινυρῇ βρυχήσατο φωνῇ:</TextUnit>
    <TextUnit id="2490" loc="5.337">“ ̓́Ολβιε Τειρεσία, σὺ γὰρ ἔδρακες ἐκτὸς ὀλέθρου</TextUnit>
    <TextUnit id="2491" loc="5.338">γυμνὸν ἀναινομένης οἰκτίρμονος εἶδος ̓Αθήνης:</TextUnit>
    <TextUnit id="2492" loc="5.339">οὐ θάνες, οὐκ ἐλάφοιο δέμας λάχες, οὐδὲ μετώπῳ</TextUnit>
    <TextUnit id="2493" loc="5.340">ὑμετέρῳ προβλῶτες ἐπῃώρηντο κεραῖαι:</TextUnit>
    <TextUnit id="2494" loc="5.341">ζώεις σῶν βλεφάρων ὀλέσας φάος: ὑμετέρων δὲ</TextUnit>
    <TextUnit id="2495" loc="5.342">ὀφθαλμῶν ἀμάρυγμα νόῳ μετέθηκεν ̓Αθήνη:</TextUnit>
    <TextUnit id="2496" loc="5.343">χώεται ἰοχέαιρα κακώτερα Τριτογενείης.</TextUnit>
    <TextUnit id="2497" loc="5.344">αἴθέ μοι ἄλγος ὄπασσεν ὁμοίιον, αἴθε καὶ αὐτὴ</TextUnit>
    <TextUnit id="2498" loc="5.345">ὄμμασιν ἡμετέροισιν ἐπέχραεν ὥς περ ̓Αθήνη,</TextUnit>
    <TextUnit id="2499" loc="5.346">αἴθε νόον μετάμειψεν, ἅ περ δέμας: ἀλλοφυὴς γὰρ</TextUnit>
    <TextUnit id="2500" loc="5.347">μορφὴ θηρὸς ἔχει με, καὶ ἀνέρος ἦθος ἀέξω.</TextUnit>
    <TextUnit id="2501" loc="5.348">σφωιτέρῳ πότε θῆρες ἐπιστενάχουσιν ὀλέθρῳ;</TextUnit>
    <TextUnit id="2502" loc="5.349">ἀφραδέες ζώουσι καὶ οὐ νοέουσι τελευτήν.</TextUnit>
    <TextUnit id="2503" loc="5.350">μοῦνος ἐγὼ μεθέπω πινυτὸν νόον: ὀλλύμενος δὲ</TextUnit>
    <TextUnit id="2504" loc="5.351">ὀφρύσι θηρείῃσιν ἐχέφρονα δάκρυα λείβω.</TextUnit>
    <TextUnit id="2505" loc="5.352">ἄγριοι ἄρτι γένεσθε κύνες πλέον: οὔ ποτε τόσσον</TextUnit>
    <TextUnit id="2506" loc="5.353">ἅλματι λυσσήεντι κατεσσεύεσθε λεόντων.</TextUnit>
    <TextUnit id="2507" loc="5.354">αἴλινον ̓Ακταίωνι, φίλαι, φθέγξασθε, κολῶναι,</TextUnit>
    <TextUnit id="2508" loc="5.355">ναί, λίτομαι, καὶ θῆρες ὁμοίιον: εἰπέ, Κιθαιρών,</TextUnit>
    <TextUnit id="2509" loc="5.356">Αὐτονόῃ, τά περ εἶδες, ̓Αρισταίῳ δὲ τοκῆι</TextUnit>
    <TextUnit id="2510" loc="5.357">δάκρυσι πετραίοισιν ἐμὴν ἀγόρευε τελευτὴν</TextUnit>
    <TextUnit id="2511" loc="5.358">καὶ κύνας οἰστρηθέντας ἀφειδέας. ὤμοι ἀνάγκης,</TextUnit>
    <TextUnit id="2512" loc="5.359">αὐτὸς ἐμαῖς παλάμῃσιν ἐμοὺς ἔθρεψα φονῆας.</TextUnit>
    <TextUnit id="2513" loc="5.360">αἴθε λέων με δάμασσεν ὀρίδρομος, αἴθέ με σύρων</TextUnit>
    <TextUnit id="2514" loc="5.361">πόρδαλις αἰολόνωτος ἀνέσχισεν, αἴθέ με πικροῖς</TextUnit>
    <TextUnit id="2515" loc="5.362">ἀμφιπαγεῖς ὀνύχεσσιν ἀφειδέσι λυσσάδες ἄρκτοι</TextUnit>
    <TextUnit id="2516" loc="5.363">νεβροφανῆ χαροποῖσιν ἐδαιτρεύσαντο γενείοις,</TextUnit>
    <TextUnit id="2517" loc="5.364">μηδὲ κύνες με δάμασσαν ὁμήθεες: οὐκέτι μορφήν,</TextUnit>
    <TextUnit id="2518" loc="5.365">οὐκέτι γινώσκουσιν ἐμὴν ἑτερόθροον ἠχώ.”</TextUnit>
    <TextUnit id="2519" loc="5.366">ἡμιθανὴς τάδ' ἔλεξε, καὶ οὐκ ἀίοντα λιτάων</TextUnit>
    <TextUnit id="2520" loc="5.367">θηρείῃ κύνα μάργον ἐλίσσετο πενθάδι φωνῇ:</TextUnit>
    <TextUnit id="2521" loc="5.368">μύθους μὲν προέηκεν ἐχέφρονας, ἀντὶ δὲ φωνῆς</TextUnit>
    <TextUnit id="2522" loc="5.369">ἀνδρομέης κελάδησεν ἀσημάντου θρόος ἠχοῦς.</TextUnit>
    <TextUnit id="2523" loc="5.370">ἤδη δ' αὐτοτέλεστος ὀρεστιὰς ἵπτατο Φήμη</TextUnit>
    <TextUnit id="2524" loc="5.371">Αὐτονόῃ βοόωσα κυνοσπάδα παιδὸς ἀνάγκην,</TextUnit>
    <TextUnit id="2525" loc="5.372">οὐ μὲν ὅπως ἐλάφοιο δασύτριχα δύσατο μορφήν,</TextUnit>
    <TextUnit id="2526" loc="5.373">ἀλλ' ὅτι μοῦνον ὄλωλε. φιλοστόργῳ δὲ μενοινῇ</TextUnit>
    <TextUnit id="2527" loc="5.374">νήλιπος ἀκρήδεμνος ἱμάσσετο πένθεϊ μήτηρ:</TextUnit>
    <TextUnit id="2528" loc="5.375">καὶ πλοκάμους ἐδάιξεν, ὅλον δ' ἔρρηξε χιτῶνα,</TextUnit>
    <TextUnit id="2529" loc="5.376">πενθαλέοις δ' ὀνύχεσσιν ἑὰς ἐχάραξε παρειὰς</TextUnit>
    <TextUnit id="2530" loc="5.377">αἵματι φοινίξασα, κατὰ στέρνοιο δὲ γυμνοῦ</TextUnit>
    <TextUnit id="2531" loc="5.378">παιδοκόμων ἐρύθηνε φερέσβιον ἄντυγα μαζῶν</TextUnit>
    <TextUnit id="2532" loc="5.379">μνησαμένη τοκετοῖο: φιλοθρήνου δὲ προσώπου</TextUnit>
    <TextUnit id="2533" loc="5.380">δάκρυσιν ἀενάοισιν ἐλούσατο φάρεα νύμφη.</TextUnit>
    <TextUnit id="2534" loc="5.381">καὶ κύνες ̓Ακταίωνος ἀπὸ σκοπέλοιο μολόντες</TextUnit>
    <TextUnit id="2535" loc="5.382">μῦθον ἐπιστώσαντο δυσάγγελον: ἠιθέου γὰρ</TextUnit>
    <TextUnit id="2536" loc="5.383">δάκρυσι σιγαλέοισιν ἐμαντεύοντο τελευτήν.</TextUnit>
    <TextUnit id="2537" loc="5.384">μυρομέους δ' ὁρόωσα πολὺ πλέον ἔστενε μήτηρ:</TextUnit>
    <TextUnit id="2538" loc="5.385">καὶ πολιὴν πλοκαμίδα λέρων ἀπεκείρατο Κάδμος,</TextUnit>
    <TextUnit id="2539" loc="5.386">̔Αρμονίη δ' ἰάχησε: φιλοκλαύαύτων δὲ γυναικῶν</TextUnit>
    <TextUnit id="2540" loc="5.387">συμφερτὴ βαρύδουπος ὅλον δόμον ἔβπεμεν ἠχώ.</TextUnit>
    <TextUnit id="2541" loc="5.388">Αὐτονόη δ' ὁμόφοιτος ̓Αρισταίῳ παρακοίτῃ</TextUnit>
    <TextUnit id="2542" loc="5.389">ἤιε μαστεύουσα πολύπλανα λείψανα νεκροῦ:</TextUnit>
    <TextUnit id="2543" loc="5.390">εἶδε καὶ οὐ γίνωσκεν ἑὸν γόνον, ἔδρακε μορφὴν</TextUnit>
    <TextUnit id="2544" loc="5.391">δαιδαλέης ἐλάφοιο καὶ οὐκ ἴδεν ἀνδρὸς ὀπωπήν,</TextUnit>
    <TextUnit id="2545" loc="5.392">πολλάκι δ' ἀγνώστοιο παρέστιχεν ὀστέα νεβροῦ</TextUnit>
    <TextUnit id="2546" loc="5.393">ἐν χθονὶ κεκλιμένοιο καὶ οὐ μάθεν: ὀλλυμένου γὰρ</TextUnit>
    <TextUnit id="2547" loc="5.394">παιδὸς ἑοῦ δοκέεσκεν ἰδεῖν βροτοειδέα μορφήν.</TextUnit>
    <TextUnit id="2548" loc="5.395">δύσμορον Αὐτονόην οὐ μέμφομαι: ἀλλοφυῆ γὰρ</TextUnit>
    <TextUnit id="2549" loc="5.396">λείψανα παιδὸς ὄπωπεν, ἀτεκμάρτου δὲ προσώπου</TextUnit>
    <TextUnit id="2550" loc="5.397">γαμφηλὰς ἐνόησε καὶ οὐκ ἴδε κύκλον ὀπωπῆς,</TextUnit>
    <TextUnit id="2551" loc="5.398">καὶ κεράων ἔψαυσε καὶ υἱέος οὐ μάθε κόσην:</TextUnit>
    <TextUnit id="2552" loc="5.399">λεπταλέους πόδας εὗρε καὶ οὐκ ἐφράσσατο ταρσούς,</TextUnit>
    <TextUnit id="2553" loc="5.400">λεπταλέους πόδας εἶδε καὶ οὐκ ἴδε κύκλα πεδίλων.</TextUnit>
    <TextUnit id="2554" loc="5.401">δύσμορον Αὐτονόην οὐ μέμφομαι: οἰχομένου γὰρ</TextUnit>
    <TextUnit id="2555" loc="5.402">ὀφθαλμοὺς βροτέους οὐκ ἔδρακεν, οὐκ ἴδε μορφῆς</TextUnit>
    <TextUnit id="2556" loc="5.403">ἀνδρομέης ἴνδαλμα, καὶ οὐκ ἐνόηδεν ἰούλων</TextUnit>
    <TextUnit id="2557" loc="5.404">ἄνθεϊ πορφυρέῳ κεχαραγμένον ἀνθερεῶνα.</TextUnit>
    <TextUnit id="2558" loc="5.405">φοιταλέοις δὲ πόδεσσι διερχομένη ῥάχιν ὕλης</TextUnit>
    <TextUnit id="2559" loc="5.406">τρηχαλέης ἐπάτησε δυσέμβατα νῶτα κολώνης:</TextUnit>
    <TextUnit id="2560" loc="5.407">λυσιχίτων ἀπέδιλος: ὀριπλανέων δ' ἀπὸ μόχθων</TextUnit>
    <TextUnit id="2561" loc="5.408">νόστιμος εἰς δόμον ἦλθεν: ἐπ' ἀπρήκτῳ δὲ μενοινῇ</TextUnit>
    <TextUnit id="2562" loc="5.409">ἀχνυμένη μόγις εὗδε σὺν αἰνοτόκῳ παρακοίτῃ.</TextUnit>
    <TextUnit id="2563" loc="5.410">ἄμφω δὲ σκιεροῖσιν ἐφωμίλησαν ὀνείροις,</TextUnit>
    <TextUnit id="2564" loc="5.411">ὄμμασιν ἁρπάξαντες ἀηδονίου πτερὸν ̔́Υπνου.</TextUnit>
    <TextUnit id="2565" loc="5.412">ψυχὴ δ' ἠιθέοιο κατηφέι πατρὶ παρέστη</TextUnit>
    <TextUnit id="2566" loc="5.413">στικτὸν ἔχων ἐλάφου σκιόεν δέμας, ἐκ βλεφάρων δὲ</TextUnit>
    <TextUnit id="2567" loc="5.414">ἔμφρονα δάκρυα χεῦε, καὶ ἀνδρομέῃ φάτο φωνῇ:</TextUnit>
    <TextUnit id="2568" loc="5.415">“ ̓͂Ω πάτερ, ὑπνώεις, καὶ ἐμὴν οὐκ οἶδας ἀνάγκην:</TextUnit>
    <TextUnit id="2569" loc="5.416">ἔγρεο καὶ γίνωσκε νόθην ἄγνωστον ὀπωπήν,</TextUnit>
    <TextUnit id="2570" loc="5.417">ἔγρεο καὶ πήχυνε φίλης ἐλάφοιο κεραίην,</TextUnit>
    <TextUnit id="2571" loc="5.418">καὶ κύσον ἔμφρονα θῆρα, τὸν Αὐτονόης τέκε γαστήρ.</TextUnit>
    <TextUnit id="2572" loc="5.419">αὐτὸν ὀπιπεύεις με, τὸν ἔτρεφες: ἀμφότερον γὰρ</TextUnit>
    <TextUnit id="2573" loc="5.420">δέρκεαι ̓Ακταίωνα καὶ ̓Ακταίωνος ἀκούεις.</TextUnit>
    <TextUnit id="2574" loc="5.421">εἰ παλάμην ποθέεις καὶ δάκτυλα παιδὸς ἀφάσσειν,</TextUnit>
    <TextUnit id="2575" loc="5.422">προσθιδίους σκοπίαζε πόδας, καὶ χεῖρα νοήσεις:</TextUnit>
    <TextUnit id="2576" loc="5.423">εἰ κεφαλὴν ποθέεις, κεφαλὴν ἐλάφοιο δοκεύοις:</TextUnit>
    <TextUnit id="2577" loc="5.424">εἰ βροτέους κροτάφους, δολιχάς σκοπίαζε κεραίας:</TextUnit>
    <TextUnit id="2578" loc="5.425">εἰ πόδας ̓Ακταίωνος, ὀπισθιδίην ἴδε χηλήν:</TextUnit>
    <TextUnit id="2579" loc="5.426">εἰ μελέων τρίχας εἶδες, ἐμοὶ γεγάασι χιτῶνες.</TextUnit>
    <TextUnit id="2580" loc="5.427">υἷα, πάτερ, γίνωσκε, τὸν οὐκ ἐσάωσεν ̓Απόλλων:</TextUnit>
    <TextUnit id="2581" loc="5.428">υἷα, πάτερ, στενάχιζε, τὸν οὐκ ἐφύλαξε Κιθαιρών.</TextUnit>
    <TextUnit id="2582" loc="5.429">ἀλλοφυῆ σέο παῖδα κατηφέι κεῦθε κονίῃ:</TextUnit>
    <TextUnit id="2583" loc="5.431">μή σε παραπλάγξειε νόθη καὶ ἄπιστος ὀπωπή:</TextUnit>
    <TextUnit id="2584" loc="5.430">μή τεὸν ἀκτερέιστον ὀλωλότα νεβρὸν ἐάσῃς.</TextUnit>
    <TextUnit id="2585" loc="5.432">αἴθε, πάτερ, με φύλαξας ἀήθεα θηροσυνάων:</TextUnit>
    <TextUnit id="2586" loc="5.433">οὐκ ἂν ἐγὼ πόθον εἶχον ἐρημάδος ἰοχεαίρης,</TextUnit>
    <TextUnit id="2587" loc="5.434">οὐκ ἂν ἐγὼ δέμας εἶδον ̓Ολύμπιον. αἴθε δὲ κούρης</TextUnit>
    <TextUnit id="2588" loc="5.435">θνητῆς εἶχον ἔρωτα: χαμαιγενέας δὲ γυναῖκας</TextUnit>
    <TextUnit id="2589" loc="5.436">καλλείψας ἑτέροισι καὶ ὠκυμόρους ὑμεναίους</TextUnit>
    <TextUnit id="2590" loc="5.437">ἀθανάτην ἐπόθησα: χολωομένης δὲ θεαίνης</TextUnit>
    <TextUnit id="2591" loc="5.438">δεῖπνον ἐμῶν σκυλάκων γενόμην, πάτερ: εἰσὶ κολῶναι</TextUnit>
    <TextUnit id="2592" loc="5.439">μάρτυρες: εἰ σκοπέλοις οὐ πείθεαι, εἴρεο Νύμφας</TextUnit>
    <TextUnit id="2593" loc="5.440">Νηιάδας: δεδάασι δ' ἐμαὶ δρύες: ἰσοτύπους δὲ</TextUnit>
    <TextUnit id="2594" loc="5.441">θῆρας ἐμοὺς ἐρέεινε, καὶ οὓς ἐκάλεσσα νομῆας.</TextUnit>
    <TextUnit id="2595" loc="5.442">ἀλλά, πάτερ, πυμάτην πόρε μοι χάριν, ἀφραδέας δὲ</TextUnit>
    <TextUnit id="2596" loc="5.443">πένθος ἔχων φιλότεκνον ἐμοὺς μὴ κτεῖνε φονῆας,</TextUnit>
    <TextUnit id="2597" loc="5.444">παιδοφόνους οἴκτειρον ἀμεμφέας: ἡμετέραις γὰρ</TextUnit>
    <TextUnit id="2598" loc="5.445">θηρείαις ἀέκοντες ἀπεπλάγχθησαν ὀπωπαῖς.</TextUnit>
    <TextUnit id="2599" loc="5.446">τίς δὲ κύων ἐλάθου ποτὲ φείδεται; ἠὲ τίς ἀνὴρ</TextUnit>
    <TextUnit id="2600" loc="5.447">νεβροφόνοις σκυλάκεσσι χολώεται; ἆ πόσα δειλοὶ</TextUnit>
    <TextUnit id="2601" loc="5.448">κυκλάδας ἔνθα καὶ ἔνθα περιτροχόωσι κολώνας,</TextUnit>
    <TextUnit id="2602" loc="5.449">καὶ νέκυν ἰχνεύουσι, τὸν ἔκτανον: ἐκ βλεφάρων δὲ</TextUnit>
    <TextUnit id="2603" loc="5.450">δάκρυα μὲν προχέουσιν ἐχέφρονα, καὶ ποσὶν ἄκροις</TextUnit>
    <TextUnit id="2604" loc="5.451">δίκτυα πηχύνουσι φιλοστόργῳ τινὶ δεσμῷ</TextUnit>
    <TextUnit id="2605" loc="5.452">ἀνδράσιν ἀχνυμένοισιν ἐοικότες, ἡμετέρῃ δὲ</TextUnit>
    <TextUnit id="2606" loc="5.453">πενθαλέαις ὑλακῇσιν ἐπικλαίουσι χαμεύνῃ.</TextUnit>
    <TextUnit id="2607" loc="5.454">ναί, λίτομαι, μὴ κτεῖνε γοήμονας: ἡμετέρου γὰρ</TextUnit>
    <TextUnit id="2608" loc="5.455">δέρματα λαχνήεντος ἐθηήσαντο προσώπου,</TextUnit>
    <TextUnit id="2609" loc="5.456">οὐδὲ λιταῖς πείθοντο, καὶ οὐκ ἀνέκοψαν ὀδόντας</TextUnit>
    <TextUnit id="2610" loc="5.457">ἀλλοίης ἀίοντες ἐμῆς μυκήματα φωνῆς,</TextUnit>
    <TextUnit id="2611" loc="5.458">καὶ κινυροῖς στομάτεσσιν ἐμὴν ἐρέεινον ἐρίπνην:</TextUnit>
    <TextUnit id="2612" loc="5.459">̔σήμερον ̓Ακταίωνά τις ἥρπασεν, εἴπατε, πέτραι,</TextUnit>
    <TextUnit id="2613" loc="5.460">πῇ δρόμον ἀμφιέπει κεμαδοσσόον, εἴπατε, Νύμφαι.</TextUnit>
    <TextUnit id="2614" loc="5.461">τοῖα κύνες φθέγξαντο: καὶ ἀντιάχησε κολώνη:</TextUnit>
    <TextUnit id="2615" loc="5.462">̔τίς κεμὰς οὐρεσίφοιτος ἔχει κεμαδοσσόον ἄγρην;</TextUnit>
    <TextUnit id="2616" loc="5.463">οὐκ ἔλαφον πυθόμην ἐλαφηβόλον: ἀλλοφυὴς δὲ</TextUnit>
    <TextUnit id="2617" loc="5.464">̓Ακταίων μετάμειπτο καὶ ἔπλετο νεβρὸς ἐχέφρων,</TextUnit>
    <TextUnit id="2618" loc="5.465">ὅς ποτε θῆρας ἔπεφνεν: ὑπ' ἀνδροφόνῳ δὲ καὶ αὐτὸς</TextUnit>
    <TextUnit id="2619" loc="5.466">̓Αγρέος αἷμα φέρων ἀγρεύεται ἰοχεαίρῃ.̓</TextUnit>
    <TextUnit id="2620" loc="5.467">τοῖα μὲν ἀχνυμένων σκυλάκων ἐβόησαν ἐρίπναι.</TextUnit>
    <TextUnit id="2621" loc="5.468">πολλάκι δ' ̓́Αρτεμις εἶπεν ἐμῷ μαστῆρι φονῆι:</TextUnit>
    <TextUnit id="2622" loc="5.469">̔λῆγε, κύων βαρύμοχθε, πολυπλανὲς ἴχνος ἑλίσσων:</TextUnit>
    <TextUnit id="2623" loc="5.470">δίζεαι ̓Ακταίωνα, τὸν ἔνδοθι γαστρὸς ἀείρεις,</TextUnit>
    <TextUnit id="2624" loc="5.471">δίζεαι ̓Ακταίωνα, τὸν ἔκτανες: ἢν ἐθελήσῃς,</TextUnit>
    <TextUnit id="2625" loc="5.472">ὄψεαι ὀστέα μοῦνα τεῆς ἔτι λείψανα φορβῆς.̓</TextUnit>
    <TextUnit id="2626" loc="5.473">ἀλλά, πάτερ, κατὰ κόσμον ἐμὸν μόρον εἰς σὲ βοήσω.</TextUnit>
    <TextUnit id="2627" loc="5.474">θάμνος ἔην τανύφυλλος, ὁ μὲν φυλίης, ὁ δ' ἐλαίης:</TextUnit>
    <TextUnit id="2628" loc="5.475">δειλὸς ἐγώ: φυλίης γὰρ ἐπώνυμον ἔρνος ἐάσας</TextUnit>
    <TextUnit id="2629" loc="5.476">πρέμνον ἐς ἀγχικέλευθον ἀνέδραμον ἁγνὸν ἐλαίης</TextUnit>
    <TextUnit id="2630" loc="5.477">̓Αρτέμιδος χρόα γυμνὸν ἀθηήτοιο δοκεύων.</TextUnit>
    <TextUnit id="2631" loc="5.478">ἀασάμην: διδύμην γὰρ ἀτάσθαλον ὕβριν ἀέξων</TextUnit>
    <TextUnit id="2632" loc="5.479">Παλλάδος εἰς φυτὸν ἦλθον, ἰδεῖν δέμας ἰοχεαίρης</TextUnit>
    <TextUnit id="2633" loc="5.480">τολμηροῖς βλεφάροισιν, ὅθεν βαρύμηνις ἀπειλὴ</TextUnit>
    <TextUnit id="2634" loc="5.481">ἔχραεν ̓Ακταίωνι καὶ ̓Αρτέμιδος καὶ ̓Αθήνης.</TextUnit>
    <TextUnit id="2635" loc="5.482">ἄρτι γὰρ ἱδρώουσα πυραυγέι καύματος ἀτμῷ</TextUnit>
    <TextUnit id="2636" loc="5.483">̓́Αρτεμις εὐκαμάτοιο μετὰ δρόμον ἠθάδος ἄγρης</TextUnit>
    <TextUnit id="2637" loc="5.484">λούετο μὲν καθαροῖσιν ἐν ὕδασι, λουομένης δὲ</TextUnit>
    <TextUnit id="2638" loc="5.485">ὀφθαλμοὺς ἀμάρυσσεν ἐμοὺς ἀντώπιος αἴγλη</TextUnit>
    <TextUnit id="2639" loc="5.486">χιονέας ἀκτῖνας ἀκοντίζουσα ῥεέθροις:</TextUnit>
    <TextUnit id="2640" loc="5.487">φαίης δ', ὡς παρὰ χεῦμα παλίμπορον ̓Ωκεανοῖο</TextUnit>
    <TextUnit id="2641" loc="5.488">ἑσπερίη σελάγιζε δι' ὕδατος ὄμπνια Μήνη.</TextUnit>
    <TextUnit id="2642" loc="5.489">νηιάδες δ' ὀλόλυξαν ὁμήλυδες: ἴαχε Λοξὼ</TextUnit>
    <TextUnit id="2643" loc="5.490">σύνθροον Οὖπιν ἔχουσα, γαληναίῳ δὲ ῥεέθρῳ</TextUnit>
    <TextUnit id="2644" loc="5.491">νηχομένην ἀνέκοψε κασιγνήτην ̔Εκαέργην.</TextUnit>
    <TextUnit id="2645" loc="5.492">καὶ ζόφος ἠερόφοιτος ἐμὰς ἐκάλυψεν ὀπωπάς:</TextUnit>
    <TextUnit id="2646" loc="5.493">ἐκ δὲ φυτοῦ προκάρηνος ἐπωλίσθησα κονίῃ,</TextUnit>
    <TextUnit id="2647" loc="5.494">καὶ λάχον ἐξαπίνης δέμας αἰόλον, ἀντὶ δὲ μορφῆς</TextUnit>
    <TextUnit id="2648" loc="5.495">ἀνδρομέης ἄγνωστον ἐμὸν δέμας ἔσκεπε λάχνη,</TextUnit>
    <TextUnit id="2649" loc="5.496">καὶ κύνες ἀγρευτῆρες ὁμῶς ἐχάραξαν ὀδόντας.</TextUnit>
    <TextUnit id="2650" loc="5.497">σιγήσω τόδε πάντα: τί δεύτερον ἄλγος ἐνίψω;</TextUnit>
    <TextUnit id="2651" loc="5.498">μή σε καὶ ὑπνώοντα πάλιν στοναχῇσι πελάσσω.</TextUnit>
    <TextUnit id="2652" loc="5.499">πολλάκι δένδρον ἐκεῖνο παρέστιχες, ὁππόθι κεῖται</TextUnit>
    <TextUnit id="2653" loc="5.500">λείψανον ̓Ακταίωνος, ὑπὲρ δαπέδου δὲ λυθέντα</TextUnit>
    <TextUnit id="2654" loc="5.501">πολλάκι δαιδαλέοιο παρήλυθες ὀστέα νεβροῦ</TextUnit>
    <TextUnit id="2655" loc="5.502">οἰκτρὰ πολυβρώτων μελέων, μεμερισμένα γαίῃ,</TextUnit>
    <TextUnit id="2656" loc="5.503">ἀλλήλων ἀπάνευθεν. ἐγὼ δέ σοι ἄλλο βοήσω</TextUnit>
    <TextUnit id="2657" loc="5.504">πιστὸν ἐμοῦ θανάτου σημήιον: ἀρχεκάκου γὰρ</TextUnit>
    <TextUnit id="2658" loc="5.505">ὄψεαι ἰοδόκην καὶ ἐμὸν βέλος ἐγγύθι δένδρου,</TextUnit>
    <TextUnit id="2659" loc="5.506">εἰ μὴ καὶ πτερόεντες ἐμορφώθησαν ὀιστοί,</TextUnit>
    <TextUnit id="2660" loc="5.507">εἰ μὴ χωομένη πάλιν ̓́Αρτεμις εἰς φυτὸν ὕλης</TextUnit>
    <TextUnit id="2661" loc="5.508">τόξον ἐμὸν μετάμειψεν, ἐμὴν δ' ἤλλαξε φαρέτρην.</TextUnit>
    <TextUnit id="2662" loc="5.509">ὄλβιος ̓͂Ωτος ἔην, ὅτι μὴ πέλε νεβρὸς ἀλήτης:</TextUnit>
    <TextUnit id="2663" loc="5.510">οὐ κύνες ̓Ωρίωνα κυνοσσόον... αἴθε καὶ αὐτὸν</TextUnit>
    <TextUnit id="2664" loc="5.511">σκορπίος ̓Ακταίωνα κατέκτανεν ὀξέι κέντρῳ.</TextUnit>
    <TextUnit id="2665" loc="5.512">δειλὸς ἐγώ: κενεὴ γὰρ ἐμὸν νόον ἤπαφε φήμη:</TextUnit>
    <TextUnit id="2666" loc="5.513">εἰσαΐων δ', ὅτι Φοῖβος, ἀδελφεὸς ἰοχεαίρης,</TextUnit>
    <TextUnit id="2667" loc="5.514">Κυρήνῃ παρίαυεν, ἐμὸν δ' ἔσπειρε τοκῆα,</TextUnit>
    <TextUnit id="2668" loc="5.515">Αρτεμιν ὠισάμην ἐμφύλιον εἰς γάμον ἕλκειν.</TextUnit>
    <TextUnit id="2669" loc="5.516">καὶ πάλιν εἰσαΐων, ὅτι νυμφίον ἀργέτις ̓Ηὼς</TextUnit>
    <TextUnit id="2670" loc="5.517">ἥρπασεν ̓Ωρίωνα καὶ ̓Ενδυμίωνα Σελήνη,</TextUnit>
    <TextUnit id="2671" loc="5.518">καὶ βροτὸν ̓Ιασίωνα πόσιν προσπτύξατο Δηώ,</TextUnit>
    <TextUnit id="2672" loc="5.519">ὠισάμην, ὅτι τοῖος ἔην νόος ἰοχεαίρης.</TextUnit>
    <TextUnit id="2673" loc="5.520">ἀλλά, πάτερ, κτερέιζε νόθην κεραελκέα μορφήν,</TextUnit>
    <TextUnit id="2674" loc="5.521">μηδὲ λίπῃς ἑτέροισι κυσὶν μέλπηθρα γενέσθαι.</TextUnit>
    <TextUnit id="2675" loc="5.522">ἢν δὲ κατακρύψῃς ἐμὰ λείψανα κοιλάδι γαίῃ,</TextUnit>
    <TextUnit id="2676" loc="5.523">δῶρον ἐμοὶ καὶ τοῦτο χαρίζεο, τόξα καὶ ἰοὺς</TextUnit>
    <TextUnit id="2677" loc="5.524">πῆξον ἐμὸν παρὰ τύμβον, ὅ περ γέρας ἐστὶ θανόντων.</TextUnit>
    <TextUnit id="2678" loc="5.525">ἀλλὰ βέλος καὶ τόξον ἔα, πάτερ, ὅττι βελέμνοις</TextUnit>
    <TextUnit id="2679" loc="5.526">τέρπεται ἰοχέαιρα καὶ ἀγκύλα τόξα τιταίνει.</TextUnit>
    <TextUnit id="2680" loc="5.527">ζωότυπον δ' ἱκέτευε πολύτροπον, ὄφρα χαράξῃ</TextUnit>
    <TextUnit id="2681" loc="5.528">στικτὸν ἐμὸν νόθον εἶδος ἀπ' αὐχένος εἰς πόδας ἄκρους:</TextUnit>
    <TextUnit id="2682" loc="5.529">μοῦνον ἐμοῦ βροτέοιο τύπον τεύξειε προσώπου,</TextUnit>
    <TextUnit id="2683" loc="5.530">πάντες ἵνα γνώωσιν ἐμὴν ψευδήμονα μορφήν.</TextUnit>
    <TextUnit id="2684" loc="5.531">μὴ δέ, πάτερ, γράψειας ἐμὸν μόρον: οὐ δύναται γάρ</TextUnit>
    <TextUnit id="2685" loc="5.532">δακρυχέειν ἐμὸν εἶδος ὁμοῦ καὶ πότμον ὁδίτης.”</TextUnit>
    <TextUnit id="2686" loc="5.533">εἶπεν ὀνειρείη νοερὴ κεμάς, ἀπροϊδὴς δὲ</TextUnit>
    <TextUnit id="2687" loc="5.534">ᾤχετο πωτήεσσα: καὶ Αὐτονόης παρακοίτης</TextUnit>
    <TextUnit id="2688" loc="5.535">ἄνθορεν ὀμφήεντος ἀπορρίψας πτερὸν ̔́Υπνου.</TextUnit>
    <TextUnit id="2689" loc="5.536">ἐκ λεχέων δὲ δάμαρτα πολυπτοίητον ἐγείρας</TextUnit>
    <TextUnit id="2690" loc="5.537">πέφραδε θηρείην κεραελκέα παιδὸς ὀπωπήν,</TextUnit>
    <TextUnit id="2691" loc="5.538">καὶ μύθους ἀγόρευεν, ὅσους φάτο νεβρὸς ἐχέφρων.</TextUnit>
    <TextUnit id="2692" loc="5.539">καὶ γόος ἔπλετο μᾶλλον: ̓Αρισταίοιο δὲ νύμφη</TextUnit>
    <TextUnit id="2693" loc="5.540">ἤιε μαστεύουσα τὸ δεύτερον, ἀχνυμένη δὲ</TextUnit>
    <TextUnit id="2694" loc="5.541">πυκνὰ τανυπρέμνοιο διέστιχεν ἔνδια λόχμης:</TextUnit>
    <TextUnit id="2695" loc="5.542">καὶ κραναῶν στείβουσα δυσέμβατα κύκλα κελεύθων</TextUnit>
    <TextUnit id="2696" loc="5.543">κεῖνο μόγις φυτὸν εὗρε μιαιφόνον, εὗρε καὶ αὐτὴν</TextUnit>
    <TextUnit id="2697" loc="5.544">ἰοδόκην καὶ τόξον ἐρημαίῳ παρὰ δένδρῳ.</TextUnit>
    <TextUnit id="2698" loc="5.545">ὀστέα δ' ἔνθα καὶ ἔνθα χυτῇ μεμερισμένα γαίῃ,</TextUnit>
    <TextUnit id="2699" loc="5.546">λείψανα πεπτηῶτα, μόγις συνελέξατο μήτηρ,</TextUnit>
    <TextUnit id="2700" loc="5.547">καὶ φιλίῃ παλάμῃ γλυκερὴν πήχυνε κεραίην,</TextUnit>
    <TextUnit id="2701" loc="5.548">καὶ κύσεν αἰνομόροιο δασύτριχα χείλεα νεβροῦ.</TextUnit>
    <TextUnit id="2702" loc="5.549">ὀξὺ δὲ κωκύουσα νέκυν τυμβεύσατο μήτηρ,</TextUnit>
    <TextUnit id="2703" loc="5.550">πάντα δέ οἱ παρὰ τύμβον ἐπέγραφεν, ὅσσα τοκῆι</TextUnit>
    <TextUnit id="2704" loc="5.551">ἔννυχος ̓Ακταίωνος ὀνειρείη φάτο φωνή.</TextUnit>
    <TextUnit id="2705" loc="5.552">ὄφρα μὲν ἔβρεμε πένθος ̓Αρισταίοιο μελάθρῳ,</TextUnit>
    <TextUnit id="2706" loc="5.553">τόφρα δὲ καλλίστερνος ̓Εχίονι τίκτεν ̓Αγαύη</TextUnit>
    <TextUnit id="2707" loc="5.554">γηγενέος θρασὺν υἷα θεημάχον: ἀρτιφάτου δὲ</TextUnit>
    <TextUnit id="2708" loc="5.555">πένθεος ἱσταμένοιο φερώνυμος ἔπλετο Πενθεύς.</TextUnit>
    <TextUnit id="2709" loc="5.556">καὶ Νεφέλης μετὰ λέκτρα, μετὰ προτέρους ὑμεναίους</TextUnit>
    <TextUnit id="2710" loc="5.557">εἰς θαλάμους ̓Αθάμαντος ἐκώμασε παρθένος ̓Ινώ:</TextUnit>
    <TextUnit id="2711" loc="5.558">αἰνοπαθῆ δὲ Λέαρχον ἐγείνατο καὶ Μελικέρτην</TextUnit>
    <TextUnit id="2712" loc="5.559">ποντιὰς ἐσσομένη μετανάστιος, οἷα τιθήνη</TextUnit>
    <TextUnit id="2713" loc="5.560">παιδοκόμος Βρομίοιο φερέσβιος: ἀμφοτέροις γὰρ</TextUnit>
    <TextUnit id="2714" loc="5.561">μαζὸν ἕνα ξύνωσε Παλαίμονι καὶ Διονύσῳ.</TextUnit>
    <TextUnit id="2715" loc="5.562">καὶ Σεμέλη πεφύλακτο φαεινοτέροις ὑμεναίοις:</TextUnit>
    <TextUnit id="2716" loc="5.563">ἤδη γὰρ μενέαινε νέον Διόνυσον ἀέξειν,</TextUnit>
    <TextUnit id="2717" loc="5.564">ταυροφυὲς μίμημα παλαιγενέος Διονύσου,</TextUnit>
    <TextUnit id="2718" loc="5.565">αἰνομόρου Ζαγρῆος ἔχων πόθον ὑψιμέδων Ζεύς,</TextUnit>
    <TextUnit id="2719" loc="5.566">ὃν τέκε Περσεφόνεια δρακοντείῃ Διὸς εὐνῇ</TextUnit>
    <TextUnit id="2720" loc="5.567">σύγγαμος οὐδαίοιο μελαγχλαίνου ψευδήμονα μορφήν,</TextUnit>
    <TextUnit id="2721" loc="5.568">Ζεὺς ὅτε πουλυέλικτος, ἔχων ψευδήμονα μορφήν,</TextUnit>
    <TextUnit id="2722" loc="5.569">μείλιχος ἱμερόεντι δράκων κυκλούμενος ὁλκῷ</TextUnit>
    <TextUnit id="2723" loc="5.570">Περσεφόνης σύλησεν ἀνυμφεύτοιο κορείην</TextUnit>
    <TextUnit id="2724" loc="5.571">κευθομένης, ὅτε πάντες, ὅσοι ναετῆρες ̓Ολύμπου,</TextUnit>
    <TextUnit id="2725" loc="5.572">παιδὶ μιῇ θέλγοντο καὶ ἀγχιγάμου περὶ κούρης</TextUnit>
    <TextUnit id="2726" loc="5.573">Κυπριδίην ἔριν εἶχον ἀσυλήτων ὑμεναίων</TextUnit>
    <TextUnit id="2727" loc="5.574">δωροφόροι: μή πω δὲ μολὼν ἐπὶ δέμνια Πειθοῦς</TextUnit>
    <TextUnit id="2728" loc="5.575">ῥάβδον ἑὴν ἐτίταινε γέρας θαλαμηπόλον ̔Ερμῆς,</TextUnit>
    <TextUnit id="2729" loc="5.576">ὤρεγε δ' ἕδνα γάμοιο λύρην εὔυμνον ̓Απόλλων,</TextUnit>
    <TextUnit id="2730" loc="5.577">καὶ δόρυ καὶ θώρηκα γαμήλιον ὤπασεν ̓́Αρης</TextUnit>
    <TextUnit id="2731" loc="5.578">ἀσπίδα δῶρον ἄγων νυμφήιον, εὐκελάδου δὲ</TextUnit>
    <TextUnit id="2732" loc="5.579">Λήμνιος ἀρτιτέλεστον ἔτι πνείοντα καμίνου</TextUnit>
    <TextUnit id="2733" loc="5.580">ποικίλον ὁρμὸν ἔτεινε πολύχροον ἀμφιγυήεις:</TextUnit>
    <TextUnit id="2734" loc="5.581">ἤδη γὰρ προτέρην ἀέκων ἠρνήσατο νύμφην</TextUnit>
    <TextUnit id="2735" loc="5.582">̓́Αρεϊ βακχευθεῖσαν ὀπιπεύων ̓Αφροδίτην:</TextUnit>
    <TextUnit id="2736" loc="5.583">δείκνυε καὶ μακάρεσσι γαμοκλόπον ἅρπαγα λέκτρων,</TextUnit>
    <TextUnit id="2737" loc="5.584">ἀγγελίῃ Φαέθοντος ἀραχναίῳ τινὶ δεσμῷ</TextUnit>
    <TextUnit id="2738" loc="5.585">γυμνῇ γυμνὸν ̓́Αρηα περισφίγξας ̓Αφροδίτῃ.</TextUnit>
    <TextUnit id="2739" loc="5.586">Ζεύς δὲ πατὴρ πολὺ μᾶλλον ἐθέλγετο Περσεφονείῃ:</TextUnit>
    <TextUnit id="2740" loc="5.587">καὶ Διὶ παπταίνοντι φυῆς εὐπάρθενον ἥβην</TextUnit>
    <TextUnit id="2741" loc="5.588">ὀφθαλμὸς προκέλευθος ἐγίνετο πομπὸς ̓Ερώτων,</TextUnit>
    <TextUnit id="2742" loc="5.589">Περσεφόνης ἀκόρητος: ὑπὸ κραδίην δέ οἱ αἰεὶ</TextUnit>
    <TextUnit id="2743" loc="5.590">λαίλαπες ἐρροίζησαν ἀκοιμήτοιο μερίμνης:</TextUnit>
    <TextUnit id="2744" loc="5.591">καὶ Παφίης κατὰ βαιὸν ἀνήπτετο μείζονι πυρσῷ</TextUnit>
    <TextUnit id="2745" loc="5.592">ἐξ ὀλίγου σπινθῆρος: ἐπ' εὐκόλπῳ δὲ θεαίνῃ</TextUnit>
    <TextUnit id="2746" loc="5.593">Ζηνὸς ἐρωμανέοντος ἐδουλώθησαν ὀπωπαί.</TextUnit>
    <TextUnit id="2747" loc="5.594">καί ποτε χαλκὸν ἔχουσα διαυγέα τέρπετο κούρη</TextUnit>
    <TextUnit id="2748" loc="5.595">κάλλεος ἀντιτύποιο δικασπόλον, αὐτομάτῳ δὲ</TextUnit>
    <TextUnit id="2749" loc="5.596">σιγαλέῳ κήρυκι τύπον πιστώσατο μορφῆς</TextUnit>
    <TextUnit id="2750" loc="5.597">ψευδαλέον σκιόεντι δέμας κρίνουσα κατόπτρῳ,</TextUnit>
    <TextUnit id="2751" loc="5.598">μιμηλὴν δ' ἐγέλασσεν ἐς εἰκόνα: Περσεφόνη δὲ</TextUnit>
    <TextUnit id="2752" loc="5.599">αὐτοχάρακτον ἄγαλμα διοπτεύουσα προσώπου</TextUnit>
    <TextUnit id="2753" loc="5.600">ψευδομένης νόθον εἶδος ἐδέρκετο Περσεφονείης:</TextUnit>
    <TextUnit id="2754" loc="5.601">καί ποτε διψαλέοιο πυραυγέι καύματος ἀτμῷ</TextUnit>
    <TextUnit id="2755" loc="5.602">καρφαλέης φεύγουσα μεσημβρινὸν ἴχνιον ̔́Ωρης</TextUnit>
    <TextUnit id="2756" loc="5.603">κερκίδος ἱστοπόνων καμάτων ἀμπαύετο κούρη,</TextUnit>
    <TextUnit id="2757" loc="5.604">καὶ διεροὺς ἱδρῶτας ἀποσμήξασα προσώπου,</TextUnit>
    <TextUnit id="2758" loc="5.605">σφιγγομένην στέρνοισι σαόφρονα λύσατο μίτρην,</TextUnit>
    <TextUnit id="2759" loc="5.606">καὶ χρόα λυσιπόνοισι καθικμαίνουσα λοετροῖς</TextUnit>
    <TextUnit id="2760" loc="5.607">πηγαίῳ πεφόρητο καταψύχοντι ῥεέθρῳ,</TextUnit>
    <TextUnit id="2761" loc="5.608">νήματα καλλείψασα πεπαρμένα Παλλάδος ἱστῷ.</TextUnit>
    <TextUnit id="2762" loc="5.609">οὐδὲ Διὸς λάθεν ὄμμα πανόψιον: ἀσκεπέος δὲ</TextUnit>
    <TextUnit id="2763" loc="5.610">λουομένης ὅλον εἶδος ἐδέρκετο Περσεφονείης:</TextUnit>
    <TextUnit id="2764" loc="5.611">οὐ τόσον ἱμείρων ἐπεμήνατο Κυπρογενείῃ,</TextUnit>
    <TextUnit id="2765" loc="5.612">ἣν ποθέων ἀκίχητα γονὴν ἔσπειρεν ἀρούρῃ</TextUnit>
    <TextUnit id="2766" loc="5.613">θερμὸν ἀκοντίζων αὐτόσσυτον ἀφρὸν ̓Ερώτων,</TextUnit>
    <TextUnit id="2767" loc="5.614">ἔνθεν ἀεξιτόκοιο κεραστίδος ἔνδοθι Κύπρου</TextUnit>
    <TextUnit id="2768" loc="5.615">Φηρῶν εὐκεράων διδυμόχροος ἤνθεε φύτλη.</TextUnit>
    <TextUnit id="2769" loc="5.616">καὶ μεδέων κόσμοιο καὶ οὐρανὸν ἡνιοχεύων</TextUnit>
    <TextUnit id="2770" loc="5.617">εἰς πόθον αὐχένα κάμψεν ὁ τηλίκος: οὐδὲ κεραυνοί,</TextUnit>
    <TextUnit id="2771" loc="5.618">οὐ στεροπὴ χραίσμησε κορυσσομένης ̓Αφροδίτης:</TextUnit>
    <TextUnit id="2772" loc="5.619">̔́Ηρης δ' οἶκον ἔλειπε, λέχος δ' ἀπέειπε Διώνης,</TextUnit>
    <TextUnit id="2773" loc="5.620">Δηοῦς ῥῖψεν ἔρωτα, Θέμιν φύγε, κάλλιπε Λητώ,</TextUnit>
    <TextUnit id="2774" loc="5.621">μούνης δ' εἰς ὑμέναιον ἐθέλγετο Περσεφονείης.</TextUnit>
    <TextUnit id="2775" loc="6.1">οὐδὲ πατὴρ τότε μοῦνος ἔχεν πόθον: ἀλλὰ καὶ αὐτοὶ</TextUnit>
    <TextUnit id="2776" loc="6.2">ἓν βέλος ἶσον ἔχοντες, ὅσοι ναετῆρες ̓Ολύμπου,</TextUnit>
    <TextUnit id="2777" loc="6.3">Δηῴης ὑμέναιον ἑεδνώσαντο θεαίνης.</TextUnit>
    <TextUnit id="2778" loc="6.4">ἔνθα σέλας ῥοδέοιο διαλλάξασα προσώπου</TextUnit>
    <TextUnit id="2779" loc="6.5">ἄλγεσι κυμαίνοντα νόον μαστίζετο Δηώ:</TextUnit>
    <TextUnit id="2780" loc="6.6">καὶ κεφαλῆς γονόεσσαν ἀπεσφήκωσε καλύπτρην,</TextUnit>
    <TextUnit id="2781" loc="6.7">αὐχενίης λύσασα καθειμένα βόστρυχα χαίτης,</TextUnit>
    <TextUnit id="2782" loc="6.8">παιδὶ περιφρίσσουσα: βαρυνομένης δὲ θεαίνης</TextUnit>
    <TextUnit id="2783" loc="6.9">δάκρυσιν αὐτοχύτοισι καθικμαίνοντο παρειαί,</TextUnit>
    <TextUnit id="2784" loc="6.10">ὅττι τόσους μνηστῆρας ἑνὶ φλογόεντι βελέμνῳ</TextUnit>
    <TextUnit id="2785" loc="6.11">εἰς ἔριν οἰστρηθέντας ὁμοζήλων ὑμεναίων</TextUnit>
    <TextUnit id="2786" loc="6.12">ξυνὸς ̓́Ερως βάκχευεν, ἁμιλλητῆρας ̓Ερώτων:</TextUnit>
    <TextUnit id="2787" loc="6.13">πάντας μὲν τρομέεσκε, τὸ δὲ πλέον ὄμπνια μήτηρ</TextUnit>
    <TextUnit id="2788" loc="6.14">παιδὸς ἔχειν ̔́Ηφαιστον ἐδείδιε χωλὸν ἀκοίτην.</TextUnit>
    <TextUnit id="2789" loc="6.15">καὶ δόμον ̓Αστραίοιο μετέστιχεν εὔποδι ταρσῷ,</TextUnit>
    <TextUnit id="2790" loc="6.16">δαίμονος ὀμφήεντος: ὀπισθοπόρων δὲ κομάων</TextUnit>
    <TextUnit id="2791" loc="6.17">ἄπλοκον ἀσταθέεσσιν ἐσείετο βόστρυχον αὔραις.</TextUnit>
    <TextUnit id="2792" loc="6.18">τὴν μὲν ἰδὼν ἤγγειλεν ̔Εωσφόρος: εἰσαΐων δὲ</TextUnit>
    <TextUnit id="2793" loc="6.19">ὦρτο γέρων ̓Αστραῖος: ὁ μὲν γραμμῇσι χαράσσων</TextUnit>
    <TextUnit id="2794" loc="6.20">κυανέην ἐνέπασσε κόνιν περὶ νῶτα τραπέζης,</TextUnit>
    <TextUnit id="2795" loc="6.21">καὶ τυπόων ἑλικηδὸν ὑπ' ἀγκυλόδοντι σιδήρῳ</TextUnit>
    <TextUnit id="2796" loc="6.22">πυθμένα τετράπλευρον ἐπέγραφεν αἴθοπι τέφρῃ,</TextUnit>
    <TextUnit id="2797" loc="6.23">καὶ τύπον ἄλλον ἔτευξεν ἰσογλώχινι τριγώνῳ.</TextUnit>
    <TextUnit id="2798" loc="6.24">ἀλλὰ τὰ μὲν μεθέηκε καὶ ἤλυθεν ἄγχι θυράων</TextUnit>
    <TextUnit id="2799" loc="6.25">ἀντιόων Δήμητρι: διεσσυμένων δὲ μελάθρου</TextUnit>
    <TextUnit id="2800" loc="6.26">ἕσπερος ἡγεμόνευε, καὶ εἰς θρόνον ἵδρυε Δηὼ</TextUnit>
    <TextUnit id="2801" loc="6.27">πατρὸς ἑοῦ παρὰ θῶκον: ὁμοστόργῳ δὲ μενοινῇ</TextUnit>
    <TextUnit id="2802" loc="6.28">νεκταρέου κεράσαντες ἀπὸ κρητῆρος ̓Αῆται</TextUnit>
    <TextUnit id="2803" loc="6.29">δαίμονα λυσιπόνοισιν ἐδεικανόωντο κυπέλλοις</TextUnit>
    <TextUnit id="2804" loc="6.30">υἱέες ̓Αστραίοιο: πιεῖν δ' ἠρνήσατο Δηὼ</TextUnit>
    <TextUnit id="2805" loc="6.31">Περσεφόνης μεθύουσα μεληδόνι: μουνοτόκοι γὰρ</TextUnit>
    <TextUnit id="2806" loc="6.32">τηλυγέτους διὰ παῖδας ἀεὶ τρομέουσι τοκῆες:</TextUnit>
    <TextUnit id="2807" loc="6.33">ἀλλὰ μόγις παρέπεισεν ἀναινομένην ἔτι Δηὼ</TextUnit>
    <TextUnit id="2808" loc="6.34">ἡδυεπὴς ̓Αστραῖος ἔχων θελξίφρονα Πειθώ.</TextUnit>
    <TextUnit id="2809" loc="6.35">ἔνθα γέρων μέγα δεῖπνον ἐπήρτυεν, ὄφρα μερίμνας</TextUnit>
    <TextUnit id="2810" loc="6.36">θυμοδακεῖς Δήμητρος ἀποσκεδάσειε τραπέζῃ.</TextUnit>
    <TextUnit id="2811" loc="6.37">καὶ πίσυρες λαγόνεσσι καθαψάμενοι τελαμῶνας</TextUnit>
    <TextUnit id="2812" loc="6.38">πατρὸς ὑποδρηστῆρες ἐμιτρώθησαν ̓Αῆται:</TextUnit>
    <TextUnit id="2813" loc="6.39">νεκταρέῳ δὲ κύπελλα παρὰ κρητῆρι τιταίνων</TextUnit>
    <TextUnit id="2814" loc="6.40">εὖρος ἐῳνοχόει, προχόῳ δ' ἐπιδόρπιον ὕδωρ</TextUnit>
    <TextUnit id="2815" loc="6.41">εἶχε Νότος, Βορέης δὲ φέρων ἐπέθηκε τραπέζῃ</TextUnit>
    <TextUnit id="2816" loc="6.42">ἀμβροσίην, Ζέφυρος δὲ περιθλίβων θρόον αὐλοῦ</TextUnit>
    <TextUnit id="2817" loc="6.43">εἰαρινοῖς δονάκεσσι μελίζετο θῆλυς ̓Αήτης:</TextUnit>
    <TextUnit id="2818" loc="6.44">καὶ στεφάνους ἔπλεξεν ̔Εωσφόρος ἄνθεα δήσας</TextUnit>
    <TextUnit id="2819" loc="6.45">ὀρθρινοῖς κομόωντα δροσιζομένοισι κορύμβοις:</TextUnit>
    <TextUnit id="2820" loc="6.46">καὶ νυχίου λαμπτῆρος ἐθήμονα πυρσὸν ἀείρας</TextUnit>
    <TextUnit id="2821" loc="6.47">ἕσπερος ὀρχηστῆρι ποδῶν ἐλελίζετο ταρσῷ</TextUnit>
    <TextUnit id="2822" loc="6.48">πάλλων καμπύλον ἴχνος, ἐπεὶ πέλε πομπὸς ̓Ερώτων,</TextUnit>
    <TextUnit id="2823" loc="6.49">καὶ σκαρθμῷ μεμέλητο χοροπλεκέων ὑμεναίων.</TextUnit>
    <TextUnit id="2824" loc="6.50">ἀλλ' ὅτε δὴ μετὰ δαῖτα θεὰ κεκόρητο χορείης</TextUnit>
    <TextUnit id="2825" loc="6.51">σεισαμένη βαρὺ κέντρον ἀμερσινόοιο μερίμνης,</TextUnit>
    <TextUnit id="2826" loc="6.52">μαντοσύνην ἐρέεινε, φιλοστόργου δὲ γεραιοῦ</TextUnit>
    <TextUnit id="2827" loc="6.53">λαιῇ μὲν παλάμῃ γονάτων θίγε, λισσομένη δὲ</TextUnit>
    <TextUnit id="2828" loc="6.54">δεξιτερῇ ψαύεσκε βαθυσμήριγγος ὑπήνης:</TextUnit>
    <TextUnit id="2829" loc="6.55">καὶ πολέας μνηστῆρας ἑῆς μυθήσατο κούρης</TextUnit>
    <TextUnit id="2830" loc="6.56">θέσφατα μαστεύουσα παρήγορα: μαντοσύναι γὰρ</TextUnit>
    <TextUnit id="2831" loc="6.57">ἐλπίσιν ἐσσομένῃσιν ὑποκλέπτουσιν ἀνίας.</TextUnit>
    <TextUnit id="2832" loc="6.58">οὐδὲ γέρων ̓Αστραῖος ἀναίνετο: μουνοτόκου δὲ</TextUnit>
    <TextUnit id="2833" loc="6.59">κούρης ἀρτιλόχευτα γενέθλια μέτρα νοήσας</TextUnit>
    <TextUnit id="2834" loc="6.60">καὶ χρόνον οὐ πταίοντα καὶ ἀπλανέος δρόμον ̔́Ωρης</TextUnit>
    <TextUnit id="2835" loc="6.61">ἀρχεγόνου, κάμψας δὲ μετάτροπα δάκτυλα χειρῶν</TextUnit>
    <TextUnit id="2836" loc="6.62">ἀμφὶ παλιννόστοιο μετήλυδα κύκλον ἀριθμοῦ</TextUnit>
    <TextUnit id="2837" loc="6.63">ἐκ παλάμης παλάμῃ διεμέτρεε δίζυγι παλμῷ:</TextUnit>
    <TextUnit id="2838" loc="6.64">καί οἱ κεκλομένῳ θεράπων εὔκυκλον ἀείρας</TextUnit>
    <TextUnit id="2839" loc="6.65">σφαῖραν ἑλισσομένην, τύπον αἰθέρος, εἰκόνα κόσμου,</TextUnit>
    <TextUnit id="2840" loc="6.66">̓Αστερίων παρέθηκε λαβὼν ἐπὶ πώματι χηλοῦ.</TextUnit>
    <TextUnit id="2841" loc="6.67">ἔνθα γέρων πεπόνητο, καὶ ἄξονος ἄκρον ἑλίσσων</TextUnit>
    <TextUnit id="2842" loc="6.68">ζῳδιακὸν περὶ κύκλον ἑὴν ἐτίταινεν ὀπωπὴν</TextUnit>
    <TextUnit id="2843" loc="6.69">λεύσσων ἔνθα καὶ ἔνθα καὶ ἀπλανέας καὶ ἀλήτας:</TextUnit>
    <TextUnit id="2844" loc="6.70">καὶ πόλον ἀμφελέλιζε: πολυστροφάλιγγι δὲ ῥιπῇ</TextUnit>
    <TextUnit id="2845" loc="6.71">εἰς δρόμον ἀστήρικτον ἀτέρμονι κάμπτετο νύσσῃ</TextUnit>
    <TextUnit id="2846" loc="6.72">ἄστρασι ποιητοῖσι νόθος κυκλούμενος αἰθήρ,</TextUnit>
    <TextUnit id="2847" loc="6.73">ἄξονι μεσσατίῳ τετορημένος: εὗρε δὲ δαίμων</TextUnit>
    <TextUnit id="2848" loc="6.74">σφαῖραν ἰδὼν στεφανηδόν, ὅτι πλήθοντι προσώπῳ</TextUnit>
    <TextUnit id="2849" loc="6.75">ἀγκύλα συνδέσμοιο διέτρεχε νῶτα Σελήνη,</TextUnit>
    <TextUnit id="2850" loc="6.76">καὶ Φαέθων ἰσόμοιρος ἔην ἀντώπιδι Μήνῃ</TextUnit>
    <TextUnit id="2851" loc="6.77">κέντρῳ ὑποχθονίῳ πεφορημένος, ἀχλυόεις δὲ</TextUnit>
    <TextUnit id="2852" loc="6.78">κῶνος ἀερσιπότητος ἀπὸ χθονὸς ὀξὺς ἀνέρπων</TextUnit>
    <TextUnit id="2853" loc="6.79">ἀντίτυπον Φαέθοντος ὅλην ἐκάλυψε Σελήνην:</TextUnit>
    <TextUnit id="2854" loc="6.80">καὶ γαμίης φιλότητος ἁμιλλητῆρας ἀκούων</TextUnit>
    <TextUnit id="2855" loc="6.81">̓́Αρεα δίζετο μᾶλλον, ὑπὲρ δυτικοῦ δὲ μελάθρου</TextUnit>
    <TextUnit id="2856" loc="6.82">φῶρα γάμων ἐνόησε σὺν ἀστέρι Κυπρογενείης</TextUnit>
    <TextUnit id="2857" loc="6.83">ἑσπερίῳ: καὶ κλῆρον ἐπώνυμον εὗρε τοκήων</TextUnit>
    <TextUnit id="2858" loc="6.84">παρθενικῆς ἀστραῖον ὑπὸ στάχυν: ἀμφὶ δ' ἄρ' αὐτῷ</TextUnit>
    <TextUnit id="2859" loc="6.85">ὀμβροτόκου Κρονίδαο Φαεσφόρος ἔτρεχεν ἀστήρ.</TextUnit>
    <TextUnit id="2860" loc="6.86">ἀλλ' ὅτε πάντα νόησεν ἀριθμήσας ἴτυν ἄστρων,</TextUnit>
    <TextUnit id="2861" loc="6.87">σφαῖραν ἀειδίνητον ἀνέκρυφε κοιλάδι κίστῃ,</TextUnit>
    <TextUnit id="2862" loc="6.88">σφαῖραν ποικιλόνωτον: ἀνειρομένῃ δὲ θεαίνῃ</TextUnit>
    <TextUnit id="2863" loc="6.89">τριπλόον ὀμφαίης ἀνερεύγετο θέσφατον ἠχοῦς:</TextUnit>
    <TextUnit id="2864" loc="6.90">“Δημῆτερ φιλότεκνος, ὑπὸ σκιοειδέι κώνῳ</TextUnit>
    <TextUnit id="2865" loc="6.91">κλεπτομένης ἀκτῖνος ἀφωτίστοιο Σελήνης</TextUnit>
    <TextUnit id="2866" loc="6.92">νυμφίον ἁρπακτῆρα φυλάσσεο Περσεφονείης</TextUnit>
    <TextUnit id="2867" loc="6.93">κρυπτὸν ἀσυλήτοιο τεῆς ληίστορα κούρης,</TextUnit>
    <TextUnit id="2868" loc="6.94">εἰ λίνα Μοιράων ἐπιπείθεται: ἀπροϊδῆ δὲ</TextUnit>
    <TextUnit id="2869" loc="6.95">ἀθρήσεις πρὸ γάμοιο νόθον λαθραῖον ἀκοίτην</TextUnit>
    <TextUnit id="2870" loc="6.96">θηρομιγῆ δολόμητιν, ἐπεὶ δυτικῷ παρὰ κέντρῳ</TextUnit>
    <TextUnit id="2871" loc="6.97">σὺν Παφίῃ στείχοντα γαμοκλόπον ̓́Αρεα λεύσσω,</TextUnit>
    <TextUnit id="2872" loc="6.98">ἀμφοτέροις δὲ Δράκοντα παραντέλλοντα δοκεύω.</TextUnit>
    <TextUnit id="2873" loc="6.99">ὀλβίστην ἐνέπω σε: σὺ γὰρ τετράζυγι κόσμῳ</TextUnit>
    <TextUnit id="2874" loc="6.100">ἔσσεαι ἀγλαόκαρπος, ὅτι χθονὶ καρπὸν ὀπάσσεις</TextUnit>
    <TextUnit id="2875" loc="6.101">ἀτρυγέτῳ: κούρης γὰρ ὑπὲρ κλήροιο τοκήων</TextUnit>
    <TextUnit id="2876" loc="6.102">παρθένος ̓Αστραίη σταχυώδεα χεῖρα τιταίνει.”</TextUnit>
    <TextUnit id="2877" loc="6.103">ὣς φάμενος μαντῷον ὑπὸ στόμα κοίμισεν ὀμφήν.</TextUnit>
    <TextUnit id="2878" loc="6.104">ἀλλ' ὅτε Δημήτηρ δρεπανηφόρος ἐλπίδα καρπῶν</TextUnit>
    <TextUnit id="2879" loc="6.105">ἐσσομένων ἤκουσε καὶ αὐτοκέλευστον ἀκοίτην</TextUnit>
    <TextUnit id="2880" loc="6.106">τηλυγέτης ἀδμῆτος ἀνέγγυον ἅρπαγα κούρης,</TextUnit>
    <TextUnit id="2881" loc="6.107">ἔστενε μειδιόωσα: δι' ὑψιπόρου δὲ κελεύθου</TextUnit>
    <TextUnit id="2882" loc="6.108">οἶκον εὸν σπεύδουσα κατηφέι δύσατο ταρσῷ</TextUnit>
    <TextUnit id="2883" loc="6.109">καὶ ζυγὸν εὐδίνητον ἐχιδναίῃ παρὰ φάτνῃ</TextUnit>
    <TextUnit id="2884" loc="6.110">ἀμφιταλαντεύσασα λόφῳ διδυμάονι θηρῶν</TextUnit>
    <TextUnit id="2885" loc="6.111">ἄζυγας ἑρπηστῆρας ἐπεσφήκωσε λεπάδνῳ:</TextUnit>
    <TextUnit id="2886" loc="6.112">καὶ γένυν ἀγκυλόδοντι περισφίγγουσα χαλινῷ</TextUnit>
    <TextUnit id="2887" loc="6.113">ξανθοφυὴς βλοσυροῖο δι' ἅρματος ἤγαγε Δηὼ</TextUnit>
    <TextUnit id="2888" loc="6.114">παῖδα καλυπτομένην νεφέλης κυανάμπυκι μίτρῃ,</TextUnit>
    <TextUnit id="2889" loc="6.115">καὶ κτύπον ἀντικέλευθον ἐπιβρομέοντος ἀπήνῃ</TextUnit>
    <TextUnit id="2890" loc="6.116">θηρονόμῳ μάστιγι κατερροίζησε Βορῆος,</TextUnit>
    <TextUnit id="2891" loc="6.117">ἠερίης ἱππηδὸν ἐπεσσυμένων δρόμον αὔρης</TextUnit>
    <TextUnit id="2892" loc="6.118">ἀσταθέων πτερὰ κοῦφα περιστέλλουσα δρακόντων</TextUnit>
    <TextUnit id="2893" loc="6.119">ἀμφὶ κέρας Λιβυκοῖο παλίσσυτον ̓Ωκεανοῖο.</TextUnit>
    <TextUnit id="2894" loc="6.120">Δικταίης δ' ἀίουσα μέλος κορυθαιόλον ἠχοῦς</TextUnit>
    <TextUnit id="2895" loc="6.121">Κρῆτα χορὸν παράμειβε βαρυσμαράγοιο βοείης</TextUnit>
    <TextUnit id="2896" loc="6.122">νῶτα περισκαίροντα κυβιστητῆρι σιδήρῳ.</TextUnit>
    <TextUnit id="2897" loc="6.123">καί τινα λάινον οἶκον ἐποπτεύουσα θεαίνη</TextUnit>
    <TextUnit id="2898" loc="6.124">Σικελίης τριλόφοιο Πελωρίδα δύσατο πέτρην</TextUnit>
    <TextUnit id="2899" loc="6.125">̓Αδριάδας παρὰ θῖνας, ὅπῃ χύσις ἄστατος ἅλμης</TextUnit>
    <TextUnit id="2900" loc="6.126">εἰς δύσιν ἑλκομένη περικάμπτεται εἴκελος ἅρπῃ,</TextUnit>
    <TextUnit id="2901" loc="6.127">εἰς Λίβα πομπεύουσα Βορειόθεν ἀγκύλον ὕδωρ:</TextUnit>
    <TextUnit id="2902" loc="6.128">καί, Κυανῆν ὅθι πυκνὰ ῥόος χυτλώσατο κούρην</TextUnit>
    <TextUnit id="2903" loc="6.129">κρηναίῳ στροφάλιγγι χέων ὀπτήριον ὕδωρ,</TextUnit>
    <TextUnit id="2904" loc="6.130">γείτονα κόλπον ὄπωπεν ἰσοσταθέοντα μελάθρῳ,</TextUnit>
    <TextUnit id="2905" loc="6.131">λαϊνέης ὀρόφοιο περιστεφθέντα καλύπτρῃ,</TextUnit>
    <TextUnit id="2906" loc="6.132">ὃν φύσις ἐθρίγκωσε χαραδραίῳ πυλεῶνι</TextUnit>
    <TextUnit id="2907" loc="6.133">λάινον ἱστὸν ἔχοντα μεμηλότα γείτοσι Νύμφαις.</TextUnit>
    <TextUnit id="2908" loc="6.134">καὶ θεὸς ὀρφναίοιο διερπύζουσα μελάθρου</TextUnit>
    <TextUnit id="2909" loc="6.135">παῖδα πολυσφρήγιστον ἐνέκρυφε φωλάδι πέτρῃ:</TextUnit>
    <TextUnit id="2910" loc="6.136">λυσαμένη δὲ δράκοντας ἐυπτερύγων ἀπὸ δίφρων</TextUnit>
    <TextUnit id="2911" loc="6.137">τὸν μὲν δεξιτεροῖο παρὰ πρηῶνα θυρέτρου,</TextUnit>
    <TextUnit id="2912" loc="6.138">τὸν δὲ λιθογλώχινα πύλης παρὰ λαιὸν ὀχῆα</TextUnit>
    <TextUnit id="2913" loc="6.139">στῆσεν ἀθηήτοιο φυλάκτορα Περσεφονείης:</TextUnit>
    <TextUnit id="2914" loc="6.140">κεῖθι δὲ Καλλιγένειαν, ἑὴν εὔπαιδα τιθήνην,</TextUnit>
    <TextUnit id="2915" loc="6.141">κάλλιπε σὺν ταλάροισι, καὶ ὁππόσα θήλεϊ φύτλῃ</TextUnit>
    <TextUnit id="2916" loc="6.142">Παλλάδος εὐπαλάμοιο νέμει ταλασήιος ἱδρώς:</TextUnit>
    <TextUnit id="2917" loc="6.143">καὶ ποσὶν ἠέρα τέμνεν, ἐρημονόμοις δὲ φυλάξαι</TextUnit>
    <TextUnit id="2918" loc="6.144">καμπύλα πετραίῃσιν ἐπέτρεπεν ἅρματα Νύμφαις.</TextUnit>
    <TextUnit id="2919" loc="6.145">ἀμφὶ δὲ καρχαρόδοντα γένυν πεπόνητο σιδήρου</TextUnit>
    <TextUnit id="2920" loc="6.146">εἰροκόμῳ ξαίνουσα περὶ κτενὶ λήνεα κούρη,</TextUnit>
    <TextUnit id="2921" loc="6.147">ἠλακάτῃ δ' ἐνέλισσε: πολυστροφάδεσσι δὲ ῥιπαῖς</TextUnit>
    <TextUnit id="2922" loc="6.148">εἰλυφόων ἄτρακτος ἕλιξ βητάρμονι παλμῷ</TextUnit>
    <TextUnit id="2923" loc="6.149">νηθομένων ἐχόρευε μίτων κυκλούμενος ὁλκῷ:</TextUnit>
    <TextUnit id="2924" loc="6.150">καὶ ποσὶ φοιταλέοισι παλίνδρομος ἄκρον ἀπ' ἄκρου</TextUnit>
    <TextUnit id="2925" loc="6.151">πρωτοπαγῆ ποίησε διάσματα, φάρεος ἀρχήν,</TextUnit>
    <TextUnit id="2926" loc="6.152">ἱστῷ δ' ἀμφὶς ἕλισσεν: ὕφαινε δὲ κερκίδι κούρη</TextUnit>
    <TextUnit id="2927" loc="6.153">πηνίον ἐξέλκουσα παρὲκ μίτον, ἀμφὶ δὲ πέπλῳ</TextUnit>
    <TextUnit id="2928" loc="6.154">γνωτὴν ἰστοτέλειαν ἑὴν ἐλίγαινεν ̓Αθήνην.</TextUnit>
    <TextUnit id="2929" loc="6.155">παρθένε Περσεφόνεια, σὺ δ' οὐ γάμον εὗρες ἀλύξαι,</TextUnit>
    <TextUnit id="2930" loc="6.156">ἀλλὰ δρακοντείοισιν ἐνυμφεύθης ὑμεναίοις,</TextUnit>
    <TextUnit id="2931" loc="6.157">Ζεὺς ὅτε πουλυέλικτος ἀμειβομένοιο προσώπου</TextUnit>
    <TextUnit id="2932" loc="6.158">νυμφίος ἱμερόεντι δράκων κυκλούμενος ὁλκῷ</TextUnit>
    <TextUnit id="2933" loc="6.159">εἰς μυχὸν ὀρφναίοιο διέστιχε παρθενεῶνος,</TextUnit>
    <TextUnit id="2934" loc="6.160">σείων δαυλὰ γένεια: παρισταμένων δὲ θυρέτρῳ</TextUnit>
    <TextUnit id="2935" loc="6.161">εὔνασεν ἰσοτύπων πεφορημένος ὄμμα δρακόντων...</TextUnit>
    <TextUnit id="2936" loc="6.162">καὶ γαμίαις γενύεσσι δέμας λιχμάζετο κούρης</TextUnit>
    <TextUnit id="2937" loc="6.164">μείλιχος. αἰθερίων δὲ δρακοντείων ὑμεναίων</TextUnit>
    <TextUnit id="2938" loc="6.163">Περσεφόνης γονόεντι τόκῳ κυμαίνετο γαστήρ,</TextUnit>
    <TextUnit id="2939" loc="6.165">Ζαγρέα γειναμένη, κερόεν βρέφος, ὃς Διὸς ἕδρης</TextUnit>
    <TextUnit id="2940" loc="6.166">μοῦνος ἐπουρανίης ἐπεβήσατο, χειρὶ δὲ βαιῇ</TextUnit>
    <TextUnit id="2941" loc="6.167">ἀστεροπὴν ἐλέλιζε νεηγενέος δὲ φορῆος</TextUnit>
    <TextUnit id="2942" loc="6.168">νηπιάχοις παλάμῃσιν ἐλαφρίζοντο κεραυνοί.</TextUnit>
    <TextUnit id="2943" loc="6.169">οὐδὲ Διὸς θρόνον εἶχεν ἐπὶ χρόνον: ἀλλά ἑ γύψῳ</TextUnit>
    <TextUnit id="2944" loc="6.170">κερδαλέῃ χρισθέντες ἐπίκλοπα κύκλα προσώπου</TextUnit>
    <TextUnit id="2945" loc="6.171">δαίμονος ἀστόργοιο χόλῳ βαρυμήνιος ̔́Ηρης</TextUnit>
    <TextUnit id="2946" loc="6.172">Ταρταρίῃ Τιτῆνες ἐδηλήσαντο μαχαίρῃ</TextUnit>
    <TextUnit id="2947" loc="6.173">ἀντιτύπῳ νόθον εἶδος ὀπιπεύοντα κατόπτρῳ.</TextUnit>
    <TextUnit id="2948" loc="6.174">ἔνθα διχαζομένων μελέων Τιτῆνι σιδήρῳ</TextUnit>
    <TextUnit id="2949" loc="6.175">τέρμα βίου Διόνυσος ἔχων παλινάγρετον ἀρχὴν</TextUnit>
    <TextUnit id="2950" loc="6.176">ἀλλοφυὴς μορφοῦτο πολυσπερὲς εἶδος ἀμείβων,</TextUnit>
    <TextUnit id="2951" loc="6.177">πῇ μὲν ἅτε Κρονίδης δόλιος νέος αἰγίδα σείων,</TextUnit>
    <TextUnit id="2952" loc="6.178">πῇ δὲ γέρων βαρύγουνος ἅτε Κρόνος ὄμβρον ἰάλλων:</TextUnit>
    <TextUnit id="2953" loc="6.179">ἄλλοτε ποικιλόμορφον ἔην βρέφος, ἄλλοτε κούρῳ</TextUnit>
    <TextUnit id="2954" loc="6.180">εἴκελος οἰστρηθέντι, νέον δέ οἱ ἄνθος ἰούλων</TextUnit>
    <TextUnit id="2955" loc="6.181">ἀκροκελαινιόωντα κατέγραφε κύκλα προσώπου:</TextUnit>
    <TextUnit id="2956" loc="6.182">πῇ δὲ χόλῳ δασπλῆτι λέων μιμηλὸς ἰάλλων</TextUnit>
    <TextUnit id="2957" loc="6.183">φρικαλέον βρύχημα σεσηρότι μαίνετο λαιμῷ,</TextUnit>
    <TextUnit id="2958" loc="6.184">ὀρθώσας πυκινῇσι κατάσκιον αὐχένα χαίταις,</TextUnit>
    <TextUnit id="2959" loc="6.185">ἀμφελελιζομένης λασιότριχος ὑψόθι νώτου</TextUnit>
    <TextUnit id="2960" loc="6.186">αὐτομάτῃ μάστιγι περιστίζων δέμας οὐρῆς:</TextUnit>
    <TextUnit id="2961" loc="6.187">ἔνθα λεοντείοιο λιπὼν ἴνδαλμα προσώπου</TextUnit>
    <TextUnit id="2962" loc="6.188">ὑψιλόφῳ χρεμετισμὸν ὁμοίιον ἔβρεμεν ἵππῳ</TextUnit>
    <TextUnit id="2963" loc="6.189">ἄζυγι, γαῦρον ὀδόντα μετοχμάζοντι χαλινοῦ,</TextUnit>
    <TextUnit id="2964" loc="6.190">καὶ πολιῷ λεύκαινε περιτρίβων γένυν ἀφρῷ:</TextUnit>
    <TextUnit id="2965" loc="6.191">ἄλλοτε ῥοιζήεντα χέων συριγμὸν ὑπήνης</TextUnit>
    <TextUnit id="2966" loc="6.192">ἀμφιλαφὴς φολίδεσσι δράκων ἐλέλικτο κεράστης,</TextUnit>
    <TextUnit id="2967" loc="6.193">γλῶσσαν ἔχων προβλῆτα κεχηνότος ἀνθερεῶνος,</TextUnit>
    <TextUnit id="2968" loc="6.194">καὶ βλοσυρῷ Τιτῆνος ἐπεσκίρτησε καρήνῳ</TextUnit>
    <TextUnit id="2969" loc="6.195">ὁρμὸν ἐχιδνήεντα περίπλοκον αὐχένι δήσας:</TextUnit>
    <TextUnit id="2970" loc="6.196">καὶ δέμας ἑρπηστῆρος ἀειδίνητον ἐάσας</TextUnit>
    <TextUnit id="2971" loc="6.197">τίγρις ἔην, στίξας δέμας αἰόλον: ἄλλοτε ταύρῳ</TextUnit>
    <TextUnit id="2972" loc="6.198">ἰσοφυής, στομάτων δὲ νόθον μυκηθμὸν ἰάλλων</TextUnit>
    <TextUnit id="2973" loc="6.199">θηγαλέῃ Τιτῆνας ἀνεστυφέλιξε κεραίῃ.</TextUnit>
    <TextUnit id="2974" loc="6.200">καὶ ψυχῆς προμάχιζεν, ἕως ζηλήμονι λαιμῷ</TextUnit>
    <TextUnit id="2975" loc="6.201">τρηχαλέον μύκημα δι' ἠέρος ἔβρεμεν ̔́Ηρη,</TextUnit>
    <TextUnit id="2976" loc="6.202">μητρυιὴ βαρύμηνις, ἰσοφθόγγῳ δὲ θεαίνῃ</TextUnit>
    <TextUnit id="2977" loc="6.203">αἰθέριον κελάδημα πύλαι κανάχιζον ̓Ολύμπου,</TextUnit>
    <TextUnit id="2978" loc="6.204">καὶ θρασὺς ὤκλασε ταῦρος: ἀμοιβαίῃ δὲ φονῆες</TextUnit>
    <TextUnit id="2979" loc="6.205">ταυροφυῆ Διόνυσον ἐμιστύλλοντο μαχαίρῃ.</TextUnit>
    <TextUnit id="2980" loc="6.206">Ζεὺς δὲ πατήρ, προτέροιο δαϊζομένου Διονύσου</TextUnit>
    <TextUnit id="2981" loc="6.207">γινώσκων σκιόεντα τύπον δοδίοιο κατόπτρου,</TextUnit>
    <TextUnit id="2982" loc="6.208">μητέρα Τιτήνων ἐλάσας ποινήτορι πυρσῷ</TextUnit>
    <TextUnit id="2983" loc="6.209">Ζαγρέος εὐκεράοιο κατεκλήισσε φονῆας</TextUnit>
    <TextUnit id="2984" loc="6.210">Ταρταρίῳ πυλεῶνι: καὶ αἰθομένων ἀπὸ δένδρων</TextUnit>
    <TextUnit id="2985" loc="6.211">θερμὰ βαρυνομένης ἐμαραίνετο βόστρυχα γαίης.</TextUnit>
    <TextUnit id="2986" loc="6.212">ἀντολίην δ' ἔφλεξε καὶ αἰθαλόεντι βελέμνῳ</TextUnit>
    <TextUnit id="2987" loc="6.213">αἴθετο Βάκτριον οὖδας ἑώιον, ἀγχιπόροις δὲ</TextUnit>
    <TextUnit id="2988" loc="6.214">κύμασιν ̓Ασσυρίοισιν ἐδαίετο Κάσπιον ὕδωρ,</TextUnit>
    <TextUnit id="2989" loc="6.215">̓Ινδῷοί τε τένοντες: ̓Ερυθραίοιο δὲ κόλπου</TextUnit>
    <TextUnit id="2990" loc="6.216">ἔμπυρα κυμαίνοντος ̓́Αραψ θερμαίνετο Νηρεύς.</TextUnit>
    <TextUnit id="2991" loc="6.217">καὶ δύσιν ἀντικέλευθον ἑῷ πρήνιξε κεραυνῷ</TextUnit>
    <TextUnit id="2992" loc="6.218">Ζεὺς πυρόεις φιλότεκνος: ὑπὸ Ζεφύροιο δὲ ταρσῷ</TextUnit>
    <TextUnit id="2993" loc="6.219">ἡμιδαὴς σέδας ὑγρὸν ἀπέπτυεν ἑσπερὶς ἅλμη,</TextUnit>
    <TextUnit id="2994" loc="6.220">̓Αρκτῷοί τε τένοντες: ὁμοφλεγέος δὲ καὶ αὐτῆς</TextUnit>
    <TextUnit id="2995" loc="6.221">πηγνυμένης πάφλαζε Βορήια νῶτα θαλάσσης:</TextUnit>
    <TextUnit id="2996" loc="6.222">καὶ Νοτίου νιφόεσσαν ὑπὸ κλίσιν Αἰγοκερῆος</TextUnit>
    <TextUnit id="2997" loc="6.223">θερμοτέρῳ σπινθῆρι μεσημβρινὸς ἔζεεν ἀγκών.</TextUnit>
    <TextUnit id="2998" loc="6.224">καὶ διεροῖς βλεφάροις ποταμήια δάκρυα λείβων</TextUnit>
    <TextUnit id="2999" loc="6.225">̓Ωκεανὸς λιτάνευε χέων ἱκετήσιον ὕδωρ:</TextUnit>
    <TextUnit id="3000" loc="6.226">Ζεὺς δὲ χόλον πρήυνε, μαραινομένην δὲ καραυνῷ</TextUnit>
    <TextUnit id="3001" loc="6.227">γαῖαν ἰδὼν ἐλέαιρε, καὶ ἤθελεν ὕδατι νίψαι</TextUnit>
    <TextUnit id="3002" loc="6.228">λύματα τεφρήεντα καὶ ἔμπυρον ἕλκος ἀρούρης.</TextUnit>
    <TextUnit id="3003" loc="6.229">καὶ τότε γαῖαν ἅπασαν ἐπέκλυσεν ὑέτιος Ζεὺς</TextUnit>
    <TextUnit id="3004" loc="6.230">πυκνώσας νεφέεσσιν ὅλον πόλον, οὐρανίη δὲ</TextUnit>
    <TextUnit id="3005" loc="6.231">βρονταίοις πατάγοισι Διὸς μυκήσατο σάλπιγξ,</TextUnit>
    <TextUnit id="3006" loc="6.232">ἀστέρες ὁππότε πάντες ἐνὶ σφετέροισι μελάθροις</TextUnit>
    <TextUnit id="3007" loc="6.233">κεκριμένοι δρόμον εἶχον, ἐπεὶ τετράζυγι δίφρῳ</TextUnit>
    <TextUnit id="3008" loc="6.234">ἠέλιος σελάγιζε λεοντείων ἐπὶ νώτων</TextUnit>
    <TextUnit id="3009" loc="6.235">ἱππεύων ἑὸν οἶκον: ἐπιτροχόωσα δὲ δίφρῳ</TextUnit>
    <TextUnit id="3010" loc="6.236">καρκίνον ὀκταπόδην τριφυὴς κυκλοῦτο Σελήνη,</TextUnit>
    <TextUnit id="3011" loc="6.237">καὶ δροσερὴν ὑπὸ πέζαν ἰσημερίῳ παρὰ κύκλῳ</TextUnit>
    <TextUnit id="3012" loc="6.238">Κύπρις ἀπὸ Κριοῖο μεταστήσασα κεραίης</TextUnit>
    <TextUnit id="3013" loc="6.239">εἰαρινὸν δόμον εἶχεν, ἀχείμονα Ταῦρον ̓Ολύμπου,</TextUnit>
    <TextUnit id="3014" loc="6.240">γείτων δ' ̓Ηελίοιο προάγγελον ̔Ιστοβοῆος</TextUnit>
    <TextUnit id="3015" loc="6.241">σκορπίον εἶχεν ̓́Αρης, μιτρούενον αἴθοπι Ταύρῳ,</TextUnit>
    <TextUnit id="3016" loc="6.242">δόχμιος ἀντικέλευθον ὀπιπεύων ̓Αφροδίτην,</TextUnit>
    <TextUnit id="3017" loc="6.243">καὶ τελέων λυκάβαντα δυωδεκάμηνος ὁδίτης</TextUnit>
    <TextUnit id="3018" loc="6.244">ἰχθύας ἀστερόεντας ἐπέτρεχεν ἀκρόνυχος Ζεύς,</TextUnit>
    <TextUnit id="3019" loc="6.245">δεξιτερὴν τρίπλευρον ἔχων ἑλικώδεα Μήνην,</TextUnit>
    <TextUnit id="3020" loc="6.246">καὶ Κρόνος ὄμβρια νῶτα διέστιχεν Αἰγοκερῆος</TextUnit>
    <TextUnit id="3021" loc="6.247">φέγγεϊ παχνήεντι διάβροχος, ἀμφὶ δὲ φαιδρῇ</TextUnit>
    <TextUnit id="3022" loc="6.248">παρθενικῇ πτερύγεσσιν ἔην ὑψούμενος ̔Ερμῆς,</TextUnit>
    <TextUnit id="3023" loc="6.249">ὅττι Δίκην δόμον εἶχε δικασπόλος. ἑπταπόρου δὲ</TextUnit>
    <TextUnit id="3024" loc="6.250">αἰθέρος ὑδατόεντες ἀνωίχθησαν ὀχῆες</TextUnit>
    <TextUnit id="3025" loc="6.251">Ζηνὸς ἐπομβρήσαντος: ἐριφλοίσβοιο δὲ κόλπου</TextUnit>
    <TextUnit id="3026" loc="6.252">κρουνοῖς πλειοτέροισιν ἐμυκήσαντο χαράδραι,</TextUnit>
    <TextUnit id="3027" loc="6.253">ὑδρηλαὶ δὲ θύγατρες ἀποσπάδες ̓Ωκεανοῖο</TextUnit>
    <TextUnit id="3028" loc="6.254">λίμναι ἐκουφίζοντο, καὶ ἠέρι νέρτερον ὕδωρ</TextUnit>
    <TextUnit id="3029" loc="6.255">κρουνοὶ ἀκοντιστῆρες ἀνέβλυον ̓Ωκεανοῖο,</TextUnit>
    <TextUnit id="3030" loc="6.256">καὶ σκοπιαὶ ῥαθάμιζον, ὀρεσσιχύτῳ δὲ ῥεέθρῳ</TextUnit>
    <TextUnit id="3031" loc="6.257">δοψαλέαι ποταμηδὸν ἐμορμύροντο κολῶναι:</TextUnit>
    <TextUnit id="3032" loc="6.258">ὑψώθη δὲ θάλασσα, καὶ εἰς ὄρος ὑψόθι λόχμης</TextUnit>
    <TextUnit id="3033" loc="6.259">Νηρεΐδες γεγάασιν ̓Ορειάδες. ἆ μέγα δειλή,</TextUnit>
    <TextUnit id="3034" loc="6.260">χερσὶν ἀπειρήτοισιν ἐνήχετο παρθένος ̓Ηχὼ</TextUnit>
    <TextUnit id="3035" loc="6.261">ἀρχαίης φόβον ἄλλον ἀμειβομένη περὶ μίτρης,</TextUnit>
    <TextUnit id="3036" loc="6.262">μή ποτε Πᾶνα φυγοῦσα Ποσειδάωνι μιγείη.</TextUnit>
    <TextUnit id="3037" loc="6.263">ποντοπόροι δὲ λέοντες ἀήθεος ἔνδοθι πέτρης</TextUnit>
    <TextUnit id="3038" loc="6.264">χερσαίων ἐχόρευον ἐνὶ σπήλυγγι λεόντων</TextUnit>
    <TextUnit id="3039" loc="6.265">μυδαλέοις μελέεσσι: χαραδραίῳ δ' ἐνὶ κόλπῳ</TextUnit>
    <TextUnit id="3040" loc="6.266">εἰναλίῳ δελφῖνι συνήντετο κάπρος ἀλήτης:</TextUnit>
    <TextUnit id="3041" loc="6.267">καὶ ξυνοῖς ῥοθίοισιν ὀρεσσιχύτου νιφετοῖο</TextUnit>
    <TextUnit id="3042" loc="6.268">θῆρες ἐναυτίλλοντο σὺν ἰχθύσιν: εἱλικόεις δὲ</TextUnit>
    <TextUnit id="3043" loc="6.269">πούλυπος οὐρεσίφοιτος ἐπεσκίρτησε λαγωῷ.</TextUnit>
    <TextUnit id="3044" loc="6.270">καὶ διεροὶ Τρίτωνες ὑπὸ σφυρὰ φωλάδος ὕλης</TextUnit>
    <TextUnit id="3045" loc="6.271">ἔγχλοον αἰθύσσοντες ἐπ' ἐξύι δίπτυχον οὐρὴν</TextUnit>
    <TextUnit id="3046" loc="6.272">Πανὸς ὀρεσσαύλοισιν ἐνεκρύπτοντο μελάθροις,</TextUnit>
    <TextUnit id="3047" loc="6.273">σύμπλοον ἠερίοισιν ἐπτιρέψαντες ἀήταις</TextUnit>
    <TextUnit id="3048" loc="6.274">στικτὴν ἠθάδα κόχλον: ἐν εὐύδρῳ δὲ κολώνῃ</TextUnit>
    <TextUnit id="3049" loc="6.275">Πανὶ φιλοσκοπέλῳ μετανάστιος ἤντετο Νηρεύς,</TextUnit>
    <TextUnit id="3050" loc="6.277">καὶ ναέτης πετραῖος ὄρος μετὰ πόντον ἀμείβων</TextUnit>
    <TextUnit id="3051" loc="6.276">μυδαλέην σύριγγα διαπλώουσαν ἐάσσας:</TextUnit>
    <TextUnit id="3052" loc="6.278">ἰκμαλέον σπέος εἶχεν ὑπωροφίης δόμον ̓Ηχοῦς.</TextUnit>
    <TextUnit id="3053" loc="6.279">καὶ διερῷ τότε φῶτες ἀνοιδαίνοντες ὀλέθρῳ</TextUnit>
    <TextUnit id="3054" loc="6.280">ὕδασι τυμβεύοντο, πολὺς δέ τις ἄλλος ἐπ' ἄλλῳ</TextUnit>
    <TextUnit id="3055" loc="6.281">πλώετο κυματόεντι νέκυς πεφορημένος ὁλκῷ:</TextUnit>
    <TextUnit id="3056" loc="6.282">καὶ νιφετῷ κελάδοντι κεχηνότος ἀνθερεῶνος</TextUnit>
    <TextUnit id="3057" loc="6.283">χανδὸν ἀπὸ σκοπέλοιο πιὼν ὀρεσίδρομον ὕδωρ</TextUnit>
    <TextUnit id="3058" loc="6.284">πῖπτε λέων, πέσε κάπρος. ὁμοζεύκτῳ δὲ ῥεέθρῳ</TextUnit>
    <TextUnit id="3059" loc="6.285">λίμναι ὁμοῦ ποταμοῖσι, Διὸς ῥόος, ὕδατα πόντου</TextUnit>
    <TextUnit id="3060" loc="6.286">ἀλλήλοις κεκέραστο, καὶ εἰν ἑνὶ τέσσαρες αὖραι</TextUnit>
    <TextUnit id="3061" loc="6.287">συμμιγέων ἀνέμων ἐπεμάστιον ἄκριτον ὕδωρ.</TextUnit>
    <TextUnit id="3062" loc="6.288">καὶ διερὴν χθόνα πᾶσαν ἰδὼν ὑπὸ μείζονι παλμῷ</TextUnit>
    <TextUnit id="3063" loc="6.289">μοῦνον ἀπειλητῆρι τινασσομένην Διὸς ὄμβρῳ</TextUnit>
    <TextUnit id="3064" loc="6.290">πόντιος ἐννοσίγαιος ἑὴν ἔρριψεν ἀκωκὴν</TextUnit>
    <TextUnit id="3065" loc="6.291">ἀσχαλόων, τίνα γαῖαν ἀνοχλίσσειε τριαίνῃ.</TextUnit>
    <TextUnit id="3066" loc="6.292">Νηρεΐδων δὲ φάλαγγες ἐπέπλεον ἄβροχον ὕδωρ:</TextUnit>
    <TextUnit id="3067" loc="6.293">καὶ χλοερῆς Θέτιν εἶχεν ἐπ' ἰξύος ὑγρὸς ὁδίτης,</TextUnit>
    <TextUnit id="3068" loc="6.294">τρίτων εὐρυγένειος, ἐπ' ἰχθυόεντι δὲ νώτῳ</TextUnit>
    <TextUnit id="3069" loc="6.295">πομπίλον ἡνιόχευεν ἐν ἠέρι φοιτὰς ̓Αγαύη,</TextUnit>
    <TextUnit id="3070" loc="6.296">καὶ λόφον ὑδατόεντι φέρων κυκλούμενον ὁλκῷ,</TextUnit>
    <TextUnit id="3071" loc="6.297">Δωρίδα κουφίζων, μετανάστιος ἔτρεχε δελφίς.</TextUnit>
    <TextUnit id="3072" loc="6.298">καὶ βυθίη φάλλαινα περισκαίρουσα κολώναις</TextUnit>
    <TextUnit id="3073" loc="6.299">πλάζετο, μαστεύουσα χαμευνάδος ἄντρα λεαίνης.</TextUnit>
    <TextUnit id="3074" loc="6.300">καὶ τότε κυματόεσσαν ἰδὼν ὑπὸ γείτονα πέτρην</TextUnit>
    <TextUnit id="3075" loc="6.301">νηχομένην Γαλάτειαν ἀνίαχε μυδαλέος Πάν:</TextUnit>
    <TextUnit id="3076" loc="6.302">“Πῇ φέρεαι, Γαλάτεια, δι' οὔρεος ἀντὶ θαλάσσης;</TextUnit>
    <TextUnit id="3077" loc="6.303">μὴ τάχα μαστεύεις ἐρατὴν Κύκλωπος ἀοιδήν;</TextUnit>
    <TextUnit id="3078" loc="6.304">πρὸς Παφίης λίτομαί σε καὶ ὑμετέρου Πολυφήμου,</TextUnit>
    <TextUnit id="3079" loc="6.305">μὴ κρύψῃς δεδαυῖα βαρὺν πόθον, εἰ παρὰ πέτραις</TextUnit>
    <TextUnit id="3080" loc="6.306">νηχομένην ἐνόησας ἐμὴν ὀρεσίδρομον ̓Ηχώ.</TextUnit>
    <TextUnit id="3081" loc="6.307">ἦ ῥά σοι ἶσον ἔχει διεπὸν δρόμον; ἦ ῥα καὶ αὐτὴ</TextUnit>
    <TextUnit id="3082" loc="6.308">ἑζοθένη δελφῖνι θαλασσαίης ̓Αφροδίτης,</TextUnit>
    <TextUnit id="3083" loc="6.309">ὡς Θέτις ἀκρήδεμνος, ἐμὴ ναυτίλλεται ̓Ηχώ;</TextUnit>
    <TextUnit id="3084" loc="6.310">δείδια, μή μιν ὄρινε δυσάντεα κύματα πόντου:</TextUnit>
    <TextUnit id="3085" loc="6.311">δείδια, μή μιν ἔκευθε μέγας ῥόος: ὣς ἄρα δειλὴ</TextUnit>
    <TextUnit id="3086" loc="6.312">ἄστατος ἐν πελάγεσσι μετ' οὔρεα κύματα βαίνει:</TextUnit>
    <TextUnit id="3087" loc="6.313">ἥ ποτε πετρήεσσα φανήσεται ὑδριὰς ̓Ηχώ.</TextUnit>
    <TextUnit id="3088" loc="6.314">ἀλλὰ τεὸν Πολύφημον ἔα βραδύν: ἢν ἐθελήσῃς,</TextUnit>
    <TextUnit id="3089" loc="6.315">αὐτὸς ἐμοῖς ὤμοισιν ἀερτάζων σε σαώσω:</TextUnit>
    <TextUnit id="3090" loc="6.316">οὔ με κατακλύζει κελάδων ῥόος: ἢν ἐθελήσω,</TextUnit>
    <TextUnit id="3091" loc="6.317">ἴχνεσιν αἰγείοισιν ἐλεύσομαι εἰς πόλον ἄστρων.”</TextUnit>
    <TextUnit id="3092" loc="6.318">ὥς φαμένῳ Γαλάτεια τόσην ἀντίαχε φωνήν:</TextUnit>
    <TextUnit id="3093" loc="6.319">“Πὰν φίλε, σὴν ἀνάειρε δι' οἴδματος ἄπλοον ̓Ηχώ:</TextUnit>
    <TextUnit id="3094" loc="6.320">μή με μάτην ἐρέεινε, τί σήμερον ἐνθάδε βαίνω:</TextUnit>
    <TextUnit id="3095" loc="6.321">ἄλλον ἐμοὶ πλόον εὗρεν ὑπέρτερον ὑέτιος Ζεύς.</TextUnit>
    <TextUnit id="3096" loc="6.322">καὶ γλυκερήν περ ἐοῦσαν ἔα Κύκλωπος ἀοιδήν.</TextUnit>
    <TextUnit id="3097" loc="6.323">οὐκέτι μαστεύω Σικελὴν ἅλα: τοσσατίου γὰρ</TextUnit>
    <TextUnit id="3098" loc="6.324">τάρβος ἔχω νιφετοῖο καὶ οὐκ ἀλέγω Πολυφήμου.”</TextUnit>
    <TextUnit id="3099" loc="6.325">εἶπε, καὶ ὑγροπόροιο παρήλυθε Πανὸς ἐναύλους.</TextUnit>
    <TextUnit id="3100" loc="6.326">πυκνά δὲ κυμαίνοντος ἀμαιμακέτου νιφετοῖο</TextUnit>
    <TextUnit id="3101" loc="6.327">πᾶσα πόλις, πᾶς δῆμος ἔην ῥόος: οὐδέ τις ἀγκὼν</TextUnit>
    <TextUnit id="3102" loc="6.328">ἄβροχος ἦν, οὐ γυμνὸς ἔην λόφος, οὐ ῥίον ̓́Οσσης,</TextUnit>
    <TextUnit id="3103" loc="6.329">οὐ τότε Πήλιον ἄκρον: ὑπὸ τριλόφῳ δὲ κολώνῃ</TextUnit>
    <TextUnit id="3104" loc="6.330">Τυρσηνὸς κελάδησεν: ἱμασσομένοιο δὲ πόντου</TextUnit>
    <TextUnit id="3105" loc="6.331">̓Αδριάδες Σικελοῖσιν ἐρόχθεον ὕδασι πέτραι</TextUnit>
    <TextUnit id="3106" loc="6.332">ὀμβρηροῖς ῥοθίοισιν. ἐν ἠερίῃ δὲ κελεύθῳ</TextUnit>
    <TextUnit id="3107" loc="6.333">μαρμαρυγαὶ Φαέθοντος ἐθηλύνοντο ῥεέθροις:</TextUnit>
    <TextUnit id="3108" loc="6.334">ζώνῃ δ' ἑβδομάτῃ χθαμαλῆς ὑπὲρ ἄντυγα πέζης</TextUnit>
    <TextUnit id="3109" loc="6.335">κύμασιν ἠλιβάτοισι σέλας ψύξασα Σελήνη</TextUnit>
    <TextUnit id="3110" loc="6.336">μυδαλέων ἀνέκοψε λελουμένον αὐχένα ταύρων:</TextUnit>
    <TextUnit id="3111" loc="6.337">ἀστραίῃ δὲ φάλαγγι μεμιγμένον ὄμβριον ὕδωρ</TextUnit>
    <TextUnit id="3112" loc="6.338">λευκοτέρην ποίησε Γαλαξαίην ἴτυν ἀφρῷ.</TextUnit>
    <TextUnit id="3113" loc="6.339">καὶ ῥοθίῳ γονόεντι χέων ἑπτάστομον ὕδωρ</TextUnit>
    <TextUnit id="3114" loc="6.340">̓Αλφειῷ δυσέρωτι συνήντετο Νεῖλος ἀλήτης,</TextUnit>
    <TextUnit id="3115" loc="6.341">ὧν ὁ μὲν εὐκάρποιο δι' αὔλακος ἤθελεν ἕρπειν</TextUnit>
    <TextUnit id="3116" loc="6.342">τέρπων ἰκμαλέοισι φιλήμασι διψάδα νύμφην,</TextUnit>
    <TextUnit id="3117" loc="6.343">ὅς δὲ παραΐξας προτέρην ὁδὸν ἠθάδος ἄγρης</TextUnit>
    <TextUnit id="3118" loc="6.344">ἀχνύμενος πεφόρητο: συνερπύζοντα δὲ λεύσσων</TextUnit>
    <TextUnit id="3119" loc="6.345">Πύραμον ἱμερόεντα τόσην ἀνενείκατο φωνήν:</TextUnit>
    <TextUnit id="3120" loc="6.346">“Νεῖλε, τί κεν ῥέξαιμι καλυπτομένης ̓Αρεθούσης;</TextUnit>
    <TextUnit id="3121" loc="6.347">Πύραμε, τί σπεύδεις; τίνι κάλλιπες ἠθάδα Θίσβην;</TextUnit>
    <TextUnit id="3122" loc="6.348">ὄλβιος Εὐφρήτης, ὅτι μὴ λάχε κέντρον ̓Ερώτων.</TextUnit>
    <TextUnit id="3123" loc="6.349">ζῆλον ἔχω καὶ δεῖμα μεμιγμένον: ὑδατόεις γὰρ</TextUnit>
    <TextUnit id="3124" loc="6.350">ἱμερτῇ παρίαυε τάχα Κρονίδης ̓Αρεθούσῃ:</TextUnit>
    <TextUnit id="3125" loc="6.351">δείδια, μὴ προχοῇσι τεὴν νυμφεύσατο Θίσβην.</TextUnit>
    <TextUnit id="3126" loc="6.352">Πύραμος, ̓Αλφειοῖο παραίφασις, ἡμέας ἄμφω</TextUnit>
    <TextUnit id="3127" loc="6.353">οὐ Διὸς ὄμβρος ὄρινεν, ὅσον βέλος ἀφρογενείης.</TextUnit>
    <TextUnit id="3128" loc="6.354">ἕσπεό μοι φιλέοντι, Συρηκοσίης δ' ̓Αρεθούσης</TextUnit>
    <TextUnit id="3129" loc="6.355">ἴχνια μαστεύσω, σὺ δέ, Πύραμε, δίζεο Θίσβην.</TextUnit>
    <TextUnit id="3130" loc="6.356">ἀλλ' ἐρέεις, ὅτι γαῖα τινάσσεται, ὅττι χαλέπτει</TextUnit>
    <TextUnit id="3131" loc="6.357">οὐρανός, ὅττι θάλασσα βιάζεται, ὅττι καὶ αὐτὸς</TextUnit>
    <TextUnit id="3132" loc="6.358">ἄπλοος ἀφριόωντι ῥόῳ κυμαίνεται αἰθήρ:</TextUnit>
    <TextUnit id="3133" loc="6.359">οὐκ ἀλέγω νιφετοῖο μεμηνότος. ἆ μέγα θαῦμα:</TextUnit>
    <TextUnit id="3134" loc="6.360">αἰθομένην Διὸς ὄμβρος ὅλην χθόνα καὶ φλόγα πόντου</TextUnit>
    <TextUnit id="3135" loc="6.361">καὶ ποταμοὺς ἐκάθηρεν, ἀπ' ̓Αλφειοῖο δὲ μούνου</TextUnit>
    <TextUnit id="3136" loc="6.362">οὐτιδανὸν Παφίης οὐκ ἔσβεσεν ἁπτόμενον πῦρ.</TextUnit>
    <TextUnit id="3137" loc="6.363">ἔμπης, εἰ κλονέει με τόσος ῥόος, εἰ πυρὶ κάμνω,</TextUnit>
    <TextUnit id="3138" loc="6.364">βαιὸν ἐμῆς ὀδύνης πέλε φάρμακον, ὅττι καὶ αὐτὸς</TextUnit>
    <TextUnit id="3139" loc="6.365">πλάζεται ἁβρὸς ̓́Αδωνις ἀνιάζων ̓Αφροδίτην.”</TextUnit>
    <TextUnit id="3140" loc="6.366">οὔ πω μῦθος ἔληγε, φόβος δ' ἐβιήσατο φωνήν.</TextUnit>
    <TextUnit id="3141" loc="6.367">καὶ τότε Δευκαλίων περόων ὑψούμενον ὕδωρ</TextUnit>
    <TextUnit id="3142" loc="6.368">ναυτίλος ἦν ἀκίχητος, ἔχων πλόον ἠεροφοίτην,</TextUnit>
    <TextUnit id="3143" loc="6.369">καὶ στόλος αὐτοκέλευθος ἄτερ ποδός, ἄμμορος ὅρμου,</TextUnit>
    <TextUnit id="3144" loc="6.370">λάρνακος αὐτοπόροιο κατέγραφε δύσνιφον ὕδωρ.</TextUnit>
    <TextUnit id="3145" loc="6.371">καί νύ κε κόσμος ἄκοσμος ἐγίνετο, καί νύ κεν ἀνδρῶν</TextUnit>
    <TextUnit id="3146" loc="6.372">ἄσπορον ἁρμονίην ἀνελύσατο πάντροφος Αἰών:</TextUnit>
    <TextUnit id="3147" loc="6.373">ἀλλὰ Διὸς ζαθέοις ὑπό νεύμασι κυανοχαίτης</TextUnit>
    <TextUnit id="3148" loc="6.374">Θεσσαλικοῦ σκοπέλοιο μεσόμφαλον ἄκρον ὀρύξας</TextUnit>
    <TextUnit id="3149" loc="6.375">γειοτόμῳ τριόδοντι διέσχισε, καὶ διὰ μέσσου</TextUnit>
    <TextUnit id="3150" loc="6.376">ῥηγνυμένου πρηῶνος ἐχάζετο μάρμαρον ὕδωρ:</TextUnit>
    <TextUnit id="3151" loc="6.377">καὶ χύσιν ὑψικέλευθον ἀπωσαμένη νιφετοῖο</TextUnit>
    <TextUnit id="3152" loc="6.378">γαῖα φάνη παλίνορσος: ἐλαυνομένων δὲ ῥεέθρων</TextUnit>
    <TextUnit id="3153" loc="6.379">εἰς βυθίους κευθμῶνας ἐγυμνώθησαν ἐρίπναι.</TextUnit>
    <TextUnit id="3154" loc="6.380">καὶ χθονὸς ὑγρὰ μέτωπα χέων πολυδίψιον αἴγλην</TextUnit>
    <TextUnit id="3155" loc="6.381">ἠέλιος ξήραινε: παχυνομένων δὲ ῥοάων</TextUnit>
    <TextUnit id="3156" loc="6.382">θερμοτέραις ἀκτῖσιν ἐχερσώθη πάλιν ἰλὺς</TextUnit>
    <TextUnit id="3157" loc="6.383">οἷα πάρος. βροτέῃ δὲ τετυγμένα μείζονι τέχνῃ</TextUnit>
    <TextUnit id="3158" loc="6.384">ἄστεα λαϊνέοισιν ἐνεστήρικτο θεμέθλοις,</TextUnit>
    <TextUnit id="3159" loc="6.385">δωμήθη δὲ μέλαθρα, νεοκτίστων δὲ πολήων</TextUnit>
    <TextUnit id="3160" loc="6.386">ἀρτιγόνοις μερόπεσσιν ἐρυμνώθησαν ἀγυιαί.</TextUnit>
    <TextUnit id="3161" loc="6.387">καὶ φύσις ἂψ ἐγέλασσε: συνιπταμένων δὲ θυέλλαις</TextUnit>
    <TextUnit id="3162" loc="6.388">ὀρνίθων πτερύγεσσιν ἐρετμώθη πάλιν ἀήρ.</TextUnit>
    <TextUnit id="3163" loc="7.1">ἤδη δ' ἀενάοιο βίου παλιναυξέι καρπῷ</TextUnit>
    <TextUnit id="3164" loc="7.2">ἄρσενα θηλυτέρῃ γόνιμον σπόρον αὔλακι μίξας</TextUnit>
    <TextUnit id="3165" loc="7.3">ἄσπορον ἤροσε κόσμον ̓́Ερως, φιλότητος ἀροτρεύς:</TextUnit>
    <TextUnit id="3166" loc="7.4">καὶ φύσις ἐρρίζωτο, τιθηνήτειρα γενέθλης,</TextUnit>
    <TextUnit id="3167" loc="7.5">καὶ χθονὶ πῦρ κεράσασα καὶ ἠέρι σύμπλοκον ὕδωρ</TextUnit>
    <TextUnit id="3168" loc="7.6">ἀνδρομέην μόρφωσε γονὴν τετράζυγι δεσμῷ.</TextUnit>
    <TextUnit id="3169" loc="7.7">ἀλλὰ βίον μερόπων ἑτερότροπος εἶχεν ἀνίη</TextUnit>
    <TextUnit id="3170" loc="7.8">ἀρχόμενον καμάτοιο καὶ οὐ λήγοντα μερίμνης.</TextUnit>
    <TextUnit id="3171" loc="7.9">καὶ Διὶ παμμεδέοντι δυηπαθέων γένος ἀνδρῶν</TextUnit>
    <TextUnit id="3172" loc="7.10">ἄμμορον εὐφροσύνης ἐπεδείκνυε σύντροφος Αἰών:</TextUnit>
    <TextUnit id="3173" loc="7.11">οὔ πω γὰρ τοκετοῖο λεχώια νήματα λύσας</TextUnit>
    <TextUnit id="3174" loc="7.12">Βάκχον ἀνηκόντιζε πατὴρ ἐγκύμονι μηρῷ,</TextUnit>
    <TextUnit id="3175" loc="7.13">ἀνδρομέης ἄμπαυμα μεληδόνος: οὐ τότε λοιβὴ</TextUnit>
    <TextUnit id="3176" loc="7.14">ἠερίους ἐμέθυσσε πόρους εὐώδεϊ καπνῷ</TextUnit>
    <TextUnit id="3177" loc="7.15">οἰνοβαφής, στεφάνους δὲ θεῶν λειμωνίδι ποίῃ</TextUnit>
    <TextUnit id="3178" loc="7.16">θυγατέρες λυκάβαντος ἀτερπέες ἔπλεκον ̔͂Ωραι:</TextUnit>
    <TextUnit id="3179" loc="7.17">οἴνου γὰρ χρέος ἦεν: ἀβακχεύτου δὲ χορείης</TextUnit>
    <TextUnit id="3180" loc="7.18">ἡμιτελὴς ἀνόνητος ἔην χάρις: ἀγρομένων γὰρ</TextUnit>
    <TextUnit id="3181" loc="7.19">ὄμματα μοῦνον ἔθελγεν, ὅτε στροφάδεσσιν ἐρωαῖς</TextUnit>
    <TextUnit id="3182" loc="7.20">ὀρχηστὴρ πολύκυκλος ἑλίσσετο λαίλαπι ταρσῶν,</TextUnit>
    <TextUnit id="3183" loc="7.21">νεύματα μῦθον ἔχων, παλάμην στόμα, δάκτυλα φωνήν.</TextUnit>
    <TextUnit id="3184" loc="7.22">ἀλλὰ Διὸς πετάσας ἐπὶ γούνασι λευκάδα χαίτην</TextUnit>
    <TextUnit id="3185" loc="7.23">αἰὼν ποικιλόμορφος, ἔχων κληῖδα γενέθλης,</TextUnit>
    <TextUnit id="3186" loc="7.24">ἱκεσίης ὀρέγεν κεχαλασμένον ὁλκὸν ὑπήνης,</TextUnit>
    <TextUnit id="3187" loc="7.25">εἶχε λιτάς: δαπέδῳ δὲ καθελκομένοιο καρήνου</TextUnit>
    <TextUnit id="3188" loc="7.26">ἐκταδίην ἔθλιψε ῥάχιν κυρτούμενος αὐχήν:</TextUnit>
    <TextUnit id="3189" loc="7.27">καὶ ποδὸς ὀκλάζοντος ἀτέρμονα χεῖρα τιταίνων</TextUnit>
    <TextUnit id="3190" loc="7.28">ἀενάου βιότοιο γέρων ἐφθέγξατο ποιμήν:</TextUnit>
    <TextUnit id="3191" loc="7.29">“Ζεῦ ἄνα, καὶ σὺ δόκευε κατηφέος ἄλγεα κόσμου.</TextUnit>
    <TextUnit id="3192" loc="7.30">οὐχ ὁράᾳς, ὅτι γαῖαν ὅλην οἴστρησεν ̓Ενυὼ</TextUnit>
    <TextUnit id="3193" loc="7.31">ὥριον ἀμώουσα ταχυφθιμένης στάχυν ἥβης;</TextUnit>
    <TextUnit id="3194" loc="7.32">οὔ πω λείψανα κεῖνα παρήλυθεν, ἐξ ὅτε φωτῶν</TextUnit>
    <TextUnit id="3195" loc="7.33">ἔκλυσας ἔθνεα πάντα, καί ἠερίου ῥόος ὄμβρου</TextUnit>
    <TextUnit id="3196" loc="7.34">ἠέρα κυμαίνων ἐπεπάφλασε γείτονι Μήνῃ.</TextUnit>
    <TextUnit id="3197" loc="7.35">χαιρέτω ὠκυμόρων μερόπων βίος, ὧν ἐπὶ πότμῳ</TextUnit>
    <TextUnit id="3198" loc="7.36">οὐρανίους οἴηκας ἀναίνομαι οὐκέτι κόσμου</TextUnit>
    <TextUnit id="3199" loc="7.37">πεῖσμα κυβερνήσω: μακάρων δέ τις ἄλλος ἀρείων</TextUnit>
    <TextUnit id="3200" loc="7.38">πηδάλιον βιότοιο παλιννόστοιο δεχέσθω:</TextUnit>
    <TextUnit id="3201" loc="7.39">ἄλλος ἐμῶν ἐτέων ἐχέτω δρόμον: αἰνοπαθὲς γὰρ</TextUnit>
    <TextUnit id="3202" loc="7.40">οἰκτείρων ἐμόγησα πολυτλήτων γένος ἀνδρῶν.</TextUnit>
    <TextUnit id="3203" loc="7.41">ἄρκιον οὐ πέλε γῆρας, ὅ περ νεότητα μαραίνει</TextUnit>
    <TextUnit id="3204" loc="7.42">καὶ βραδὺν ἄνδρα τίθησι κάτω νεύοντι καρήνῳ,</TextUnit>
    <TextUnit id="3205" loc="7.43">κυφός ὅτε τρομερῇσι περισσοπόδεσσι πορείαις</TextUnit>
    <TextUnit id="3206" loc="7.44">γηροκόμῳ βαρύγουνος ἐρείδεται ἠθάδι βάκτρῳ:</TextUnit>
    <TextUnit id="3207" loc="7.45">ἄρκιος οὐ πέλε πότμος, ὃς ἔκρυφε πολλάκι Λήθῃ</TextUnit>
    <TextUnit id="3208" loc="7.46">νυμφίον ἀρτιχόρευτον ὁμόστολον ἥλικι νύμφῃ,</TextUnit>
    <TextUnit id="3209" loc="7.47">συζυγίης ἀλύτοιο φερέσβια πείσματα λύσας.</TextUnit>
    <TextUnit id="3210" loc="7.48">οἶδα μέν, ὡς ἐρόεις πέλεται γάμος, ἧχι λιγαίνει</TextUnit>
    <TextUnit id="3211" loc="7.49">Πανιάδος σύριγγος ὁμόθροος αὐλὸς ̓Αθήνης:</TextUnit>
    <TextUnit id="3212" loc="7.50">ἔμπης, ποῖον ὄνειαρ, ὅτε ζυγίῳ παρὰ παστῷ</TextUnit>
    <TextUnit id="3213" loc="7.51">ἑπτατόνου φόρμιγγος ἀράσσεται ὄρθιος ἠχώ;</TextUnit>
    <TextUnit id="3214" loc="7.52">πηκτίδες οὐ λύουσι μεληδόνας: ἀλλὰ καὶ αὐτὸς</TextUnit>
    <TextUnit id="3215" loc="7.53">νυμφιδίην ἀχόρευτος ̓́Ερως ἀπεσείσατο πεύκην</TextUnit>
    <TextUnit id="3216" loc="7.54">τερπωλῆς χατέοντας ὀπιπεύων ὑμεναίους.</TextUnit>
    <TextUnit id="3217" loc="7.55">ἀλλὰ πολυκμήτων μερόπων ἐπίληθον ἀνίης</TextUnit>
    <TextUnit id="3218" loc="7.56">φάρμακον ἐρρίζωτο βιοσσόον: οὐράνιον γὰρ</TextUnit>
    <TextUnit id="3219" loc="7.57">οὐκ ὄφελέν ποτε κεῖνο πίθου κρήδεμνον ἀνοῖξαι</TextUnit>
    <TextUnit id="3220" loc="7.58">ἀνδράσι Πανδώρη γλυκερὸν κακόν. ἀλλὰ καὶ αὐτὸς</TextUnit>
    <TextUnit id="3221" loc="7.59">ἀνδρομέης κακότητος ἐπαίτιός ἐστι Προμηθεύς,</TextUnit>
    <TextUnit id="3222" loc="7.60">ὃς μογερῶν μερόπων ἐπικήδεται: ἀρχεκάκου γὰρ</TextUnit>
    <TextUnit id="3223" loc="7.61">ἀντὶ πυρὸς γλυκὺ νέκταρ, ὅ περ μακάρων φρένα τέρπει,</TextUnit>
    <TextUnit id="3224" loc="7.62">κλέψαι μᾶλλον ὄφελλε καὶ ἀνδράσι δῶρον ὀπάσσαι,</TextUnit>
    <TextUnit id="3225" loc="7.63">ὄφρα τεῷ σκεδάσειε ποτῷ μελεδήματα κόσμου.</TextUnit>
    <TextUnit id="3226" loc="7.64">ἀλλὰ λιπὼν βιότοιο πολυφλοίσβοιο μερίμνας</TextUnit>
    <TextUnit id="3227" loc="7.65">σὰς τελετὰς σκοπίαζε κατηφέας: ἦ ῥά σε θέλγει</TextUnit>
    <TextUnit id="3228" loc="7.66">ἀσπόνδων θυέων ἀνεμώλιος ἀτμὸς ἀλήτης;”</TextUnit>
    <TextUnit id="3229" loc="7.67">ὣς φαμένοιο γέροντος ἐπὶ χρόνον ἔμφρονι σιγῇ</TextUnit>
    <TextUnit id="3230" loc="7.68">μῆτιν ἑὴν ἐλέλιζεν ἀτέρμονα μητίετα Ζεύς:</TextUnit>
    <TextUnit id="3231" loc="7.69">καὶ φρενὸς ἡνία λῦσεν: ἐπασσυτέρῃσι δὲ βουλαῖς</TextUnit>
    <TextUnit id="3232" loc="7.70">ἐγκεφάλου γονόεντος ἐδινεύοντο μενοιναί.</TextUnit>
    <TextUnit id="3233" loc="7.71">καὶ Κρονίδης Αἰῶνι θεηγόρον ἴαχε φωνὴν</TextUnit>
    <TextUnit id="3234" loc="7.72">ἄξονος ὀμφήεντος ὑπέρτερα θέσφατα φαίνων:</TextUnit>
    <TextUnit id="3235" loc="7.73">“̓͂Ω πάτερ, ἀενάων ἐτέων αὐτόσπορε ποιμήν,</TextUnit>
    <TextUnit id="3236" loc="7.74">μὴ νεμέσα: βροτέη γὰρ ἀώριος οὔ ποτε λήγει</TextUnit>
    <TextUnit id="3237" loc="7.75">πληθομένη μινύθουσα φύσις, μίμημα σελήνης.</TextUnit>
    <TextUnit id="3238" loc="7.76">νέκταρ ἔα μακάρεσσι, καὶ ἀνδράσιν ἄλκαρ ἀνίης</TextUnit>
    <TextUnit id="3239" loc="7.77">αὐτοχύτῳ γλυκὺν οἶνον ἐοικότα νέκταρι δώσω:</TextUnit>
    <TextUnit id="3240" loc="7.78">ἄλλο ποτὸν μερόπεσσιν ἐφάρμενον: ἀρχέγονος δὲ</TextUnit>
    <TextUnit id="3241" loc="7.79">ἄχνυται εἰσέτι κόσμος, ἕως ἕνα παῖδα λοχεύσω.</TextUnit>
    <TextUnit id="3242" loc="7.80">τίκτω ἐγὼ γενέτης, καὶ τλήσομαι ἄρσενι μηρῷ</TextUnit>
    <TextUnit id="3243" loc="7.81">θηλυτέρας ὠδῖνας, ὅπως ὠδῖνα σαώσω.</TextUnit>
    <TextUnit id="3244" loc="7.82">χθιζὰ μὲν εὐρυάλωος ἐμῆς ὑπὸ νεύματι Δηοῦς</TextUnit>
    <TextUnit id="3245" loc="7.83">γαῖα χαρασσομένη σταχύων μνηστῆρι σιδήρῳ</TextUnit>
    <TextUnit id="3246" loc="7.84">ξηρὸν ἀμαλλοτόκοιο λοχεύσατο καρπὸν ἀρούρης.</TextUnit>
    <TextUnit id="3247" loc="7.85">ἤδη δ' ἀγλαόδωρος ἐμὸς πάις ἐν χθονὶ πήξει</TextUnit>
    <TextUnit id="3248" loc="7.86">ὑγρὸν ἀκεσσιπόνοιο θυώδεα καρπὸν ὀπώρης,</TextUnit>
    <TextUnit id="3249" loc="7.87">νηπενθὴς Διόνυσος, ἀπενθέα βότρυν ἀέξων,</TextUnit>
    <TextUnit id="3250" loc="7.88">ἀντίπαλος Δήμητρι: καὶ αἰνήσεις με δοκεύων</TextUnit>
    <TextUnit id="3251" loc="7.89">ἄμπελον οἰνοτόκοισιν ἐρευθιόωσαν ἐέρσαις</TextUnit>
    <TextUnit id="3252" loc="7.90">εὐφροσύνης κήρυκα, καὶ ἀγρονόμους παρὰ ληνῷ</TextUnit>
    <TextUnit id="3253" loc="7.91">ποσσὶ βαρυνομένοισιν ἐπιθλίβοντας ὀπώρην,</TextUnit>
    <TextUnit id="3254" loc="7.92">Βασσαρίδων τε φάλαγγα φιλεύιον ὑψόθεν ὤμων</TextUnit>
    <TextUnit id="3255" loc="7.93">ἄπλοκον αἰθύσσουσαν ἐς ἠέρα λυσσάδα χαίτην:</TextUnit>
    <TextUnit id="3256" loc="7.94">καὶ φρένα βακχεύσαντες ἀμοιβαίοισι κυπέλλοις</TextUnit>
    <TextUnit id="3257" loc="7.95">πάντες ἀνευάξουσιν ἐπ' εὐκελάδοιο τραπέζης</TextUnit>
    <TextUnit id="3258" loc="7.96">ἀνδρομέης Διόνυσον ἀλεξητῆρα γενέθλης:</TextUnit>
    <TextUnit id="3259" loc="7.97">τοῦτον ἀεθλεύσαντα μετὰ χθόνα σύνδρομον ἄστρων,</TextUnit>
    <TextUnit id="3260" loc="7.98">γηγενέων μετὰ δῆριν, ὁμοῦ μετὰ φύλοπιν ̓Ινδῶν</TextUnit>
    <TextUnit id="3261" loc="7.99">Ζηνὶ συναστράπτοντα δεδέξεται αἰόλος αἰθήρ.</TextUnit>
    <TextUnit id="3262" loc="7.100">καὶ θεὸς ἡμερίδων ἐπικείμενον οἴνοπι κισσῷ</TextUnit>
    <TextUnit id="3263" loc="7.101">ὡς στέφος ἑρπηστῆρα περὶ πλοκάμοισιν ἑλίξας...</TextUnit>
    <TextUnit id="3264" loc="7.102">σῆμα νέης θεότητος ἔχων ὀφιώδεα μίτρην:</TextUnit>
    <TextUnit id="3265" loc="7.103">καὶ μακάρων ὁμότιμος ἐπώνυμος ἀνδράσιν ἔσται</TextUnit>
    <TextUnit id="3266" loc="7.104">ἀμπελόεις Διόνυσος, ἅτε χρυσόρραπις ̔Ερμῆς,</TextUnit>
    <TextUnit id="3267" loc="7.105">χάλκεος ὥς περ ̓́Αρης, ἑκατηβόλος ὥς περ ̓Απόλλων.”</TextUnit>
    <TextUnit id="3268" loc="7.106">εἶπε πατήρ: Μοῖραι δὲ συνῄνεον: ἀμφὶ δὲ μύθῳ</TextUnit>
    <TextUnit id="3269" loc="7.107">ἐσσομένων κήρυκες ἐπέπταρον εὔποδες ̔͂Ωραι.</TextUnit>
    <TextUnit id="3270" loc="7.108">καὶ τὰ μὲν ὣς εἰπόντε διέτμαγεν, ὃς μὲν ἱκάνων</TextUnit>
    <TextUnit id="3271" loc="7.109">οἶκον ἐς ̔Αρμονίης, ὁ δὲ ποικίλον εἰς δόμον ̔́Ηρης.</TextUnit>
    <TextUnit id="3272" loc="7.110">καὶ σοφὸς αὐτοδίδακτος ̓́Ερως αἰῶνα νομεύων</TextUnit>
    <TextUnit id="3273" loc="7.111">πρωτογόνου Χάεος ζοφεροὺς πυλεῶνας ἀράξας</TextUnit>
    <TextUnit id="3274" loc="7.112">ἰοδόκην ἐκόμισσε θεήλατον, ᾗ ἔνι μούνῃ</TextUnit>
    <TextUnit id="3275" loc="7.113">εἰς πόθον ἀλλοπρόσαλλον ἐπιχθονίων ὑμεναίων</TextUnit>
    <TextUnit id="3276" loc="7.114">Ζηνὶ πυριτρεφέες πεφυλαγμένοι ἦσαν ὀιστοὶ</TextUnit>
    <TextUnit id="3277" loc="7.115">δώδεκα, καὶ χρύσειον ἔπος μετρηδὸν ἑκάστῳ</TextUnit>
    <TextUnit id="3278" loc="7.116">ἔγραφεν εἰς μέσα νῶτα ποθοβλήτοιο φαρέτρης:</TextUnit>
    <TextUnit id="3279" loc="7.117">“πρῶτος ἄγει Κρονίωνα βοώπιδος εἰς λέχος ̓Ιοῦς”:</TextUnit>
    <TextUnit id="3280" loc="7.118">“δεύτερος Εὐρώπην μνηστεύεται ἅρπαγι ταύρῳ”:</TextUnit>
    <TextUnit id="3281" loc="7.119">“Πλουτοῦς εἰς ὑμέναιον ἄγει τρίτος ἀρχὸν ̓Ολύμπου”:</TextUnit>
    <TextUnit id="3282" loc="7.120">“τέτρατος εἰς Δανάην καλέει χρύσειον ἀκοίτην”:</TextUnit>
    <TextUnit id="3283" loc="7.121">“πέμπτος ἐπεντύνει Σεμέλῃ φλογεροὺς ὑμεναίους”:</TextUnit>
    <TextUnit id="3284" loc="7.122">“αἰετὸν Αἰγίνῃ πρόμον αἰθέρος ἕκτος ὀπάζει”:</TextUnit>
    <TextUnit id="3285" loc="7.123">“ἕβδομος ̓Αντιόπην Σατύρῳ δολόεντι συνάπτει”:</TextUnit>
    <TextUnit id="3286" loc="7.124">“ὄγδοος ἔμφρονα κύκνον ἄγει γυμνόχροϊ Λήδῃ”:</TextUnit>
    <TextUnit id="3287" loc="7.125">“εἴνατος ἵππια λέκτρα φέρει Περραιβίδι Δίῃ”:</TextUnit>
    <TextUnit id="3288" loc="7.126">“θέλγεται ̓Αλκμήνης δεκάτῳ τρισέληνος ἀκοίτης”:</TextUnit>
    <TextUnit id="3289" loc="7.127">“ἑνδέκατος μεθέπει νυμφεύματα Λαοδαμείης”:</TextUnit>
    <TextUnit id="3290" loc="7.128">“δωδέκατος τρισέλικτον ̓Ολυμπιάδος πόσιν ἕλκει.”</TextUnit>
    <TextUnit id="3291" loc="7.129">ἀλλ' ὅτε πάντας ὄπωπεν ̓́Ερως στοιχηδὸν ἀφάσσων,</TextUnit>
    <TextUnit id="3292" loc="7.130">ἄλλους μὲν μεθέηκε πυριγλώχινας ὀιστούς,</TextUnit>
    <TextUnit id="3293" loc="7.131">χειρὶ δὲ πέμπτον ἄειρε καὶ ἥρμοσεν αἴθοπι νευρῇ</TextUnit>
    <TextUnit id="3294" loc="7.132">κισσὸν ἐπὶ γλωχῖνι βαλὼν πτερόεντος ὀιστοῦ,</TextUnit>
    <TextUnit id="3295" loc="7.133">δαίμονος ἀμπελόεντος ἵνα στέφος ἅρμενον εἴη,</TextUnit>
    <TextUnit id="3296" loc="7.134">νεκταρέου κρητῆρος ὅλον βέλος ἰκμάδι βάψας,</TextUnit>
    <TextUnit id="3297" loc="7.135">νεκταρέην ἵνα Βάκχος ἀεξήσειεν ὀπώρην.</TextUnit>
    <TextUnit id="3298" loc="7.136">ὄφρα μὲν εἰς Διὸς οἶκον ̓́Ερως κουφίζετο παλμῷ,</TextUnit>
    <TextUnit id="3299" loc="7.137">τόφρα δὲ καὶ Σεμέλη ῥοδοειδέι σύνδρομος ὄρθρῳ</TextUnit>
    <TextUnit id="3300" loc="7.138">ἀργυρέης ἐτίταινε δι' ἄστεος ἦχον ἱμάσθλης</TextUnit>
    <TextUnit id="3301" loc="7.139">ἡμιόνους ἐλάουσα, καὶ ὄρθιος ἄκρα κονίης</TextUnit>
    <TextUnit id="3302" loc="7.140">λεπτὸς ἐυκνήμιδος ἐπέγραφεν ὁλκὸς ἀπήνης:</TextUnit>
    <TextUnit id="3303" loc="7.141">ὄμμασι γὰρ Ληθαῖον ἀμεργομένη πτερὸν ̔́Υπνου</TextUnit>
    <TextUnit id="3304" loc="7.142">ἀντιτύπῳ πόμπευεν ἀλήμονα θυμὸν ὀνείρῳ</TextUnit>
    <TextUnit id="3305" loc="7.143">θέσφατα ποικίλλοντι, καὶ ἀρτιγόνοισι κορύμβοις</TextUnit>
    <TextUnit id="3306" loc="7.144">ἔλπετο καλλιπέτηλον ἰδεῖν φυτὸν ἔνδοθι κήπου</TextUnit>
    <TextUnit id="3307" loc="7.145">ἔγχλοον, οἰδαλέῳ βεβαρημένον ὄμφακι καρπῷ,</TextUnit>
    <TextUnit id="3308" loc="7.146">νιφόμενον Κρονίωνος ἀεξιφύτοισιν ἐέρσαις:</TextUnit>
    <TextUnit id="3309" loc="7.147">ἐξαπίνης δὲ πεσοῦσα δι' αἰθέρος οὐρανίη φλὸξ</TextUnit>
    <TextUnit id="3310" loc="7.148">δένδρον ὅλον πρήνιξεν, ἑοῦ δ' οὐχ ἥπτετο καρποῦ:</TextUnit>
    <TextUnit id="3311" loc="7.149">ἀλλά μιν ἁρπόξας τανυσίπτερος ὄρνις ἀλήτης</TextUnit>
    <TextUnit id="3312" loc="7.150">ἡμιτελῆ χατέοντα τελεσσιγόνοιο λοχείης</TextUnit>
    <TextUnit id="3313" loc="7.151">ὤρεγε μὲν Κρονίωνι: πατὴρ δέ μιν ἡδέι κόλπῳ</TextUnit>
    <TextUnit id="3314" loc="7.152">δέκτο λαβών, μηρῷ δὲ συνέρραφεν: ἀντὶ δὲ καρποῦ</TextUnit>
    <TextUnit id="3315" loc="7.153">ταυροφυὴς κερόεντι τύπῳ μορφούμενος ἀνὴρ</TextUnit>
    <TextUnit id="3316" loc="7.154">αὐτοτελὴς βλάστησεν ὑπὲρ βουβῶνα τοκῆος:</TextUnit>
    <TextUnit id="3317" loc="7.155">καὶ Σεμέλη φυτὸν ἦεν, ὑπερφρίσσουσα δὲ κούρη</TextUnit>
    <TextUnit id="3318" loc="7.156">ἐκ λεχέων ἀνέπαλτο καὶ ἐπτοίησε τοκῆα</TextUnit>
    <TextUnit id="3319" loc="7.157">εὐπετάλων ἐνέπουσα σελασφόρον ἀτμὸν ἀνείρων.</TextUnit>
    <TextUnit id="3320" loc="7.158">καὶ Σεμέλης δεδόνητο φυτόν πυρίκαυτον ἀκούων</TextUnit>
    <TextUnit id="3321" loc="7.159">Κάδμος ἄναξ: καλέσας δὲ θεηγόρον υἷα Χαρικλοῦς</TextUnit>
    <TextUnit id="3322" loc="7.160">πρώιος αἰθαλόεντας ἐπέφραδε παιδὸς ὀνείρους.</TextUnit>
    <TextUnit id="3323" loc="7.161">καὶ τότε Τειρεσίαο δεδεγμένος ἔνθεον ὀμφὴν</TextUnit>
    <TextUnit id="3324" loc="7.162">παῖδα πατὴρ προέηκεν ἐς ἠθάδα νηὸν ̓Αθήνης</TextUnit>
    <TextUnit id="3325" loc="7.163">Ζηνὶ θυηπολέουσαν ἀκοντιστῆρι κεραυνοῦ</TextUnit>
    <TextUnit id="3326" loc="7.164">ταῦρον ὁμοκραίροιο φυῆς ἴνδαλμα Λυαίου,</TextUnit>
    <TextUnit id="3327" loc="7.165">καὶ τράγον ἐσσομένης σταφυλητόμον ἐχθρὸν ὀπώρης.</TextUnit>
    <TextUnit id="3328" loc="7.166">ἔνθεν ἔβη πρὸ πόληος, ὅπως Διὶ βωμὸν ἀνάψῃ,</TextUnit>
    <TextUnit id="3329" loc="7.167">ἀστεροπῆς μεδέοντι: παρισταμένη δὲ θυηλαῖς</TextUnit>
    <TextUnit id="3330" loc="7.168">αἵματι κόλπον ἔδευσε, φόνῳ δ' ἐρραίνετο κούρη:</TextUnit>
    <TextUnit id="3331" loc="7.169">καὶ πλοκάμους ἐδίηναν ἀφειδέες αἵματος ὁλκοί,</TextUnit>
    <TextUnit id="3332" loc="7.170">καὶ βοέαις λιβάδεσσιν ἐπορφύροντο χιτῶνες:</TextUnit>
    <TextUnit id="3333" loc="7.171">καὶ δρόμον ἰθύνουσα βαθυσχοίνῳ παρὰ ποίῃ</TextUnit>
    <TextUnit id="3334" loc="7.172">γείτονος ̓Ασωποῖο μετέστιχε πάτριον ὕδωρ</TextUnit>
    <TextUnit id="3335" loc="7.173">παρθένος αἰολόπεπλος, ἵνα σμήξειε ῥεέθροις</TextUnit>
    <TextUnit id="3336" loc="7.174">στικτὰ πολυρραθάμιγγι δεδευμένα φάρεα λύθρῳ.</TextUnit>
    <TextUnit id="3337" loc="7.180">καὶ Σεμέλην ὁρόωσα παρ' ̓Ασωποῖο ῥεέθροις</TextUnit>
    <TextUnit id="3338" loc="7.181">λουομένην ἐγέλασσεν ἐν ἠέρι φοιτὰς ̓Ερινὺς</TextUnit>
    <TextUnit id="3339" loc="7.182">μνησαμένη Κρονίωνος, ὅτι ξυνήονι πότμῳ</TextUnit>
    <TextUnit id="3340" loc="7.183">ἀμφοτέρους ἤμελλε βαλεῖν φλογόεντι κεραυνῷ.</TextUnit>
    <TextUnit id="3341" loc="7.184">κεῖθι δέμας φαίδρυνε, σὺν ἀμφιπόλοισι δὲ γυμνὴ</TextUnit>
    <TextUnit id="3342" loc="7.185">χεῖρας ἐρετμώσασα δι' ὕδατος ἔτρεχε κούρη:</TextUnit>
    <TextUnit id="3343" loc="7.186">καὶ κεφαλὴν ἀδίαντον ἐκούφισεν ἴδμονι τέχνῃ</TextUnit>
    <TextUnit id="3344" loc="7.187">ὕψι τιταινομένην ὑπὲρ οἴδματος, ἄχρι κομάων</TextUnit>
    <TextUnit id="3345" loc="7.188">ὑγροβαφής, καὶ στέρνον ἐπιστορέσασα ῥεέθρῳ</TextUnit>
    <TextUnit id="3346" loc="7.189">ποσσὶν ἀμοιβαίοισιν ὀπίστερον ὤθεεν ὕδωρ.</TextUnit>
    <TextUnit id="3347" loc="7.175">καὶ φόρον ἄλλον ἔδεκτο, καὶ ὑψόθι γείτονος ὄχθης</TextUnit>
    <TextUnit id="3348" loc="7.176">ἠῴην παρὰ πέζαν ἀλεξικάκου Διονύσου</TextUnit>
    <TextUnit id="3349" loc="7.177">εἰς ῥόον, εἰς ἀνέμους ἀπεσείσατο τάρβος ὀνείων.</TextUnit>
    <TextUnit id="3350" loc="7.178">οὐκ ἀθεεὶ δὲ ῥέεθρα μετήιεν, ἀλλά ἑ κείνου</TextUnit>
    <TextUnit id="3351" loc="7.179">εἰς προχοὰς ποταμοῖο προμάντιες ἤγαγον ̔͂Ωραι</TextUnit>
    <TextUnit id="3352" loc="7.190">οὐδὲ Διὸς λάθεν ὄμμα πανόψιον: ἀμφὶ δὲ κούρῃ</TextUnit>
    <TextUnit id="3353" loc="7.191">ὑψιφανὴς ἐλέλιζεν ἀτέρμονα κύκλον ὀπωπῆς.</TextUnit>
    <TextUnit id="3354" loc="7.192">καὶ βιοτῆς ἐπίκουρον ἐν ἠέρι τόξον ἀνέλκων</TextUnit>
    <TextUnit id="3355" loc="7.193">πατρὸς ὀπιπευτῆρος ̓́Ερως ἀντώπιος ἔστη,</TextUnit>
    <TextUnit id="3356" loc="7.194">τοξευτὴρ ἀκίχητος: ἐπ' ἀνθοκόμῳ δὲ βελέμνῳ</TextUnit>
    <TextUnit id="3357" loc="7.195">νευρὴ μὲν σελάγιζεν, ὀπισθοτόνοιο δὲ τόξου</TextUnit>
    <TextUnit id="3358" loc="7.196">ἑλκομένου ῥοίζησε σοφὸν βέλος Εὔιον ἠχώ.</TextUnit>
    <TextUnit id="3359" loc="7.197">Ζεὺς δὲ πατὴρ σκοπὸς ἦεν ὁ τηλίκος: οὐτιδανῷ δὲ</TextUnit>
    <TextUnit id="3360" loc="7.198">αὐχένα κάμψεν ̓́Ερωτι: καὶ εἴκελος ἀστέρος ὁλκῷ</TextUnit>
    <TextUnit id="3361" loc="7.199">συριγμῷ γαμίῳ δεδονημένος ἰὸς ̓Ερώτων</TextUnit>
    <TextUnit id="3362" loc="7.200">εἰς κραδίην Διὸς ἦλθε παράτροπος ἔμφρονι παλμῷ,</TextUnit>
    <TextUnit id="3363" loc="7.201">ἀκροτάταις γλυφίδεσσιν ἐπιγράψας πτύχα μηροῦ,</TextUnit>
    <TextUnit id="3364" loc="7.202">ἐσσομένου τοκετοῖο προάγγελος. ἔνθα Κρονίων</TextUnit>
    <TextUnit id="3365" loc="7.203">ἄστατον ὄμμα φέρων γαίης ὀχετηγὸν ἀνάγκης</TextUnit>
    <TextUnit id="3366" loc="7.204">παρθενικῆς ἐς ἔρωτα πόθου μαστίζετο κεστῷ:</TextUnit>
    <TextUnit id="3367" loc="7.205">καὶ Σεμέλην ὁρόων ἀνεπάλλετο, μὴ σχεδὸν ὄχθης</TextUnit>
    <TextUnit id="3368" loc="7.206">Εὐρώπην ἐνόησε τὸ δεύτερον: ἐν κραδίῃ δὲ</TextUnit>
    <TextUnit id="3369" loc="7.207">κάμνε πάλιν Φοίνικα φέρων πόθον: ἀγλαΐης γὰρ</TextUnit>
    <TextUnit id="3370" loc="7.208">τῆς αὐτῆς τύπον εἶχεν, ἀεὶ δέ οἱ ἀμφὶ προσώπῳ</TextUnit>
    <TextUnit id="3371" loc="7.209">πατροκασιγνήτης ἀμαρύσσετο σύγγονος αἴγλη.</TextUnit>
    <TextUnit id="3372" loc="7.210">Ζεὺς δὲ πατὴρ δολόεσσαν ἑὴν ἠλλάξατο μορφήν,</TextUnit>
    <TextUnit id="3373" loc="7.211">καὶ Σεμέλης δι' ἔρωτα προώριος αἰετὸς ἔπτη</TextUnit>
    <TextUnit id="3374" loc="7.212">ὑψόθεν ̓Ασωποῖο, θυγατρογόνου ποταμοῖο,</TextUnit>
    <TextUnit id="3375" loc="7.213">Αἰγίνης ἅτε μάντις ἐυπτερύγων ὑμεναίων</TextUnit>
    <TextUnit id="3376" loc="7.214">ὀξυφαὲς μίμημα φέρων ὄρνιθος ὀπωπῆς:</TextUnit>
    <TextUnit id="3377" loc="7.215">αἰθέρα δὲ προλέλοιπε καὶ ἀγχιπόρου σχεδὸν ὄχθης</TextUnit>
    <TextUnit id="3378" loc="7.216">γυμνὸν ἐυπλοκάμοιο δέμας διεμέτρεε κούρης:</TextUnit>
    <TextUnit id="3379" loc="7.217">οὐ γὰρ ἰδεῖν μενέαινεν ἀπόπροθεν, ἀλλὰ δοκεύειν</TextUnit>
    <TextUnit id="3380" loc="7.218">ἀγχιφανὴς πάνλευκον ὅλον δέμας ἤθελε νύμφης,</TextUnit>
    <TextUnit id="3381" loc="7.219">ὅττι τόσον καὶ τοῖον ἀτέρμονα πάντοθι πέμπων</TextUnit>
    <TextUnit id="3382" loc="7.220">ὀφθαλμὸν περίμετρον, ὅλου θηήτορα κόσμου,</TextUnit>
    <TextUnit id="3383" loc="7.221">ἄρκιον οὐ δοκέεσκεν ἰδεῖν μίαν ἄζυγα κούρην.</TextUnit>
    <TextUnit id="3384" loc="7.222">καὶ ῥοδέοις μελέεσσιν ἐφοινίχθη μέλαν ὕδωρ,</TextUnit>
    <TextUnit id="3385" loc="7.223">καὶ ῥόος ἱμερόεις ποταμήιος ἔπλετο λειμὼν</TextUnit>
    <TextUnit id="3386" loc="7.224">ἀστράπτων Χαρίτεσσιν: ὀπιπεύουσα διὰ νύμφην</TextUnit>
    <TextUnit id="3387" loc="7.225">νηιὰς ἀκρήδεμνος ἀνήρυγε θαύματι φωνήν:</TextUnit>
    <TextUnit id="3388" loc="7.226">“Μὴ προτέρην μετὰ Κύπριν ἀμερσιγάμῳ Κρόνος ἅρπῃ</TextUnit>
    <TextUnit id="3389" loc="7.227">μήδεα πατρὸς ἔτεμνεν, ἕως πάλιν ἀφρὸς ἐχέφρων</TextUnit>
    <TextUnit id="3390" loc="7.228">εἰς τόκον αὐτοτέλεστον ἄγων μορφούμενον ὕδωρ</TextUnit>
    <TextUnit id="3391" loc="7.229">ὁπλοτέρην ὤδινε θαλασσαίην ̓Αφροδίτην;</TextUnit>
    <TextUnit id="3392" loc="7.230">μὴ ποταμὸς μετὰ πόντον ὁμοζήλοισι λοχείαις</TextUnit>
    <TextUnit id="3393" loc="7.231">κύματος αὐτογόνοιο λεχώιον ὁλκὸν ἑλίσσων</TextUnit>
    <TextUnit id="3394" loc="7.232">ἄλλην Κύπριν ἔτικτε, καὶ οὐχ ὑπόειξε θαλάσσῃ;</TextUnit>
    <TextUnit id="3395" loc="7.233">μὴ μία Μουσάων τις ἐμὸν πατρώιον ὕδωρ</TextUnit>
    <TextUnit id="3396" loc="7.234">γείτονος ἐξ ̔Ελικῶνος ἐδύσατο, καί τινι πηγῆς</TextUnit>
    <TextUnit id="3397" loc="7.235">Πηγασίδος προλέλοιπε μελισταγὲς ἵππιον ὕδωρ</TextUnit>
    <TextUnit id="3398" loc="7.236">ἢ ῥόον ̓Ολμειοῖο; τιταινομένην δὲ ῥεέθροις</TextUnit>
    <TextUnit id="3399" loc="7.237">παρθένον ἀργυρόπεζαν ἔσω ποταμοῖο δοκεύω:</TextUnit>
    <TextUnit id="3400" loc="7.238">πείθομαι, ὡς ἐθέλουσα μολεῖν ἐπὶ Λάτμιον εὐνὴν</TextUnit>
    <TextUnit id="3401" loc="7.239">εἰς λέχος ̓Ενδυμίωνος, ἀκοιμήτοιο νομῆος,</TextUnit>
    <TextUnit id="3402" loc="7.240">λούεται ̓Αονίῃσιν ἐνὶ προχοῇσι Σελήνη:</TextUnit>
    <TextUnit id="3403" loc="7.241">εἰ δὲ δέμας φαίδρυνε χάριν γλυκεροῖο νομῆος,</TextUnit>
    <TextUnit id="3404" loc="7.242">τί χρέος ̓Ασωποῖο μετὰ ῥόον ̓Ωκεανοῖο;</TextUnit>
    <TextUnit id="3405" loc="7.243">εἰ δὲ καὶ αἰθερίην μεθέπει χιονώδεα μορφήν,</TextUnit>
    <TextUnit id="3406" loc="7.244">μήνης ποῖον ἔχει σημήιον; ἀστομίων γὰρ</TextUnit>
    <TextUnit id="3407" loc="7.245">οὐρήων ζυγόδεσμα καὶ ἀργυρόκυκλος ἀπήνη</TextUnit>
    <TextUnit id="3408" loc="7.246">αἰγιαλῷ παρέασιν, ὑποζεῦξαι δὲ λεπάδνῳ</TextUnit>
    <TextUnit id="3409" loc="7.247">ἡμιόνους οὐκ οἶδε βοῶν ἐλάτειρα Σελήνη.</TextUnit>
    <TextUnit id="3410" loc="7.248">εἰ δέ τις οὐρανίη θεὸς ἤλυθε—παρθενικῆς γὰρ</TextUnit>
    <TextUnit id="3411" loc="7.249">γλαυκὰ γαληναίων βλεφάρων ἀμαρύγματα λεύσσω—,</TextUnit>
    <TextUnit id="3412" loc="7.250">καὶ τάχα Τειρεσίαο παλαιοτέρην μετὰ νείκην</TextUnit>
    <TextUnit id="3413" loc="7.251">λούσατο δέρμα βαλοῦσα πάλιν γλαυκῶπις ̓Αθήνη.</TextUnit>
    <TextUnit id="3414" loc="7.252">κούρη μὲν ῥοδόπηχυς ἔχει θεοειδέα μορφήν:</TextUnit>
    <TextUnit id="3415" loc="7.253">εἰ δέ μιν ἀγλαόφορτος ἐπιχθονίη τέκε γαστήρ,</TextUnit>
    <TextUnit id="3416" loc="7.254">αἰθερίων Κρονίωνος ἐπάξιος ἔπλετο λέκτρων.”</TextUnit>
    <TextUnit id="3417" loc="7.255">τοῖα μὲν ἐν ῥοθίοισιν ὑποβρυχίη φάτο φωνή</TextUnit>
    <TextUnit id="3418" loc="7.256">Ζεὺς δὲ πυριγλώχινι πόθου δεδονημένος οἴστρῳ</TextUnit>
    <TextUnit id="3419" loc="7.257">νηχομένης πάπταινε ῥοδόχροα δάκτυλα κούρης:</TextUnit>
    <TextUnit id="3420" loc="7.258">ἀσταθέος δ' ἐλέλιζεν ἀλήμονα κύκλον ὀπωπῆς,</TextUnit>
    <TextUnit id="3421" loc="7.259">πῇ μὲν ὀπιπεύων ῥοδέου σπινθῆρα προσώπου,</TextUnit>
    <TextUnit id="3422" loc="7.260">πῇ δὲ βοογλήνων βλεφάρων σέλας, ἄλλοτε χαίτην</TextUnit>
    <TextUnit id="3423" loc="7.261">πλαζομένην ἀνέμοισι, παρελκομένων δὲ κομάων</TextUnit>
    <TextUnit id="3424" loc="7.262">ἀσκεπέος σκοπίαζεν ἐλεύθερον αὐχένα κούρης:</TextUnit>
    <TextUnit id="3425" loc="7.263">στέρνα δὲ μᾶλλον ὄπωπε, κατὰ Κρονίδαο δὲ γυμνοὶ</TextUnit>
    <TextUnit id="3426" loc="7.264">μαζοὶ ἐθωρήχθησαν ἀκοντιστῆρες ̓Ερώτων:</TextUnit>
    <TextUnit id="3427" loc="7.265">καὶ χρόα πάντα δόκευεν: ἀθηήτοιο δὲ μούνου</TextUnit>
    <TextUnit id="3428" loc="7.266">ὄμμασιν αἰδομένοισι παρήλυθεν ὄργια κόλπου.</TextUnit>
    <TextUnit id="3429" loc="7.267">καὶ Διὸς αἰθερίοιο νόος μετανάστιος ἕρπων</TextUnit>
    <TextUnit id="3430" loc="7.268">νηχομένῃ Σεμέλῃ συνενήχετο: θελγομένῳ δὲ</TextUnit>
    <TextUnit id="3431" loc="7.269">ἡδυμανῆ σπινθῆρα δεδεγμένος ἠθάδι θυμῷ</TextUnit>
    <TextUnit id="3432" loc="7.270">παιδὶ πατὴρ ὑπόειξεν: ἀκιδνοτάτῳ δὲ βελέμνῳ</TextUnit>
    <TextUnit id="3433" loc="7.271">βαιὸς ̓́Ερως ἔφλεξεν ὀιστευτῆρα κεραυνοῦ:</TextUnit>
    <TextUnit id="3434" loc="7.272">οὐδὲ χύσις νιφετοῖο, καὶ οὐ φλογόεντι φορῆι</TextUnit>
    <TextUnit id="3435" loc="7.273">ἀστεροπὴ χραίσμησεν, ἐνικήθη δὲ καὶ αὐτὴ</TextUnit>
    <TextUnit id="3436" loc="7.274">ἀπτολέμου Παφίης ὀλίγῳ πυρὶ τοσσατίη φλὸξ</TextUnit>
    <TextUnit id="3437" loc="7.275">οὐρανίη: καὶ βαιὸς ̓́Ερως λασιότριχι ῥινῷ,</TextUnit>
    <TextUnit id="3438" loc="7.276">αἰγίδι κεστὸς ἔριζεν, ἐρωτοτόκῳ δὲ φαρέτρῃ</TextUnit>
    <TextUnit id="3439" loc="7.277">βρονταίης βαρύδουπος ἐδουλώθη κτύπος ἠχοῦς.</TextUnit>
    <TextUnit id="3440" loc="7.278">καὶ Σεμέλης δεδόνητο πόθου φρενοθελγέι κέντρῳ</TextUnit>
    <TextUnit id="3441" loc="7.279">θάμβος ἔχων: φιλίῳ γὰρ ἔρως πέλε θαύματι γείτων.</TextUnit>
    <TextUnit id="3442" loc="7.280">καὶ μόγις εἰς πόλον ἦλθε δολοπλόκος ὑψιμέδων Ζεὺς</TextUnit>
    <TextUnit id="3443" loc="7.281">ἔνθεον ἀμφιέπων παλινάγρετον εἶδος ὀπωπῆς.</TextUnit>
    <TextUnit id="3444" loc="7.282">καὶ νυχίης ἐθέλων Σεμέλης ἐπιβήμεναι εὐνῆς</TextUnit>
    <TextUnit id="3445" loc="7.283">εἰς δύσιν ὄμμα τίταινε, πότε γλυκὺς ̔́Εσπερος ἔλθῃ:</TextUnit>
    <TextUnit id="3446" loc="7.284">καὶ δολιχὴν Φαέθοντος ἐμέμφετο δείελον ὥρην,</TextUnit>
    <TextUnit id="3447" loc="7.285">καὶ φιλίοις στομάτεσσι δυσίμερον ἴαχε φωνήν:</TextUnit>
    <TextUnit id="3448" loc="7.286">“ ̓́Εννεπε, Νὺξ χρονίη, φθονερὴ πότε δύεται ̓Ηώς;</TextUnit>
    <TextUnit id="3449" loc="7.287">ἀλλὰ σὺ δαλὸν ἄειρε Διὸς προκέλευθον ̓Ερώτων,</TextUnit>
    <TextUnit id="3450" loc="7.288">λαμπάδα νυκτιπόλοιο προθεσπίζουσα Λυαίου</TextUnit>
    <TextUnit id="3451" loc="7.289">ζηλήμων Φαέθων με βιάζεται: ἦ ῥα καὶ αὐτὸς</TextUnit>
    <TextUnit id="3452" loc="7.290">ἱμείρει Σεμέλης καὶ ἐμοὶ ποθέοντι μεγαίρει;</TextUnit>
    <TextUnit id="3453" loc="7.291">ἠέλιε, κλονέεις με καὶ εἰ μάθες οἶστρον ̓Ερώτων:</TextUnit>
    <TextUnit id="3454" loc="7.292">φειδομένῃ μάστιγι πόθεν βραδὺν ἵππον ἱμάσσεις;</TextUnit>
    <TextUnit id="3455" loc="7.293">οἶδα καὶ ὀξυτάτην ἑτέρην δύσιν: ἢν ἐθελήσω,</TextUnit>
    <TextUnit id="3456" loc="7.294">καὶ σὲ καὶ ἠριγένειαν ἐμοῖς νεφέεσσι καλύψω,</TextUnit>
    <TextUnit id="3457" loc="7.295">καὶ σέο κευθομένοιο φανήσεται ἠματίη Νὺξ</TextUnit>
    <TextUnit id="3458" loc="7.296">Ζηνὸς ἐπειγομένοιο γαμοστόλος, ὄφρα φαείνῃ</TextUnit>
    <TextUnit id="3459" loc="7.297">ἄστρα μεσημβρίζοντα, καὶ ἠθάδα πομπὸν ̓Ερώτων</TextUnit>
    <TextUnit id="3460" loc="7.298">ἕσπερον ἀντέλλοντα καὶ οὐ δύνοντα τελέσσω.</TextUnit>
    <TextUnit id="3461" loc="7.299">ἀλλὰ τεὸν προκέλευθον ̔Εωσφόρον εἰς δύσιν ἕλκων</TextUnit>
    <TextUnit id="3462" loc="7.300">σοὶ καὶ ἐμοὶ ποθέοντι χαρίζεο, παννύχιος δὲ</TextUnit>
    <TextUnit id="3463" loc="7.301">σῆς Κλυμένης ἀπόναιο, καὶ εἰς Σεμέλην ταχὺς ἔλθω.</TextUnit>
    <TextUnit id="3464" loc="7.302">ζεῦξον ἐμοὶ τεὸν ἅρμα, φαεσφόρε καὶ σὺ Σελήνη,</TextUnit>
    <TextUnit id="3465" loc="7.303">μαρμαρυγὴν πέμπουσα φυτηκόμον, ὅττι γενέθλην</TextUnit>
    <TextUnit id="3466" loc="7.304">θεσπίζει γάμος οὗτος ἀεξιφύτου Διονύσου,</TextUnit>
    <TextUnit id="3467" loc="7.305">καὶ Σεμέλης ἐρατοῖσιν ἐπαντέλλουσα μελάθροις</TextUnit>
    <TextUnit id="3468" loc="7.306">λάμψον ἐμοὶ ποθέοντι σὺν ἀστέρι Κυπρογενείης,</TextUnit>
    <TextUnit id="3469" loc="7.307">καὶ γλυκερὴν μήκυνε Διὸς θαλαμηπόλον ὄρφνην.”</TextUnit>
    <TextUnit id="3470" loc="7.308">τοῖα πατὴρ ἀγόρευε, τά περ πόθος οἶδε κελεῦσαι.</TextUnit>
    <TextUnit id="3471" loc="7.309">ἀλλ' ὅτε οἱ σπεύδοντι χαμαιγενὲς ἅλμα τιταίνων</TextUnit>
    <TextUnit id="3472" loc="7.310">ἀκροτενὴς περίμετρος ἀνέδραμε κῶνος ὀμίχλης,</TextUnit>
    <TextUnit id="3473" loc="7.311">δυομένης ζόφον ὑγρὸν ἄγων ἀντίσκιον ̓Ηοῦς,</TextUnit>
    <TextUnit id="3474" loc="7.312">ἀστερόεν τότε δῶμα παρέστιχεν ἠέριος Ζεὺς</TextUnit>
    <TextUnit id="3475" loc="7.313">εἰς Σεμέλης ὑμέναιον, ἀτεκμάρτῳ δὲ πεδίλῳ</TextUnit>
    <TextUnit id="3476" loc="7.314">ἅλμα θορὼν πρώτιστον ὅλην αρεμέτρεε ταρσῷ</TextUnit>
    <TextUnit id="3477" loc="7.315">ἀτραπὸν ἠερίην: τὸ δὲ δεύτερον ἵκετο Θήβην</TextUnit>
    <TextUnit id="3478" loc="7.316">ὡς πτερὸν ἠὲ νόημα: διεσσυμένῳ δὲ μελάθρου</TextUnit>
    <TextUnit id="3479" loc="7.317">αὐτόματοι πυλεῶνος ἀνωίχθησαν ὀχῆες.</TextUnit>
    <TextUnit id="3480" loc="7.318">καὶ Σεμέλην φιλίῳ παλάμης ἠγκάσσατο δεαμῷ,</TextUnit>
    <TextUnit id="3481" loc="7.319">πῇ μὲν ὑπὲρ λεχέων βοέην μυκώμενος ἠχώ,</TextUnit>
    <TextUnit id="3482" loc="7.320">ἀνδρομέοις μελέεσσιν ἔχων κερόεσσαν ὀπωπήν,</TextUnit>
    <TextUnit id="3483" loc="7.321">ἰσοφυὲς μίμημα βοοκραίρου Διονύσου,</TextUnit>
    <TextUnit id="3484" loc="7.322">πῇ δὲ λεοντείην πυκινότριχα δύσατο μορφήν,</TextUnit>
    <TextUnit id="3485" loc="7.323">ἄλλοτε πόρδαλις ἦεν, ἅτε θρασὺν υἷα φυτεύων,</TextUnit>
    <TextUnit id="3486" loc="7.324">πορδαλίων ἐλατῆρα καὶ ἡνιοχῆα λεόντων:</TextUnit>
    <TextUnit id="3487" loc="7.325">ἄλλοτε μιτρωεῖσαν ὑπὸ σπείρῃσι δρακόντων</TextUnit>
    <TextUnit id="3488" loc="7.326">νυμφίος ἀμπελόεντι κόμην ἐσφίγγετο δεσμῷ,</TextUnit>
    <TextUnit id="3489" loc="7.327">οἴνοπα δινεύων ἑλικώδεα κισσὸν ἐθείρης,</TextUnit>
    <TextUnit id="3490" loc="7.328">Βάκχου πλεκτὸν ἄγαλμα: δράκων δέ τις ἀγκύλος ἕρπων</TextUnit>
    <TextUnit id="3491" loc="7.329">ταρβαλέης λιχμᾶτο ῥοδόχροον αὐχένα νύμφης</TextUnit>
    <TextUnit id="3492" loc="7.330">χείλεσι μειλιχίοισι, κατὰ στέρνοιο δὲ βαίνων</TextUnit>
    <TextUnit id="3493" loc="7.331">ἀκλινέων τροχόεσσαν ἴτυν μιτρώσατο μαζῶν,</TextUnit>
    <TextUnit id="3494" loc="7.332">συρίζων ὑμέναιον, ἐυσμήνοιο μελίσσης</TextUnit>
    <TextUnit id="3495" loc="7.333">ἡδὺ μέλι προχέων, οὐ λοίγιον ἰὸν ἐχίδνης.</TextUnit>
    <TextUnit id="3496" loc="7.334">Ζεὺς δὲ γάμῳ δήθυνε, καὶ ὡς παρὰ γείτονι ληνῷ</TextUnit>
    <TextUnit id="3497" loc="7.335">εὔιον ἐσμαράγησε, φιλεύιον υἷα φυτεύων:</TextUnit>
    <TextUnit id="3498" loc="7.336">καὶ στόματι στόμα πῆξεν ἐρωμανές, ἱμερόεν δὲ</TextUnit>
    <TextUnit id="3499" loc="7.337">νέκταρ ἀναβλύζων Σεμέλην ἐμέθυσσεν ἀκοίτης,</TextUnit>
    <TextUnit id="3500" loc="7.338">νεκταρέης ἵνα παῖδα τέκῃ σκηπτοῦχον ὀπώρης,</TextUnit>
    <TextUnit id="3501" loc="7.339">ἄγγελον ἐσσομένων λαθικηδέα βότρυν ἀείρων,</TextUnit>
    <TextUnit id="3502" loc="7.340">πυρσοφόρῳ νάρθηκι καταχθέα πῆχυν ἐρείσας:</TextUnit>
    <TextUnit id="3503" loc="7.341">ἄλλοτε θύρσον ἄειρε πολύπλοκον οἴνπι κισσῷ,</TextUnit>
    <TextUnit id="3504" loc="7.342">δέπμα φέρων ἐλάφοιο: γυναιμανέος δὲ φορῆος</TextUnit>
    <TextUnit id="3505" loc="7.343">λαιῷ ποικιλόνωτος ἐσείετο νεβρὶς ἀγοστῷ.</TextUnit>
    <TextUnit id="3506" loc="7.344">γαῖα δὲ πᾶσα γέλασσε, καὶ αὐτοφύτοισι πετήλοις</TextUnit>
    <TextUnit id="3507" loc="7.345">ὄρχατος ἀμπελόεις Σεμέλης περιδέδρομεν εὐνήν,</TextUnit>
    <TextUnit id="3508" loc="7.346">καὶ δροσεροῦ λειμῶνος ἀνέβρυον ἄνθεα τοῖχοι</TextUnit>
    <TextUnit id="3509" loc="7.347">ἀμφὶ γονῇ Βρομίοιο, καὶ ἀννεφέλων ἐπὶ λέκτρων</TextUnit>
    <TextUnit id="3510" loc="7.348">βρονταίοις πατάγοισιν ἐπέκτυπεν ἐνδόμυχος Ζεὺς</TextUnit>
    <TextUnit id="3511" loc="7.349">τύμπανα νυκτελίοιο προθεσπίζων Διονύσου.</TextUnit>
    <TextUnit id="3512" loc="7.350">καὶ Σεμέλην μετὰ λέκτρα φίλῳ προσπτύξατο μύθῳ</TextUnit>
    <TextUnit id="3513" loc="7.351">ἐλπίσιν ἐσσομένῃσι παρηγορέων ἕο νύμφην:</TextUnit>
    <TextUnit id="3514" loc="7.352">“Εἰμί, γύναι, Κρονίδης σέο νυμφίος: αἰθερίῳ μὲν</TextUnit>
    <TextUnit id="3515" loc="7.353">αὐχένα γαῦρον ἄειρε συναπτομένη παρακοίτῃ,</TextUnit>
    <TextUnit id="3516" loc="7.354">μείζονα δὲ βροτέης μὴ δίζεο μέτρα γενέθλης.</TextUnit>
    <TextUnit id="3517" loc="7.355">οὔ σοι ἐριδμαίνει Δανάης γάμος: ἀλλὰ καὶ αὐτῆς</TextUnit>
    <TextUnit id="3518" loc="7.356">πατροκασιγνήτης βοέων ὑμέναιον ̓Ερώτων</TextUnit>
    <TextUnit id="3519" loc="7.357">ἔκρυφες: Εὐρώπη γὰρ ἀγαλλομένη Διὸς εὐνῇ</TextUnit>
    <TextUnit id="3520" loc="7.358">ἤλυθεν εἰς Κρήτην, Σεμέλη δ' ἐς ̓́Ολυμπον ἱκάνει.</TextUnit>
    <TextUnit id="3521" loc="7.359">τί πλέον ἤθελες ἄλλο μετ' αἰθέρα καὶ πόλον ἄστρων;</TextUnit>
    <TextUnit id="3522" loc="7.360">καί ποτέ τις λέξειεν, ὅτι Κρονίδης πόρε τιμὴν</TextUnit>
    <TextUnit id="3523" loc="7.361">νερτερίῳ Μίνωι καὶ οὐρανίῳ Διονύσῳ.</TextUnit>
    <TextUnit id="3524" loc="7.362">ἀλλὰ μετ' Αὐτονόης βροτὸν υἱέα καὶ τόκον ̓Ινοῦς,</TextUnit>
    <TextUnit id="3525" loc="7.363">τὸν μὲν ἑοῖς σκυλάκεσσι δεδουπότα, τὸν δὲ τοκῆος</TextUnit>
    <TextUnit id="3526" loc="7.364">παιδοφόνου μέλλοντα θανεῖν πτερόεντι βελέμνῳ,</TextUnit>
    <TextUnit id="3527" loc="7.365">καὶ μετὶ λυσσαλέης μινυώριον υἱὸν ̓Αγαύης</TextUnit>
    <TextUnit id="3528" loc="7.366">ἄφθιτον υἷα λόχευε, καὶ ἀθανάτην σε καλέσσω:</TextUnit>
    <TextUnit id="3529" loc="7.367">ὀλβίη, ὅττι θεοῖσι καὶ ἀνδράσι χάρμα λοχεύσεις</TextUnit>
    <TextUnit id="3530" loc="7.368">υἱέα κυσαμένη βροτέης ἐπίληθον ἀνίης.”</TextUnit>
    <TextUnit id="3531" loc="8.1">ὣς εἰπὼν ἐς ̓́Ολυμπον ἔβη θεός: ἐν δὲ μελάθρῳ</TextUnit>
    <TextUnit id="3532" loc="8.2">ὑψορόφῳ νόον εἶχεν ἀλώμενον ἐγγύθι νύμφης,</TextUnit>
    <TextUnit id="3533" loc="8.3">Θήβης οἶστρον ἔχων πλέον αἰθέρος: ἱμερόεις γὰρ</TextUnit>
    <TextUnit id="3534" loc="8.4">οὐρανὸς ἦν Κρονίδῃ Σεμέλης δόμος, ἀμφὶ δὲ παστῷ</TextUnit>
    <TextUnit id="3535" loc="8.5">ἀμφίπολοι Κάδμοιο Διὸς πέλον εὔποδες ̔͂Ωραι.</TextUnit>
    <TextUnit id="3536" loc="8.6">καὶ γαμίῃ ῥαθάμιγγι Διιπετέων ὑμεναίων</TextUnit>
    <TextUnit id="3537" loc="8.7">ὄγκῳ θλιβομένη Σεμέλης κυμαίνετο γαστήρ:</TextUnit>
    <TextUnit id="3538" loc="8.8">μαρτυρίῃ δὲ τόκοιο φιλοστεφάνου Διονύσου</TextUnit>
    <TextUnit id="3539" loc="8.9">στέμματι θυμὸν ἔτερπεν, ἐπ' ἀνθοκόμῳ δὲ καρήνῳ</TextUnit>
    <TextUnit id="3540" loc="8.10">θυιάδος αὐτοέλικτον ἀνέπλεκε κισσὸν ἐθείρης</TextUnit>
    <TextUnit id="3541" loc="8.11">Βασσαρίδων ἅτε μάντις, ἐπεσσομένῃσι δὲ νύμφαις</TextUnit>
    <TextUnit id="3542" loc="8.12">ὄψιμον ἀγχιτόκοισιν ἐπωνυμίην πόρε κισσοῦ.</TextUnit>
    <TextUnit id="3543" loc="8.13">καὶ βαρὺν ὄγκον ἔχουσα θεηγενέος τοκετοῖο,</TextUnit>
    <TextUnit id="3544" loc="8.14">εἴ ποτέ τις σύριγγι γέρων ἐμελίζετο ποιμήν,</TextUnit>
    <TextUnit id="3545" loc="8.15">γείτονος εἰσαΐουσα φιλαγραύλου μέλος ̓Ηχοῦς,</TextUnit>
    <TextUnit id="3546" loc="8.16">οἰοχίτων θαλάμοιο διέστιχε θυιάδι ῥιπῇ:</TextUnit>
    <TextUnit id="3547" loc="8.17">εἰ κτύπος οὐρεσίφοιτος ἀκούετο δίζυγος αὐλοῦ,</TextUnit>
    <TextUnit id="3548" loc="8.18">ὑψορόφων ἀπέδιλος ἀναθρῴσκουσα μελάθρων</TextUnit>
    <TextUnit id="3549" loc="8.19">εἰς ῥάχιν αὐτοκέλευστος ἐρημάδος ἔστιχεν ὕλης:</TextUnit>
    <TextUnit id="3550" loc="8.20">κύμβαλον εἰ πλατάγησε, ποδῶν ἐλελίζετο παλμῷ,</TextUnit>
    <TextUnit id="3551" loc="8.21">λοξῷ καμπύλον ἴχνος ὑποσκαίρουσα πεδίλῳ:</TextUnit>
    <TextUnit id="3552" loc="8.22">εἰ δὲ τανυκραίροιο μεμυκότος ἔκλυε ταύρου,</TextUnit>
    <TextUnit id="3553" loc="8.23">ἀντίτυπον μίμημα βοὸς μυκήσατο λαιμῷ:</TextUnit>
    <TextUnit id="3554" loc="8.24">πολάκι ποιμενίην ὑπὸ δειράδα θυιάδι φωνῇ</TextUnit>
    <TextUnit id="3555" loc="8.25">Πανὶ μέλος συνάειδε καὶ ἔπλετο σύνθροος ̓Ηχώ,</TextUnit>
    <TextUnit id="3556" loc="8.26">καὶ νόμιον κερόεντος ἀμειβομένη κτύπον αὐλοῦ</TextUnit>
    <TextUnit id="3557" loc="8.27">εἰς χορὸν ἴχνος ἔκαμψε: πάις δ' ἀλόχευτος ἐχέφρων</TextUnit>
    <TextUnit id="3558" loc="8.28">ἅλμασιν ἐνδομύχοισι συνεσκίρτησε τεκούσῃ</TextUnit>
    <TextUnit id="3559" loc="8.29">αὐλομανὲς μίμημα, καὶ αὐτοδίδακτον ἀοιδὴν</TextUnit>
    <TextUnit id="3560" loc="8.30">ἡμιτελὴς κελάδησε χέων ὑποκόλπιον ἠχώ.</TextUnit>
    <TextUnit id="3561" loc="8.31">ὣς ὁ μὲν ἀρσενόπαιδος ἀέξετο γαστέρος ὄγκῳ</TextUnit>
    <TextUnit id="3562" loc="8.32">ἄγγελος εὐφροσύνης, νοερὸν βρέφος: ἀμφὲ δὲ κούρῳ</TextUnit>
    <TextUnit id="3563" loc="8.33">ἀμφίπολοι Κρονίωνος ἐπέστεφον οὐρανὸν ̔͂Ωραι.</TextUnit>
    <TextUnit id="3564" loc="8.34">καὶ Φθόνος ὑψιμέδοντος ὀπιπεύων Διὸς εὐνὴν</TextUnit>
    <TextUnit id="3565" loc="8.35">καὶ Σεμέλης ὠδῖνα θεηγενέος τοκετοῖο</TextUnit>
    <TextUnit id="3566" loc="8.36">Βάκου ζῆλον ἔδεκτο καὶ ἔνδοθι γαστρὸς ἐόντος,</TextUnit>
    <TextUnit id="3567" loc="8.37">αὐτοπαθὴς ἄστοργος ἑῷ βεβολημένος ἰῷ.</TextUnit>
    <TextUnit id="3568" loc="8.38">καὶ φρενὶ κερδαλέῃ δκολιὴν ἐφράσσατο βουλὴν</TextUnit>
    <TextUnit id="3569" loc="8.39">̓́Αρεος ἀντιτύποιο φέρων ψευδήμονα μορφὴν</TextUnit>
    <TextUnit id="3570" loc="8.40">ἔντεσι μιμηλοῖσι, καὶ οἷά περ αἵματος ὁλκῷ</TextUnit>
    <TextUnit id="3571" loc="8.41">ἄνθεϊ φαρμακόεντι κατέγραφε νῶτα βοείης</TextUnit>
    <TextUnit id="3572" loc="8.42">ποιητῇ ῥαθάμιγγι, καὶ ὡς κταμένων ἀπὸ φωτῶν</TextUnit>
    <TextUnit id="3573" loc="8.43">βάψας ἰσοτύπῳ δεδολωμένα δάκτυλα μίλτῳ</TextUnit>
    <TextUnit id="3574" loc="8.44">χεῖρας ἐρευθιόωντι νόθῳ φοινίσσετο λύθρῳ:</TextUnit>
    <TextUnit id="3575" loc="8.45">καὶ κτύπον ἐννεάχιλον ἀνήρυγεν ἀνθερεῶνος</TextUnit>
    <TextUnit id="3576" loc="8.46">σμερδαλέοις στομάτεσσι χέων ῥηξήνορα φωαάν:</TextUnit>
    <TextUnit id="3577" loc="8.47">κλεψινόοις δ' ὀάροισιν ἀνεπτοίησεν ̓Αθήνην,</TextUnit>
    <TextUnit id="3578" loc="8.48">καὶ φθονερὴν οἴστρησεν ἔτι πλέον εἰς χόλον ̔́Ηρην:</TextUnit>
    <TextUnit id="3579" loc="8.49">ἀμφοτέρας δ' ἐρέθιζε: τόσῳ δ' ἠνίπαπε μύθῳ:</TextUnit>
    <TextUnit id="3580" loc="8.50">“Δίζεό σοι νέον ἄλλον ἐν αἰθέρι νυμθίον, ̔́Ηρη,</TextUnit>
    <TextUnit id="3581" loc="8.51">ἄλλον, ἐπεὶ Σεμέλη τεὸν ἥρπασεν, ἧς χάριν εὐνῆς</TextUnit>
    <TextUnit id="3582" loc="8.52">Θήβης ἑπταπύλοιο γαμήλιον οὖδας ἀμείβων</TextUnit>
    <TextUnit id="3583" loc="8.53">οὐρανὸν ἑπτάζωνον ἀναίνεται: ἀντὶ σέθεν δὲ</TextUnit>
    <TextUnit id="3584" loc="8.54">τέρπεται ἀγκὰς ἔχων χθονίην ἐγκύμονα νύμφην.</TextUnit>
    <TextUnit id="3585" loc="8.55">πῇ μοι ζῆλος ἔβη μητρώιος; ἦ ῥα καὶ αὐτῆς</TextUnit>
    <TextUnit id="3586" loc="8.56">εἰς Σεμέλης ὑμέναιον ἐθηλύνθη χόλος ̔́Ηρης;</TextUnit>
    <TextUnit id="3587" loc="8.57">πῇ σέο κέντρα μύωπος ἀφειδέος; οὐκέτι πόντῳ</TextUnit>
    <TextUnit id="3588" loc="8.58">πόρτις ἁλιπτοίητος ἐλαύνεται; οὐκέτι βούτης</TextUnit>
    <TextUnit id="3589" loc="8.59">̓́Αργος ἀκοιμήτοισι πολυσπερέεσσιν ὀπωπαῖς</TextUnit>
    <TextUnit id="3590" loc="8.60">κλεψιγάμου Κρονίδαο νεώτερα λέκτρα φυλάσσει;</TextUnit>
    <TextUnit id="3591" loc="8.61">ἀλλὰ τί μοι δίμος οὗτος ̓Ολύμπιος; εἰς χθόνα βαίνων</TextUnit>
    <TextUnit id="3592" loc="8.62">αἰθέρα καλλείψω πατρώιον, ἡμετέρην δὲ</TextUnit>
    <TextUnit id="3593" loc="8.63">Θρῄκην ναιετάων οὐ μητέρος ἄλγεα λεύσσω</TextUnit>
    <TextUnit id="3594" loc="8.64">ἀχνυμένης, οὐ Ζῆνα γαμοκλόπον: εἰ δέ ποτ' ἔλθῃ</TextUnit>
    <TextUnit id="3595" loc="8.65">γαῖαν ἐς ἡμετέρην ποθέων Βιστωνίδα κούρην,</TextUnit>
    <TextUnit id="3596" loc="8.66">γνώσεται, οἷος ̓́Αρης, ὅτε χώεται: ἡμετέρην γὰρ</TextUnit>
    <TextUnit id="3597" loc="8.67">Τιτήνων ὀλέτειραν ἔχων θανατηφόρον αἰχμὴν</TextUnit>
    <TextUnit id="3598" loc="8.68">ἐκ Θρῄκης Κρονίωνα γυναιμανέοντα διώξω:</TextUnit>
    <TextUnit id="3599" loc="8.69">καὶ πρόφασιν μεφέπων, ὅτι παρθένον εἰς λέχος ἕλκει,</TextUnit>
    <TextUnit id="3600" loc="8.70">ἔσσομαι αὐτοκέλευστος ἐμῆς τιμήορος εὐνῆς,</TextUnit>
    <TextUnit id="3601" loc="8.71">ὅττι χαμαιγενέεσσιν ὁμιλήσας ὑμεναίοις</TextUnit>
    <TextUnit id="3602" loc="8.72">αἰθέρα ποικιλόνωτον ἑῶν ἔπλησεν ἐρώτων.</TextUnit>
    <TextUnit id="3603" loc="8.73">οὐρανὸς ἱλήκοι, μερόπων δόμος: ἄξονα βαίνω;</TextUnit>
    <TextUnit id="3604" loc="8.74">Καλλιστὼ κατ' ̓́Ολυμπον ἑλίσσεται, ἧχι φαείνει</TextUnit>
    <TextUnit id="3605" loc="8.75">κύκλος ἀερσιλόφοιο φερώνυμος ̓Αρκάδος ̓́Αρκτου.</TextUnit>
    <TextUnit id="3606" loc="8.76">Πλειάδος ἑπταπόρου στυγέω δρόμον: ἐν γὰρ ̓Ολύμπῳ</TextUnit>
    <TextUnit id="3607" loc="8.77">̓Ηλέκτρη κλονέει με συναστράπτουσα Σελήῃ.</TextUnit>
    <TextUnit id="3608" loc="8.78">νῦν πόθεν ἠρεμέεις; ὑποκόλπιον υἱέα Λητοῦς</TextUnit>
    <TextUnit id="3609" loc="8.79">ἤκαχες ̓Απόλλωνα, καὶ οὐ Διόνυσον ὀρίνεις;</TextUnit>
    <TextUnit id="3610" loc="8.80">τικτομένη, ̔́Ηφαιστε, μογοστόκε Τριτογενείης,</TextUnit>
    <TextUnit id="3611" loc="8.81">υἷα νόθης ἀλόχοιο λοχεύσεται αὐτοτόκος Ζεὺς</TextUnit>
    <TextUnit id="3612" loc="8.82">ὠδίνων τόκον ἄλλον ὑπέρτερον ἄρσενι μηρῷ,</TextUnit>
    <TextUnit id="3613" loc="8.83">οὐδὲ τεοῦ βουπλῆγος ἔτι χρέος. εἶξον, ̓Αθήνη,</TextUnit>
    <TextUnit id="3614" loc="8.84">λῆγε Διὸς βοόωσα λεχώιον ἄντυγα κόρσης,</TextUnit>
    <TextUnit id="3615" loc="8.85">ὅττι σοφὴν ὠδῖνα τελεσσιγόνοιο καρήνου</TextUnit>
    <TextUnit id="3616" loc="8.86">αἰσχύνει Διόνυσος, ὅτι χθονίης ἀπὸ φύτλης</TextUnit>
    <TextUnit id="3617" loc="8.87">ἔσσεται αὐτολόχευτος ̓Ολύμπιος, ὥς περ ̓Αθήνη,</TextUnit>
    <TextUnit id="3618" loc="8.88">κρύπτων Παλλάδος εὖχος ἀμήτορος. ἀλλὰ καὶ αὐτὸς</TextUnit>
    <TextUnit id="3619" loc="8.89">αἰδέομαι πολὺ μᾶλλον, ὅταν μερόπων τις ἐνίψῃ:</TextUnit>
    <TextUnit id="3620" loc="8.90">̔Ζεὺς πόρε δῆριν ̓́Αρηι καὶ εὐφροσύνην Διονύσῳ.̓</TextUnit>
    <TextUnit id="3621" loc="8.91">ἀλλὰ πόλον Κρονίδαο νόθοις τεκέεσσιν ἐάσας</TextUnit>
    <TextUnit id="3622" loc="8.92">ἵξομαι οὐρανόθεν μετανάστιος: ὑγροπαγὴς δὲ</TextUnit>
    <TextUnit id="3623" loc="8.93">̓́Ιστρος ἑὸν σκηπτοῦχον ἀλητεύοντα δεχέσθω,</TextUnit>
    <TextUnit id="3624" loc="8.94">πρὶν Διὸς οἰνοχόον Γανυμήδεα δεῦρο νοήσω,</TextUnit>
    <TextUnit id="3625" loc="8.95">βουκόλον εὐχαίτην, μετὰ Πέργαμον ἀστὸν ̓Ολύμπου,</TextUnit>
    <TextUnit id="3626" loc="8.96">οὐρανίης ἄψαυστον ἀμειβόμενον δέπας ̔́Ηβης,</TextUnit>
    <TextUnit id="3627" loc="8.97">πρὶν Σεμέλην καὶ Βάκχον ἴδω ναετῆρας ̓Ολύμπου,</TextUnit>
    <TextUnit id="3628" loc="8.98">καὶ στέφος ἀστερόφοιτον ἐπιχθονίης ̓Αριάδνης</TextUnit>
    <TextUnit id="3629" loc="8.99">σύνδρομον ̓Ηελίοιο, συνέμπορον ἠριγενείης.</TextUnit>
    <TextUnit id="3630" loc="8.100">κεῖθι μένω, μὴ Κῆτος ἴδω, μὴ Περσέος ἅρπην,</TextUnit>
    <TextUnit id="3631" loc="8.101">μὴ τύπον ̓Ανδρομέδης, μὴ Γοργόνος ὄμμα Μεδούσης</TextUnit>
    <TextUnit id="3632" loc="8.102">οὓς Κρονίδης μετόπισθεν ἐνιστήσειεν ̓Ολύμπῳ.”</TextUnit>
    <TextUnit id="3633" loc="8.103">εἶπε, καὶ αὐτογόνοιο νόον συνέχευεν ̓Αθήνης,</TextUnit>
    <TextUnit id="3634" loc="8.104">καὶ πλέον ἠέξησε βαρυζήλου χόλον ̔́Ηρης.</TextUnit>
    <TextUnit id="3635" loc="8.105">καὶ Φθόνος ὀξὺς ὄρουσε, καὶ ἀγκύλα γούνατα πάλλων</TextUnit>
    <TextUnit id="3636" loc="8.106">ἤιε λοξὰ κέλευθα δι' ἠέρος: ἀνδρομέοις δὲ</TextUnit>
    <TextUnit id="3637" loc="8.107">ὄμμασι καὶ πραπίδεσσιν ὁμοίιος ἔσσυτο καπνῷ,</TextUnit>
    <TextUnit id="3638" loc="8.108">εἰς δόλον, εἰς κακότητα νόον τελχῖνα κορύσσων.</TextUnit>
    <TextUnit id="3639" loc="8.109">οὐδὲ Διὸς βαρύμηνις ἐλώφεεν εὐνέτις ̔́Ηρη:</TextUnit>
    <TextUnit id="3640" loc="8.110">ἀλλὰ θυελλήεντι παραΐξασα πεδίλῳ</TextUnit>
    <TextUnit id="3641" loc="8.111">ποικίλον εὐφαέεσσι κεκασμένον οὐρανὸν ἄστροις</TextUnit>
    <TextUnit id="3642" loc="8.112">ἄσπετα φοιτητῆρι διέδραμεν ἄστεα ταρσῷ,</TextUnit>
    <TextUnit id="3643" loc="8.113">κερδαλέην ̓Απάτην διζημένη, εἴ που ἐφεύροι.</TextUnit>
    <TextUnit id="3644" loc="8.114">ἀλλ' ὅτε Δικταίης Κορυβαντίδος ὑψόθι πέτρης</TextUnit>
    <TextUnit id="3645" loc="8.115">γείτονος ̓Αμνισοῖο λεχώιον ἔδρακεν ὕδωρ,</TextUnit>
    <TextUnit id="3646" loc="8.116">ἔνθά οἱ ἀλλοπρόσαλλος ὀρεστιὰς ἤντετο δαίμων:</TextUnit>
    <TextUnit id="3647" loc="8.117">καὶ γὰρ ἀεὶ παρέμιμνε Διὸς ψευδήμονι τύμβῳ</TextUnit>
    <TextUnit id="3648" loc="8.118">τερπομένη Κρήτεσσιν, ἐπεὶ πέλον ἠπεροπῆες.</TextUnit>
    <TextUnit id="3649" loc="8.119">ἀμφὶ δέ οἱ λαγόνεσσι Κυδωνιὰς ἔρρεε μίτρη,</TextUnit>
    <TextUnit id="3650" loc="8.120">τῇ ἔνι δαίδαλα πάντα βροτῶν θελκτήρια κεῖται:</TextUnit>
    <TextUnit id="3651" loc="8.121">ἐν μὲν ἐπικλοπίη πολυμήχανος, ἐν δ' ὀαριστὺς</TextUnit>
    <TextUnit id="3652" loc="8.122">πάρφασις, ἐν δὲ δόλοι πολυειδέες, ἐν δὲ καὶ αὐτὸς</TextUnit>
    <TextUnit id="3653" loc="8.123">σύνδρομος ἠερίοις ἀπατήλιος ὅρκος ἀήταις.</TextUnit>
    <TextUnit id="3654" loc="8.124">καὶ δολίην ̓Απάτην δολίῳ μειλίξατο μύθῳ</TextUnit>
    <TextUnit id="3655" loc="8.125">̔́Ηρη ποικιλόμητις, ἀμυνομένη παρακοίτην:</TextUnit>
    <TextUnit id="3656" loc="8.126">“χαῖρε, θεὰ δολόμητι δολοπλανές: οὔ σε καὶ αὐτὸς</TextUnit>
    <TextUnit id="3657" loc="8.127">κλεψινόοις ὀάροισι παρέρχεται αἱμύλος ̔Ερμῆς:</TextUnit>
    <TextUnit id="3658" loc="8.128">δὸς καὶ ἐμοὶ ζωστῆρα παναίολον, ὅν ποτε ̔Ρείη</TextUnit>
    <TextUnit id="3659" loc="8.129">δῆσεν ἑαῖς λαγόνεσσιν, ἕως ἀπάφησεν ἀκοίτην.</TextUnit>
    <TextUnit id="3660" loc="8.130">οὐ μὲν ἐγὼ Κρονίωνι φέρω πετρώδεα μορφήν,</TextUnit>
    <TextUnit id="3661" loc="8.131">οὐδὲ λίθῳ δολόεντι παρακλέπτω παρακοίτην,</TextUnit>
    <TextUnit id="3662" loc="8.132">ἀλλὰ γυνὴ χθονίη με βιάζεται, ἧς χάριν εὐνῆς</TextUnit>
    <TextUnit id="3663" loc="8.133">θοῦρος ̓́Αρης βαρύμηνις ἀναίνεται αἰθέρα ναίειν.</TextUnit>
    <TextUnit id="3664" loc="8.134">τί πλέον, εἰ γενόμην θεὸς ἄμβροτος; οὐτιδανὴ γὰρ</TextUnit>
    <TextUnit id="3665" loc="8.135">θνητὴ ἐμὸν πόσιν ἔσχε, τὸν οὐ θεὸς ἥρπασε Λητώ:</TextUnit>
    <TextUnit id="3666" loc="8.136">οὐ Δανάῃ παρίαυε τὸ δεύτερον ὑέτιος Ζεύς,</TextUnit>
    <TextUnit id="3667" loc="8.137">ἀλλὰ σιδηροφόροιο μετὰ σφρηγῖδα μελάθρου</TextUnit>
    <TextUnit id="3668" loc="8.138">μεμφομένη χρυσέοισι γάμοις ναυτίλλετο νύμφη,</TextUnit>
    <TextUnit id="3669" loc="8.139">καὶ λάχεν ἕδνον ̓́Ερωτος ὕδωρ ἁλός: ἐν δὲ θαλάσσῃ</TextUnit>
    <TextUnit id="3670" loc="8.140">σύμπλοος ἀσταθέεσσιν ἐνήχετο χηλὸς ἀήταις.</TextUnit>
    <TextUnit id="3671" loc="8.141">οὐδὲ μετὰ Κρήτην πάλιν ἔπλεε ταῦρος ̓Ολύμπου,</TextUnit>
    <TextUnit id="3672" loc="8.142">οὐκ ἴδεν Εὐρώπην μετὰ δέμνιον: ὑγροβαφὴς δὲ</TextUnit>
    <TextUnit id="3673" loc="8.143">οἰστρηθεῖσα μύωπι κερασφόρος ἔπλεεν ̓Ιώ.</TextUnit>
    <TextUnit id="3674" loc="8.144">οὐδὲ θεὰ γάμον εἶχεν ἐλεύθερον, ἀλλὰ καὶ αὐτὴ</TextUnit>
    <TextUnit id="3675" loc="8.145">γαστέρι φόρτον ἔχουσα πολύστροφος ἔτρεχε Λητώ,</TextUnit>
    <TextUnit id="3676" loc="8.146">ἄστατα παπταίνουσα πολυπλανέων σφυρὰ νήσων</TextUnit>
    <TextUnit id="3677" loc="8.147">καὶ ῥόον οὐ μίμνοντα κακοξείνοιο θαλάσσης,</TextUnit>
    <TextUnit id="3678" loc="8.148">καὶ λοχίης μόγις εἶδεν ἐλεύθερον ἔρνος ἐλαίης.</TextUnit>
    <TextUnit id="3679" loc="8.149">Λητὼ τόσσα μόγησε, καὶ οὐ χραίσμησεν ἀκοίτης:</TextUnit>
    <TextUnit id="3680" loc="8.150">θνητῆς δ' ὠκυμόροιο μιῆς διὰ δέμνια νύμφης</TextUnit>
    <TextUnit id="3681" loc="8.151">οὐρανίης ἀπέειπε κασιγνήτης λέχος ̔́Ηρης.</TextUnit>
    <TextUnit id="3682" loc="8.152">δείδια, μὴ Κρονίδης με πόσις καὶ γνωτὸς ἀκούων</TextUnit>
    <TextUnit id="3683" loc="8.153">αἰθέρος ἐξελάσειε γυναικείης χάριν εὐνῆς,</TextUnit>
    <TextUnit id="3684" loc="8.154">μὴ Σεμέλην τελέσειεν ἑοῦ βασίλειαν ̓Ολύμπου.</TextUnit>
    <TextUnit id="3685" loc="8.155">εἰ δὲ Διὶ Κρονίωνι χαρίζεαι, ἠέ περ ̔́Ηρῃ,</TextUnit>
    <TextUnit id="3686" loc="8.156">μηδὲ τεὴν ὀπάσειας ἐμοὶ πανθελγέα μίτρην,</TextUnit>
    <TextUnit id="3687" loc="8.157">ὄφρα μόλῃ πρὸς ̓́Ολυμπον ἐμὸς πάλιν υἱὸς ἀλήτης,</TextUnit>
    <TextUnit id="3688" loc="8.158">ὑστατίην ἐπὶ πέζαν ἐλεύσομαι ̓Ωκεανοῖο</TextUnit>
    <TextUnit id="3689" loc="8.159">αἰθέρα καλλείψασα χάριν βροτέων ὑμεναίων</TextUnit>
    <TextUnit id="3690" loc="8.160">Τηθύος ἀρχεγόνοιο συνέστιος: ἔνθεν ἱκάνω</TextUnit>
    <TextUnit id="3691" loc="8.161">εἰς δόμον ̔Αρμονίης, καὶ ̓Οφίονος ἐγγύθι μίμνω.</TextUnit>
    <TextUnit id="3692" loc="8.162">ἀλλὰ σύ, κυδαίνουσα Διὸς παμμήτορα νύμφην,</TextUnit>
    <TextUnit id="3693" loc="8.163">δός μοι ἔχειν ζωστῆρα βοηθόον, ὄφρα φυγόντα</TextUnit>
    <TextUnit id="3694" loc="8.164">θέλξω θοῦρον ̓́Αρηα τὸ δεύτερον αἰθέρα ναίειν.”</TextUnit>
    <TextUnit id="3695" loc="8.165">ὣς φαμένης ἀπάμειπτο θεὰ πειθήμονι μύθῳ</TextUnit>
    <TextUnit id="3696" loc="8.166">“Μῆτερ ̓Ενυαλίοιο, Διὸς πρωτόθρονε νύμφη,</TextUnit>
    <TextUnit id="3697" loc="8.167">δώσω ἐμὸν ζωστῆρα, καὶ εἰ πλέον ἄλλο κελεύεις</TextUnit>
    <TextUnit id="3698" loc="8.168">πείθομαι, ὅττι θεοῖσι μετὰ Κρονίωνος ἀνάσσεις.</TextUnit>
    <TextUnit id="3699" loc="8.169">δέχνυσο τοῦτον ἱμάντα: περισφίγξασα δὲ κόλπῳ</TextUnit>
    <TextUnit id="3700" loc="8.170">̓́Αρεα μὲν κομίσειας ἐς οὐρανόν: ἢν δ' ἐθελήσῃς,</TextUnit>
    <TextUnit id="3701" loc="8.171">θέλγε νόον Κρονίδαο καὶ, εἰ χρέος, ̓Ωκεανοῖο</TextUnit>
    <TextUnit id="3702" loc="8.172">χωομένου: χθονίων δὲ λιπὼν ὑμέναιον ̓Ερώτων</TextUnit>
    <TextUnit id="3703" loc="8.173">ἵξεται αὐτοκέλευστος ἐς οὐρανὸν ὑψιμέδων Ζεὺς</TextUnit>
    <TextUnit id="3704" loc="8.174">ἡμετέρῳ δολόεντι περιγνάμψας φρένα κεστῷ:</TextUnit>
    <TextUnit id="3705" loc="8.175">οὗτος ἐμῆς Παφίης φρενοθελγέα κεστὸν ἐλέγχει.”</TextUnit>
    <TextUnit id="3706" loc="8.176">ὣς φαμένη δολόμητις ὑπηνέμιος φύγε δαίμων</TextUnit>
    <TextUnit id="3707" loc="8.177">ἠέρα πωτήεντι διαστείχουσα πεδίλῳ.</TextUnit>
    <TextUnit id="3708" loc="8.178">Δικταίης δὲ λιποῦσα σακέσπαλον ἄντρον ἐρίπνης</TextUnit>
    <TextUnit id="3709" loc="8.179">καὶ λοχίην σπήλυγγα τελεσσιγόνοιο θεαίνης</TextUnit>
    <TextUnit id="3710" loc="8.180">εἰς θάλαμον Σεμέλης ἀπατήλιος ἤλυθεν ̔́Ηρη,</TextUnit>
    <TextUnit id="3711" loc="8.181">ζήλῳ φυσιόωσα: μελιγλώσσῳ δὲ γεραιῇ</TextUnit>
    <TextUnit id="3712" loc="8.182">ἰσοφανὴς φιλόπαιδι δέμας μορφοῦτο τιθήνῃ</TextUnit>
    <TextUnit id="3713" loc="8.183">παιδοκόμῳ, τὴν αὐτὸς ἀνηέξησεν ̓Αγήνωρ,</TextUnit>
    <TextUnit id="3714" loc="8.184">καί οἱ κλῆρον ἔδωκε, καὶ ὤπασεν ἀνδρὶ γυναῖκα</TextUnit>
    <TextUnit id="3715" loc="8.185">οἷα πατήρ: κομιδῆς δὲ χάριν τίνουσα καὶ αὐτὴ</TextUnit>
    <TextUnit id="3716" loc="8.186">νήπιον εἰσέτι Κάδμον ἑᾷ μαιώσατο μαζῷ</TextUnit>
    <TextUnit id="3717" loc="8.187">καὶ βρέφος Εὐρώπην φιλίῳ πήχυνεν ἀγοστῷ.</TextUnit>
    <TextUnit id="3718" loc="8.188">τῇ δέμας ἶσον ἔχουσα διέστιχεν εἰς δόμον ̔́Ηρη</TextUnit>
    <TextUnit id="3719" loc="8.189">χωομένη Σεμέλῃ καὶ Κύπριδι καὶ Διονύσῳ</TextUnit>
    <TextUnit id="3720" loc="8.190">μή πω φέγγος ἰδόντι, καὶ ἀρτιγάμῳ παρὰ παστῷ</TextUnit>
    <TextUnit id="3721" loc="8.191">τοῖχον ἐς ἀντικέλευθον ἑὴν ἔκλινεν ὀπωπὴν</TextUnit>
    <TextUnit id="3722" loc="8.192">ὄμμα παρατρέψασα, Διὸς μὴ λέκτρα νοήσῃ.</TextUnit>
    <TextUnit id="3723" loc="8.193">τὴν μὲν Πεισιάνασσα καθίζανεν ὑψόθι δίφρου</TextUnit>
    <TextUnit id="3724" loc="8.194">ἀμφίπολος Σεμέλης, Τυρίης βλάστημα γενέθλης,</TextUnit>
    <TextUnit id="3725" loc="8.195">Θελξινόη δὲ τάπητας ἐνήρμοσεν ἤνοπι δίφρῳ.</TextUnit>
    <TextUnit id="3726" loc="8.196">ἔνθα θεὰ σχεδὸν ἧστο δολοπλόκος: εὗρε δὲ κούρην</TextUnit>
    <TextUnit id="3727" loc="8.197">βριθομένην ὠδῖνι πεπαινομένου τοκετοῖο:</TextUnit>
    <TextUnit id="3728" loc="8.198">καὶ τόκον, οὐ ψαύοντα τελεσσιγόνοιο Σελήνης,</TextUnit>
    <TextUnit id="3729" loc="8.199">γαστρὸς ἀσημάντου χλοερὴ κήρυξε παρειὴ</TextUnit>
    <TextUnit id="3730" loc="8.200">καὶ χλόος οἰνώπων μελέων πάρος: ἑζομένης δὲ</TextUnit>
    <TextUnit id="3731" loc="8.201">̔́Ηρης ψευδομένης δολόεν δέμας ἔτρεμε παλμῷ</TextUnit>
    <TextUnit id="3732" loc="8.202">ἀντιτύπῳ, καὶ νέρθεν ἐπὶ χθόνα κάμπτετο νεύων</TextUnit>
    <TextUnit id="3733" loc="8.203">ὤμοις θλιβομένοισι γέρων κυρτούμενος αὐχήν.</TextUnit>
    <TextUnit id="3734" loc="8.204">καὶ πρόφασιν μόγις εὗρεν: ἐπεστενάχιζε δὲ μύθῳ</TextUnit>
    <TextUnit id="3735" loc="8.205">δάκρυον εὐποίητον ἀποψήσασα προσώπου,</TextUnit>
    <TextUnit id="3736" loc="8.206">καὶ δολόεν κατέλεξεν ἔπος φρενοθελγέι φωνῇ:</TextUnit>
    <TextUnit id="3737" loc="8.207">“Εἰπέ, πόθεν, βασίλεια, τεαὶ χλοάουσι παρειαί;</TextUnit>
    <TextUnit id="3738" loc="8.208">πῇ σέο κάλλος ἐκεῖνο; τίς εἴδεϊ σεῖο μεγαίρων</TextUnit>
    <TextUnit id="3739" loc="8.209">πορφυρέους σπινθῆρας ἀπημάλδυνε προσώπου;</TextUnit>
    <TextUnit id="3740" loc="8.210">καὶ ῥόδα τίς μετάμειψεν ἐς ὠκυμόρους ἀνεμώνας;</TextUnit>
    <TextUnit id="3741" loc="8.211">καὶ σὺ κατηφιόωσα τί τήκεαι; ἦ ῥα καὶ αὐτὴ</TextUnit>
    <TextUnit id="3742" loc="8.212">ἔκλυες αἴσχεα κεῖνα, τά περ βοόωσι πολῖται;</TextUnit>
    <TextUnit id="3743" loc="8.213">ἐρρέτω ἀρχεκάκων ὀλοὸν στόμα θηλυτεράων.</TextUnit>
    <TextUnit id="3744" loc="8.214">εἰπὲ δέ μοι, μὴ κρύπτε τεῆς συλήτορα μίτρης:</TextUnit>
    <TextUnit id="3745" loc="8.215">τίς σε θεῶν ἐμίηνε; τίς ἥρπασε σεῖο κορείην;</TextUnit>
    <TextUnit id="3746" loc="8.216">εἰ μὲν ̓́Αρης λαθραῖος ἐμὴν νυμφεύσατο κούρην</TextUnit>
    <TextUnit id="3747" loc="8.217">καὶ Σεμέλῃ παρίαυεν ἀφειδήσας ̓Αφροδίτης,</TextUnit>
    <TextUnit id="3748" loc="8.218">ἐλθέτω εἰς σέο λέκτρα γαμήλιον ἔγχος ἀφάσσων:</TextUnit>
    <TextUnit id="3749" loc="8.219">γινώσκει μενέχαρμον ἑὸν γενέτην σέο μήτηρ.</TextUnit>
    <TextUnit id="3750" loc="8.220">εἰ δέ σοι ὠκυπέδιλος ἐκώμασε νυμφίος ̔Ερμῆς</TextUnit>
    <TextUnit id="3751" loc="8.221">καὶ Σεμέλης διὰ κάλλος ἑὴν ἠρνήσατο Πειθώ,</TextUnit>
    <TextUnit id="3752" loc="8.222">ῥάβδον ἑὴν ὀπάσειε τεῆς αὐτάγγελον εὐνῆς,</TextUnit>
    <TextUnit id="3753" loc="8.223">ἠέ σε κοσμήσειεν ἑοῖς χρυσέοισι πεδίλοις</TextUnit>
    <TextUnit id="3754" loc="8.224">δῶρον ἄγων λεχέων σέθεν ἄξιον, ὄφρα καὶ αὐτὴ</TextUnit>
    <TextUnit id="3755" loc="8.225">εἴης χρυσοπέδιλος, ἅ περ Διὸς εὐνέτις ̔́Ηρη.</TextUnit>
    <TextUnit id="3756" loc="8.226">εἰ δέ σοι οὐρανόθεν πόσις ἤλυθε καλὸς ̓Απόλλων</TextUnit>
    <TextUnit id="3757" loc="8.227">καὶ Σεμέλης ὑπ' ἔρωτι λελασμένος ἔπλετο Δάφνης,</TextUnit>
    <TextUnit id="3758" loc="8.228">νόσφι δόλου κρυφίοιο δι' ἠέρος εἰς σὲ χορεύσῃ</TextUnit>
    <TextUnit id="3759" loc="8.229">ἁβρὸς ἀσιγήτων ἐποχημένος ἅρματι κύκνων,</TextUnit>
    <TextUnit id="3760" loc="8.230">ἕδνα τεῆς φιλότητος ἑὴν φόρμιγγα κομίζων,</TextUnit>
    <TextUnit id="3761" loc="8.231">πιστὸν ἑῶν θαλάμων σημήιον: εἰσορόων γὰρ</TextUnit>
    <TextUnit id="3762" loc="8.232">Κάδμος ἐπουρανίην κιθάρην Θοίβοιο νοήσει,</TextUnit>
    <TextUnit id="3763" loc="8.233">ἣν ἴδεν αἰολόφωνον ἑῆς παρὰ δεῖπνα τραπέζης</TextUnit>
    <TextUnit id="3764" loc="8.234">̔Αρμονίης μέλπουσαν ἐπιχθονίους ὑμεναίους.</TextUnit>
    <TextUnit id="3765" loc="8.235">εἰ δὲ γυναιμανέων σε βιήσατο κυανοχαίτης,</TextUnit>
    <TextUnit id="3766" loc="8.236">καί σε σοφῆς προβέβουλεν ἀειδομένης Μελανίππης,</TextUnit>
    <TextUnit id="3767" loc="8.237">ἀμφαδὰ κωμάσσειε, παρὰ προπύλαια δὲ Κάδμου</TextUnit>
    <TextUnit id="3768" loc="8.238">νυμφιδίης πήξειεν ἑῆς γλωχῖνα τριαίνης,</TextUnit>
    <TextUnit id="3769" loc="8.239">ξυνώσας γέρας ἶσον ἐχιδνοκόμῳ παρὰ Δίρκῃ,</TextUnit>
    <TextUnit id="3770" loc="8.240">οἷα παρ' ̓Αργείοισι λεοντοβότῳ παρὰ Λέρνῃ,</TextUnit>
    <TextUnit id="3771" loc="8.241">σῆμα γάμων ἔστησεν ̓Αμυμώνης, ὅθι νύμφης</TextUnit>
    <TextUnit id="3772" loc="8.242">Λερναίης ἔτι χῶρος ἐπώνυμός ἐστι τριαίνης.</TextUnit>
    <TextUnit id="3773" loc="8.243">ἀλλὰ τί κικλήσκω σε παρευνέτιν ἐννοσιγαίου;</TextUnit>
    <TextUnit id="3774" loc="8.244">ποῖα Ποσειδάωνος ἔχεις σημήια λέκτρων;</TextUnit>
    <TextUnit id="3775" loc="8.245">ὑδρηλαῖς παλάμῃσι χυθεὶς ἠγκάσσατο Τυρὼ</TextUnit>
    <TextUnit id="3776" loc="8.246">παφλάζων δολόεντι ῥόῳ μιμηλὸς ̓Ενιπεύς.</TextUnit>
    <TextUnit id="3777" loc="8.247">εἰ δὲ καί, ὡς ἐνέπεις, σέο νυμφίος ἐστὶ Κρονίων,</TextUnit>
    <TextUnit id="3778" loc="8.248">ἐλθέτω εἰς σέο λέκτρα σὺν ἱμερόεντι κεραυνῷ,</TextUnit>
    <TextUnit id="3779" loc="8.249">ἀστεροπῇ γαμίῃ κεκορυθμένος, ὄφρά τις εἴπῃ:</TextUnit>
    <TextUnit id="3780" loc="8.250">̔̔́Ηρης καὶ Σεμέλης νυμφοστόλοι εἰσὶ κεραυνοί.̓</TextUnit>
    <TextUnit id="3781" loc="8.251">ζηλήμων περ ἐοῦσα Διὸς δάμαρ οὔ σε χαλέψει:</TextUnit>
    <TextUnit id="3782" loc="8.252">οὐ γὰρ ἐπιτρέψειε τεὸς μητρώιος ̓́Αρης.</TextUnit>
    <TextUnit id="3783" loc="8.253">ὀλβίη Εὐρώπη Σεμέλης πλέον, ἣν ὑπὲρ ὤμων</TextUnit>
    <TextUnit id="3784" loc="8.254">Ζεὺς κερόεις ἀνάειρε: ποθοβλήτοιο δὲ ταύρου</TextUnit>
    <TextUnit id="3785" loc="8.255">ἄβροχος ἀκροτάτοιο δι' ὕδατος ἔτρεχε χηλή,</TextUnit>
    <TextUnit id="3786" loc="8.256">καὶ σκάφος ἦεν ̓́Ερωτος ὁ τηλίκος. ἆ μέγα θαῦμα,</TextUnit>
    <TextUnit id="3787" loc="8.257">παρθένος ἡνιόχευε τὸν αἰθέρος ἡνιοχῆα.</TextUnit>
    <TextUnit id="3788" loc="8.258">ὀλβίζω Δανάην Σεμέλης πλέον, ἧς διὰ κόλπου</TextUnit>
    <TextUnit id="3789" loc="8.259">χρύσεος ἐξ ὀρόφοιο κατέρρεεν ὑέτιος Ζεὺς</TextUnit>
    <TextUnit id="3790" loc="8.260">ἀφνειῇ ῥαθάμιγγι γυναιμανέος νιφετοῖο:</TextUnit>
    <TextUnit id="3791" loc="8.261">οὐ μὲν χρύσεα δῶρα μακαρτάτη ᾔτεε νύμφη:</TextUnit>
    <TextUnit id="3792" loc="8.262">εἶχε γὰρ ἕδνον ̓́Ερωτος ὅλον πόσιν. ἀλλά τις εἴη</TextUnit>
    <TextUnit id="3793" loc="8.263">σιγὴ ἐφ' ἡμείων, γενέτης μὴ Κάδμος ἀκούσῃ.”</TextUnit>
    <TextUnit id="3794" loc="8.264">ὥς φαμένη λίπε δῶμα καὶ ἀχνυμένην ἔτι νύμφην,</TextUnit>
    <TextUnit id="3795" loc="8.265">̔́Ηρης ζῆλον ἔχουσαν ἀμιμήτων ὑμεναίων,</TextUnit>
    <TextUnit id="3796" loc="8.266">μεμφομένην Κρονίωνι: παλιννόστῳ δὲ κελεύθῳ</TextUnit>
    <TextUnit id="3797" loc="8.267">αἰθέρος ἔνδον ἵκανε, καὶ οὐρανίῳ παρὰ θώκῳ</TextUnit>
    <TextUnit id="3798" loc="8.268">κείμενα δερκομένη Διὸς ἔντεα νόσφι φορῆος,</TextUnit>
    <TextUnit id="3799" loc="8.269">οἷά περ εἰσαΐοντα, φίλῳ μειλίξατο μύθῳ:</TextUnit>
    <TextUnit id="3800" loc="8.270">“Βροντή, καὶ σὲ λέλοιπεν ἐμὸς νεφεληγερέτα Ζεύς;</TextUnit>
    <TextUnit id="3801" loc="8.271">τίς πάλιν ἁρπάξας σε τεὸν γύμνωσε φορῆα;</TextUnit>
    <TextUnit id="3802" loc="8.272">βροντή, ἐσυλήθης—οὐκ αἴτιός ἐστι Τυφωεύς—</TextUnit>
    <TextUnit id="3803" loc="8.273">̔́Ηρης ξυνὰ παθοῦσα παρήγορε: νυμφοκόμος γὰρ</TextUnit>
    <TextUnit id="3804" loc="8.274">ἡμέας ἀμφοτέρους ἀπαναίνεται ὑέτιος Ζεύς.</TextUnit>
    <TextUnit id="3805" loc="8.275">οὐ νιφετοῖο ἔτι γαῖα παλύνεται, ὑγροχύτου δὲ</TextUnit>
    <TextUnit id="3806" loc="8.276">ὄμβρου λειπομένου περιβόσκεται αὐχμὸς ἀρούρης</TextUnit>
    <TextUnit id="3807" loc="8.277">αὔλακα, καρπὸν ἔχων ἀχρήιον: ἀγρονόμοις δὲ</TextUnit>
    <TextUnit id="3808" loc="8.278">ἀντὶ κελαινεφέος κικλήσκεται ἀννέφελος Ζεύς.</TextUnit>
    <TextUnit id="3809" loc="8.279">ἀστεροπαί, Κρονίωνι πυρώδεα ῥήξατε φωνήν,</TextUnit>
    <TextUnit id="3810" loc="8.280">Ζηνὶ γυναιμανέοντι, φίλοι, φθέγξασθε, κεραυνοί.</TextUnit>
    <TextUnit id="3811" loc="8.281">ἀλλὰ βαρυζήλων ἀχέων ποινήτορες ̔́Ηρης</TextUnit>
    <TextUnit id="3812" loc="8.282">εἰς Σεμέλην ἔρχεσθε γαμοστόλοι, ἕδνα δὲ μίτρης</TextUnit>
    <TextUnit id="3813" loc="8.283">λισσομένη φλογόεντας ἑοὺς δέξαιτο φονῆας.”</TextUnit>
    <TextUnit id="3814" loc="8.284">τοῖα μὲν ἀφθόγγοις Διὸς ἔντεσιν ἴαχεν ̔́Ηρη</TextUnit>
    <TextUnit id="3815" loc="8.285">ἀχνυμένη, φθονερῷ δὲ χόλῳ κυμαίνετο δαίμων.</TextUnit>
    <TextUnit id="3816" loc="8.286">καὶ Σεμέλη βαρύδεσμος ἐῷ νεοπενθέι θυμῷ</TextUnit>
    <TextUnit id="3817" loc="8.287">ἀστεροπὴν ποθέουσα, πυραυγέα πομπὸν ̓Ερώτων,</TextUnit>
    <TextUnit id="3818" loc="8.288">μεμφομένοις στομάτεσσιν ἑὸν λιτάνευεν ἀκοίτην,</TextUnit>
    <TextUnit id="3819" loc="8.289">̔Ηραίης ἐθέλουσα πυριστεφέος τύπον εὐνῆς:</TextUnit>
    <TextUnit id="3820" loc="8.290">“Πρὸς Δανάης λίτομαί σε ῥυηφενέων ὑμεναίων,</TextUnit>
    <TextUnit id="3821" loc="8.291">δὸς χάριν, Εὐρώπης κερόεις πόσις: αἰδέομαι γὰρ</TextUnit>
    <TextUnit id="3822" loc="8.292">κικλήσκειν Σεμέλης σε, τὸν ὡς ὄναρ εἶδον, ἀκοίτην.</TextUnit>
    <TextUnit id="3823" loc="8.293">̓Ακρίσιος Κάδμοιο μακάρτερος: ἀλλὰ καὶ αὐτὴ</TextUnit>
    <TextUnit id="3824" loc="8.294">ἤθελον, εἰ χρύσειον ἴδον γάμον, ὑέτιε Ζεῦ,</TextUnit>
    <TextUnit id="3825" loc="8.295">εἰ μὴ τοῦτο γέρας σέο Περσέος ἥρπασε μήτηρ:</TextUnit>
    <TextUnit id="3826" loc="8.296">ἤθελον, εἴ με κόμισσας ἐν ὕδασι ταῦρος ὁδίτης</TextUnit>
    <TextUnit id="3827" loc="8.297">ὤμοις ὑμετέροισιν, ἵνα πλάζοιτο καὶ αὐτὸς</TextUnit>
    <TextUnit id="3828" loc="8.298">γνωτὸς ἐμὸς Πολύδωρος, ἀλήμονος ἅρπαγα νύμφης</TextUnit>
    <TextUnit id="3829" loc="8.299">μαστεύων, ἅτε Κάδμος, ἐμὸν Κρονίωνα φορῆα.</TextUnit>
    <TextUnit id="3830" loc="8.300">ἀλλὰ τί μοι βοέοιο γάμου τύπος ἢ νιφετοῖο;</TextUnit>
    <TextUnit id="3831" loc="8.301">οὐκ ἐθέλω γέρας ἶσον, ὅ περ χθονίη λάχε νύμφη.</TextUnit>
    <TextUnit id="3832" loc="8.302">Εὐρώπῃ λίπε ταῦρον, ἔα Δανάῃ χύσιν ὄμβρου:</TextUnit>
    <TextUnit id="3833" loc="8.303">̔́Ηρης μοῦνος ἔχει με γάμων φθόνος. εἴ με γεραίρεις,</TextUnit>
    <TextUnit id="3834" loc="8.304">παστὸν ἐμὸν κόσμησον ἐπουρανίῳ σέο πυρσῷ</TextUnit>
    <TextUnit id="3835" loc="8.305">αἰθύσσων νεφέων ἐρόεν σέλας, ἀστεροπὴν δὲ</TextUnit>
    <TextUnit id="3836" loc="8.306">ἕδνον ἐμῆς φιλότητος ἀπειθέι δεῖξον ̓Αγαύῃ:</TextUnit>
    <TextUnit id="3837" loc="8.307">Αὐτονόη φρίξειεν ἐμῷ παρὰ γείτονι παστῷ</TextUnit>
    <TextUnit id="3838" loc="8.308">νυμφοκόμων ἀίουσα μέλος βρονταῖον ̓Ερώτων,</TextUnit>
    <TextUnit id="3839" loc="8.309">σύμβολον αὐτοβόητον ἀκηρύκτων σέο λέκτρων.</TextUnit>
    <TextUnit id="3840" loc="8.310">δὸς δέ, περιπτύξαιμι φίλην φλόγα καὶ φρένα τέρψω</TextUnit>
    <TextUnit id="3841" loc="8.311">ἀστεροπῆς ψαύουσα καὶ ἀμφαφόωσα κεραυνούς.</TextUnit>
    <TextUnit id="3842" loc="8.312">δός μοι σῶν θαλάμων ζυγίην φλόγα: πᾶσα δὲ νύμφη</TextUnit>
    <TextUnit id="3843" loc="8.313">πυρσὸν ἔχει πομπῆα τελεσσιγάμων ὑμεναίων.</TextUnit>
    <TextUnit id="3844" loc="8.314">ἦ ῥα τεῶν γαμέων οὐκ ἄξιός εἰμι κεραυνῶν</TextUnit>
    <TextUnit id="3845" loc="8.315">̓́Αρεος αἷμα φέρουσα καὶ ὑμετέρης ̓Αφροδίτης;</TextUnit>
    <TextUnit id="3846" loc="8.316">δειλὴ ἐγώ: Σεμέλης μὲν ἔχει γάμος ὠκύμορον πῦρ</TextUnit>
    <TextUnit id="3847" loc="8.317">καὶ χθονίους λαμπτῆρας, ἐφαπτομένη δὲ κεραυνοῦ</TextUnit>
    <TextUnit id="3848" loc="8.318">καὶ στεροπῆς ψαύουσα τεὴ νυμφεύεται ̔́Ηρη.</TextUnit>
    <TextUnit id="3849" loc="8.319">νυμφίε τερπικέραυνε, σὺ μὲν πολυφεγγέι παστῷ</TextUnit>
    <TextUnit id="3850" loc="8.320">ἔνθεον εἶδος ἔχων ἐπὶ δέμνιον ἔρχεαι ̔́Ηρης</TextUnit>
    <TextUnit id="3851" loc="8.321">ἀστεροπαῖς γαμίῃσι καταυγάζων σέο νύμφην</TextUnit>
    <TextUnit id="3852" loc="8.322">Ζεὺς πυρόεις, Σεμέλῃ δὲ δράκων ἢ ταῦρος ἱκάνεις:</TextUnit>
    <TextUnit id="3853" loc="8.323">κείνη μὲν βαρύδουπον ̓Ολύμπιον ἦχον ̓Ερώτων</TextUnit>
    <TextUnit id="3854" loc="8.324">εἰσαΐει, Σεμέλη δὲ τύπῳ σκιοειδέι μορφῆς</TextUnit>
    <TextUnit id="3855" loc="8.325">ταύρου ψευδαλέοιο νόθον μυκηθμὸν ἀκούει:</TextUnit>
    <TextUnit id="3856" loc="8.326">ἄψοφος εἰς ἐμὰ λέκτρα κατέρχεται ἀννέφελος Ζεύς,</TextUnit>
    <TextUnit id="3857" loc="8.327">καὶ νεφεληγερέτης ὑψαύχενι μίγνυται ̔́Ηρῃ.</TextUnit>
    <TextUnit id="3858" loc="8.328">κούρης δ' αἰνογάμοιο πατὴρ ἐμὸς αἴσχεα φεύγων</TextUnit>
    <TextUnit id="3859" loc="8.329">ἐνδόμυχος σέο Κάδμος ἀλυσκάζει πάτον ἀνδρῶν,</TextUnit>
    <TextUnit id="3860" loc="8.330">αἰδόμενος ναέτῃσι φανήμεναι, ὅττι πολῖται</TextUnit>
    <TextUnit id="3861" loc="8.331">πάντες ἐφυβρίζουσι τεοῖς κρυφίοις ὑμεναίοις</TextUnit>
    <TextUnit id="3862" loc="8.332">μεμφόμενοι Σεμέλην, ὅτι φώριον ἔσχεν ἀκοίτην.</TextUnit>
    <TextUnit id="3863" loc="8.333">καλὸν ἐμοὶ πόρες ἕδνον ὀνείδεα θηλυτεράων:</TextUnit>
    <TextUnit id="3864" loc="8.334">καὶ χορὸς ἀμφιπόλων ἐμὲ μέμφεται, ἔξοχα δ' ἄλλων</TextUnit>
    <TextUnit id="3865" loc="8.335">δειμαίνω στόμα λάβρον ἀσιγήτοιο τιθήνης.</TextUnit>
    <TextUnit id="3866" loc="8.336">μνώεο, τίς Τυφῶνι δολόφρονα πότμον ὑφαίνων</TextUnit>
    <TextUnit id="3867" loc="8.337">σοὶ πόρεν ἁρπαμένοιο πάλιν σπινθῆρα κεραυνοῦ:</TextUnit>
    <TextUnit id="3868" loc="8.338">δεῖξον ἐμῷ γενετῆρι, τά περ πόρε: γηραλέος γὰρ</TextUnit>
    <TextUnit id="3869" loc="8.339">Κάδμος ἀπαιτίζει με τεῆς σημήιον εὐνῆς.</TextUnit>
    <TextUnit id="3870" loc="8.340">οὔ πω ἐγὼ Κρονίωνος ἀληθέος εἶδον ὀπωπήν,</TextUnit>
    <TextUnit id="3871" loc="8.341">οὐ βλεφάρων ἀκτῖνα σελασφόρον, οὐδὲ προσώπου</TextUnit>
    <TextUnit id="3872" loc="8.342">μαρμαρυγὰς ἐνόησα καὶ ἀστράπτουσαν ὑπήνην:</TextUnit>
    <TextUnit id="3873" loc="8.343">οὔ πω ἴδον τεὸν εἶδος ̓Ολύμπιον, ἀλλὰ δοκεύω</TextUnit>
    <TextUnit id="3874" loc="8.344">πόρδαλιν ἠὲ λέοντα, θεὸν δ' οὐκ εἶδον ἀκοίτην.</TextUnit>
    <TextUnit id="3875" loc="8.345">ὡς βροτὸν εἰσορόω σε θεὸν μέλλουσα λοχεύειν.</TextUnit>
    <TextUnit id="3876" loc="8.346">ἄλλον ἐγὼ πυθόμην φλογερὸν γάμον: ἠέλιος γὰρ</TextUnit>
    <TextUnit id="3877" loc="8.347">δὺν πυρὶ νυμφιδίῳ Κλυμένην ἠγκάσσατο νύμφην.”</TextUnit>
    <TextUnit id="3878" loc="8.348">ἔννεπεν αἰτίζουσα φίλον μόρον: ἶσα γὰρ ̔́Ηρῃ</TextUnit>
    <TextUnit id="3879" loc="8.349">εἰς γάμον ἀθρῆσαι μινυώριος ἔλπετο νύμφη</TextUnit>
    <TextUnit id="3880" loc="8.350">μειλίχιον σπινθῆρα γαληναίοιο κεραυνοῦ.</TextUnit>
    <TextUnit id="3881" loc="8.351">Ζεὺς δὲ πατὴρ ἀίων φθονεραῖς ἐπεμέμφετο Μοίραις,</TextUnit>
    <TextUnit id="3882" loc="8.352">καὶ Σεμέλην ἐλέαιρεν ἀώριον: ἀμφὶ δὲ Βάκχῳ</TextUnit>
    <TextUnit id="3883" loc="8.353">κερδαλέον γίνωσκεν ἀμειλίκτου χόλον ̔́Ηρης.</TextUnit>
    <TextUnit id="3884" loc="8.354">̔Ερμείῃ δὲ κέλευεν ἀπὸ φλογεροῖο κεραυνοῦ</TextUnit>
    <TextUnit id="3885" loc="8.355">ἁρπάξαι νέον υἷα πυριβλήτοιο Θυώνης.</TextUnit>
    <TextUnit id="3886" loc="8.356">καί τινα μῦθον ἔλεξε πατὴρ ὑψαύχενι κούρῃ:</TextUnit>
    <TextUnit id="3887" loc="8.357">“ ̓͂Ω γύναι, ἦ σε δόλοις φθονερὸς νόος ἤπαφεν ̔́Ηρης:</TextUnit>
    <TextUnit id="3888" loc="8.358">ἦ ῥα, γύναι, δοκέεις, ὅτι μείλιχοί εἰσι κεραυνοί;</TextUnit>
    <TextUnit id="3889" loc="8.359">τλῆθι μένειν χρόνον ἄλλον, ἕως ἔτι φόρτον ἀείρεις,</TextUnit>
    <TextUnit id="3890" loc="8.360">τλῆθι μένειν χρόνον ἄλλον, ἕως ἐμὸν υἷα λοχεύεις:</TextUnit>
    <TextUnit id="3891" loc="8.361">μὴ πρὸ τόκου πυρόεντας ἀπαιτίζῃς με φονῆας:</TextUnit>
    <TextUnit id="3892" loc="8.362">οὐ στεροπὴν μεθέπων Δανάης σύλησα κορείην,</TextUnit>
    <TextUnit id="3893" loc="8.363">οὐ βροντῆς κελάδημα, καὶ οὐ Τυρίης σέο νύμφης</TextUnit>
    <TextUnit id="3894" loc="8.364">Εὐρώπης ὑμέναιον ἐνυμφεύσαντο κεραυνοί,</TextUnit>
    <TextUnit id="3895" loc="8.365">οὐκ ἴδεν ̓Ιναχίη δαμάλη σέλας: ἀλλὰ σὺ μούνη</TextUnit>
    <TextUnit id="3896" loc="8.366">θνητὴ ἀπαιτίζεις με, τὰ μὴ θεὸς ᾔτεε Λητώ.”</TextUnit>
    <TextUnit id="3897" loc="8.367">τοῖον ἔπος κατέλεξε καὶ οὐ μενέαινεν ἐρίζειν</TextUnit>
    <TextUnit id="3898" loc="8.368">νήμασι Μοιριδίοισι: δι' αἰθερίοιο δὲ κόλπου</TextUnit>
    <TextUnit id="3899" loc="8.369">ἀστράπτων πεφόρητο καὶ ἱκεσίην ἕο νύμφης</TextUnit>
    <TextUnit id="3900" loc="8.370">οὐκ ἐθέλων ἐτέλεσσε πόσις στεροπηγερέτα Ζεύς,</TextUnit>
    <TextUnit id="3901" loc="8.371">εἰς Σεμέλην δ' ἐχόρευε κατηφέι χειρὶ τιταίνων</TextUnit>
    <TextUnit id="3902" loc="8.372">νυμφιδίους σπινθῆρας ἀμερσιγάμοιο κεραυνοῦ:</TextUnit>
    <TextUnit id="3903" loc="8.373">καὶ θάλαμος στεροπῇσιν ἐλάμπετο, καὶ πυρὸς ἀτμῷ</TextUnit>
    <TextUnit id="3904" loc="8.374">̓Ισμηνὸς σελάγιζεν, ὅλη δ' ἀμαρύσσετο Θήβη.</TextUnit>
    <TextUnit id="3905" loc="8.375">καὶ Σεμέλη φλογόεντας ἑοὺς ὁρόωσα φονῆας</TextUnit>
    <TextUnit id="3906" loc="8.376">αὐχένα γαῦρον ἄειρε καὶ ὑψινόῳ φάτο φωνῇ:</TextUnit>
    <TextUnit id="3907" loc="8.377">“Πηκτίδος οὐ χατέω λιγυηχέος, οὐ χρέος αὐλοῦ:</TextUnit>
    <TextUnit id="3908" loc="8.378">βρονταὶ ἐμοὶ γεγάασι Διὸς σύριγγες ̓Ερώτων,</TextUnit>
    <TextUnit id="3909" loc="8.379">αὐλὸς ἐμοὶ κτύπος οὗτος ̓Ολύμπιος, αἰθερίης δὲ</TextUnit>
    <TextUnit id="3910" loc="8.380">δαλὸς ἐμῶν θαλάμων στεροπῆς σέλας: οὐτιδανῶν δὲ</TextUnit>
    <TextUnit id="3911" loc="8.381">οὐκ ἀλέγω δαΐδων: δαΐδες δέ μοί εἰσι κεραυνοί.</TextUnit>
    <TextUnit id="3912" loc="8.382">εἰμὶ δάμαρ Κρονίωνος, ̓Εχίονός ἐστιν ̓Αγαύη,</TextUnit>
    <TextUnit id="3913" loc="8.383">Αὐτονόην καλέσωσιν ̓Αρισταίοιο γυναῖκα:</TextUnit>
    <TextUnit id="3914" loc="8.384">̓Ινὼ ἔχει Νεφέλην, Σεμέλη λάχε σύγγαμον ̔́Ηρην.</TextUnit>
    <TextUnit id="3915" loc="8.385">οὐ γενόμην ̓Αθάμαντος ἐγὼ δάμαρ, ὠκύμορον δὲ</TextUnit>
    <TextUnit id="3916" loc="8.386">οὐ τέκον ̓Ακταίωνα κυνοσπάδα, σύννομον ὕλης.</TextUnit>
    <TextUnit id="3917" loc="8.387">οὐ χατέω φόρμιγγος ὀλίζονος: οὐρανίη γὰρ</TextUnit>
    <TextUnit id="3918" loc="8.388">ἀστραίη Κιθάρη Σεμέλης ὑμέναιον ἀείδει.”</TextUnit>
    <TextUnit id="3919" loc="8.389">ἔννεπε κυδιόωσα καὶ ἤθελε χερσὶν ἀφάσσειν</TextUnit>
    <TextUnit id="3920" loc="8.390">ἀστεροπὴν ὀλέτειραν, ἀφειδήσασα δὲ Μοίρης</TextUnit>
    <TextUnit id="3921" loc="8.391">τολμηρῇ παλάμῃ φονίων ἔψαυσε κεραυνῶν:</TextUnit>
    <TextUnit id="3922" loc="8.392">καὶ γάμος ἦν Σεμέλης θανατηφόρος, ἧς ἑνὶ θεσμῷ</TextUnit>
    <TextUnit id="3923" loc="8.393">πυρκαϊὴν καὶ τύμβον ἐθήκατο παστὸν ̓Ερινύς:</TextUnit>
    <TextUnit id="3924" loc="8.394">καὶ λοχίαις ἀκτῖσι γαμήλιον ἄσθμα κεραυνοῦ</TextUnit>
    <TextUnit id="3925" loc="8.395">Ζηνὸς ἀφειδήσαντος ὅλην τεφρώσατο νύμφην:</TextUnit>
    <TextUnit id="3926" loc="8.396">καὶ στεροπὴ πέλε μαῖα, καὶ Εἰλείθυια κεραυνοί:</TextUnit>
    <TextUnit id="3927" loc="8.397">κόλπου δ' αἰθομένοιο διαθρῴσκοντα τεκούσης</TextUnit>
    <TextUnit id="3928" loc="8.398">Βάκχον ἐπουρανίη μαιώσατο φειδομένη φλόξ,</TextUnit>
    <TextUnit id="3929" loc="8.399">μητροφόνῳ σπινθῆρι μαραινομένων ὑμεναίων:</TextUnit>
    <TextUnit id="3930" loc="8.400">καὶ βρέφος ἠλιτόμηνον ἀδηλήτου τοκετοῖο</TextUnit>
    <TextUnit id="3931" loc="8.401">ἄσθμασι φειδομένοισιν ἐχυτλώσαντο κεραυνοί:</TextUnit>
    <TextUnit id="3932" loc="8.402">καὶ Σεμέλη πυρόεσσαν ἐσαθρήσασα τελευτὴν</TextUnit>
    <TextUnit id="3933" loc="8.403">ὤλετο τερπομένη λόχιον μόρον: ἦν δὲ νοῆσαι</TextUnit>
    <TextUnit id="3934" loc="8.404">ἵμερον, Εἰλείθυιαν, ̓Ερινύας εἰν ἑνὶ παστῷ.</TextUnit>
    <TextUnit id="3935" loc="8.405">καὶ βρέφος ἡμιτέλεστον ἑῷ γενετῆρι λοχεῦσαι</TextUnit>
    <TextUnit id="3936" loc="8.406">οὐρανίῳ πυρὶ γυῖα λελουμένον ἤγαγεν ̔Ερμῆς.</TextUnit>
    <TextUnit id="3937" loc="8.407">Ζεὺς δὲ βαρυζήλοιο μετατρέψας νόον ̔́Ηρης</TextUnit>
    <TextUnit id="3938" loc="8.408">ἄγριον ἐπρήυνε παλίλλυτον ὄγκον ἀπειλῆς,</TextUnit>
    <TextUnit id="3939" loc="8.409">καὶ φλογερὴν Σεμέλην μετανάστιον εἰς πόλον ἄστρων</TextUnit>
    <TextUnit id="3940" loc="8.410">οὐρανὸν οἶκον ἔχουσαν ἀνήγαγε μητέρα Βάκχου</TextUnit>
    <TextUnit id="3941" loc="8.411">αἰθερίοις ναέτῃσιν ὁμέστιον, ὡς γένος ̔́Ηρης,</TextUnit>
    <TextUnit id="3942" loc="8.412">ὡς τόκον ̔Αρμονίης ἐξ ̓́Αρεος, ἐξ ̓Αφροδίτης:</TextUnit>
    <TextUnit id="3943" loc="8.413">καὶ καθαρῷ λούσασα νέον δέμας αἴθοπι πυρσῷ...</TextUnit>
    <TextUnit id="3944" loc="8.414">καὶ βίον ἄφθιτον ἔσχεν ̓Ολύμπιον: ἀντὶ δὲ Κάδμου</TextUnit>
    <TextUnit id="3945" loc="8.415">καὶ χθονίου δαπέδοιο καὶ Αὐτονόης καὶ ̓Αγαύης</TextUnit>
    <TextUnit id="3946" loc="8.416">σύνθρονον ̓́Αρτεμιν εὗρε καὶ ὡμίλησεν ̓Αθήνῃ</TextUnit>
    <TextUnit id="3947" loc="8.417">καὶ πόλον ἕδνον ἔδεκτο, μιῆς ψαύουσα τραπέζης</TextUnit>
    <TextUnit id="3948" loc="8.418">Ζηνὶ καὶ ̔Ερμάωνι καὶ ̓́Αρεϊ καὶ Κυθερείῃ.</TextUnit>
    <TextUnit id="3949" loc="9.1">Ζεὺς δὲ πατὴρ Σεμέλης φλογερῶν νωμήτορα κόλπων</TextUnit>
    <TextUnit id="3950" loc="9.2">ἡμιτελῆ λοχίοιο διαθρῴσκοντα κεραυνοῦ</TextUnit>
    <TextUnit id="3951" loc="9.3">δεξάμενος Διόνυσον ἐπέρραφεν ἄρσενι μηρῷ,</TextUnit>
    <TextUnit id="3952" loc="9.4">μαρμαρυγὴν δ' ἀνέμιμνε τελεσσιγόνοιο Σελήνης:</TextUnit>
    <TextUnit id="3953" loc="9.5">καὶ παλάμη Κρονίδαο κυβερνήτειρα λοχείης</TextUnit>
    <TextUnit id="3954" loc="9.6">αὐτομάτη πέλε μαῖα πολυρραφέος τοκετοῖο,</TextUnit>
    <TextUnit id="3955" loc="9.7">παιδοτόκου λύσασα μογοστόκα νήματα μηροῦ.</TextUnit>
    <TextUnit id="3956" loc="9.8">καὶ Διὸς ὠδίνοντος ἴτυς θηλύνετο μηροῦ,</TextUnit>
    <TextUnit id="3957" loc="9.9">καὶ πάις ἠλιτόμηνος ἀμήτορι τίκτετο θεσμῷ</TextUnit>
    <TextUnit id="3958" loc="9.10">ἄρσενα θηλυτέρην μετὰ γαστέρα γαστέρα βαίνων.</TextUnit>
    <TextUnit id="3959" loc="9.11">τὸν μὲν ὑπερκύψαντα θεηγενέος τοκετοῖο</TextUnit>
    <TextUnit id="3960" loc="9.12">στέμματι κισσήεντι λεχωίδες ἔστεφον ̔͂Ωραι</TextUnit>
    <TextUnit id="3961" loc="9.13">ἐσσομένων κήρυκες, ἐπ' ἀνθοκόμῳ δὲ καρήνῳ</TextUnit>
    <TextUnit id="3962" loc="9.14">εὐκεράων σκολιῇσιν ὑπὸ σπείρῃσι δρακόντων</TextUnit>
    <TextUnit id="3963" loc="9.15">ταυροφυῆ Διόνυσον ἐμιτρώσαντο κεράστην.</TextUnit>
    <TextUnit id="3964" loc="9.16">καί μιν ἔσω Δρακάνοιο λεχώιον ἀμφὶ κολώνην</TextUnit>
    <TextUnit id="3965" loc="9.17">πήχεϊ κολπωθέντι λαβὼν Μαιήιος ̔Ερμῆς</TextUnit>
    <TextUnit id="3966" loc="9.18">ἠερόθεν πεπότητο: λοχευομένῳ δὲ Λυαίῳ</TextUnit>
    <TextUnit id="3967" loc="9.19">πατρῴην ἐπέθηκεν ἐπωνυμίην τοκετοῖο</TextUnit>
    <TextUnit id="3968" loc="9.20">κικλήσκων Διόνυσον, ἐπεὶ ποδὶ φόρτον ἀείρων</TextUnit>
    <TextUnit id="3969" loc="9.21">ἤιε χωλαίνων Κρονίδης βεβριθότι μηρῷ,</TextUnit>
    <TextUnit id="3970" loc="9.22">νῦσος ὅτι γλώσσῃ Συρακοσσίδι χωλὸς ἀκούει:</TextUnit>
    <TextUnit id="3971" loc="9.23">καὶ θεὸν ἀρτιλόχευτον ἐφήμισαν Εἰραφιώτην,</TextUnit>
    <TextUnit id="3972" loc="9.24">ὅττί μιν εὐώδινι πατὴρ ἐρράψατο μηρῷ.</TextUnit>
    <TextUnit id="3973" loc="9.25">καί μιν ἀχυτλώτοιο διαΐσσοντα λοχείης</TextUnit>
    <TextUnit id="3974" loc="9.26">πήχεϊ κοῦρον ἄδακρυν ἐκούφισε σύγγονος ̔Ερμῆς,</TextUnit>
    <TextUnit id="3975" loc="9.27">καὶ βρέφος εὐκεράοιο φυῆς ἴνδαλμα Σελήνης</TextUnit>
    <TextUnit id="3976" loc="9.28">ὤπασε θυγατέρεσσι Λάμου ποταμηίσι Νύμφαις,</TextUnit>
    <TextUnit id="3977" loc="9.29">παῖδα Διὸς κομέειν σταφυληκόμον: αἱ δὲ λαβοῦσαι</TextUnit>
    <TextUnit id="3978" loc="9.30">Βάκχον ἐπηχύναντο, καὶ εἰς στόμα παιδὸς ἑκάστη</TextUnit>
    <TextUnit id="3979" loc="9.31">ἀθλιβέων γλαγόεσσαν ἀνέβλυεν ἰκμάδα μαζῶν.</TextUnit>
    <TextUnit id="3980" loc="9.32">καὶ πάις ἀντικέλευθον ἐς οὐρανὸν ὄμμα τιταίνων</TextUnit>
    <TextUnit id="3981" loc="9.33">ὕπτιος ἦεν ἄυπνος, ἀμοιβαίῃσι δὲ ῥιπαῖς</TextUnit>
    <TextUnit id="3982" loc="9.34">ἠέρα λακτίζων διδυμάονι τέρπετο παλμῷ,</TextUnit>
    <TextUnit id="3983" loc="9.35">καὶ πόλον ἐσκοπίαζεν ἀήθεα, θαμβαλέος δὲ</TextUnit>
    <TextUnit id="3984" loc="9.36">πατρῴην ἐγέλασσεν ἴτυν δεδοκημένος ἄστρων.</TextUnit>
    <TextUnit id="3985" loc="9.37">καὶ βρέφος ἀθρήσασα Διὸς μαστίζετο νύμφη:</TextUnit>
    <TextUnit id="3986" loc="9.38">θυγατέρες δὲ Λάμοιο χόλῳ βαρυμήνιος ̔́Ηρης</TextUnit>
    <TextUnit id="3987" loc="9.39">δαιμονίης κακότητος ἐβακχεύθησαν ἱμάσθλῃ:</TextUnit>
    <TextUnit id="3988" loc="9.40">ἐν δὲ δόμῳ δμωῇσιν ἐπέχραον, ἐν τριόδοις δὲ</TextUnit>
    <TextUnit id="3989" loc="9.41">ξεινοφόνῳ δαίτρευον ὁδοιπόρον ἄνδρα μαχαίρῃ:</TextUnit>
    <TextUnit id="3990" loc="9.42">φρικαλέαι δ' ἀλάλαζον, ὑπὸ στροφάλιγγι δὲ ῥιπῇ</TextUnit>
    <TextUnit id="3991" loc="9.43">ὀφθαλμοὺς ἐλέλιζον ἀκοσμήτοιο προσώπου:</TextUnit>
    <TextUnit id="3992" loc="9.44">πάντῃ δ' ἔνθα καὶ ἔνθα νοοπλανέεσσι μενοιναῖς</TextUnit>
    <TextUnit id="3993" loc="9.45">ἔτρεχον ἀσταθέων τροχαλῷ σκιρτήματι ταρσῶν:</TextUnit>
    <TextUnit id="3994" loc="9.46">καὶ πλοκάμους βάκχευον ἐς ἠέρα θυιάδες αὖραι</TextUnit>
    <TextUnit id="3995" loc="9.47">πλαζομένους: κροκόεις δὲ περὶ στέρνοισιν ἑκάστης</TextUnit>
    <TextUnit id="3996" loc="9.48">ἀφροκόμῳ ῥαθάμιγγι χιτὼν λευκαίνετο κούρης.</TextUnit>
    <TextUnit id="3997" loc="9.49">καί νύ κε φοιταλέης ἑτερόφρονι κύματι λύσσης</TextUnit>
    <TextUnit id="3998" loc="9.50">νήπιον εἰσέτι Βάκχον ἐμιστύλλοντο μαχαίρῃ,</TextUnit>
    <TextUnit id="3999" loc="9.51">εἰ μὴ ἀσημάντοιο ποδὸς ληίστορι ταρσῷ</TextUnit>
    <TextUnit id="4000" loc="9.52">Βάκχον ὑποκλέψας πτερόεις πάλιν ἥρπασεν ̔Ερμῆς,</TextUnit>
    <TextUnit id="4001" loc="9.53">καὶ βρέφος ἀρτικόμιστον ἔχων ζωαρκέι κόλπῳ</TextUnit>
    <TextUnit id="4002" loc="9.54">εἰς δόμον ἀρτιτόκοιο λεχώιον ἤγαγεν ̓Ινοῦς.</TextUnit>
    <TextUnit id="4003" loc="9.55">ἡ μὲν ἀνηέρταζεν ἑῆς προθορόντα λοχείης</TextUnit>
    <TextUnit id="4004" loc="9.56">νήπιον εἰσεέτι κοῦρον, ἐπωλένιον Μελικέρτην,</TextUnit>
    <TextUnit id="4005" loc="9.57">παιδοκόμοις παλάμῃσιν: ἀνοιδαίνοντο δὲ μαζοὶ</TextUnit>
    <TextUnit id="4006" loc="9.58">θλιβομένοιο γάλακτος ἀναβλύζοντες ἐέρσην.</TextUnit>
    <TextUnit id="4007" loc="9.59">καὶ φιλίοις στομάτεσσι θεὸς μειλίξατο νύμφην</TextUnit>
    <TextUnit id="4008" loc="9.60">θέσκελον ὀμφήεντι χέων ἔπος ἀνθερεῶνι:</TextUnit>
    <TextUnit id="4009" loc="9.61">“Δέξο, γύναι, νέον υἷα, τεῷ δ' ἐνικάτθεο κόλπῳ</TextUnit>
    <TextUnit id="4010" loc="9.62">παῖδα κασιγνήτης Σεμέλης σέεν, ὃν παρὰ παστῷ</TextUnit>
    <TextUnit id="4011" loc="9.63">οὐ στεροπῆς ἀμάθυνεν ὅλον σέλας, οὐδέ μιν αὐτοὶ</TextUnit>
    <TextUnit id="4012" loc="9.64">μητροφόνοι σπινθῆρες ἐδηλήσαντο κεραυνοῦ.</TextUnit>
    <TextUnit id="4013" loc="9.65">καὶ βρέφος ἀχλυόεντι δόμῳ πεφυλαγμένον ἔστω,</TextUnit>
    <TextUnit id="4014" loc="9.66">μηδέ μιν ἀθρήσειεν ἔσω γλαφυροῖο μελάθρου</TextUnit>
    <TextUnit id="4015" loc="9.67">ἠμάτιον Φαέθοντος ἢ ἔννυχου ὄμμα Σελήνης,</TextUnit>
    <TextUnit id="4016" loc="9.68">μηδέ ἑ κουρίζοντα, καὶ εἰ ταυρῶπις ἀκούει,</TextUnit>
    <TextUnit id="4017" loc="9.69">ζηλήμων βαρύμηνις ἴδῃ κεκαλυμμένον ̔́Ηρη.</TextUnit>
    <TextUnit id="4018" loc="9.70">δέξο κασιγνήτης σέθεν υἱέα: σοὶ δὲ Κρονίων</TextUnit>
    <TextUnit id="4019" loc="9.71">ἄξια σῶν καμάτων ὀπάσει θρεπτήρια κείνου.</TextUnit>
    <TextUnit id="4020" loc="9.72">ὀλβίη ἐν πάσῃσι θυγατράνσιν ἔπλεο Κάδμου:</TextUnit>
    <TextUnit id="4021" loc="9.73">ἤδη γὰρ Σεμέλη φλογερῷ δέδμητο βελέμνῳ,</TextUnit>
    <TextUnit id="4022" loc="9.74">Αὐτονόν δὲ θανόντι σὺν υἱέι γαῖα καλύψει,</TextUnit>
    <TextUnit id="4023" loc="9.75">ἀμφοτέροις δ' ἕνα τύμβον ἀναστήσειε Κιθαιρών,</TextUnit>
    <TextUnit id="4024" loc="9.76">καὶ μόρον οὐρεσίφοιτος ἐσαθρήσειεν ̓Αγαύη</TextUnit>
    <TextUnit id="4025" loc="9.77">Πενθέος ὀλλυμένοιο, νόθης ψαύσασα κονίης,</TextUnit>
    <TextUnit id="4026" loc="9.78">παιδοφόνος γεγαυῖα λιπόπτολις: ἀλλὰ σὺ μούνη</TextUnit>
    <TextUnit id="4027" loc="9.79">ἔσσαι αὐχήεσσα, τόσης ναέτειρα θαλάσσης,</TextUnit>
    <TextUnit id="4028" loc="9.80">οἶκον ἀμειβομένη Ποσιδήιον, εἰναλίη δὲ</TextUnit>
    <TextUnit id="4029" loc="9.81">ὡς Θέτις, ὡς Ταλάτεια φατίζεαι ̔Υδριὰσ1 ̔Ινώ:</TextUnit>
    <TextUnit id="4030" loc="9.82">οὐ χθονίῳ κενεῶνι κατακρύψει σε Κιθαιρών,</TextUnit>
    <TextUnit id="4031" loc="9.83">ἀλλὰ σὺ Νηρεΐδων μία γίνεαι: ἀντὶ δὲ Κάδμου</TextUnit>
    <TextUnit id="4032" loc="9.84">ἐλπίδι λωιτέρῃ καλέσῃς Νηρῆα τοκῆα</TextUnit>
    <TextUnit id="4033" loc="9.85">παιδὶ τεῷ ζώουσα σὺν ἀθανάτῳ Μελικέρτῃ,</TextUnit>
    <TextUnit id="4034" loc="9.86">Λευκοθέη, κρατέουσα χυτῆς κληῖδα γαλήνης,</TextUnit>
    <TextUnit id="4035" loc="9.87">εὐπλοΐης μεδέουσα μετ' Αἰόλον: εὐδιόων δὲ</TextUnit>
    <TextUnit id="4036" loc="9.88">σοὶ πίσυνος πλεύσειε φιλέμπορος εἰν ἁλὶ ναύτης</TextUnit>
    <TextUnit id="4037" loc="9.89">βωμὸν ἕνα στήσας ἐνοσίχθονι καὶ Μελικέρτῃ,</TextUnit>
    <TextUnit id="4038" loc="9.90">ῥέζων ἀμφοτέροισι: θαλασσαίοιο δὲ δίφρου</TextUnit>
    <TextUnit id="4039" loc="9.91">δέξεται ἡνιοχῆα Παλαίμονα κυανοχαίτης.”</TextUnit>
    <TextUnit id="4040" loc="9.92">ὣς εἰπὼν ἀκίχητος ἐς οὐρανὸν ἔδραμεν ̔Ερμῆς</TextUnit>
    <TextUnit id="4041" loc="9.93">ἠέρι δινεύων ἀνεμώδεα ταρσὰ πεδίλων.</TextUnit>
    <TextUnit id="4042" loc="9.94">̓Ινὼ δ' οὐκ ἀπίθησε, φιλοστόργῳ δὲ μενοινῇ</TextUnit>
    <TextUnit id="4043" loc="9.95">παιδοκόμῳ πήχυνεν ἀμήτορα Βάκχον ἀγοσ2τῷ,</TextUnit>
    <TextUnit id="4044" loc="9.96">πήχεϊ δ' ἁπλώσασα συνωρίδα δίζυγα παίδων</TextUnit>
    <TextUnit id="4045" loc="9.97">δίζυγα μαζὸν ὄρεξε Παλαίμονι καὶ Διονύσῳ:</TextUnit>
    <TextUnit id="4046" loc="9.98">καὶ βρέφος ἀμφιπόλῳ παρεθήκατο Μύστιδι νύμφῃ,</TextUnit>
    <TextUnit id="4047" loc="9.99">Μύστιδι καλλικόμῳ Σιδωνίδι, τὴν ἔτι κούρην</TextUnit>
    <TextUnit id="4048" loc="9.100">Κάδμος ἀνηέξησε πατὴρ θαλαμηπόλον ̓Ινοῦς:</TextUnit>
    <TextUnit id="4049" loc="9.101">ἣ τότε Βάκχον ἑλοῦσα θεοτρεφέων ἀπὸ μαζῶν</TextUnit>
    <TextUnit id="4050" loc="9.102">ἀρροϊδῆ ζοφόεντι κατεκήισσε βερέθρῳ:</TextUnit>
    <TextUnit id="4051" loc="9.103">καὶ Διὸς αὐτοβόητος ἀπαγγέλλουσα λοχείην</TextUnit>
    <TextUnit id="4052" loc="9.104">μαρμαρυγὴ σελάγιζε, καταυγάζουσα προσώπου:</TextUnit>
    <TextUnit id="4053" loc="9.105">τοῖχοι δ' ἀχλυόεντε ἐλευκαίνοντο μελάθρου</TextUnit>
    <TextUnit id="4054" loc="9.106">καὶ ζόφον ἔκρυφε φέγγος ἀθηήτου Διονύσου.</TextUnit>
    <TextUnit id="4055" loc="9.107">καὶ Βρομίῳ παίζοντι παρέζετο πάννυχος ̓Ινώ:</TextUnit>
    <TextUnit id="4056" loc="9.108">πολλάκι δ' ἀστήρικτος ἀναθρῴσκων Μελικέρτης</TextUnit>
    <TextUnit id="4057" loc="9.109">χείηεσιν ἀντιτύποισιν ἀνέσπασε γείτονα θηλὴν</TextUnit>
    <TextUnit id="4058" loc="9.110">εὔια παππάζοντι παρερπύζων Διονύσῳ.</TextUnit>
    <TextUnit id="4059" loc="9.111">καὶ θεὸν ἔτρεφε Μύστις ἑῆς μετὰ μαζὸν ἀνάσσης</TextUnit>
    <TextUnit id="4060" loc="9.112">ὄμμασιν ἀγρύπνοισι παρεδρήσσουσα Λυαίῳ:</TextUnit>
    <TextUnit id="4061" loc="9.113">καὶ πινυτὴ θεράπαινα φερώνυμα Μύστιδι τέχνῃ</TextUnit>
    <TextUnit id="4062" loc="9.114">ὄρηια νυκτελίοιο διδασκομένη Διονύσου</TextUnit>
    <TextUnit id="4063" loc="9.115">καὶ τελετὴν ἄγρυπνον ἐπεντύνουσα Λυαίῳ</TextUnit>
    <TextUnit id="4064" loc="9.116">πρώτη ῥόπτρον ἔσεισεν, ἐπεπλατάγησε δὲ Βάκχῳ</TextUnit>
    <TextUnit id="4065" loc="9.117">κύμβαλα δινεύουσα περίκροτα δίζυγι χαλκῷ,</TextUnit>
    <TextUnit id="4066" loc="9.118">πρώτη νυκτιχόρευτον ἀναψαμένη φλόγα πεύκης</TextUnit>
    <TextUnit id="4067" loc="9.119">εὔιον ἐσμαράγησεν ἀκοιμήτῳ Διονύσῳ,</TextUnit>
    <TextUnit id="4068" loc="9.120">πρώτη καμπύλον ἄνθος ἀναδέψασα κορύμβω</TextUnit>
    <TextUnit id="4069" loc="9.121">ἄπλοκον ἀμπελόεντι κόμην μιτρώσατο δεσμῷ,</TextUnit>
    <TextUnit id="4070" loc="9.122">αὐτὴ δ' ἔπλεκε θύρσον ἑμόζυγον οἴνοπι κισσῷ,</TextUnit>
    <TextUnit id="4071" loc="9.123">ἀκροτάτῳ δὲ σίδηρον ἐπεσφήκωσε κορύμβῳ</TextUnit>
    <TextUnit id="4072" loc="9.124">κευθόμενον πετάλοισιν, ὅπως μὴ Βάκχον ἀμύξῃ:</TextUnit>
    <TextUnit id="4073" loc="9.125">καὶ φιάλας γυμνοῖσιν ἐπὶ στέρνοισι καθάψαι</TextUnit>
    <TextUnit id="4074" loc="9.126">χαλκείας ἐνόνσε καὶ ἰξύι δέρματα νεβρῶν:</TextUnit>
    <TextUnit id="4075" loc="9.127">καὶ τελετῆς ζαθέης ἐγκύμονα μύστιδα κίστην</TextUnit>
    <TextUnit id="4076" loc="9.128">παίγνια κουρίζοντι διδασκομένη Διονύσῳ</TextUnit>
    <TextUnit id="4077" loc="9.129">πρώτη ἐχιδνήεντα κατὰ χροὸς ἧψεν ἱμάντα</TextUnit>
    <TextUnit id="4078" loc="9.130">σύμπλοκον, εἱλικόεις δὲ δράκων περὶ δίπλακα μίτρην</TextUnit>
    <TextUnit id="4079" loc="9.131">ἅμματα κυκλώσας ὀφιώδεϊ κάμπτετο δεσμῷ.</TextUnit>
    <TextUnit id="4080" loc="9.132">τὸν δὲ πολυκλήιστον ὑπὸ σφρηγῖδα μελάθρου</TextUnit>
    <TextUnit id="4081" loc="9.133">ὄμμασιν ἀπλανέεσσιν ἴδεν πανεπόψιος ̔́Ηρη</TextUnit>
    <TextUnit id="4082" loc="9.134">μύστιδος ἀφράστοιο μυχῷ πεφυλαγμένον οἴκου:</TextUnit>
    <TextUnit id="4083" loc="9.135">καὶ Στυγὸς ὑστερόποινον ἐπώμνυε νέρτερον ὕδωρ</TextUnit>
    <TextUnit id="4084" loc="9.136">παντοίῃ κακότητι κατακλύζειν δόμον ̓Ινοῦς.</TextUnit>
    <TextUnit id="4085" loc="9.137">καί νύ κεν ἠμάλδυνε Διὸς γόνον: ἀλλά μιν ̔Ερμῆς</TextUnit>
    <TextUnit id="4086" loc="9.138">ἁρπάξας ἐκόμισσε Κυβηλίδος εἰς ῥάχιν ὕλης:</TextUnit>
    <TextUnit id="4087" loc="9.139">̔́Ηρη δ' ὠκυπέδιλος ἑπέδραμεν εὔποδι ταρσῷ</TextUnit>
    <TextUnit id="4088" loc="9.140">ὑψόθεν ἀστήρικτος: ὁ δὲ δρόμον ἔφθασεν ̔́Ηρης,</TextUnit>
    <TextUnit id="4089" loc="9.141">πρωτογόνου δὲ Φάνητος ἀτέρμονα δύσατο μορφήν</TextUnit>
    <TextUnit id="4090" loc="9.142">καὶ θεὸν ἁζομένη πρωτόσπορον εἴκαθεν ̔́Ηρη</TextUnit>
    <TextUnit id="4091" loc="9.143">ψευδομένας ἀκτῖνας ὑποπτήσσουσα προσώπου,</TextUnit>
    <TextUnit id="4092" loc="9.144">οὐδὲ νόθης ἐνόησε δολοπλόκον εἰκόνα μορφῆς:</TextUnit>
    <TextUnit id="4093" loc="9.145">κουφοτέροις δὲ πόδεσσιν ὀρειάδα πέζαν ἀμείβων,</TextUnit>
    <TextUnit id="4094" loc="9.146">χερσὶ περιπλεκέεσσι κερασφόρον υἷα κομίζων,</TextUnit>
    <TextUnit id="4095" loc="9.147">μητρὶ Διὸς γενέταο λεοντοβότῳ πόρε ̔Ρείῃ,</TextUnit>
    <TextUnit id="4096" loc="9.148">καί τινα μῦθον ἔειπεν ἀριστώδινι θεαίνῃ:</TextUnit>
    <TextUnit id="4097" loc="9.149">“Δέξο, θεά, νέον υἷα τεοῦ Διός, ὃς μόθον ̓Ινδῶν</TextUnit>
    <TextUnit id="4098" loc="9.150">ἀθλεύσας μετὰ γαῖαν ἐλεύσεται εἰς πόλον ἄστρων,</TextUnit>
    <TextUnit id="4099" loc="9.151">̔́Ηρῃ χωομένῃ μεγάλη χάρις: οὐ γὰρ ἐῴκει,</TextUnit>
    <TextUnit id="4100" loc="9.152">ὃν Κρονίδης ὤδινεν, ἔχειν κουροτρόφον ̓Ινώ:</TextUnit>
    <TextUnit id="4101" loc="9.153">μαῖα Διωνύσοιο Διὸς γενέτειρα γενέσθω,</TextUnit>
    <TextUnit id="4102" loc="9.154">μήτηρ Ζηνὸς ἐοῦσα καὶ υἱωνοῖο τιθήνη.”</TextUnit>
    <TextUnit id="4103" loc="9.155">ὣς εἰπών ταχύγουνος ἐς οὐρανὸν ἤλυθεν ̔Ερμῆς</TextUnit>
    <TextUnit id="4104" loc="9.156">κυκλώσας βαλίῃσιν ὑπηνέμιον πτερὸν αὔραις:</TextUnit>
    <TextUnit id="4105" loc="9.157">αὐτογόνου δὲ Φάνητος ὑπέρτερον εἶδος ἀμείψας</TextUnit>
    <TextUnit id="4106" loc="9.158">ἀρχαίην παλίνορσος ἑὴν ἀνεδύσατο μορφὴν</TextUnit>
    <TextUnit id="4107" loc="9.159">μητέρι παιδοκόμῳ παλιναυξέα Βάκχον ἐάσας.</TextUnit>
    <TextUnit id="4108" loc="9.160">τὸν δὲ θεὰ κομέεσκε καὶ εἰσέτι κοῦρον ἐόντα</TextUnit>
    <TextUnit id="4109" loc="9.161">ἅρματος ὠμοβόμων ἐπιβήτορα θῆκε λεόντων:</TextUnit>
    <TextUnit id="4110" loc="9.162">καὶ τροχαλοὶ Κορύβαντες ἔσω θεοδέγμονος αὐλῆς</TextUnit>
    <TextUnit id="4111" loc="9.163">παιδοκόμῳ Διόνυσον ἐμιτρώσαντο χορείῃ,</TextUnit>
    <TextUnit id="4112" loc="9.164">καὶ ξίφεα κτυπέεσκον, ἀμοιβαίῃσι δὲ ῥιπαῖς</TextUnit>
    <TextUnit id="4113" loc="9.165">ἀσπίδας ἐκρούσαντο κυβιστητῆρι σιδήρῳ</TextUnit>
    <TextUnit id="4114" loc="9.166">κουροσύνην κλέπτοντες ἀεξομένου Διονύσου:</TextUnit>
    <TextUnit id="4115" loc="9.167">καὶ πάις εἰσαΐων σακέων μαιήιον ἠχὼ</TextUnit>
    <TextUnit id="4116" loc="9.168">πατρῴαις κομιδῇσιν ἀεξήθη Κορυβάντων.</TextUnit>
    <TextUnit id="4117" loc="9.169">καὶ νέος ἐνναέτηρος ἔχων θηροκτόνον ἄγρην</TextUnit>
    <TextUnit id="4118" loc="9.170">ποσσὶ μὲν ὠκυτέροισι παρέστιχεν ἴθμα λαγωοῦ,</TextUnit>
    <TextUnit id="4119" loc="9.171">χειρὶ δὲ νηπιάχῳ μεθέπων κεμαδοσσόον ἀλκήν</TextUnit>
    <TextUnit id="4120" loc="9.172">ποικίλον ᾐώρησεν ἐπ' αὐχένι ωεβρὸν ἀείρων,</TextUnit>
    <TextUnit id="4121" loc="9.173">καὶ θρασὺν αἰολόνωτον ἔχων τετανυσμένον ὤμῳ</TextUnit>
    <TextUnit id="4122" loc="9.174">τίγριν ἄνω κούφιζε μετάρσιον ἔκτοθι δεσμοῦ ...</TextUnit>
    <TextUnit id="4123" loc="9.175">σκύμνους χερσὶν ἔχων ἐπεδείκνυε μητέρι ̔Ρείῃ,</TextUnit>
    <TextUnit id="4124" loc="9.176">ἁρπάξας νέα τέκνα πολυλλαγέων ἀπὸ μαζῶν,</TextUnit>
    <TextUnit id="4125" loc="9.177">σμερδαλέους δὲ λέοντας ἔτι ζώοντας ἐρύσσας</TextUnit>
    <TextUnit id="4126" loc="9.178">μητέρι δῶρα τίταινεν, ἵνα ζεύξειεν ἀπήνῃ</TextUnit>
    <TextUnit id="4127" loc="9.179">δίζυγας ἀμφοτέρῃσι πόδας παλάμῃσι πιέζων.</TextUnit>
    <TextUnit id="4128" loc="9.180">θαμβαλέη δὲ γέλωτι γεγηθότι δέρκετο ̔Ρείη</TextUnit>
    <TextUnit id="4129" loc="9.181">ἠνορέην καὶ ἄεθλα νεηγενέος Διονύσου:</TextUnit>
    <TextUnit id="4130" loc="9.182">καὶ βλοσυρῶν ̓Ιόβακχον ἰδὼν ἐλατῆρα λεόντων</TextUnit>
    <TextUnit id="4131" loc="9.183">ὄμμασι τερπομένοισι πατὴρ ἐγέλασσε Κρονίων.</TextUnit>
    <TextUnit id="4132" loc="9.184">καὶ χροΐ λαχνήεντας ἀνεχλαίνωσε χιτῶνας</TextUnit>
    <TextUnit id="4133" loc="9.185">Εὔιος ἀρτιτέλεστον ἔκων παιδήιον ἥβην,</TextUnit>
    <TextUnit id="4134" loc="9.186">δαιδαλέην ἐλάφοιο φέρων ὤμοισι καλύπτρην,</TextUnit>
    <TextUnit id="4135" loc="9.187">αἰθερίων μιμηλὸν ἔχων τύπον αἰόλον ἄστρων:</TextUnit>
    <TextUnit id="4136" loc="9.188">καὶ Φρυγίης ὑπὸ πέζαν ἐς αὔλια λύλκας ἐλάσσας</TextUnit>
    <TextUnit id="4137" loc="9.189">στικτοῖς πορδαλίεσσιν ἑὴν ἔζευξεν ἀπήνην,</TextUnit>
    <TextUnit id="4138" loc="9.190">οἷά τε πατρῴων δαπέδων ἴνδαλμα γεραίρων:</TextUnit>
    <TextUnit id="4139" loc="9.191">πολλάκι δ' ἀθανάτησ1 ἐποχημένος ἅρματι ̔Ρείης,</TextUnit>
    <TextUnit id="4140" loc="9.192">βαιῇ χειρὶ φέρων ἁπαλόχροϊ κύκλα χαλινοῦ,</TextUnit>
    <TextUnit id="4141" loc="9.193">κραιπνὸν ἐπειγομένων ἀνεσείρασεν ἅρμα λεόντων:</TextUnit>
    <TextUnit id="4142" loc="9.194">καὶ Διὸς ὑψιμέδοντος ἐνὶ φρεσὶ θάρσος ἀέξων</TextUnit>
    <TextUnit id="4143" loc="9.195">δεξιτερὴν ἐτίταινεν ἐπὶ στόμα λυσσάδος ἄρκτου,</TextUnit>
    <TextUnit id="4144" loc="9.196">σμερδαλέαις γενύεσσιν ἀταρβέα δάκτυλα βάλλων,</TextUnit>
    <TextUnit id="4145" loc="9.197">δάκτυλα κουρίζοντα: καὶ ἵστατο μειλιχίη θὴρ</TextUnit>
    <TextUnit id="4146" loc="9.198">νηπιάχῳ στόμα δοῦλον ἐπιτρέψασα Λυαίῳ,</TextUnit>
    <TextUnit id="4147" loc="9.199">καὶ κύσε καρχαλέοισι φιλήμασι δίκτυλα Βάκχου.</TextUnit>
    <TextUnit id="4148" loc="9.200">ὣς ὁ μὲν ἠέξητο φιλοσκοπέλῳ παρὰ ̔Ρείῃ</TextUnit>
    <TextUnit id="4149" loc="9.201">ἀρτιθαλὴς ἔτι κοῦρος ὀρίτροφος. ἀμφὶ δὲ πέτραις</TextUnit>
    <TextUnit id="4150" loc="9.202">Πᾶνες ἐκυκλώσαντο χοροίτυπον υἷα Θυώνης,</TextUnit>
    <TextUnit id="4151" loc="9.203">ποσσὶ δασυκνήμοισι περισκαίροντες ἐρίπναις,</TextUnit>
    <TextUnit id="4152" loc="9.204">Βάκχον ἀνευάζοντες: ἑλισσομένων δὲ χορείῃ</TextUnit>
    <TextUnit id="4153" loc="9.205">αἰγείη κροτάλιζε ποδῶν σκιρτήματι χηλή.</TextUnit>
    <TextUnit id="4154" loc="9.206">καὶ Σεμέλη κατ' ̓́Ολυμπον ἔτι πνείουσα κεραυνοῦ</TextUnit>
    <TextUnit id="4155" loc="9.207">αὐχένα γαῦρον ἄειρε καὶ ὑψινόῳ φάτο φωνῇ:</TextUnit>
    <TextUnit id="4156" loc="9.208">“̔́Ηρη, ἐσυλήθης: Σεμέλης τόκος ἐστὶν ἀρείων:</TextUnit>
    <TextUnit id="4157" loc="9.209">Ζεὺς ἐμὸν υἷα λόχευσε καὶ ἀντ' ἐμέθεν πέλε μήτηρ,</TextUnit>
    <TextUnit id="4158" loc="9.210">σπεῖρε πατὴρ καὶ ἔτικτε, τὸν ἤροσεν, αὐτοτόκῳ δὲ</TextUnit>
    <TextUnit id="4159" loc="9.211">γαστρὶ νόθῃ τέκε παῖδα, φύσιν δ' ἤλλαξεν ἀνάγκῃ.</TextUnit>
    <TextUnit id="4160" loc="9.212">Βάκχος ̓Ενυαλίου πέλε φέρτερος: ὑμέτερον γὰρ</TextUnit>
    <TextUnit id="4161" loc="9.213">ἤροσε μοῦνον ̓́Αρηα καὶ οὐ τεκνώσατο μηρῷ.</TextUnit>
    <TextUnit id="4162" loc="9.214">Θήβη δ' ̓Ορτυγίης κλέος ἔκρυφεν: οὐρανίη γὰρ</TextUnit>
    <TextUnit id="4163" loc="9.215">λάθριον ̓Απόλλωνα διωκομένη τέκε Λητώ:</TextUnit>
    <TextUnit id="4164" loc="9.216">Λητὼ Φοῖβον ἔτικτε, καὶ οὐκ ὤδινε Κρονίων:</TextUnit>
    <TextUnit id="4165" loc="9.217">̔Ερμείαν τέκε Μαῖα, καὶ οὐκ ἐλόχευσεν ἀκοίτης:</TextUnit>
    <TextUnit id="4166" loc="9.218">ἀμφαδίην δ' ἐμὸν υἷα πατὴρ τέκεν. ἆ μέγα θαῦμα,</TextUnit>
    <TextUnit id="4167" loc="9.219">δέρκεο σῆς Διόνυσον ἐν ἀγκαλίδεσσι τεκούσης</TextUnit>
    <TextUnit id="4168" loc="9.220">πήχεϊ παιδοκόμῳ περικείμενον: ἀενάου δὲ</TextUnit>
    <TextUnit id="4169" loc="9.221">ἡ ταμίη κόσμοιο, θεῶν πρωτόσπορος ἀρχή,</TextUnit>
    <TextUnit id="4170" loc="9.222">παμμήτωρ, Βρομίου τροφὸς ἔπλετο: νηπιάχῳ γὰρ</TextUnit>
    <TextUnit id="4171" loc="9.223">Βάκχῳ μαζὸν ὄρεξε, τὸν ἔσπασεν ὑψιμέδων Ζεύς.</TextUnit>
    <TextUnit id="4172" loc="9.224">τίς Κρονίδης ὤδινε, τίς ἔτρεφεν ̓́Αρεα ̔Ρείη</TextUnit>
    <TextUnit id="4173" loc="9.225">παῖδα τεόν; Κυβέλη δὲ φατιζομένη σέο μήτηρ</TextUnit>
    <TextUnit id="4174" loc="9.226">Ζῆνα τέκεν καὶ Βάκχον ἀνέτρεφεν εἰν ἑνὶ κόλπῳ:</TextUnit>
    <TextUnit id="4175" loc="9.227">ἀμφοτέρους ἤειρε καὶ υἱέα καὶ γενετῆρα.</TextUnit>
    <TextUnit id="4176" loc="9.228">οὐδὲ τόκῳ Σεμέλης ἀπάτωρ ̔́Ηφαιστος ἐρίζοι</TextUnit>
    <TextUnit id="4177" loc="9.229">ἄσπορος ἐκ γενετῆρος, ὃν αὐτόγονος τέκεν ̔́Ηρη</TextUnit>
    <TextUnit id="4178" loc="9.230">λεπταλέων σκάζοντα ποδῶν ἑτεραλκέι ταρσῷ,</TextUnit>
    <TextUnit id="4179" loc="9.231">μητρῴην ἀτέλεστον ὑποκλέπτοντα λοχείην.</TextUnit>
    <TextUnit id="4180" loc="9.232">οὐ Σεμέλῃ πέλε Μαῖα πανείκελος, ἧς πάις ̔Ερμῆς</TextUnit>
    <TextUnit id="4181" loc="9.233">ἰσοφανὴς δολόεις, κεκορυθμένος οἷά περ ̓́Αρης,</TextUnit>
    <TextUnit id="4182" loc="9.234">̔́Ηρην ἠπερόπευσεν, ἕως γλάγος ἔσπασε μαζῶν.</TextUnit>
    <TextUnit id="4183" loc="9.235">εἴξατέ μοι: Σεμέλη γὰρ ἑὸν πόσιν ἔλλαχε μούνη</TextUnit>
    <TextUnit id="4184" loc="9.236">τὴν αὐτὴν ἀρόωντα καὶ ὠδίνοντα γενέθλην.</TextUnit>
    <TextUnit id="4185" loc="9.237">ὀλβίστη Σεμέλη χάριν υἱέος: ἡμέτερος γὰρ</TextUnit>
    <TextUnit id="4186" loc="9.238">νόσφι δόλου Διόνυσος ἐλεύσεται εἰς χορὸν ἄστρων</TextUnit>
    <TextUnit id="4187" loc="9.239">αἰθέρα ναιετάων πατρώιον, ὅττι θεαίνης</TextUnit>
    <TextUnit id="4188" loc="9.240">τοσσατίης ὑπέδεκτο θεοτρεφέος γάλα θηλῆς:</TextUnit>
    <TextUnit id="4189" loc="9.241">ἵξεται αὐτοκέλευστος ἐς οὐρανόν, οὐδὲ χατίζει</TextUnit>
    <TextUnit id="4190" loc="9.242">̔Ηραίοιο γάλακτος ἀρείονα μαζὸν ἀμέλξας.”</TextUnit>
    <TextUnit id="4191" loc="9.243">εἶπεν ἀγαλλομένη καὶ ἐν αἰθέρι: χωομένη δὲ</TextUnit>
    <TextUnit id="4192" loc="9.244">Ζηνὸς ἀνεπτοίησε δάμαρ μετανάστιον ̓Ινώ,</TextUnit>
    <TextUnit id="4193" loc="9.245">ἀπροϊδὴς ̓Αθάμαντος ἐπιβρίσασα μελάθρῳ</TextUnit>
    <TextUnit id="4194" loc="9.246">εἰσέτι κουρίζοντι χολωομένη Διονύσῳ.</TextUnit>
    <TextUnit id="4195" loc="9.247">ἐκ θαλάμου δὲ φυγοῦσα διέδραμε δύσγαμος ̓Ινώ,</TextUnit>
    <TextUnit id="4196" loc="9.248">τρηχαλέας ἀπέδιλος ἐπισκαίρουσα κολώνας,</TextUnit>
    <TextUnit id="4197" loc="9.249">ἴχνος ἀκηρύκτοιο μετεσσυμένη Διονύσου:</TextUnit>
    <TextUnit id="4198" loc="9.250">φοιταλέη δὲ βέβηκε δι' οὔρεος οὔρεα νύμφη,</TextUnit>
    <TextUnit id="4199" loc="9.251">ἄχρι χαραδρήεσσαν ἐδύσατο Δελφίδα Πυθώ:</TextUnit>
    <TextUnit id="4200" loc="9.252">καὶ μόγις ἴχνος ἔκαμψε δρακοντοβότῳ παρὰ λόχμῃ</TextUnit>
    <TextUnit id="4201" loc="9.253">ἄσχετα παιφάσσουσα: κατὰ στέρνοιο δὲ γυμνοῦ</TextUnit>
    <TextUnit id="4202" loc="9.254">πενθαλέον κήρυκα διαρρήξασα χιτῶνα</TextUnit>
    <TextUnit id="4203" loc="9.255">αἰνομανὴς πεφόρητο: νοοπλάγκτοιο δὲ νύμφης</TextUnit>
    <TextUnit id="4204" loc="9.256">οἰμωγὴν ἀίων ἑτερόθροον ἔτρεμε ποιμήν.</TextUnit>
    <TextUnit id="4205" loc="9.257">πολλάκι θεσπεσίῃ τριποδηίδι σύμπλοκον ἕδρῃ</TextUnit>
    <TextUnit id="4206" loc="9.258">αὐχμηραῖς τριέλικτον ὄφιν σπειρηδὸν ἐθείραις</TextUnit>
    <TextUnit id="4207" loc="9.259">ἥρμοσε, λεπταλέῳ δὲ περισφίγξασα καρήνῳ</TextUnit>
    <TextUnit id="4208" loc="9.260">μηκεδανὴν μίτρωσε δρακοντείῳ τρίχα δεσμῷ:</TextUnit>
    <TextUnit id="4209" loc="9.261">παρθενικὰς δ' ἐδίωκε θεωρίδας. οὐ τότε λοιβή,</TextUnit>
    <TextUnit id="4210" loc="9.262">οὐδὲ θυηπολίη μεταδήμιος, οὐ παρὰ νηῷ</TextUnit>
    <TextUnit id="4211" loc="9.263">Δελφὸς ἀνὴρ ἐχόρευε: τανυπλέκτοιο δὲ κισσοῦ</TextUnit>
    <TextUnit id="4212" loc="9.264">γυιοβόροις ἑλίκεσσιν ἐμαστίζοντο γυναῖκες.</TextUnit>
    <TextUnit id="4213" loc="9.265">θηρητὴρ δ' ἀλέεινεν ἰδὼν ὀρεσίδρομον ̓Ινώ,</TextUnit>
    <TextUnit id="4214" loc="9.266">καλλείψας σταλίκων λίνεον δόλον: ὑψιλόφου δὲ</TextUnit>
    <TextUnit id="4215" loc="9.267">αἰπόλος ἤλασεν αἶγας ὑπὸ πτύχα φωλάδα πέτρης</TextUnit>
    <TextUnit id="4216" loc="9.268">καὶ βόας ἱδρώοντας ὑπὸ ζυγόδεσμον ἐλαύνων</TextUnit>
    <TextUnit id="4217" loc="9.269">ἅλμασιν ̓Ινῴοισι γέρων ἔφριξεν ἀροτρεύς.</TextUnit>
    <TextUnit id="4218" loc="9.270">καὶ χθονίης σφίγξασα βοῆς ἀλλόθροον ἠχὼ</TextUnit>
    <TextUnit id="4219" loc="9.271">Πυθιὰς ὀμφήεσσα δι' οὔρεος ἔτρεχε κούρη,</TextUnit>
    <TextUnit id="4220" loc="9.272">ἠθάδα σεισαμένη κεφαλῇ Πανοπηίδα δάφνην:</TextUnit>
    <TextUnit id="4221" loc="9.273">δυσαμένη δὲ κάρηνα βαθυκνήμιδος ἐρίπνης</TextUnit>
    <TextUnit id="4222" loc="9.274">Δελφικὸν ἄντρον ἔναιε φόβῳ λυσσώδεος ̓Ινοῦς.</TextUnit>
    <TextUnit id="4223" loc="9.275">ἀλλὰ διεσσυμένη πολυκαμπέος ἔνδιον ὕλης</TextUnit>
    <TextUnit id="4224" loc="9.276">οὐ λάθεν ̓Απόλλωνα πανόψιον: ἄγχι δὲ λόχμης</TextUnit>
    <TextUnit id="4225" loc="9.277">οἰκτείρων ταχὺς ἦλθε, καὶ εἰς βροτὸν εἶδος ἀμείψας</TextUnit>
    <TextUnit id="4226" loc="9.278">νύμφης ἐγγὺς ἵκανε, καὶ ἀκρότατον δέμας ̓Ινοῦς</TextUnit>
    <TextUnit id="4227" loc="9.279">φειδομέναις παλάμῃσι σοφῆς ἐπλέξατο Δάφνης,</TextUnit>
    <TextUnit id="4228" loc="9.280">καὶ οἱ νήδυμον ὕπνον ἐπήγαγεν: ἀμβροσίῃ δὲ</TextUnit>
    <TextUnit id="4229" loc="9.281">ὑπναλέης ἔχρισεν ὅλον χρόα πενθάδος ̓Ινοῦς</TextUnit>
    <TextUnit id="4230" loc="9.282">λυσιπόνῳ ῥαθάμιγγι μεμηνότα γυῖα διαίνων.</TextUnit>
    <TextUnit id="4231" loc="9.283">καὶ χρόνον αὐτόθι μίμνεν ἔσω Παρνησίδος ὕλης</TextUnit>
    <TextUnit id="4232" loc="9.284">τέτρατον εἰς λυκάβαντα, καὶ ὀμφαίῃ παρὰ πέτρῃ</TextUnit>
    <TextUnit id="4233" loc="9.285">εἰσέτι νηπιάχοιο χοροὺς ἱδρύσατο Βάκχου</TextUnit>
    <TextUnit id="4234" loc="9.286">Φοίβου μαντοσύνῃσι: σὺν ἀγρύπνοισι δὲ πεύκαις</TextUnit>
    <TextUnit id="4235" loc="9.287">Κωρυκίδες θυόεντα μετέστιχον ὄργια Βάκχαι,</TextUnit>
    <TextUnit id="4236" loc="9.288">καὶ ζαθέαις παλάμῃσιν ἀλεξητήρια λύσσης</TextUnit>
    <TextUnit id="4237" loc="9.289">φάρμακα συλλέξαντο καὶ ἰήσαντο γυναῖκα.</TextUnit>
    <TextUnit id="4238" loc="9.290">Κεκλομένου δ' ̓Αθάμαντος ὀπάονες ἦσαν ἀλῆται</TextUnit>
    <TextUnit id="4239" loc="9.291">πάντοθι μαστεύοντες: ὀριπλανέες δὲ καὶ αὐταὶ</TextUnit>
    <TextUnit id="4240" loc="9.292">δμωίδες ἐστιχόωντο πολυστρέπτοισι πορείαις</TextUnit>
    <TextUnit id="4241" loc="9.293">διζόμεναι περίφοιτον ἀπευθέος ἴχνος ἀνάσσης</TextUnit>
    <TextUnit id="4242" loc="9.294">πλαζομένης ἀκίχητα: φιλοθρήνων δὲ γυναικῶν</TextUnit>
    <TextUnit id="4243" loc="9.295">στυγνὸς ἐρευθιόωσαν ὄνυξ ἤμυσσε παρειήν,</TextUnit>
    <TextUnit id="4244" loc="9.296">καὶ ῥοδέοις ἐκόρυσσαν ἑκούσια δάκτυλα μαζοῖς:</TextUnit>
    <TextUnit id="4245" loc="9.297">καὶ πολὺν οἰμωγῇσι δι' ἄστεος ἦχον ἰάλλων</TextUnit>
    <TextUnit id="4246" loc="9.298">πενθαλέης ὀλόλυξε βεβυσμένος οἶκος ἀνίης:</TextUnit>
    <TextUnit id="4247" loc="9.299">καὶ πλέον αἰολόμητις ἐδέχνυτο Μύστις ἀνάγκην,</TextUnit>
    <TextUnit id="4248" loc="9.300">εἶχε δὲ διπλόον ἄλγος ἀλωομένης ἔτι δειλῆς</TextUnit>
    <TextUnit id="4249" loc="9.301">̓Ινοῦς τλησιπόνοιο καὶ ἁρπαμένου Διονύσου.</TextUnit>
    <TextUnit id="4250" loc="9.302">οὐ μὲν ἄναξ ̓Αθάμας κινυρὴν ὠδύρετο νύμφην,</TextUnit>
    <TextUnit id="4251" loc="9.303">ἀλλὰ λιπὼν ἄμνηστον ἀκηρύκτου πόθον ̓Ινοῦς</TextUnit>
    <TextUnit id="4252" loc="9.304">δισσοτόκου Νεφέλης προτέρης μετὰ δέμνια νύμφης</TextUnit>
    <TextUnit id="4253" loc="9.305">ἁβρὰ βαθυζώνοιο μετέστιχε λέκτρα Θεμιστοῦς,</TextUnit>
    <TextUnit id="4254" loc="9.306">καὶ τρίτον εἰς ὑμέναιον ἄγων ̔Υψηίδα κούρην</TextUnit>
    <TextUnit id="4255" loc="9.307">̓Ινοῦς ῥῖψεν ἔρωτα: καὶ ὡς τροφὸς ἁβρὸν ἀθύρων,</TextUnit>
    <TextUnit id="4256" loc="9.308">ὑψιπόρῳ στροφάλιγγι μετάρσιον ἠέρι πέμπων,</TextUnit>
    <TextUnit id="4257" loc="9.309">κούφισε παππάζοντα παρηγορέων Μελικέρτην:</TextUnit>
    <TextUnit id="4258" loc="9.310">καί οἱ δακρυχέοντι γαλακτοφόρου περὶ θηλῆς</TextUnit>
    <TextUnit id="4259" loc="9.311">ἄρσενα μαζὸν ὄρεξε, πόθον δ' ἀνέκοψε τεκούσης.</TextUnit>
    <TextUnit id="4260" loc="9.312">ἐκ λεχέων δ' ̓Αθάμαντος ἀνηέξησε Θεμιστὼ</TextUnit>
    <TextUnit id="4261" loc="9.313">υἱέας εὐθώρηκας, ἀλεξητῆρας ̓Ενυοῦς,</TextUnit>
    <TextUnit id="4262" loc="9.314">Σχοινέα καὶ Λεύκωνα, νέην εὐήνορα φύτλην,</TextUnit>
    <TextUnit id="4263" loc="9.315">πρωτοτόκοις ὠδῖσιν: ἐπ' ἀμφοτέροισι δὲ μήτηρ</TextUnit>
    <TextUnit id="4264" loc="9.316">ξυνῆς δισσὰ γένεθλα μιῆς βλάστημα λοχείης</TextUnit>
    <TextUnit id="4265" loc="9.317">γείνατο Πορφυρέωνα καὶ ἔτρεφε πίονι μαζῷ</TextUnit>
    <TextUnit id="4266" loc="9.318">Πτοῖον, ἀλεξικάκοιο θάλος παιδήιον ἥβης,</TextUnit>
    <TextUnit id="4267" loc="9.319">ἄμφω τηλυγέτους καὶ ὁμήλικας, οὕς ποτε μήτηρ</TextUnit>
    <TextUnit id="4268" loc="9.320">μητρυιῆς ἅτε παῖδας ἀπηλοίησε Θεμιστώ,</TextUnit>
    <TextUnit id="4269" loc="9.321">δίπτυχον ἀγλαόπαιδος ὀιομένη γένος ̓Ινοῦς.</TextUnit>
    <TextUnit id="4270" loc="10.1">ὣς ἡ μὲν φονίη παιδοκτόνος ἔπλετο μήτηρ</TextUnit>
    <TextUnit id="4271" loc="10.2">μαινομένη: τεκέων δὲ πατὴρ ὑπὸ μάρτυρι ποινῇ,</TextUnit>
    <TextUnit id="4272" loc="10.3">ὅττι γονῆς ὀλέτειραν ὁμέστιον εἶχε Θεμιστώ,</TextUnit>
    <TextUnit id="4273" loc="10.4">οἰστρηθεὶς ̓Αθάμας μανιώδεϊ Πανὸς ἱμάσθλῃ</TextUnit>
    <TextUnit id="4274" loc="10.5">ποίμνης εἰς μέσον ἦλθε, καὶ ὡς θεράποντας ἱμάσσων</TextUnit>
    <TextUnit id="4275" loc="10.6">εἰροπόκων ἐδίωκεν ἀναίτια πώεα μήλων:</TextUnit>
    <TextUnit id="4276" loc="10.7">καὶ μίαν ἠέρταζεν, ἑὴν ἅτε σύζυγα νύμφην,</TextUnit>
    <TextUnit id="4277" loc="10.8">σὺν διδύμοις βρεφέεσσι νεογλαγέων ἐπὶ μαζῶν</TextUnit>
    <TextUnit id="4278" loc="10.9">αἶγα λαβών: λασίους δὲ πόδας σφηκώσατο δεσμῷ</TextUnit>
    <TextUnit id="4279" loc="10.10">διχθαδίῳ: λύσας δὲ παρ' ἰξύι κυκλάδα μίτρην</TextUnit>
    <TextUnit id="4280" loc="10.11">σφιγγομένης μάστιζε δέμας ψευδήμονος Ινοῦς,</TextUnit>
    <TextUnit id="4281" loc="10.12">μὴ νοέων νόθον εἶδος. ἀεὶ δέ οἱ ἔνδον ἀκουῆς</TextUnit>
    <TextUnit id="4282" loc="10.13">Πανιάδος Κρονίης ἐπεβόμβεε δοῦπος ἱμάσθλης:</TextUnit>
    <TextUnit id="4283" loc="10.14">πολλάκι δ' ἀστήρικτος ἑῶν ἀνεπάλλετο θώκων</TextUnit>
    <TextUnit id="4284" loc="10.15">οὔασι ταρβαλέοισι δεδεγμένος ἄσθμα δρακόντων.</TextUnit>
    <TextUnit id="4285" loc="10.16">πυκνὰ δὲ τόξα τίταινε, βέλος δ' ἐπὶ κυκλάδι νευρῇ</TextUnit>
    <TextUnit id="4286" loc="10.17">εἰς κενεὸν σκοπὸν εἷλκεν ἀνούτατον ἠέρα βάλλων.</TextUnit>
    <TextUnit id="4287" loc="10.18">Ταρταρίης δ' ὀφιῶδες ἰδὼν ἴνδαλμα θεαίνης</TextUnit>
    <TextUnit id="4288" loc="10.19">πάλλετο δειμαίνων ἑτερόχροα φάσματα μορφῆς,</TextUnit>
    <TextUnit id="4289" loc="10.20">ἀφρὸν ἀκοντίζων χιονώδεα, μάρτυρα λύσσης,</TextUnit>
    <TextUnit id="4290" loc="10.21">ὀφθαλμοὺς μεθύοντας ἀπειλητῆρας ἑλίσσων.</TextUnit>
    <TextUnit id="4291" loc="10.22">καί οἱ ὀπιπεύοντι πολυπλανέεσσιν ἐρωαῖς</TextUnit>
    <TextUnit id="4292" loc="10.23">ὄμματα φοινίσσοντο: διὰ κροτάφοιο δὲ λεπταὶ</TextUnit>
    <TextUnit id="4293" loc="10.24">ἀσταθέος μήνιγγες ἐδινεύοντο καρήνου.</TextUnit>
    <TextUnit id="4294" loc="10.25">ὤλετο δὲ ψυχῆς τρίτατον λάχος: ἀπλανέες γὰρ</TextUnit>
    <TextUnit id="4295" loc="10.26">ἄφρονος ἐγκεφάλοιο μετατρωπῶντο μενοιναί,</TextUnit>
    <TextUnit id="4296" loc="10.27">καὶ σφαλεραῖς ἑλίκεσσιν ἐβακχεύθησαν ὀπωπαὶ</TextUnit>
    <TextUnit id="4297" loc="10.28">ἀνέρος οἰστρηθέντος: ἀπεπλάζοντο δὲ χαῖται</TextUnit>
    <TextUnit id="4298" loc="10.29">σειόμεναι περὶ νῶτον ἀκερσικόμοιο καρήνου.</TextUnit>
    <TextUnit id="4299" loc="10.30">καὶ στόμα οἱ βάμβαινε, καὶ ἠέρι χείλεα λύσας</TextUnit>
    <TextUnit id="4300" loc="10.31">πέμπεν ἀσημάντων ἐπέων ἑτερόθροον ἠχώ.</TextUnit>
    <TextUnit id="4301" loc="10.32">καὶ βροτέας βιότοιο μεληδόνας ἥρπασαν αὖραι</TextUnit>
    <TextUnit id="4302" loc="10.33">Εὐμενίδων, καὶ γλῶσσα βαρύνετο θυιάδι φωνῇ:</TextUnit>
    <TextUnit id="4303" loc="10.34">παπταίνων δ' ἑλικηδὸν ὑπὸ στροφάλιγγι προσώπου</TextUnit>
    <TextUnit id="4304" loc="10.35">ἀλλοφυὲς νόθον εἶδος ἀθηήτοιο Μεγαίρης</TextUnit>
    <TextUnit id="4305" loc="10.36">οἰστρομανὴς ̓Αθάμας ἑτερόφρονι σείετο παλμῷ:</TextUnit>
    <TextUnit id="4306" loc="10.37">καὶ βλοσυρῆς ἀπὸ χειρὸς ἀμερσινόοιο θεαίνης</TextUnit>
    <TextUnit id="4307" loc="10.38">ἁρπάξαι μενέαινεν ἐχιδνήεσσαν ἱμάσθλην:</TextUnit>
    <TextUnit id="4308" loc="10.39">γυμνώσας δὲ μάχαιραν ̓Ερινύος ἀντία κόρσης</TextUnit>
    <TextUnit id="4309" loc="10.40">ἤθελε Τισιφόνης ὀφιώδεα βόστρυχα τέμνειν.</TextUnit>
    <TextUnit id="4310" loc="10.41">καὶ κενεοῖς ὀάροισιν ὁμίλεε γείτονι τοίχῳ</TextUnit>
    <TextUnit id="4311" loc="10.42">παπταίνων σκιόεσσαν ἐπίκλοπον εἰκόνα μορφῆς</TextUnit>
    <TextUnit id="4312" loc="10.43">̓Αρτέμιδος, καὶ κοῦφον ἰδὼν εἴδωλον ὀπωπαῖς</TextUnit>
    <TextUnit id="4313" loc="10.44">φάσμασιν ἀντιτύποισιν ἐς ἵμερον ἤλυθεν ἄγρης.</TextUnit>
    <TextUnit id="4314" loc="10.45">ὀψὲ δὲ ποικιλόδακρυς ἔτος μέτα τέτρατον ̓Ινὼ</TextUnit>
    <TextUnit id="4315" loc="10.46">νόστιμος εἰς δόμον ἦλθεν: ὀπιπεύουσα δὲ νύμφη</TextUnit>
    <TextUnit id="4316" loc="10.47">καὶ πόσιν οἰστρηθέντα καὶ ἀρσενόπαιδα Θεμιστὼ</TextUnit>
    <TextUnit id="4317" loc="10.48">διπλόον ἄλγος ἔδεκτο. καὶ οὐ γίνωσκεν ἀκοίτης</TextUnit>
    <TextUnit id="4318" loc="10.49">εὐνέτιν ἀθρήσας χρονίην παλινάγρετον ̓Ινώ:</TextUnit>
    <TextUnit id="4319" loc="10.50">ἀλλὰ πόθον ταχύγουνος ἔχων κεμαδοσσόον ἄγρης</TextUnit>
    <TextUnit id="4320" loc="10.51">εἰς σκοπιὰς ἤιξε θυελλήεντι πεδίλῳ,</TextUnit>
    <TextUnit id="4321" loc="10.52">υἱὸν ἰδὼν ἅτε θῆρα κερασφόρον: ἰθυτενὲς δὲ</TextUnit>
    <TextUnit id="4322" loc="10.53">τόξον ἔχων ἀκίχητος ἐπεσκίρτησε Λεάρχῳ,</TextUnit>
    <TextUnit id="4323" loc="10.54">ὑψίκερων ἔλαφον δοκέων ψευδήμονι μορφῇ,</TextUnit>
    <TextUnit id="4324" loc="10.55">θηρείοις μελέεσσιν ὁμοίιον: αὐτὰρ ὁ φεύγων</TextUnit>
    <TextUnit id="4325" loc="10.56">ταρβήεις πεπότητο θοώτερα γούνατα πάλλων.</TextUnit>
    <TextUnit id="4326" loc="10.57">χερσὶ δὲ λυσσαλέῃσιν ὑπηνέμιον βέλος ἕλκων</TextUnit>
    <TextUnit id="4327" loc="10.58">παιδοφόνῳ νέον υἷα πατὴρ ἐπέδησε βελέμνῳ:</TextUnit>
    <TextUnit id="4328" loc="10.59">καὶ κεφαλὴν ἄγνωστον ἀπηλοίησε μαχαίρῃ</TextUnit>
    <TextUnit id="4329" loc="10.60">φάσματι νεβρωθεῖσαν: ἀσημάντου δὲ προσώπου</TextUnit>
    <TextUnit id="4330" loc="10.61">αἱμαλέης ἐγέλασσε γενειάδος ἄκρον ἀφάσσων,</TextUnit>
    <TextUnit id="4331" loc="10.62">ἀμφαφόων ἅτε θῆρα, καὶ ἔδραμεν ἅλματι λύσσης,</TextUnit>
    <TextUnit id="4332" loc="10.63">παιδὸς ἔτι σπαίροντος ἀτυμβεύτοιο Λεάρχου,</TextUnit>
    <TextUnit id="4333" loc="10.64">μητέρα μαστεύων, στροφάδας δ' ἐλέλιζεν ὀπωπάς.</TextUnit>
    <TextUnit id="4334" loc="10.65">οὐδέ τις ἀμφιπόλων σχεδὸν ἤιε: φοιταλέος δὲ</TextUnit>
    <TextUnit id="4335" loc="10.66">ἑπταμύχου θαλάμοιο διέστιχεν ὠκέι ταρσῷ</TextUnit>
    <TextUnit id="4336" loc="10.67">κικλήσκων ἑὸν υἷα, τὸν ἔκτανεν. ἐν δὲ μελάθρῳ</TextUnit>
    <TextUnit id="4337" loc="10.68">νήπιον ἀρτικόμιστον ἐσαθρήσας Μελικέρτην,</TextUnit>
    <TextUnit id="4338" loc="10.69">στηρίξας δὲ λέβητα πυρίπνοον ἐσχαρεῶνι,</TextUnit>
    <TextUnit id="4339" loc="10.70">εἰς μέσον υἱέα θῆκεν: ἀναπτομένοιο δὲ πυρσοῦ,</TextUnit>
    <TextUnit id="4340" loc="10.71">φοίνιος ὑδατόεντι λέβης ἐπεπάφλασεν ἀτμῷ.</TextUnit>
    <TextUnit id="4341" loc="10.72">Παππάζων δ' ἰάχησεν ἑὸς πάις, οὐδέ τις αὐτῷ</TextUnit>
    <TextUnit id="4342" loc="10.73">ἀμφιπόλων χραίσμησεν: ἀελλήεσσα δὲ μήτηρ</TextUnit>
    <TextUnit id="4343" loc="10.74">ἡμιδαῆ πυρίκαυτον ἀφαρπάξασα λεβήτων</TextUnit>
    <TextUnit id="4344" loc="10.75">ἅλμασι φοιταλέοισι ποδήνεμος ἔτρεχεν ̓Ινώ:</TextUnit>
    <TextUnit id="4345" loc="10.76">καὶ Λευκοῦ πεδίοιο διατμήγουσα κονίην</TextUnit>
    <TextUnit id="4346" loc="10.77">Λευκοθέη πεφάτιστο φερώνυμος: ἐκ δὲ μελάθρου</TextUnit>
    <TextUnit id="4347" loc="10.78">αἰνομανὴς ̓Αθάμας ἀνεμώδεα γούνατα πάλλων</TextUnit>
    <TextUnit id="4348" loc="10.79">ὠκυτέρην ἐδίωκε μάτην ὀρεσίδρομον ̓Ινώ.</TextUnit>
    <TextUnit id="4349" loc="10.80">ἀλλ' ὅτε οἱ σχεδὸν ἦλθε πολυπτοίητος ἀκοίτης</TextUnit>
    <TextUnit id="4350" loc="10.81">ἄστατον ἴχνος ἔχων σφαλερῷ ποδί, δὴ τότε δειλὴ</TextUnit>
    <TextUnit id="4351" loc="10.82">ἀγχιπόρῳ στήσασα διαινόμενον πόδα πόντῳ</TextUnit>
    <TextUnit id="4352" loc="10.83">παιδὶ φιλοθρήνῳ κινυρὴν βρυχήσατο φωνήν,</TextUnit>
    <TextUnit id="4353" loc="10.84">μεμφομένη Κρονίωνα καὶ ἄγγελον υἱέα Μαίης:</TextUnit>
    <TextUnit id="4354" loc="10.85">“Καλά μοι, ἀργικέραυνε, πόρες θρεπτήρια Βάκχου:</TextUnit>
    <TextUnit id="4355" loc="10.86">ἡμιδαῆ σκοπίαζε συνήλικα παῖδα Λυαίῳ:</TextUnit>
    <TextUnit id="4356" loc="10.87">ἢν ἐθέλῃς, πρήνιξον ἀφειδέι σεῖο κεραυνῷ</TextUnit>
    <TextUnit id="4357" loc="10.88">μητέρα καὶ νέον υἷα, τὸν ἔτρεφον εἰν ἑνὶ κόλπῳ</TextUnit>
    <TextUnit id="4358" loc="10.89">σύντροφον ὑμετέροιο θεηγενέος Διονύσου.</TextUnit>
    <TextUnit id="4359" loc="10.90">τέκνον, ̓Αναγκαίη μεγάλη θεός: εἰς τίνα φεύγεις;</TextUnit>
    <TextUnit id="4360" loc="10.91">ποῖον ὄρος δέχεταί σε πεφυγμένον ἐγγύθι πόντου;</TextUnit>
    <TextUnit id="4361" loc="10.92">τίς σκοτίῳ κενεῶνι κατακρύψει σε Κιθαιρών;</TextUnit>
    <TextUnit id="4362" loc="10.93">τίς βροτὸς οἰκτείρει σε, τὸν οὐ γενέτης ἐλεαίρει;</TextUnit>
    <TextUnit id="4363" loc="10.94">ἢ ξίφος ἤ σε θάλασσα δεδέξεται: εἴ περ ἀνάγκη,</TextUnit>
    <TextUnit id="4364" loc="10.95">λώιον ἐν πελάγεσσι δαμήμεναι ἠὲ μαχαίρῃ.</TextUnit>
    <TextUnit id="4365" loc="10.96">οἶδα, πόθεν τόδε πῆμα τεῇ κεκύλιστο τεκούσῃ,</TextUnit>
    <TextUnit id="4366" loc="10.97">οἶδα, πόθεν: νεφέλη γὰρ ̓Ερινύας εἰς ἐμὲ πέμπει,</TextUnit>
    <TextUnit id="4367" loc="10.98">ὄφρα θάνω κατὰ πόντον, ὅπῃ πέσε παρθένος ̔́Ελλη.</TextUnit>
    <TextUnit id="4368" loc="10.99">ἔκλυον ἠερόθεν πεφορημένον εἰς χθόνα Κόλχων</TextUnit>
    <TextUnit id="4369" loc="10.100">ἅρπαγος ἀρνειοῖο μετήορον ἡνιοχῆα</TextUnit>
    <TextUnit id="4370" loc="10.101">Φρίξον ἔτι ζώειν μετανάστιον: αἴθε καὶ αὐτὸς</TextUnit>
    <TextUnit id="4371" loc="10.102">χρυσοπόκου κριοῖο μετάρσιον οἶμον ὁδεύοι</TextUnit>
    <TextUnit id="4372" loc="10.103">υἱὸς ἐμὸς λιπόπατρις ἀλυσκάζων Μελικέρτης:</TextUnit>
    <TextUnit id="4373" loc="10.104">αἴθε δὲ καὶ μετὰ Φοῖβον ἐποικτείρων σέθεν ̓Ινὼ</TextUnit>
    <TextUnit id="4374" loc="10.105">ξεινοδόκος Γλαύκοιο Ποσειδάων σε σαώσῃ.</TextUnit>
    <TextUnit id="4375" loc="10.106">δείδια, μὴ μετὰ πότμον ἀτυμβεύτοιο Λεάρχου</TextUnit>
    <TextUnit id="4376" loc="10.107">νεκρὸν ἄθαπτον ἄδακρυν ὀλωλότα καὶ σὲ νοήσω</TextUnit>
    <TextUnit id="4377" loc="10.108">αἱμαλέῃ γενετῆρος ἐπισπαίροντα μαχαίρῃ.</TextUnit>
    <TextUnit id="4378" loc="10.109">σπεῦδε φυγεῖν ̓Αθάμαντα μεμηνότα, μηδὲ νοήσῃς</TextUnit>
    <TextUnit id="4379" loc="10.110">παιδοφόνον γενετῆρα τεῆς ὀλετῆρα τεκούσης.</TextUnit>
    <TextUnit id="4380" loc="10.111">δέξό με καὶ σύ, θάλασσα, μετὰ χθόνα: δέχνυσο, Νηρεῦ,</TextUnit>
    <TextUnit id="4381" loc="10.112">χειρὶ φιλοξείνῳ μετὰ Περσέα καὶ Μελικέρτην:</TextUnit>
    <TextUnit id="4382" loc="10.113">δέχνυσο καὶ Δανάης μετὰ λάρνακα σύμπλοον ̓Ινώ.</TextUnit>
    <TextUnit id="4383" loc="10.114">ἄξια δυσσεβίης καὶ ἐγὼ πάθον, ὅττι καὶ αὐτὴν</TextUnit>
    <TextUnit id="4384" loc="10.115">ἄσπορον ἡμετέρην γενεὴν ποίησε Κρονίων,</TextUnit>
    <TextUnit id="4385" loc="10.116">ἄσπορον ὡς ἐτέλεσσα φερέσβιον αὔλακα γαίης:</TextUnit>
    <TextUnit id="4386" loc="10.117">μητρυιή τις ἐοῦσα νόθην ̓Αθαμαντίδα φύτλην</TextUnit>
    <TextUnit id="4387" loc="10.118">ἀμῆσαι προβέβουλα, καὶ εἰς ἐμὲ χώεται ̔́Ηρη</TextUnit>
    <TextUnit id="4388" loc="10.119">μητρυιὴ γεγαυῖα νεοτρεφέος Διονύσου.”</TextUnit>
    <TextUnit id="4389" loc="10.120">ὣς φαμένη τρομεροῖσιν ὑπ' ἴχνεσιν ἥλατο πόντῳ</TextUnit>
    <TextUnit id="4390" loc="10.121">κραιπνὰ κυβιστήσασα σὺν υἱέι: Λευκοθέην δὲ</TextUnit>
    <TextUnit id="4391" loc="10.122">πεπταμέναις παλάμῃσιν ἐδέξατο κυανοχαίτης</TextUnit>
    <TextUnit id="4392" loc="10.123">δαίμοσιν ὑγροπόροισιν ὁμέστιον: ἔνθεν ἀρήγει</TextUnit>
    <TextUnit id="4393" loc="10.124">ναύταις πλαζομένοισι, καὶ ἔπλετο ποντιὰς ̓Ινὼ</TextUnit>
    <TextUnit id="4394" loc="10.125">Νηρεῒς ἀφλοίσβοιο κυβερνήτειρα γαλήνης.</TextUnit>
    <TextUnit id="4395" loc="10.126">τὴν μὲν ἄναξ Κρονίδης ἐπεδείκνυε μητρὶ Λυαίου,</TextUnit>
    <TextUnit id="4396" loc="10.127">ὅττι χάριν Βρομίοιο θεὰ πέλεν: ἡ δὲ χαρεῖσα</TextUnit>
    <TextUnit id="4397" loc="10.128">γνωτῇ ποντοπόρῳ φιλοκέρτομον ἴαχε φωνήν:</TextUnit>
    <TextUnit id="4398" loc="10.129">“̓Ινώ, πόντον ἔχεις, Σεμέλη λάχε κύκλον ̓Ολύμπου:</TextUnit>
    <TextUnit id="4399" loc="10.130">εἶξον ἐμοί: Κρονίδην γὰρ ἐμῆς ἀροτῆρα γενέθλης</TextUnit>
    <TextUnit id="4400" loc="10.131">ἀθάνατον πόσιν ἔσχον, ἐμῆς ὠδῖνα λοχείης</TextUnit>
    <TextUnit id="4401" loc="10.132">ἀντ' ἐμέθεν τίκτοντα, σὺ δὲ χθονίῳ παρακοίτῃ</TextUnit>
    <TextUnit id="4402" loc="10.133">νυμφεύθης ̓Αθάμαντι, τεῆς ὀλετῆρι γενέθλης.</TextUnit>
    <TextUnit id="4403" loc="10.134">σὸς πάις ἔλλαχε πόντον, ἐμὸς τόκος αἰθέρα ναίειν</TextUnit>
    <TextUnit id="4404" loc="10.135">ἵξεται εἰς Διὸς οἶκον ὑπέρτερον: οὐ γὰρ ἐίσκω</TextUnit>
    <TextUnit id="4405" loc="10.136">οὐράνιον Διόνυσον ὑποβρυχίῳ Μελικέρτῃ.”</TextUnit>
    <TextUnit id="4406" loc="10.137">τοῖα μὲν αἰθερίη Σεμέλη μυκήσατο νύμφη</TextUnit>
    <TextUnit id="4407" loc="10.138">γνωτῆς κερτομέουσα θαλασσονόμου βίον ̓Ινοῦς.</TextUnit>
    <TextUnit id="4408" loc="10.139">τόφρα δὲ καὶ Διόνυσος ὑπὸ κλίμα Λυδὸν ἀρούρης,</TextUnit>
    <TextUnit id="4409" loc="10.140">εὔια δινεύων Κυβεληίδος ὄργανα ̔Ρείης,</TextUnit>
    <TextUnit id="4410" loc="10.141">ἤνθεε μῆκος ἔχων, ὅσον ἤθελεν: ὑψιπόρου δὲ</TextUnit>
    <TextUnit id="4411" loc="10.142">φεύγων ̓Ηελίοιο μεσημβρίζουσαν ἱμάσθλην</TextUnit>
    <TextUnit id="4412" loc="10.143">ἥσυχα παφλάζοντι δέμας φαίδρυνε λοετρῷ</TextUnit>
    <TextUnit id="4413" loc="10.144">Μῃονίου ποταμοῖο, χαριζόμενος δὲ Λυαίῳ</TextUnit>
    <TextUnit id="4414" loc="10.145">Πακτωλὸς κελάρυζε, χέων χρυσόσπορον ὕδωρ</TextUnit>
    <TextUnit id="4415" loc="10.146">πορφυρέαις ψαμάθοισι, βαθυπλούτων δὲ μετάλλων</TextUnit>
    <TextUnit id="4416" loc="10.147">ἀφνειῷ κεκύλιστο βυθῷ χρυσούμενος ἰχθύς:</TextUnit>
    <TextUnit id="4417" loc="10.148">καὶ Σάτυροι παίζοντες, ἐν ἠέρι ταρσὰ μεθέντες,</TextUnit>
    <TextUnit id="4418" loc="10.149">εἰς ποταμὸν προχέοντο κυβιστητῆρι καρήνῳ,</TextUnit>
    <TextUnit id="4419" loc="10.150">ὧν ὁ μὲν αὐτοφόρητος ἐνήχετο χερσὶν ἐρέσσων,</TextUnit>
    <TextUnit id="4420" loc="10.151">πρηνὴς δ' ἐν ῥοθίοισι καὶ οἴδμασιν ἴχνος ἐρείσας</TextUnit>
    <TextUnit id="4421" loc="10.152">ποσσὶν ὀπισθοτόνοισι ῥυηφενὲς ἔσχισεν ὕδωρ:</TextUnit>
    <TextUnit id="4422" loc="10.153">καί τις ὑποβρυχίων κατεδύσατο βένθος ἐναύλων</TextUnit>
    <TextUnit id="4423" loc="10.154">νειόθι μαστεύων νεπόδων ἑτερόχροον ἄγρην,</TextUnit>
    <TextUnit id="4424" loc="10.155">τυφλὴν νηχομένοισιν ἐπ' ἰχθύσι χεῖρα τιταίνων,</TextUnit>
    <TextUnit id="4425" loc="10.156">καὶ βυθὸν αὖτις ἔλειπε, καὶ ἰχθύας ὤρεγε Βάκχῳ</TextUnit>
    <TextUnit id="4426" loc="10.157">ἰλύι φοινίσσοντας ἐχεκτεάνου ποταμοῖο :</TextUnit>
    <TextUnit id="4427" loc="10.158">συμπλέγδην δὲ πόδεσσιν ἀρηρότα ταρσὰ συνάπτων</TextUnit>
    <TextUnit id="4428" loc="10.159">κυφὸς ἐριδμαίνων Σατύρῳ Σειληνὸς ἀλήτης</TextUnit>
    <TextUnit id="4429" loc="10.160">κύμβαχος αὐτοκύλιστος ἐπεσκίρτησε ῥεέθρῳ</TextUnit>
    <TextUnit id="4430" loc="10.161">ὑψόθεν εἰς βαθὺ λαῖτμα, καὶ ἰλύος ἥπτετο χαίτη,</TextUnit>
    <TextUnit id="4431" loc="10.162">καὶ διδύμους στίλβοντι πόδας στηρίξατο πλῷ</TextUnit>
    <TextUnit id="4432" loc="10.163">ὄλβον ἐυψήφιδα μεταλλεύων ποταμοῖο:</TextUnit>
    <TextUnit id="4433" loc="10.164">καί τις ἐνὶ προχοῇσι μετάφρενον ἠέρι φαίνων</TextUnit>
    <TextUnit id="4434" loc="10.165">ἄβροχον ὦμον ἔλειπε δι' ὕδατος, ἰσχία βάπτων</TextUnit>
    <TextUnit id="4435" loc="10.166">ἀγχιβαθὴς ἀτίνακτος: ὁ δ' οὔατα γυμνὰ τιταίνων</TextUnit>
    <TextUnit id="4436" loc="10.167">χεύματι μαρμαρέῳ λασίους ἐδιήνατο μηρούς,</TextUnit>
    <TextUnit id="4437" loc="10.168">καὶ ῥόον αὐτοέλικτος ἐμάστιε σύμφυτος οὐρή.</TextUnit>
    <TextUnit id="4438" loc="10.169">καὶ θεὸς ὀρθώσας κεφαλήν καὶ στέρνα πετάσσας,</TextUnit>
    <TextUnit id="4439" loc="10.170">χεῖρας ἐρετμώσας, χρυσέην ἐχάραξε γαλήνην:</TextUnit>
    <TextUnit id="4440" loc="10.171">καὶ ῥόδον αὐτοτέλεστον ἀκύμονες ἔπτυον ὄχθαι,</TextUnit>
    <TextUnit id="4441" loc="10.172">καὶ κρίνον ἐβλάστησε, καὶ ᾐόνας ἔστεφον ̔͂Ωραι</TextUnit>
    <TextUnit id="4442" loc="10.173">Βάκχου λουομένοιο, καὶ ἀστράπτοντι ῥεέθρῳ</TextUnit>
    <TextUnit id="4443" loc="10.174">ἄπλοκα κυανέης ἐρυθαίνετο βόστρυχα χαίτης.</TextUnit>
    <TextUnit id="4444" loc="10.175">καί ποτε θηρεύων ὑπὸ φωλάδα δάσκιον ὕλην</TextUnit>
    <TextUnit id="4445" loc="10.176">ἥλικος ἠιθέοιο ῥοδώπιδι θέλγετο μορφῇ.</TextUnit>
    <TextUnit id="4446" loc="10.177">ἤδη γὰρ Φρυγίης ὑπὸ δειράδα κοῦρος ἀθύρων</TextUnit>
    <TextUnit id="4447" loc="10.178">ἄμπελος ἠέξητο, νεοτρεφὲς ἔρνος ̓Ερώτων:</TextUnit>
    <TextUnit id="4448" loc="10.179">οὐδέ οἱ ἁβρὸς ἴουλος ἐρευθομένοιο γενείου</TextUnit>
    <TextUnit id="4449" loc="10.180">ἄχνοα χιονέης ἐχαράσσετο κύκλα παρειῆς,</TextUnit>
    <TextUnit id="4450" loc="10.181">ἥβης χρύσεον ἄνθος: ὀπισθοπόροιο δὲ χαίτης</TextUnit>
    <TextUnit id="4451" loc="10.182">βότρυες εἱλικόεντες ἐπ' ἀργυφέων θέον ὤμων</TextUnit>
    <TextUnit id="4452" loc="10.183">ἀπλεκέες, λιγυρῷ δὲ συναιθύσσοντες ἀήτῃ</TextUnit>
    <TextUnit id="4453" loc="10.184">ἄσθματι κουφίζοντο: παρελκομένων δὲ κομάων</TextUnit>
    <TextUnit id="4454" loc="10.185">ἀκροφανὴς ἀνέτελλε μέσος γυμνούμενος αὐχὴν</TextUnit>
    <TextUnit id="4455" loc="10.186">καὶ σέλας ἠκόντιζε λιπόσκιος, οἷά τε λάμπει</TextUnit>
    <TextUnit id="4456" loc="10.187">μεσσοφανὴς νέφος ὑγρὸν ἀνασχίζουσα Σελήνη:</TextUnit>
    <TextUnit id="4457" loc="10.188">καὶ στόματος ῥοδέοιο μελίπνοος ἔρρεε φωνή:</TextUnit>
    <TextUnit id="4458" loc="10.189">ἐκ μελέων δ' ὅλον εἶαρ ἐφαίνετο: νισσομένου δὲ</TextUnit>
    <TextUnit id="4459" loc="10.190">ἐκ ποδὸς ἀργυφέοιο ῥόδων ἐρυθαίνετο λειμών:</TextUnit>
    <TextUnit id="4460" loc="10.191">εἰ δὲ βοογλήνων φαέων εὐφεγγέι κύκλῳ</TextUnit>
    <TextUnit id="4461" loc="10.192">ὀφθαλμοὺς ἐλέλιζεν, ὅλη σελάγιζε Σελήνη.</TextUnit>
    <TextUnit id="4462" loc="10.193">τὸν μὲν ἔχων Διόνυσος ὁμέψιον, ἁβρὸν ἀθύρων,</TextUnit>
    <TextUnit id="4463" loc="10.194">εἴρετο θαμβαλέην προχέων ἐπὶ κάλλεϊ φωνὴν</TextUnit>
    <TextUnit id="4464" loc="10.195">ὡς βροτός, ἀθανάτην δὲ δολοπλόκος ἔκρυφε μορφήν:</TextUnit>
    <TextUnit id="4465" loc="10.196">“Τίς σε πατὴρ ἐφύτευσε; τίς οὐρανίη τέκε γαστήρ;</TextUnit>
    <TextUnit id="4466" loc="10.197">τίς Χαρίτων σε λόχευσε; τίς ἤροσε καλός ̓Απόλλων;</TextUnit>
    <TextUnit id="4467" loc="10.198">εἰπέ, φίλος, μὴ κρύπτε τεὸν γένος: εἰ μὲν ἱκάνεις</TextUnit>
    <TextUnit id="4468" loc="10.199">ἄπτερος ἄλλος ̓́Ερως βελέων δίχα, νόσφι φαρέτρης,</TextUnit>
    <TextUnit id="4469" loc="10.200">τίς μακάρων σε φύτευσε παρευνάζων ̓Αφροδίτῃ;</TextUnit>
    <TextUnit id="4470" loc="10.201">καὶ γὰρ ἐγὼ τρομέω σέο μητέρα Κύπριν ἐνίψαι,</TextUnit>
    <TextUnit id="4471" loc="10.202">μὴ γενέτην ̔́Ηφαιστον ἢ ̓́Αρεα σεῖο καλέσσω.</TextUnit>
    <TextUnit id="4472" loc="10.203">εἰ δὲ σύ, τὸν καλέουσιν, ἀπ' αἰθέρος ἤλυθες ̔Ερμῆς,</TextUnit>
    <TextUnit id="4473" loc="10.204">δεῖξον ἐμοὶ πτερὰ κοῦφα καὶ ἔμπνοα ταρσὰ πεδίλων.</TextUnit>
    <TextUnit id="4474" loc="10.205">πῶς μεθέπεις ἄτμητον ἐπήορον αὐχένι χαίτην;</TextUnit>
    <TextUnit id="4475" loc="10.206">μὴ σύ μοι αὐτὸς ἵκανες ἄτερ κιθάρης, δίχα τόξου,</TextUnit>
    <TextUnit id="4476" loc="10.207">Φοῖβος ἀκερσικόμης κεχαλασμένα βόστρυχα σείων;</TextUnit>
    <TextUnit id="4477" loc="10.208">εἰ Κρονίδης με φύτευσε, σὺ δὲ χθονίης ἀπὸ φύτλης</TextUnit>
    <TextUnit id="4478" loc="10.209">βουκεράων Σατύρων μινυώριον αἷμα κομίζεις,</TextUnit>
    <TextUnit id="4479" loc="10.210">ἶσον ἐμοὶ βασίλευε, θεῷ βροτός: οὐ γὰρ ἐλέγξει</TextUnit>
    <TextUnit id="4480" loc="10.211">οὐράνιον τεὸν εἶδος ̓Ολύμπιον αἷμα Λυαίου.</TextUnit>
    <TextUnit id="4481" loc="10.212">ἀλλὰ τί κικλήσκω σε μινυνθαδίης ἀπὸ φύτλης;</TextUnit>
    <TextUnit id="4482" loc="10.213">γινώσκω τεὸν αἷμα, καὶ εἰ κρύπτειν μενεαίνεις:</TextUnit>
    <TextUnit id="4483" loc="10.214">ἠελίῳ σε λόχευσε παρευνηθεῖσα Σελήνη</TextUnit>
    <TextUnit id="4484" loc="10.215">Ναρκίσσῳ χαρίεντι πανείκελον: αἰθέριον γὰρ</TextUnit>
    <TextUnit id="4485" loc="10.216">εἴκελον εἶδος ἔχεις, κεραῆς ἴνδαλμα Σελήνης.”</TextUnit>
    <TextUnit id="4486" loc="10.217">τοῖον ἔπος κατέλεξε: νέος δ' ἠγάλλετο μύθῳ</TextUnit>
    <TextUnit id="4487" loc="10.218">κυδιόων, ὅτι κάλλος ὑπέρβαλεν ἥλικος ἥβης</TextUnit>
    <TextUnit id="4488" loc="10.219">εἴδεϊ φαιδροτέρῳ. καὶ ὀρειάδος ἔνδοθι λόχμης</TextUnit>
    <TextUnit id="4489" loc="10.220">εἰ μέλος ἔπλεκε κοῦρος, ἐτέρπετο Βάκχος ἀκούων:</TextUnit>
    <TextUnit id="4490" loc="10.221">εἰ νέος ἐκτὸς ἔμιμνεν, ἀμειδέας ἔσχε παρειάς:</TextUnit>
    <TextUnit id="4491" loc="10.222">εἰ Σάτυρος παρὰ δαῖτα φιλοσκάρθμοιο τραπέζης</TextUnit>
    <TextUnit id="4492" loc="10.223">τύμπανα χερσὶν ἔτυπτε περίκροτον ἦχον ἀράσσων,</TextUnit>
    <TextUnit id="4493" loc="10.224">καὶ νέος ἐκτὸς ἔην μεθέπων ἐλαφηβόλον ἄγρην,</TextUnit>
    <TextUnit id="4494" loc="10.225">κούρου μὴ παρεόντος ἀναίνετο δίκτυπον ἠχώ:</TextUnit>
    <TextUnit id="4495" loc="10.226">εἴ ποτε Πακτωλοῖο παρ' ἀνθεμόεντι ῥεέθρῳ</TextUnit>
    <TextUnit id="4496" loc="10.227">δηθύνων ἀνέμιμνεν, ὅπως ἐπιδόρπιον εἴη</TextUnit>
    <TextUnit id="4497" loc="10.228">αὐτὸς ἑῷ βασιλῆι φέρων γλυκερώτερον ὕδωρ,</TextUnit>
    <TextUnit id="4498" loc="10.229">κούρου νόσφι μένοντος ἱμάσσετο Βάκχος ἀνίῃ.</TextUnit>
    <TextUnit id="4499" loc="10.230">εἰ θρασὺν αὐλὸν ἄειρε, Λιβυστίδος ὄργανον ̓Ηχοῦς,</TextUnit>
    <TextUnit id="4500" loc="10.231">οἰδαλέῃ φύσημα παρηίδι λεπτὸν ἰάλλων,</TextUnit>
    <TextUnit id="4501" loc="10.232">Μυγδόνος αὐλητῆρος ὀίετο Βάκχος ἀκούειν,</TextUnit>
    <TextUnit id="4502" loc="10.233">ὃν τέκε θεῖος ̔́Υαγνις, ὃς εἰς κακὸν ἤρισε Φοίβῳ</TextUnit>
    <TextUnit id="4503" loc="10.234">τρητὸν ἐπιθλίβων διδυμόθροον αὐλὸν ̓Αθήνης:</TextUnit>
    <TextUnit id="4504" loc="10.235">εἰ δὲ σὺν ἡβητῆρι μιῆς ἔψαυσε τραπέζης,</TextUnit>
    <TextUnit id="4505" loc="10.236">κούρου φθεγγομένου πολυτερπέας εἶχεν ἀκουάς,</TextUnit>
    <TextUnit id="4506" loc="10.237">παυομένου δὲ νέοιο κατηφέας εἶχε παρειάς:</TextUnit>
    <TextUnit id="4507" loc="10.238">εἰ δὲ βαθυσκάρθμοιο πόθου πεφορημένος οἴστρῳ</TextUnit>
    <TextUnit id="4508" loc="10.239">ἄμπελος ὀρχηστῆρι ποδῶν ἐλελίζετο παλμῷ,</TextUnit>
    <TextUnit id="4509" loc="10.240">καὶ Σατύρῳ παίζοντι συνέπλεκε χεῖρα χορεύων,</TextUnit>
    <TextUnit id="4510" loc="10.241">δόχμιον ἐκ ταρσοῖο μετήλυδα ταρσὸν ἀμείβων,</TextUnit>
    <TextUnit id="4511" loc="10.242">Βάκχος ὀπιπεύων φθονερῇ δεδόνητο μερίμνῃ.</TextUnit>
    <TextUnit id="4512" loc="10.243">εἴ ποτε Σειληνοῖσιν ὁμίλεεν, εἴ τινι κούρῳ</TextUnit>
    <TextUnit id="4513" loc="10.244">ἥλικι θηρητῆρι συνέτρεχεν εἰς δρόμον ἄγρης,</TextUnit>
    <TextUnit id="4514" loc="10.245">ζηλήμων Διόνυσος ἐρήτυε, μή τις ὀιστῷ</TextUnit>
    <TextUnit id="4515" loc="10.246">βλήμενος ἰσοτύπῳ φρενοθελγέι λάτρις ̓Ερώτων</TextUnit>
    <TextUnit id="4516" loc="10.247">παιδὸς ἐλαφρονόοιο παραπλάγξειε μενοινήν,</TextUnit>
    <TextUnit id="4517" loc="10.248">καὶ νέον ἱμερόεντα μεταστήσειε Λυαίου,</TextUnit>
    <TextUnit id="4518" loc="10.249">ἀρτιθαλὴς ἅτε κοῦρος ὁμόχρονον ἥλικα τέρπων.</TextUnit>
    <TextUnit id="4519" loc="10.250">ἀλλ' ὅτε θύρσον ἄειρε καταντία λυσσάδος ἄρκτου</TextUnit>
    <TextUnit id="4520" loc="10.251">ἢ βριαρῷ νάρθηκα κατηκόντιζε λεαίνης,</TextUnit>
    <TextUnit id="4521" loc="10.252">εἰς δύσιν ὄμμα τίταινε ἐς ἠέρα λοξὰ δοκεύων,</TextUnit>
    <TextUnit id="4522" loc="10.253">μὴ Ζεφύρου πνεύσειε πάλιν θανατηφόρος αὔρη,</TextUnit>
    <TextUnit id="4523" loc="10.254">ὡς πάρος ἡβητῆρα κατέκτανε πικρὸς ἀήτης</TextUnit>
    <TextUnit id="4524" loc="10.255">δίσκον ἀκοντιστῆρα καταστρέψας ̔Υακίνθου:</TextUnit>
    <TextUnit id="4525" loc="10.256">δείδιε, μὴ Κρονίδης ἐρασίπτερος ὄρνις ̓Ερώτων</TextUnit>
    <TextUnit id="4526" loc="10.257">ἀπροΐδὴς ἀκίχητος ὑπὲρ Τμώλοιο φανείη</TextUnit>
    <TextUnit id="4527" loc="10.258">φειδομένοις ὀνύχεσσιν ἐς ἠέρα παῖδα κομίζων,</TextUnit>
    <TextUnit id="4528" loc="10.259">Τρώιον οἷά τε κοῦρον ἑῶν δρηστῆρα κυπέλλων:</TextUnit>
    <TextUnit id="4529" loc="10.260">ἔτρεμε καὶ δυσέρωτα κυβερνητῆρα θαλάσσης,</TextUnit>
    <TextUnit id="4530" loc="10.261">μὴ μετὰ Τανταλίδην χρυσέων ἐπιβήτορα δίφρων</TextUnit>
    <TextUnit id="4531" loc="10.262">εἰς δρόμον ἠερόφοιτον ἄγων πτερόεσσαν ἀπήνην</TextUnit>
    <TextUnit id="4532" loc="10.263">ἄμπελον ἁρπάξειεν ἐρωμανέων ἐνοσίχθων.</TextUnit>
    <TextUnit id="4533" loc="10.264">καὶ γλυκὺν εἶχεν ὄνειρον ὀνειροτόκων ἐπὶ λέκτρων,</TextUnit>
    <TextUnit id="4534" loc="10.265">καὶ φιλίους ὀάριζε νέῳ ψευδήμονι μύθους</TextUnit>
    <TextUnit id="4535" loc="10.266">μιμηλῆς ὁρόων σκιοειδέα φάσματα μορφῆς.</TextUnit>
    <TextUnit id="4536" loc="10.267">εἰ δέ τί οἱ δύσμορφον ἐπήρατος εἶχεν ὀπωπή,</TextUnit>
    <TextUnit id="4537" loc="10.268">ἱμερόεν πέλε τοῦτο ποθοβλήτῳ Διονύσῳ,</TextUnit>
    <TextUnit id="4538" loc="10.269">φίλτερον ἡβητῆρος ὅλου χροός: εἰ δέ οἱ ἄκρη</TextUnit>
    <TextUnit id="4539" loc="10.270">συμφερτὴ κεχάλαστο δι' ἰξύος ὄρθιος οὐρή,</TextUnit>
    <TextUnit id="4540" loc="10.271">καὶ μέλιτος γλυκεροῖο μελιχροτέρη πέλε Βάκχῳ:</TextUnit>
    <TextUnit id="4541" loc="10.272">καὶ πλόκαμοι ῥυπόωντες ἀκηδέστοιο καρήνου</TextUnit>
    <TextUnit id="4542" loc="10.273">αὐτοὶ μᾶλλον ἔτερπον ἐρωμανέοντος ὀπωπήν.</TextUnit>
    <TextUnit id="4543" loc="10.274">ἤματι μὲν κεχάρητο συνέμπορος: ἄχνυτο δ' αἰεὶ</TextUnit>
    <TextUnit id="4544" loc="10.275">νυκτὸς ἐπερχομένης, ὅτε μηκέτι παιδὸς ἀκούων</TextUnit>
    <TextUnit id="4545" loc="10.276">οὔασι θελγομένοισιν ἐθήμονα δέχνυτο φωνήν,</TextUnit>
    <TextUnit id="4546" loc="10.277">̔Ρείης ὀβριμόπαιδος ἐνὶ σπήεσσιν ἰαύων.</TextUnit>
    <TextUnit id="4547" loc="10.278">καί μιν ἰδὼν Σατύρων τις ἐθέλγετο θέσπιδι μορφῇ,</TextUnit>
    <TextUnit id="4548" loc="10.279">καὶ κρυφίην ἐρόεσσαν ὑποκλέπτων φάτο φωνήν:</TextUnit>
    <TextUnit id="4549" loc="10.280">“ ̓Ανδρομέης κραδίης ταμίη, φιλοτήσιε Πειθώ,</TextUnit>
    <TextUnit id="4550" loc="10.281">μοῦνος ἐμοὶ νέος οὗτος ἐπήρατος ἵλαος εἴη:</TextUnit>
    <TextUnit id="4551" loc="10.282">καί μιν ἔχων, ἅτε Βάκχος, ὁμέψιον οὐ μενεαίνω</TextUnit>
    <TextUnit id="4552" loc="10.283">αἰθέρα ναιετάειν μετανάστιος, οὐ θεὸς εἶναι</TextUnit>
    <TextUnit id="4553" loc="10.284">ἤθελον, οὐ Φαέθων φαεσίμβροτος, οὐ πόθον ἕλκω</TextUnit>
    <TextUnit id="4554" loc="10.285">νέκταρος, ἀμβροσίης δ' οὐ δεύομαι: οὐκ ἀλεγίζω,</TextUnit>
    <TextUnit id="4555" loc="10.286">ἄμπελος εἰ φιλέει με καὶ ἐχθαίρει με Κρονίων.”</TextUnit>
    <TextUnit id="4556" loc="10.287">ὣς ὁ μὲν ἀμφιέπων ὑποκάρδιον ἰὸν ̓Ερώτων</TextUnit>
    <TextUnit id="4557" loc="10.288">κρυπτὸν ἀνηΰτησεν ἔπος ζηλήμονι φωνῇ,</TextUnit>
    <TextUnit id="4558" loc="10.289">θαύματι φίλτρον ἔχων κεκερασμένον. ἀλλὰ καὶ αὐτὸς</TextUnit>
    <TextUnit id="4559" loc="10.290">Εὔιος, ἠιθέου βεβολημένος ἡδέι κέντρῳ,</TextUnit>
    <TextUnit id="4560" loc="10.291">ἴαχε μειδιόων Κρονίδῃ, δυσέρωτι τοκῆι:</TextUnit>
    <TextUnit id="4561" loc="10.292">“Νεῦσον ἐμοὶ φιλέοντι μίαν χάριν, ὦ Φρύγιε Ζεῦ:</TextUnit>
    <TextUnit id="4562" loc="10.293">νηπιάχῳ μὲν ἔειπεν ἐμὴ τροφὸς εἰσέτι ̔Ρείη,</TextUnit>
    <TextUnit id="4563" loc="10.294">ὡς στεροπὴν Ζαγρῆι πόρες, προτέρῳ Διονύσῳ</TextUnit>
    <TextUnit id="4564" loc="10.295">εἰσέτι παππάζοντι, τεὴν πυρόεσσαν ἀκωκήν,</TextUnit>
    <TextUnit id="4565" loc="10.296">καὶ βροντῆς κελάδημα καὶ ἠερίου χύσιν ὄμβρου,</TextUnit>
    <TextUnit id="4566" loc="10.297">καὶ πέλε δεύτερος ἄλλος ἔτι βρέφος ὑέτιος Ζεύς:</TextUnit>
    <TextUnit id="4567" loc="10.298">σεῖο δ' ἐγὼ πρηστῆρος ἀναίνομαι αἰθέριον πῦρ,</TextUnit>
    <TextUnit id="4568" loc="10.299">οὐ νέφος, οὐ βροντῆς ἐθέλω κτύπον: ἢν δ' ἐθελήσῃς,</TextUnit>
    <TextUnit id="4569" loc="10.300">̔Ηφαίστῳ πυρόεντι δίδου σπινθῆρα κεραυνοῦ,</TextUnit>
    <TextUnit id="4570" loc="10.301">̓́Αρης σῶν νεφέων ἐχέτω θώρηκα καλύπτρην,</TextUnit>
    <TextUnit id="4571" loc="10.302">δὸς χάριν ̔Ερμάωνι Διιπετέος χύσιν ὄμβρου,</TextUnit>
    <TextUnit id="4572" loc="10.303">καὶ στεροπὴν γενετῆρος ἀερτάζοι καὶ ̓Απόλλων:</TextUnit>
    <TextUnit id="4573" loc="10.304">μεῖον ἐμοί, φίλε, λῆμα, φιλοσκάρθμῳ Διονύσῳ:</TextUnit>
    <TextUnit id="4574" loc="10.305">καλὸν ἐμοὶ Σεμέλης στεροπὴν ἐλάχειαν ἀείρειν,</TextUnit>
    <TextUnit id="4575" loc="10.306">μητροφόνοι σπινθῆρες ἀτερπέες εἰσὶ κεραυνοῦ.</TextUnit>
    <TextUnit id="4576" loc="10.307">ναίω Μαιονίην: τί γὰρ αἰθέρι καὶ Διονύσῳ;</TextUnit>
    <TextUnit id="4577" loc="10.308">κάλλος ἐμοῦ Σατύροιο φιλαίτερόν ἐστιν ̓Ολύμπου.</TextUnit>
    <TextUnit id="4578" loc="10.309">εἰπέ, πάτερ, μὴ κρύπτε: τεὸς νέος ὅρκιος ἔστω:</TextUnit>
    <TextUnit id="4579" loc="10.310">αἰετὸς ὁππότε κοῦρον ὑπὸ σφυρὰ Τευκρίδος ̓́Ισης</TextUnit>
    <TextUnit id="4580" loc="10.311">φειδομένῳ κούφιζες ἐς οὐρανὸν ἅρπαγι ταρσῷ,</TextUnit>
    <TextUnit id="4581" loc="10.312">τηλίκον ἔλλαχε κάλλος ὁ βουκόλος, ὃν σὺ τραπέζῃ</TextUnit>
    <TextUnit id="4582" loc="10.313">αἰθερίῃ ξύνωσας ἔτι πνείοντα βοαύλων;</TextUnit>
    <TextUnit id="4583" loc="10.314">Ζεῦ πάτερ, ἱλήκοις, τανυσίπτερε: μή μοι ἐνίψῃς</TextUnit>
    <TextUnit id="4584" loc="10.315">Τρώιον οἰνοχοῆα τεῶν δρηστῆρα κυπέλλων,</TextUnit>
    <TextUnit id="4585" loc="10.316">ὅττι φαεινοτέροιο φέρων ἀμάρυγμα προσώπου</TextUnit>
    <TextUnit id="4586" loc="10.317">ἄμπελος ἱμερόεις Γανυμήδεος εἶδος ἐλέγχει:</TextUnit>
    <TextUnit id="4587" loc="10.318">Τμώλιος ̓Ιδαίου πέλε φέρτερος. εἰσὶ δὲ πολλαὶ</TextUnit>
    <TextUnit id="4588" loc="10.319">ἄλλων ἠιθέων ἐραταὶ στίχες, οὓς ἅμα πάντας,</TextUnit>
    <TextUnit id="4589" loc="10.320">ἢν ἐθέλῃς, ἀγάπαζε λιπὼν ἕνα παῖδα Λυαίῳ.”</TextUnit>
    <TextUnit id="4590" loc="10.321">τοῖον ἔπος κατέλεξε πόθου δεδονημένος οἴστρῳ:</TextUnit>
    <TextUnit id="4591" loc="10.322">οὐχ οὕτω λασίης Μαγνησσίδος ἔνδοθεν ὕλης</TextUnit>
    <TextUnit id="4592" loc="10.323">βουκόλος ̓Αδμήτοιο βόας ποίμαινεν ̓Απόλλων,</TextUnit>
    <TextUnit id="4593" loc="10.324">παιδὸς ἐρωτοτόκου βεβολημένος ἡδέι κέντρῳ,</TextUnit>
    <TextUnit id="4594" loc="10.325">ὅσσον ἐπ' ἠιθέῳ φρένα τέρπετο Βάκχος ἀθύρων.</TextUnit>
    <TextUnit id="4595" loc="10.326">ἄμφω δ' ἑψιόωντο συνήλυδες ἔνδοθι λόχμης,</TextUnit>
    <TextUnit id="4596" loc="10.327">πῇ μὲν ἀκοντίζοντες ἐς ἠέρα θύρσον ἀλήτην,</TextUnit>
    <TextUnit id="4597" loc="10.328">πῇ δὲ παρὰ πλαταμῶνα λιπόσκιον, ἄλλοτε πέτραις</TextUnit>
    <TextUnit id="4598" loc="10.329">ἔστιχον ἀγρώσσοντες ὀρίτροφα τέκνα λεόντων:</TextUnit>
    <TextUnit id="4599" loc="10.330">καί ποτε μουνωθέντες ἐρημάδος ὑψόθεν ὄχθης,</TextUnit>
    <TextUnit id="4600" loc="10.331">ἐν ψαμάθοις παίζοντες ἐυκροκάλου ποταμοῖο,</TextUnit>
    <TextUnit id="4601" loc="10.332">ἀμφῖ παλαισμοσύνης φιλοπαίγμονος εἶχον ἀγῶνα:</TextUnit>
    <TextUnit id="4602" loc="10.333">τοῖσι μὲν οὐ τρίπος ἦεν ἀέθλιον, οὐδ' ἐπὶ νίκῃ</TextUnit>
    <TextUnit id="4603" loc="10.334">ἀνθεμόεις παρέκειτο λέβης, οὐ φορβάσες ἵπποι,</TextUnit>
    <TextUnit id="4604" loc="10.335">ἀλλὰ λιγυφθόγγων διδυμόθροος αὐλὸς ̓Ερώτων.</TextUnit>
    <TextUnit id="4605" loc="10.336">ἀμφοτέροις δ' ἔρις ἦεν ἐπήρατος: ἐν δ' ἄρα μέσσῳ</TextUnit>
    <TextUnit id="4606" loc="10.337">ἵστατο μάργος ̓́Ερως, πτερόεις ἐναγώνιος ̔Ερμῆς,</TextUnit>
    <TextUnit id="4607" loc="10.338">στέμμα πόθου νάρκισσον ἐπιπλέξας ὑακίνθῳ.</TextUnit>
    <TextUnit id="4608" loc="10.339">ἄμφω δ' εἰς μέσον ἦλθον ἀεθλητῆρες ̓Ερώτων,</TextUnit>
    <TextUnit id="4609" loc="10.340">καὶ παλάμας στεφανηδὸν ἑλιξάμενοι διὰ νώτου,</TextUnit>
    <TextUnit id="4610" loc="10.341">ἀμφοτέρων σφίγξαντες ἐπ' ἰξύι δεσμὸν ἀγοστῶν,</TextUnit>
    <TextUnit id="4611" loc="10.342">πλευρὰ διεσφήκωσαν ὁμόζυγι πήχεος ὁλκῷ,</TextUnit>
    <TextUnit id="4612" loc="10.343">καὶ δέμας ἀλλήλων ἀνεκούφισαν ὑψόθι γαίης</TextUnit>
    <TextUnit id="4613" loc="10.344">χερσὶν ἀμοιβαίῃσι: καὶ ἥπτετο Βάκχος ̓Ολύμπου</TextUnit>
    <TextUnit id="4614" loc="10.345">ἀμφὶ παλαισμοσύνης μελιηδέος, εἶχε δὲ δισσὴν</TextUnit>
    <TextUnit id="4615" loc="10.346">τερπωλὴν ἐρόεσσαν, ἀειρόμενος καὶ ἀείρων...</TextUnit>
    <TextUnit id="4616" loc="10.347">καὶ παλάμην Βρομίου παλάμης περὶ καρπὸν ἑλίξας,</TextUnit>
    <TextUnit id="4617" loc="10.348">χερσὶ συναπτομέναις ἑτερόζυγον ἅμμα πιέζων,</TextUnit>
    <TextUnit id="4618" loc="10.349">διχθαδίῳ συνέεργεν ἀρηρότα δάκτυλα δεσμῷ,</TextUnit>
    <TextUnit id="4619" loc="10.350">δεξιτερὴν ἐθέλοντος ἐπισφίγγων Διονύσου.</TextUnit>
    <TextUnit id="4620" loc="10.351">ἔνθα μὲν ἡβητῆρος ἐπ' ἰξύι χεῖρας ἑλίσσων,</TextUnit>
    <TextUnit id="4621" loc="10.352">Βάκχος ἐρωμανέεσσι δέμας παλάμῃσι πιέζων,</TextUnit>
    <TextUnit id="4622" loc="10.353">ἄμπελον ἠέρταζεν, ὁ δὲ Βρομίοιο τυχήσας</TextUnit>
    <TextUnit id="4623" loc="10.354">κόψε ποδὸς κώληπα: καὶ Εὔιος ἡδὺ γελάσσας,</TextUnit>
    <TextUnit id="4624" loc="10.355">ἥλικος ἠιθέοιο τυπεὶς ἁπαλόχροϊ ταρσῷ,</TextUnit>
    <TextUnit id="4625" loc="10.356">ὕπτιος αὐτοκύλιστος ἐπωλίσθησε κονίῃ:</TextUnit>
    <TextUnit id="4626" loc="10.357">καὶ χθονὶ κεκλιμένοιο θελήμονος ὑψόθι Βάκχου</TextUnit>
    <TextUnit id="4627" loc="10.358">γυμνῇ νηδύι κοῦρος ἐφίζανεν: αὐτὰρ ὁ χαίρων</TextUnit>
    <TextUnit id="4628" loc="10.359">ἐκταδὸν ἔνθα καὶ ἔνθα χυθεὶς ἐπεκέκλιτο γαίῃ</TextUnit>
    <TextUnit id="4629" loc="10.360">γαστέρι κουφίζων γλυκερὸν βάρος: ἰθυτενὲς δὲ</TextUnit>
    <TextUnit id="4630" loc="10.361">ἄκρον ὑπὲρ ψαμάθοιο πεδοτριβὲς ἴχνος ἐρείσας</TextUnit>
    <TextUnit id="4631" loc="10.362">νῶτον ἀνῃώρησε μετάτροπον, ἠνορέην δὲ</TextUnit>
    <TextUnit id="4632" loc="10.363">φειδομένην ἀνέφηνεν, ἁμιλλητῆρι δὲ παλμῷ</TextUnit>
    <TextUnit id="4633" loc="10.364">χειρὸς ἀναινομένης ἀπεσείσατο φόρτον ̓Ερώτων:</TextUnit>
    <TextUnit id="4634" loc="10.365">πλευρὰ δὲ δοχμώσας, πελάσας δ' ἀγκῶνα κονίῃ,</TextUnit>
    <TextUnit id="4635" loc="10.366">ἡβητὴρ πολύιδρις ἐπ' ἀντιπάλου θόρε νώτου</TextUnit>
    <TextUnit id="4636" loc="10.367">λοξὸς ἐπὶ πλευρῇσιν, ὑπὲρ λαγόνων δὲ καθάψας</TextUnit>
    <TextUnit id="4637" loc="10.368">ἄκρα ποδὸς κώληπι, παρὰ σφυρὸν ἴχνος ἐρείσας,</TextUnit>
    <TextUnit id="4638" loc="10.369">γαστέρα διχθαδίῳ μεσάτην μιτρώσατο δεσμῷ,</TextUnit>
    <TextUnit id="4639" loc="10.370">πλευρὰ περιθλίβων, ὑπὸ γούνατι ταρσὸν ἑλίξας</TextUnit>
    <TextUnit id="4640" loc="10.371">ὄρθιον ἁπλωθέντα: κυλινδομένων δὲ κονίῃ</TextUnit>
    <TextUnit id="4641" loc="10.372">ἀμφοτέρων καμάτοιο προάγγελος ἔρρεεν ἱδρώς.</TextUnit>
    <TextUnit id="4642" loc="10.373">ὀψὲ δὲ νικηθέντος, ἀνικήτου περ ἐόντος,</TextUnit>
    <TextUnit id="4643" loc="10.374">Ζηνὸς ἀεθλητῆρος ἔχων μίμημα τοκῆος</TextUnit>
    <TextUnit id="4644" loc="10.375">νικήθη Διόνυσος ἑκούσιος, ὅττι καὶ αὐτὸς</TextUnit>
    <TextUnit id="4645" loc="10.376">Ζεὺς μέγας αὐτοκύλιστος ἐπ' ̓Αλφειοῖο παλαίων</TextUnit>
    <TextUnit id="4646" loc="10.377">ὤκλασεν, ̔Ηρακλῆι θελήμονα γούνατα κάμψας.</TextUnit>
    <TextUnit id="4647" loc="10.378">τοῖος ἀγὼν τετέλεστο φιλέψιος: ἠιθέου δὲ</TextUnit>
    <TextUnit id="4648" loc="10.379">δίθροον αὐλὸν ἄεθλον ἐκούφισε τερπομένη χείρ.</TextUnit>
    <TextUnit id="4649" loc="10.380">καὶ νέος ἱδρώων φαιδρύνετο γυῖα ῥεέθρῳ</TextUnit>
    <TextUnit id="4650" loc="10.381">καὶ κόνιν ἰκμαλέην ἀπενίψατο: λουομένου δὲ</TextUnit>
    <TextUnit id="4651" loc="10.382">ἐκ χροὸς ἱδρώοντος ἐπήρατος ἔρρεεν αἴγλη.</TextUnit>
    <TextUnit id="4652" loc="10.383">οὐδὲ παλαισμοσύνης τελέσας γυιαλκέα νίκην</TextUnit>
    <TextUnit id="4653" loc="10.384">σύννομος ἡβητῆρος ἐπαύετο Βάκχος ἀθύρων,</TextUnit>
    <TextUnit id="4654" loc="10.385">ἀλλὰ ποδωκείης ἀνεμώδεα θῆκεν ἀγῶνα.</TextUnit>
    <TextUnit id="4655" loc="10.386">καὶ βαλίους ἐς ἔρωτα φέρων μνηστῆρας ἀγῶνος</TextUnit>
    <TextUnit id="4656" loc="10.387">πρώτῳ μὲν θέτο δῶρα Κυβηλίδος ὄργανα ̔Ρείης,</TextUnit>
    <TextUnit id="4657" loc="10.388">κύμβαλα χαλκεόνωτα καὶ αἰόλα δέρματα νεβρῶν:</TextUnit>
    <TextUnit id="4658" loc="10.389">νίκης δ' ἦεν ἄεθλα τὰ δεύτερα Πανὸς ἑταίρη,</TextUnit>
    <TextUnit id="4659" loc="10.390">σύριγξ ἡδυέπεια καὶ ἠχήεσσα βοείη</TextUnit>
    <TextUnit id="4660" loc="10.391">χαλκοβαρὴς: τριτάτῳ δὲ τίθει Διόνυσος ἀθύρων</TextUnit>
    <TextUnit id="4661" loc="10.392">ψάμμον ἐρευθιόωσαν ἑτοιμοτάτου ποταμοῖο.</TextUnit>
    <TextUnit id="4662" loc="10.393">καὶ Βρόμιος σταδίῳ μεμερισμένον οὖδας ὁρίζων</TextUnit>
    <TextUnit id="4663" loc="10.394">δισσὰ τιταινομένης διεμέτρεεν ἄκρα κελεύθου,</TextUnit>
    <TextUnit id="4664" loc="10.395">ὀρθώσας δεκάδωρον ἐπὶ χθονὶ σῆμα πορείης,</TextUnit>
    <TextUnit id="4665" loc="10.396">στήσας τέρμα δρόμου ταναὸν ξύλον: ἀντιπόρου δὲ</TextUnit>
    <TextUnit id="4666" loc="10.397">πῆξε τύπον βαλβῖδος ἐπ' ᾐόνι θύρσον ἀείρας:</TextUnit>
    <TextUnit id="4667" loc="10.398">καὶ Σατύρους ὤτρυνεν ἀεθλεύειν περὶ νίκης.</TextUnit>
    <TextUnit id="4668" loc="10.399">ὀξὺ δὲ κεκλομένοιο φιλοσκάρθμοιο Λυαίου</TextUnit>
    <TextUnit id="4669" loc="10.400">Ληνεὺς πρῶτος ὄρουσε ποδήνεμος, ἀμφὶ δ' ἄρ' αὐτῷ</TextUnit>
    <TextUnit id="4670" loc="10.401">κισσὸς ἀερσιπόδης καὶ ἐπήρατος ̓́Αμπελος ἔστη:</TextUnit>
    <TextUnit id="4671" loc="10.402">καὶ ποδὸς ἰθυπόροιο πεποιθότες ὠκέι ταρσῷ</TextUnit>
    <TextUnit id="4672" loc="10.403">κεκριμένοι στοιχηδὸν ἐφέστασαν: ἐκ δαπέδου δὲ</TextUnit>
    <TextUnit id="4673" loc="10.404">ἄκρα χαρασσομένοιο μετάρσιον ἴχνος ἀείρας</TextUnit>
    <TextUnit id="4674" loc="10.405">κισσὸς ἀελλήεντι ποδῶν κουφίζετο παλμῷ:</TextUnit>
    <TextUnit id="4675" loc="10.406">τοῦ μὲν ἐπειγομένοιο μετάφρενον ἄσθματι θάλπων</TextUnit>
    <TextUnit id="4676" loc="10.407">Ληνεὺς ἠερίῃσιν ἐπέτρεχε σύνδρομος αὔραις,</TextUnit>
    <TextUnit id="4677" loc="10.408">ἀγχιφανὴς προθέοντος, ὀπισθοπόροιο δὲ ταρσοῦ</TextUnit>
    <TextUnit id="4678" loc="10.409">ἴχνεσιν ἴχνια τύψε χυτῆς ψαύοντα κονίης:</TextUnit>
    <TextUnit id="4679" loc="10.410">καὶ τόσος ἀμφοτέρων ἀπελείπετο μέσσον ὁρίζων,</TextUnit>
    <TextUnit id="4680" loc="10.411">ὁππόσον ἱστοπόνοιο κανὼν πρὸς στήθεϊ κούρης</TextUnit>
    <TextUnit id="4681" loc="10.412">μεσσοφανὴς λάχε χῶρον ἀκαμπέι γείτονα μαζῷ.</TextUnit>
    <TextUnit id="4682" loc="10.413">καὶ τρίτος ̓́Αμπελος ἦεν ὀπίστερος: εἰσορόων δὲ</TextUnit>
    <TextUnit id="4683" loc="10.414">ζηλήμων Διόνυσος ἐτήκετο λοξὰ δοκεύων</TextUnit>
    <TextUnit id="4684" loc="10.415">διχθαδίους προθέοντας ἀεθλητῆρας ἀγώνων,</TextUnit>
    <TextUnit id="4685" loc="10.416">μή ποτε νικήσωσι καὶ ̓́Αμπελος ὕστερος ἔλθῃ:</TextUnit>
    <TextUnit id="4686" loc="10.417">ἀλλὰ θεὸς χραίσμησεν, ἐνιπνεύσας δέ ὁ??̓ ἀλκὴν</TextUnit>
    <TextUnit id="4687" loc="10.418">κοῦρον ἐυτροχάλοιο ταχίονα θῆκεν ἀέλλης:</TextUnit>
    <TextUnit id="4688" loc="10.419">καὶ διδύμων πρώτιστος ἀεθλοφόρων ἐν ἀγῶνι</TextUnit>
    <TextUnit id="4689" loc="10.420">σπερχομένων, διερῇ μὲν ἐπ' ᾐόνι γούνατα πάλλων,</TextUnit>
    <TextUnit id="4690" loc="10.421">κισσὸς ἐπωλίσθησε πεσὼν ψαμαθώσεϊ πηλῷ,</TextUnit>
    <TextUnit id="4691" loc="10.422">καὶ σφαλερὴ Ληνῆος ἐσύρετο γούνατος ὁρμὴ</TextUnit>
    <TextUnit id="4692" loc="10.423">ἂψ ἀνασειράζουσα ποδῶν δρόμον: ἀθλοφόροι δὲ</TextUnit>
    <TextUnit id="4693" loc="10.424">ἀμφότεροι λείποντο, καὶ ̓́Αμπελος ἥρπασε νίκην.</TextUnit>
    <TextUnit id="4694" loc="10.425">Σειληνοὶ δὲ γέροντες ἀνίαχον Εὔιον ἠχὼ</TextUnit>
    <TextUnit id="4695" loc="10.426">νίκην ἠιθέοιο τεθηπότες: ἁβροκόμης δὲ</TextUnit>
    <TextUnit id="4696" loc="10.427">δέκτο νέος τὰ πρῶτα, τὰ δεύτερα δέχνυτο Ληνεὺς</TextUnit>
    <TextUnit id="4697" loc="10.428">ζῆλον ἔχων, φθονερὸν δὲ δόλον γίνωσκε Λυαίου</TextUnit>
    <TextUnit id="4698" loc="10.429">καὶ πόθον: αἰδομένῃ δὲ συνήλικας εἶδεν ὀπωπῇ</TextUnit>
    <TextUnit id="4699" loc="10.430">λοίσθια Κισσὸς ἄεθλα κατηφέι χειρὶ κομίζων.</TextUnit>
    <TextUnit id="4700" loc="11.1">λῦτο δ' ἀγών: ἐρόεις δὲ νέος φιλοπαίγμονι νίκῃ</TextUnit>
    <TextUnit id="4701" loc="11.2">κυδιόων σκίρτησεν ὁμέψιος ἥλικι Βάκχῳ</TextUnit>
    <TextUnit id="4702" loc="11.3">εἰλιπόδην περὶ κύκλον ἀλήμονα ταρσὸν ἀμείβων,</TextUnit>
    <TextUnit id="4703" loc="11.4">δεξιτερὴν πάνλευκον ἐπικλίνων Διονύσῳ:</TextUnit>
    <TextUnit id="4704" loc="11.5">καί μιν ἰδὼν ̓Ιόβακχος ἀγήνορα δίζυγι νίκῃ</TextUnit>
    <TextUnit id="4705" loc="11.6">ποσσὶ περισκαίροντα φίλῳ μειλίξατο μύθῳ:</TextUnit>
    <TextUnit id="4706" loc="11.7">“Σπεῦδε πάλιν, φίλε κοῦε, ποδωκείης μετὰ νίκην</TextUnit>
    <TextUnit id="4707" loc="11.8">καὶ μετὰ πεζὸν ἄεθλον ἔχειν τρίτον ἄλλον ἀγῶνα,</TextUnit>
    <TextUnit id="4708" loc="11.9">νηχομένῳ δ' ἀκίχητος ὁμήλικι νήχεο Βάκχῳ.</TextUnit>
    <TextUnit id="4709" loc="11.10">̓́Αμπελε, νικήσας με παρὰ ψαμάθοισι παλαίων,</TextUnit>
    <TextUnit id="4710" loc="11.11">ἔσσο καὶ ἐν προχοῇσιν ἐλαφρότερος Διονόσου,</TextUnit>
    <TextUnit id="4711" loc="11.12">καὶ Σατύρους παίζοντας ἔτι σκαρθμοῖσιν ἐάσας</TextUnit>
    <TextUnit id="4712" loc="11.13">εἰς τρίτατον πάλιν ἄλλον ἐπείγεο μοῦνος ἀγῶνα:</TextUnit>
    <TextUnit id="4713" loc="11.14">ἐν χθονὶ νικήσαις καὶ ἐν ὕδασι, καὶ μετὰ νίκην</TextUnit>
    <TextUnit id="4714" loc="11.15">σοὺς ἐρατοὺς πλοκάμους διδύμοις στέψαιμι κορύμβοις</TextUnit>
    <TextUnit id="4715" loc="11.16">διπλόα νικηθέντος ἀνικήτοιο Λυαίου.</TextUnit>
    <TextUnit id="4716" loc="11.17">ἔπρεπέ σοι ῥόος οὗτος ἐπήρατος, ἔπρεπε μούνῳ</TextUnit>
    <TextUnit id="4717" loc="11.18">κάλλεϊ σῶν μελέων, ἵνα διπλόος ̓́Αμπελος εἴη</TextUnit>
    <TextUnit id="4718" loc="11.19">χρυσείῃ παλάμῃ χρυσαυγέα ῥεύματα τέμνων:</TextUnit>
    <TextUnit id="4719" loc="11.20">καὶ γυμνοῖς μελέεσσι τιταινομένου περὶ νίκης</TextUnit>
    <TextUnit id="4720" loc="11.21">κοσμήσει σέο κάλλος ὅλον Πακτώλιον ὕδωρ.</TextUnit>
    <TextUnit id="4721" loc="11.22">δὸς ποταμῷ γέρας ἶσον ̓Ολύμπιον, ὅττι καὶ αὐτὸς</TextUnit>
    <TextUnit id="4722" loc="11.23">ὠκεανῷ Φαέθων ῥοδέας ἀκτῖνας ἰάλλει:</TextUnit>
    <TextUnit id="4723" loc="11.24">Πακτωλῷ πόρε καὶ σὺ τεὸν σέλας, ὄφρα φανείη</TextUnit>
    <TextUnit id="4724" loc="11.25">ἄμπελος ἀντέλλων ἅτε Φωσφόρος: ἀμφότερον γὰρ</TextUnit>
    <TextUnit id="4725" loc="11.26">ἀστράπτει ῥόος οὗτος ἐρευθιόωντι μετάλλῳ</TextUnit>
    <TextUnit id="4726" loc="11.27">ὡς σὺ τεοῖς μελέεσσι: βαθυπλούτῳ δὲ ῥεέθρῳ</TextUnit>
    <TextUnit id="4727" loc="11.28">σύγχροον εἶδος ἔχοντα καὶ ἡβητῆρα δεχέσθω</TextUnit>
    <TextUnit id="4728" loc="11.29">μίξας κάλλεϊ κάλλος, ὅπως Σατύροισι βοήσω:</TextUnit>
    <TextUnit id="4729" loc="11.30">̔πῶς ῥόδον εἰς ῥόδον ἦλθε; πόθεν μία κίρναται αἴγλη</TextUnit>
    <TextUnit id="4730" loc="11.31">καὶ χροῒ φοινίσσοντι καὶ ἀστράπτοντι ῥεέθρῳ;</TextUnit>
    <TextUnit id="4731" loc="11.32">αἴθε καὶ ἐνθάδε, κοῦρε, πέλεν ῥόος ̓Ηριδανοῖο,</TextUnit>
    <TextUnit id="4732" loc="11.33">̔Ηλιάδων ὅθι δάκρυ ῥυηφενές, ὄφρά κεν ἄμφω</TextUnit>
    <TextUnit id="4733" loc="11.34">καὶ χρυσῷ σέο γυῖα καὶ ἠλέκτροισι λοέσσω.</TextUnit>
    <TextUnit id="4734" loc="11.35">ἀλλ' ἐπεὶ ̔Εοπερίου ποταμοῦ μάλα τηλόθι ναίω,</TextUnit>
    <TextUnit id="4735" loc="11.36">ἵξομαι εἰς ̓Αλύβην ἀγχίπτολιν, ὁππόθι γείτων</TextUnit>
    <TextUnit id="4736" loc="11.37">Γεῦδις ἐχεκτεάνων ὑδάτων λευκαίνεται ὁλκῷ,</TextUnit>
    <TextUnit id="4737" loc="11.38">ὄφρά σε Πακτωλοῖο λελουμένον ἐκ ποταμοῖο,</TextUnit>
    <TextUnit id="4738" loc="11.39">̓́Αμπελε, φαιδρύνοιμι καὶ ἀργυρέοισι ῥεέθροις.</TextUnit>
    <TextUnit id="4739" loc="11.40">̔́Ερμος ἐυρρείτης ἑτέροις Σατύροισι μελέσθω:</TextUnit>
    <TextUnit id="4740" loc="11.41">οὐ γὰρ ἀπὸ χρυσοῖο φέρει ῥόον: ἀλλὰ σὺ μοῦνος</TextUnit>
    <TextUnit id="4741" loc="11.42">χρύσεος ἔπλεο κοῦρος, ἔχοις καὶ χρύσεον ὕδωρ.”</TextUnit>
    <TextUnit id="4742" loc="11.43">ὣς εἰπὼν πεφόρητο δτ' ὕδατος: ἐκ δαπέδου δὲ</TextUnit>
    <TextUnit id="4743" loc="11.44">ἄμπελος ᾐώρητο καὶ ὡμάρτησε Λυαίῳ:</TextUnit>
    <TextUnit id="4744" loc="11.45">καὶ γλυκὺς ἀμφοτέροισιν ἔην δρόμος ἄκρον ἀπ' ἄκρου</TextUnit>
    <TextUnit id="4745" loc="11.46">νηχομένοις ἑλικηδὸν ἐρικτεάνου ποταμοῖο.</TextUnit>
    <TextUnit id="4746" loc="11.47">καὶ θεὸς ὑδατόεντα φέρων ταχυτῆτος ἀγῶνα</TextUnit>
    <TextUnit id="4747" loc="11.48">ἔτρεχεν ἀστήρικτος ἐν ὕδασι, γυμνὰ ῥεέθροις</TextUnit>
    <TextUnit id="4748" loc="11.49">στέρνα βαλών, δονέων δὲ πόδας καὶ χεῖρας ἐρέσσων</TextUnit>
    <TextUnit id="4749" loc="11.50">ἀφνειῆς ἀτίνακτα κατέγραφε νῶτα γαλήνης,</TextUnit>
    <TextUnit id="4750" loc="11.51">πῇ μὲν ἔχων ὁμόφοιτον ἑὸν δρόμον ἥλικι κούρῳ,</TextUnit>
    <TextUnit id="4751" loc="11.52">πῇ δὲ παραΐσσων πεφυλαγμένος, ὅσσον ἐάσῃ</TextUnit>
    <TextUnit id="4752" loc="11.53">ἄμπελον ἀγχικέλευθον ὁμήλυδα γείτονι Βάκχῳ:</TextUnit>
    <TextUnit id="4753" loc="11.54">ἄλλοτε κυκλώσας παλάμας, ἅτε κύματι κάμνων,</TextUnit>
    <TextUnit id="4754" loc="11.55">ὑγροπόρῳ ταχύγουνος ἑκούσιος ὤπασε νίκην.</TextUnit>
    <TextUnit id="4755" loc="11.56">καὶ ποταμοῦ μετὰ χεῦμα μετήιεν ἔνδια λόχμης</TextUnit>
    <TextUnit id="4756" loc="11.57">ἄμπελος αὐχένα γαῦρον ἔχων ποταμηίδι νίκῃ.</TextUnit>
    <TextUnit id="4757" loc="11.58">καὶ πλοκάμους μίτρωσεν ἐχιδνήεντι κορύμβῳ</TextUnit>
    <TextUnit id="4758" loc="11.59">φρικτὸν ἔχων μίμημα δρακοντοκόμοιο Λυαίου:</TextUnit>
    <TextUnit id="4759" loc="11.60">πολλάκι δ' αἰολόνωτον ἰδὼν Βρομίοιο χιτῶνα,</TextUnit>
    <TextUnit id="4760" loc="11.61">δαιδαλέην μελέεσσι νόθην ἐσθῆτα καθάψας,</TextUnit>
    <TextUnit id="4761" loc="11.62">πορφυρέῳ πόδα κοῦφον ἐπεσφήκωσε κοθόρνῳ,</TextUnit>
    <TextUnit id="4762" loc="11.63">στικτὸν ἔχων χροῒ πέπλον: ὀρεσσαύλῳ δ' ἐνὶ δίφρῳ</TextUnit>
    <TextUnit id="4763" loc="11.64">πορδαλίων ̓Ιόβακχον ὀπιπεύων ἐλατῆρα</TextUnit>
    <TextUnit id="4764" loc="11.65">γαῦρα φιλοσκοπέλων ἐπεδείκνυε παίγνια θηρῶν:</TextUnit>
    <TextUnit id="4765" loc="11.66">πῇ μὲν ὀρεστιάδος λοφιῆς ἐπιβήμενος ἄρκτου</TextUnit>
    <TextUnit id="4766" loc="11.67">θηρὸς ἐπειγομένης βλοσυρὴν ἀνεσείρασε χαίτην,</TextUnit>
    <TextUnit id="4767" loc="11.68">πῇ δὲ λεοντείην λασίην ἐπεμάστιε δειρήν,</TextUnit>
    <TextUnit id="4768" loc="11.69">ἄλλοτε, δαιδαλέων ἐποχημένος ὑψόθι νώτων,</TextUnit>
    <TextUnit id="4769" loc="11.70">ἀστεμφὴς ἀχάλινον ἐτέρπετο τίγριν ἐλαύνων.</TextUnit>
    <TextUnit id="4770" loc="11.71">καί μιν ἰδὼν Διόνυσος, ἔχων πρηεῖαν ἀπειλήν,</TextUnit>
    <TextUnit id="4771" loc="11.72">εἶπε παρηγορέων φιλίῳ μαντώδεϊ μύθῳ,</TextUnit>
    <TextUnit id="4772" loc="11.73">μεμφομένοις στομάτεσσι χέων οἰκτίρμονα φωνήν:</TextUnit>
    <TextUnit id="4773" loc="11.74">“Πῇ φέρεαι, φίλε κοῦρε; τί σοι τόσον εὔαδεν ὕλη;</TextUnit>
    <TextUnit id="4774" loc="11.75">μίμνέ μοι ἀγρώσσοντι συναγρώσσων Διονύσῳ:</TextUnit>
    <TextUnit id="4775" loc="11.76">εἰλαπίνης ψαύοντι συνειλαπίναζε Λυαίῳ</TextUnit>
    <TextUnit id="4776" loc="11.77">κωμάζων, ὅτε κῶμον ἐγὼ Σατύροισιν ἐγείρω.</TextUnit>
    <TextUnit id="4777" loc="11.78">πόρδαλις οὐ κλονέει με καὶ ἀγροτέρης γένυς ἄρκτου,</TextUnit>
    <TextUnit id="4778" loc="11.79">μὴ τρομέοις στόμα λάβρον ὀρεσσινόμοιο λεαίνης:</TextUnit>
    <TextUnit id="4779" loc="11.80">μοῦνον ἀμειλίκτοιο κεράατα δείδιθι ταύρου.”</TextUnit>
    <TextUnit id="4780" loc="11.81">ἔννεπεν οἰκτείρων θρασὺν ̓́Αμπελον: ἠίθεος δὲ</TextUnit>
    <TextUnit id="4781" loc="11.82">οὔασι μῦθον ἄκουε, νόος δέ οἱ ἔνδοθι παῖζεν.</TextUnit>
    <TextUnit id="4782" loc="11.83">ἔνθα φάνη μέγα σῆμα φιλοστόργῳ Διονύσῳ</TextUnit>
    <TextUnit id="4783" loc="11.84">ἄμπελον ἀγγέλλον μινυώριον: ἐκ σκοπέλου γὰρ</TextUnit>
    <TextUnit id="4784" loc="11.85">ἀρτιθαλῆ τινα νεβρὸν ὑπὲρ νώτοιο κομίζων</TextUnit>
    <TextUnit id="4785" loc="11.86">ἀμφιλαφὴς φολίδεσσι δράκων ἀνέτελλε κεράστης,</TextUnit>
    <TextUnit id="4786" loc="11.87">καί μιν ὑπὲρ βωμοῖο φέρων ἐφύπερθε θεμέθλων</TextUnit>
    <TextUnit id="4787" loc="11.88">σμερδαλέῃ πρήνιξεν ἀλοιηθέντα κεραίῃ</TextUnit>
    <TextUnit id="4788" loc="11.89">κύμβαχον αὐτοκύλιστον, ὀρεσσινόμοιο δὲ νεβροῦ</TextUnit>
    <TextUnit id="4789" loc="11.90">ὀξὺ μέλος κλάγξαντος ἀπέπτατο θυμὸς ἀλήτης: 90</TextUnit>
    <TextUnit id="4790" loc="11.91">σπονδῆς δ' ἐσσομένης αὐτάγγελος αἵματος ὁλκῷ</TextUnit>
    <TextUnit id="4791" loc="11.92">λάινος αἱμαλέαις ἐρυθαίνετο βωμὸς ἐέρσαις,</TextUnit>
    <TextUnit id="4792" loc="11.93">οἴνου λειβομένοιο φέρων τύπον. εἰσορόων δὲ</TextUnit>
    <TextUnit id="4793" loc="11.94">Εὔιος ἑρπηστῆρα, κερασφόρον ἅρπαγα νεβροῦ.</TextUnit>
    <TextUnit id="4794" loc="11.95">ἄφρονος ἠιθέοιο μαθὼν ὀλετῆρα κεράστην</TextUnit>
    <TextUnit id="4795" loc="11.96">πένθεϊ μῖξε γέλωτα, καὶ ἄστατον εἶχε μενοινὴν</TextUnit>
    <TextUnit id="4796" loc="11.97">διχθαδίην, κραδίῃ δὲ μερίζετο, γείτονα πότμου</TextUnit>
    <TextUnit id="4797" loc="11.98">ἡβητὴν στενάχων, γελόων χάριν ἡδέος οἴνου.</TextUnit>
    <TextUnit id="4798" loc="11.99">ἔμπης δ' ἱμερόεντι συνέμπορος ἤιε κούρῳ</TextUnit>
    <TextUnit id="4799" loc="11.100">εἰς ὄρος, εἰς πλαταμῶνα, καὶ εἰς δρόμον ἠθάδος ἄγρης.</TextUnit>
    <TextUnit id="4800" loc="11.101">καί μιν ἰδὼν ἔτι Βάκχος ἐτέρπετο: καὶ γὰρ ὀπωπαὶ</TextUnit>
    <TextUnit id="4801" loc="11.102">οὔ ποτε δερκομένοισι κόρον τίκτουσιν ἐρώτων.</TextUnit>
    <TextUnit id="4802" loc="11.103">πολλάκι καὶ βρομίοιο παρεζομένοιο τραπέζῃ</TextUnit>
    <TextUnit id="4803" loc="11.104">ἠίθεος σύριζεν ἀήθεα Μοῦσαν ἀμείβων,</TextUnit>
    <TextUnit id="4804" loc="11.105">καὶ δονάκων συνέχευεν ὅλον μέλος: οἷα δὲ κούρου</TextUnit>
    <TextUnit id="4805" loc="11.106">καλὰ μελιζομένοιο, καὶ εἰ τόνον ἔκλασε μολπῆς,</TextUnit>
    <TextUnit id="4806" loc="11.107">Βάκχος ὑπὲρ δαπέδοιο θορὼν ἀνεμώδεϊ παλμῷ</TextUnit>
    <TextUnit id="4807" loc="11.108">χερσὶ συνεπλατάγησε πολύκροτος, ἠιθέου δὲ</TextUnit>
    <TextUnit id="4808" loc="11.109">εἰσέτι μελπομένοιο περὶ στόμα χεῖλος ἐρείσας</TextUnit>
    <TextUnit id="4809" loc="11.110">ἁρμονίης πρόφασιν φιλίῳ προσπτύξατο δεσμῷ:</TextUnit>
    <TextUnit id="4810" loc="11.111">ὤμοσε καὶ Κρονίδην, ὅτι τηλίκον ὑμνοπόλος Πὰν</TextUnit>
    <TextUnit id="4811" loc="11.112">οὔ ποτε ῥυθμὸν ἄεισε, καὶ οὐ λιγύφωνος ̓Απόλλων.</TextUnit>
    <TextUnit id="4812" loc="11.113">καὶ θρασὺν εἰσορόωσα νέον θανατηφόρος ̓́Ατη</TextUnit>
    <TextUnit id="4813" loc="11.114">οὔρεσιν ἀγρώσσοντος ἀποπλαγχθέντα Λυαίου,</TextUnit>
    <TextUnit id="4814" loc="11.115">ἠιθέου χαρίεντος ὁμοίιος ἥλικι κούρῳ</TextUnit>
    <TextUnit id="4815" loc="11.116">Αμπελον ἠπεροπῆι τόσῳ μειλίξατο μύθῳ,</TextUnit>
    <TextUnit id="4816" loc="11.117">μητρυιῇ Φρυγίοιο χαριζομένη Διονύσου:</TextUnit>
    <TextUnit id="4817" loc="11.118">“Σὸς φίλος, ἄτρομε κοῦρε, μάτην Διόνυσος ἀκούει:</TextUnit>
    <TextUnit id="4818" loc="11.119">ποῖον ἑταιρείης γέρας ἔλλαχες; οὐ σὺ Λυαίου</TextUnit>
    <TextUnit id="4819" loc="11.120">θέσκελον ἅρμα φέρεις, οὐ πόρδαλιν ἡνιοχεύεις.</TextUnit>
    <TextUnit id="4820" loc="11.121">δίφρα τεοῦ Βρομίοιο Μάρων λάχε, χεῖρα τιταίνων</TextUnit>
    <TextUnit id="4821" loc="11.122">θηρονόμῳ μάστιγι καὶ εὐλάιγγι χαλινῷ:</TextUnit>
    <TextUnit id="4822" loc="11.123">ποῖον ἔχεις τόδε δῶρον ἀπ' εὐθύρσοιο Λυαίου;</TextUnit>
    <TextUnit id="4823" loc="11.124">πηκτίδα Πᾶνες ἔχουσι καὶ εὐκελάδων θρόον αὐλῶν,</TextUnit>
    <TextUnit id="4824" loc="11.125">καὶ Σατύροις πόρε κύκλον ἐρισμαράγοιο βοείης</TextUnit>
    <TextUnit id="4825" loc="11.126">σὸς ταμίης Διόνυσος, ὀρεστιάδες δὲ καὶ αὐταὶ</TextUnit>
    <TextUnit id="4826" loc="11.127">Βασσαρίδες ῥαχίῃσιν ἐφεδρήσσουσι λεόντων.</TextUnit>
    <TextUnit id="4827" loc="11.128">ποῖα τεῆς φιλότητος ἐπάξια δῶρα κομίζεις,</TextUnit>
    <TextUnit id="4828" loc="11.129">πορδαλίων ἐλατῆρι μάτην πεφιλημένε Βάκχῳ;</TextUnit>
    <TextUnit id="4829" loc="11.130">πολλάκι Φοιβείοιο καθήμενος ὑψόθι δίφρου</TextUnit>
    <TextUnit id="4830" loc="11.131">ὑψιφανὴς ἤλαυνεν ̓Ατύμνιος ἠέρα τέμνων:</TextUnit>
    <TextUnit id="4831" loc="11.132">ἔκλυες αὐτὸν ̓́Αβαριν, ὃν εἰς δρόμον ἠεροφοίτην</TextUnit>
    <TextUnit id="4832" loc="11.133">ἱπταμένῳ πόμπευεν ἀλήμονι Φοῖβος ὀιστῷ</TextUnit>
    <TextUnit id="4833" loc="11.134">αἰετὸν ἡνιόχευεν ἐν αἰθέρι καὶ Γανυμήδης</TextUnit>
    <TextUnit id="4834" loc="11.135">Ζῆνα νόθον πτερόεντα, τεοῦ γενετῆρα Λυαίου:</TextUnit>
    <TextUnit id="4835" loc="11.136">ἄμπελον οὔ ποτε Βάκχος ἐκούφισεν, ὄρνις ̓Ερώτων,</TextUnit>
    <TextUnit id="4836" loc="11.137">σὸν δέμας ἀδρύπτοισιν ἑοῖς ὀνύχεσσιν ἀείρων.</TextUnit>
    <TextUnit id="4837" loc="11.138">Τρώιος οἰνοχόος πέλε φέρτερος, ὅς Διὸς αὐλὴν</TextUnit>
    <TextUnit id="4838" loc="11.139">οἶκον ἔχει. σὺ δέ, κοῦρε, φέρων πόθον εἰσέτι δίφρου</TextUnit>
    <TextUnit id="4839" loc="11.140">εἰς δρόμον ἀστήρικτον ἀναίνεο πῶλον ἐλαύνειν,</TextUnit>
    <TextUnit id="4840" loc="11.141">ὅττι ταχυστροφάλιγγι ποδῶν δεδονημένος ὁλκῷ</TextUnit>
    <TextUnit id="4841" loc="11.142">ἵππος ἀελλήεις ἀποσείεται ἡνιοχῆα:</TextUnit>
    <TextUnit id="4842" loc="11.143">Γλαῦκον ἀπεστυφέλιξαν ἐπὶ χθόνα λυσσάδες ἵπποι,</TextUnit>
    <TextUnit id="4843" loc="11.144">καὶ ξυνῆς μεθέπων Ποσιδήιον αἷμα γενέθλης</TextUnit>
    <TextUnit id="4844" loc="11.145">ἠερόθεν προκάρηνον ἀπόσπορον ἐννοσιγαίου</TextUnit>
    <TextUnit id="4845" loc="11.146">Πήγασος ὠκυπέτης ἀπεσείσατο Βελλεροφόντην.</TextUnit>
    <TextUnit id="4846" loc="11.147">δεῦρό μοι εἰς ἀγέλην, λιγυηχέες ἧχι νομῆες</TextUnit>
    <TextUnit id="4847" loc="11.148">καὶ βόες ἱμερόεντες, ἐφεδρήσσοντα δὲ ταύρῳ</TextUnit>
    <TextUnit id="4848" loc="11.149">ὑψιφανῆ τελέσω σε βοοσσόον ἡνιοχῆα:</TextUnit>
    <TextUnit id="4849" loc="11.150">σὸς γὰρ ἄναξ πολὺ μᾶλλον ἐπαινήσει σε δοκεύων,</TextUnit>
    <TextUnit id="4850" loc="11.151">ταυροφυὴς Διόνυσος, ἐφήμενον ἰξύι ταύρου.</TextUnit>
    <TextUnit id="4851" loc="11.152">νόσφι φόβου δρόμος οὗτος, ἐπεὶ καὶ θῆλυς ἐοῦσα</TextUnit>
    <TextUnit id="4852" loc="11.153">παρθένος Εὐρώπη βοέων ἐπεβήσατο νώτων,</TextUnit>
    <TextUnit id="4853" loc="11.154">χερσὶ κέρας κρατέουσα καὶ οὐ χατέουσα χαλινοῦ.”</TextUnit>
    <TextUnit id="4854" loc="11.155">ὣς φαμένη παρέπεισε, καὶ ἠέρα δύσατο δαίμων.</TextUnit>
    <TextUnit id="4855" loc="11.156">καί τις ἀπὸ σκοπέλοιο κατέδραμε ταῦρος ἀλήτης</TextUnit>
    <TextUnit id="4856" loc="11.157">ἀπροϊδής, καὶ γλῶσσαν, ἑῆς ἐπιμάρτυρα, δίψης,</TextUnit>
    <TextUnit id="4857" loc="11.158">χείλεσιν οἰγομένοισι προΐσχανεν ἀνθερεῶνος,</TextUnit>
    <TextUnit id="4858" loc="11.159">καὶ πίεν: ἀμφὶ δὲ κοῦρον, ἅ περ παρεόντα νομῆα,</TextUnit>
    <TextUnit id="4859" loc="11.160">ἵστατο γινώσκοντι πανείκελος: οὐδὲ μετώπου</TextUnit>
    <TextUnit id="4860" loc="11.161">λοξὸν ἑὸν κέρας εἶχεν: ἀμαιμακέτοιο δὲ ταύρου</TextUnit>
    <TextUnit id="4861" loc="11.162">πυκνὸν ἐρευγομένοιο ποτὸν πολυχανδέι λαιμῷ</TextUnit>
    <TextUnit id="4862" loc="11.163">ἡβητὴν ἐδίηνε κατάρρυτος ἰκμὰς ἐέρσης,</TextUnit>
    <TextUnit id="4863" loc="11.164">ἐσσομένων ἅτε μάντις, ὅτι χθονίῳ βόες ὁλκῷ</TextUnit>
    <TextUnit id="4864" loc="11.165">ἀμφὶ μιῇ μογέοντες ἀτέρμονι κυκλάδι νύσσῃ</TextUnit>
    <TextUnit id="4865" loc="11.166">ὕδασιν ἀμπελόεσσαν ἐπαρδεύουσιν ὀπώρην.</TextUnit>
    <TextUnit id="4866" loc="11.167">καὶ θρασὺς ἵστατο κοῦρος ὑπὲρ βοέοιο μετώπου</TextUnit>
    <TextUnit id="4867" loc="11.168">ἀμφάφόων ἐπίκυρτον ἀταρβέι χειρὶ κεραίην:</TextUnit>
    <TextUnit id="4868" loc="11.169">καὶ βοὸς ὑλονόμοιο τεθηγμένος ἡδέι κέντρῳ</TextUnit>
    <TextUnit id="4869" loc="11.170">ἤθελεν ἄζυγα ταῦρον ὀρίδρομον ἡνιοχεύειν.</TextUnit>
    <TextUnit id="4870" loc="11.171">δρεψάμενος δὲ πέτηλα βαθυσχοίνῳ παρὰ ποίῃ</TextUnit>
    <TextUnit id="4871" loc="11.172">ψευδαλέην χλοεροῖσι λύγοις ἔπλεξεν ἱμάσθλην</TextUnit>
    <TextUnit id="4872" loc="11.173">μόσχοις ὀξυτέροισι, πολυστρέπτῳ δὲ κορύμβῳ</TextUnit>
    <TextUnit id="4873" loc="11.174">γνάμψας ἀγκύλα κύκλα τύπον ποίησε χαλινοῦ:</TextUnit>
    <TextUnit id="4874" loc="11.175">καὶ δροσεροῖς πετάλοισι δέμας διεκόσμεε ταύρου,</TextUnit>
    <TextUnit id="4875" loc="11.176">καὶ ῥόδα φοινίσσοντα πέριξ ἐπεδήσατο νώτῳ,</TextUnit>
    <TextUnit id="4876" loc="11.177">καὶ κρίνα καὶ νάρκισσον ἐπῃώρησε μετώπῳ,</TextUnit>
    <TextUnit id="4877" loc="11.178">αὐχένι πορφύρουσαν ἐπικρεμάσας ἀνεμώνην:</TextUnit>
    <TextUnit id="4878" loc="11.179">καὶ διδύμην ἑκάτερθε κατεχρύσωσε κεραίην</TextUnit>
    <TextUnit id="4879" loc="11.180">χερσὶ βαθυνομέναις ξανθόχροα πηλὸν ἀφύσσων</TextUnit>
    <TextUnit id="4880" loc="11.181">γείτονος ἐκ ποταμοῖο. καὶ αἰόλον ὑψόθι νώτου</TextUnit>
    <TextUnit id="4881" loc="11.182">δέρμα περιστορέσας ῥαχίης ἐπεβήσατο ταύρου:</TextUnit>
    <TextUnit id="4882" loc="11.183">καὶ βοέαις πλευρῇσι νόθην μάστιγα τιταίνων,</TextUnit>
    <TextUnit id="4883" loc="11.184">εὐχαίτην ἅτε πῶλον, ἐὸν μάστιζε φορῆα.</TextUnit>
    <TextUnit id="4884" loc="11.185">καὶ θρασὺς ἠύτησεν ἔπος ταυρώπιδι Μήνῃ:</TextUnit>
    <TextUnit id="4885" loc="11.186">“Εἶξον ἐμοί, κερόεσσα βοῶν ἐλάτειρα Σελήνη:</TextUnit>
    <TextUnit id="4886" loc="11.187">ἄμφω γὰρ κερόεις γενόμην καὶ ταῦρον ἐλαύνω.”</TextUnit>
    <TextUnit id="4887" loc="11.188">τοῖον ἐπαυχήσας ἔπος ἴαχε κυκλάδι Μήνῃ.</TextUnit>
    <TextUnit id="4888" loc="11.189">καὶ φθονερῆς σκοπίαζε δι' ἠέρος ὄμμα Σελήνης</TextUnit>
    <TextUnit id="4889" loc="11.190">Αμπελον ἀνδροφόνῳ πεφορημένον ἅρπαγι ταύρῳ,</TextUnit>
    <TextUnit id="4890" loc="11.191">καί οἱ πέμπε μύωπα βοοσσόον: αὐτὰρ ὁ πικρῷ</TextUnit>
    <TextUnit id="4891" loc="11.192">ἄστατα φοιτητῆρι δέμας κεχαραγμένος οἴστρῳ</TextUnit>
    <TextUnit id="4892" loc="11.193">δύσβατον ἀμφὶ τένοντα κατέτρεχεν εἴκελος ἵππῳ.</TextUnit>
    <TextUnit id="4893" loc="11.194">καὶ νέος ἄζυγα ταῦρον ἰδὼν λυσσώδεϊ κέντρῳ</TextUnit>
    <TextUnit id="4894" loc="11.195">ἴχνος ἀερσιλόφοισιν ἐπιρρήσσοντα κολώναις,</TextUnit>
    <TextUnit id="4895" loc="11.196">ταρβαλέος πρὸ μόροιο γοήμονι λίσσετο φωνῇ:</TextUnit>
    <TextUnit id="4896" loc="11.197">“Σήμερον ἵστασο, ταῦρε, καὶ αὔριον ὠκὺς ὁδεύσεις:</TextUnit>
    <TextUnit id="4897" loc="11.198">μή με κατακτείνειας ἐρημάδος ὑψόθι πέτρης,</TextUnit>
    <TextUnit id="4898" loc="11.199">πότμον ἐμὸν νήπυστον ὅπως μὴ Βάκχος ἀκούσῃ.</TextUnit>
    <TextUnit id="4899" loc="11.200">μὴ κοτέῃς, ὅτι, ταῦρε, τεὴν χρύσωσα κεραίην:</TextUnit>
    <TextUnit id="4900" loc="11.201">μὴ φθονέῃς, ὅτι Βάκχος ἐμὴν φιλότητα φυλάσσει.</TextUnit>
    <TextUnit id="4901" loc="11.202">εἰ δὲ κατακτείνεις με καὶ οὐκ ἀλέγεις Διονύσου,</TextUnit>
    <TextUnit id="4902" loc="11.203">οὐδέ τις οἶκτος ἔχει σε γοήμονος ἡνιοχῆος,</TextUnit>
    <TextUnit id="4903" loc="11.204">ὅττι νέος γενόμην, ὅτι καὶ φίλος εἰμὶ Λυαίου,</TextUnit>
    <TextUnit id="4904" loc="11.205">εἰς Σατύρους με κόμιζε καὶ αὐτόθι, ταῦρε, δαμάσσεις,</TextUnit>
    <TextUnit id="4905" loc="11.206">ὄφρα τύχω μετὰ πότμον ἐρικλαύτοιο κονίης:</TextUnit>
    <TextUnit id="4906" loc="11.207">ναί, λίτομαι, φίλε ταῦρε: παραιφασίην δὲ νοήσω,</TextUnit>
    <TextUnit id="4907" loc="11.208">πότμον ἐμὸν στενάχοντος ἀδακρύτου Διονύσου.</TextUnit>
    <TextUnit id="4908" loc="11.209">εἰ τεὸν ἡνιοχῆα κερασφόρον ἠπεροπεύεις</TextUnit>
    <TextUnit id="4909" loc="11.210">εἴκελον εἶδος ἔχοντα τεῇ ταυρώπιδι μορφῇ,</TextUnit>
    <TextUnit id="4910" loc="11.211">γίνεο φωνήεις καὶ ἐμὸν μόρον εἰπὲ Λυαίῳ:</TextUnit>
    <TextUnit id="4911" loc="11.212">ταῦρε, τεῆς Δήμητρος ἀνάρσιε καὶ Διονύσου,</TextUnit>
    <TextUnit id="4912" loc="11.213">ἀχνυμένου Βρομίοιο συνάχνυται ὄμπνια Δηώ.”</TextUnit>
    <TextUnit id="4913" loc="11.214">τοῖον ἔπος ῥοδόεις νέος ἔννεπεν ̓́Αιδι γείτων</TextUnit>
    <TextUnit id="4914" loc="11.215">δύσμορος: ἀίσσων δὲ ποδῶν διδυμάονι χηλῇ</TextUnit>
    <TextUnit id="4915" loc="11.216">οὔρεος ἄκρα κάρηνα δυσέμβατα λυσσαλέος βοῦς</TextUnit>
    <TextUnit id="4916" loc="11.217">ἡβητὴν προκάρηνον ἑῶν ἀπεσείσατο νώτων:</TextUnit>
    <TextUnit id="4917" loc="11.218">ἤριπε δ' αὐτοκύλιστος: ἐπ' ἀστραγάλου δὲ πεσόντος</TextUnit>
    <TextUnit id="4918" loc="11.219">λεπτὸν ὑποτρίζων ἐδιχάζετο δόχμιος αὐχήν:</TextUnit>
    <TextUnit id="4919" loc="11.220">καί μιν ὑπὲρ δαπέδοιο παλινδίνητον ἑλίξας</TextUnit>
    <TextUnit id="4920" loc="11.221">θηγαλέῃ γλωχῖνι κατεπρήνιξε κεραίης.</TextUnit>
    <TextUnit id="4921" loc="11.222">καὶ νέκυς ἦν ἀκάρηνος: ἀτυμβεύτοιο δὲ νεκροῦ</TextUnit>
    <TextUnit id="4922" loc="11.223">λευκὸν ἐρευθιόωντι δέμας φοινίσσετο λύθρῳ.</TextUnit>
    <TextUnit id="4923" loc="11.224">καί τις, ἰδὼν Σατύρων κεκονιμένον ὑψόθι γαίης</TextUnit>
    <TextUnit id="4924" loc="11.225">ἄμπελον ἱμερόεντα, δυσάγγελος ἤλυθε Βάκχῳ.</TextUnit>
    <TextUnit id="4925" loc="11.226">καὶ θεὸς εἰσαΐων ταχὺς ἔδραμεν εἴκελος αὔραις:</TextUnit>
    <TextUnit id="4926" loc="11.227">οὐ τόσον ̔Ηρακλέης δρόμον ἤνυσεν, ὁππότε Νύμφαι</TextUnit>
    <TextUnit id="4927" loc="11.228">ἁβρὸν ̔́Υλαν φθονεροῖσι κατεκρύψαντο ῥεέθροις</TextUnit>
    <TextUnit id="4928" loc="11.229">νυμφίον ἰκμαλέῃ πεφυλαγμένον ἅρπαγι κούρῃ,</TextUnit>
    <TextUnit id="4929" loc="11.230">ὡς τότε Βάκχος ὄρουσεν ὀρίδρομος: ἐν δὲ κονίῃ</TextUnit>
    <TextUnit id="4930" loc="11.231">κείμενον ἔστενε κοῦρον ἅτε ζώοντα δοκεύων.</TextUnit>
    <TextUnit id="4931" loc="11.232">καί μιν ἀνεχλαίνωσε τὸν ἄπνοον, ὑψόθεν ὤμου</TextUnit>
    <TextUnit id="4932" loc="11.233">νεβρίδα καὶ ψυχροῖσιν ἐπὶ στέρνοισι καθάψας,</TextUnit>
    <TextUnit id="4933" loc="11.234">καί, νέκυός περ ἐόντος, ἐδήσατο ταρσὰ κοθόρνοις:</TextUnit>
    <TextUnit id="4934" loc="11.235">καὶ ῥόδα καὶ κρίνα πάσσε κατὰ χροός, ἀμφὶ δὲ χαίταις,</TextUnit>
    <TextUnit id="4935" loc="11.236">οἷα μινυνθαδίοιο δεδουπότος ὀξέι κέντρῳ,</TextUnit>
    <TextUnit id="4936" loc="11.237">ἄνθος ἀνῃώρησε ταχυφθιμένης ἀνεμώνης:</TextUnit>
    <TextUnit id="4937" loc="11.238">καὶ παλάμῃ πόρε θύρσον, ἑῷ δέ μιν ἔσκεπε πέπλῳ</TextUnit>
    <TextUnit id="4938" loc="11.239">πορφυρέῳ: καὶ δῶρον ἀκερσικόμοιο καρήνου</TextUnit>
    <TextUnit id="4939" loc="11.240">πλοχμὸν ἕνα τμήξας ἐπεθήκατο μάρτυρι νεκρῷ</TextUnit>
    <TextUnit id="4940" loc="11.241">λοίσθιον: ἀμβροσίην δὲ λαβὼν παρὰ μητέρι ̔Ρείῃ</TextUnit>
    <TextUnit id="4941" loc="11.242">ὠτειλαῖς ἐπέχευεν, ὅθεν νέος εἶδος ἀμείψας</TextUnit>
    <TextUnit id="4942" loc="11.243">ἀμβροσίην εὔοδμον ἑῇ μετέθηκεν ὀπώρῃ.</TextUnit>
    <TextUnit id="4943" loc="11.244">καὶ νέκυος χαρίεντος ὑπὲρ δαπέδοιο ταθέντος</TextUnit>
    <TextUnit id="4944" loc="11.245">οὐ χλόος ἀμφεχύθη ῥοδόεν δέμας: ὠκυμόρου δὲ</TextUnit>
    <TextUnit id="4945" loc="11.246">καὶ πλόκαμοι χαρίεντες ἐρωτοτόκοιο καρήνου</TextUnit>
    <TextUnit id="4946" loc="11.247">αὔραις φειδομένῃσιν ἐπαιθύσσοντο προσώπῳ:</TextUnit>
    <TextUnit id="4947" loc="11.248">ἦν δέ τις ἱμερόεις κεκονιμένος. ἀμφὶ δὲ νεκρῷ</TextUnit>
    <TextUnit id="4948" loc="11.249">Σειληνοὶ στενάχιζον, ἐπωδύροντο δὲ Βάκχοι.</TextUnit>
    <TextUnit id="4949" loc="11.250">οὐδέ ἑ κάλλος ἔλειπε, καὶ εἰ θάνεν: ὡς Σάτυρος δὲ</TextUnit>
    <TextUnit id="4950" loc="11.251">κεῖτο νέκυς, γελόωντι πανείκελος, οἷά περ αἰεὶ</TextUnit>
    <TextUnit id="4951" loc="11.252">χείλεσιν ἀφθόγγοισι χέων μελιηδέα φωνήν.</TextUnit>
    <TextUnit id="4952" loc="11.253">καὶ νέκυν εἰσορόων κινυρὴν ἀνενείκατο φωνὴν</TextUnit>
    <TextUnit id="4953" loc="11.254">νηπενθὴς Διόνυσος, ἔχων ἀγέλαστον ὀπωπήν:</TextUnit>
    <TextUnit id="4954" loc="11.255">“Μοιράων πεσέτω φθονερὸν λίνον: ἦ ῥα καὶ αὐτοὶ</TextUnit>
    <TextUnit id="4955" loc="11.256">ταῦροι ἐπ' ἠιθέοις ζηλήμονες ὥς περ ἀῆται;</TextUnit>
    <TextUnit id="4956" loc="11.257">τίς Ζέφυρος μετὰ Φοῖβον ἐπέχραε καὶ Διονύσῳ;</TextUnit>
    <TextUnit id="4957" loc="11.258">ὄλβιος ἔπλετο Φοῖβος ̓Ατύμνιος: ἠιθέου γὰρ</TextUnit>
    <TextUnit id="4958" loc="11.259">ἔλλαχεν οὔνομα τοῦτο: Θεραπναίου δὲ καὶ αὐτοῦ</TextUnit>
    <TextUnit id="4959" loc="11.260">φάρμακον ἡβητῆρος ἐπώνυμον ἄνθος ἀείρει,</TextUnit>
    <TextUnit id="4960" loc="11.261">αἴλινον ἐν πετάλοισιν ἐπιγράψας ὑακίνθου:</TextUnit>
    <TextUnit id="4961" loc="11.262">ποῖον ἔχω πλοκάμοις καὶ ἐγὼ στέφος, ἢ τίνα πάλλω</TextUnit>
    <TextUnit id="4962" loc="11.263">ἄνθεα φωνήεντα, παρήγορα παιδὸς ἀνίης;</TextUnit>
    <TextUnit id="4963" loc="11.264">ἀλλὰ τεοῦ θανάτου τιμήορος εἰς φόνον ἕλκων</TextUnit>
    <TextUnit id="4964" loc="11.265">ἄξομαι εἰς σέο τύμβον, ἀώριε, ταῦρον ἀλήτην.</TextUnit>
    <TextUnit id="4965" loc="11.266">οὐ μὲν ἐγὼ βουπλῆγι τεὸν κτείνοιμι φονῆα,</TextUnit>
    <TextUnit id="4966" loc="11.267">ὄφρα λάχῃ μόρον ἶσον ἀρασσομένοιο μετώπου</TextUnit>
    <TextUnit id="4967" loc="11.268">ταύροις σφαζομένοισιν, ἀναρρήξαιμι δὲ πικρὴν</TextUnit>
    <TextUnit id="4968" loc="11.269">ταύρου γαστέρα πᾶσαν ἐμῆς γλωχῖνι κεραίης,</TextUnit>
    <TextUnit id="4969" loc="11.270">ὅττι τανυκραίρῳ σε κατεπρήνιξεν ἀκωκῇ.</TextUnit>
    <TextUnit id="4970" loc="11.271">ὄλβιος ̓Εννοσίγαιος, ἐπεί τινα γείτονα πάτρης</TextUnit>
    <TextUnit id="4971" loc="11.272">παιδὸς ἐμοῦ Φρύγα κοῦρον ἐφίλατο, τὸν δὲ κομίζων</TextUnit>
    <TextUnit id="4972" loc="11.273">χρύσεον εἰς Διὸς οἶκον ἀνήγαγεν ἀστὸν ̓Ολύμπου,</TextUnit>
    <TextUnit id="4973" loc="11.274">καί οἱ, ὅτε σπεύδεσκεν ἐς ἱπποσύνην ̓Αφροδίτης,</TextUnit>
    <TextUnit id="4974" loc="11.275">ὤπασεν ἄβροχον ἅρμα γαμοστόλον ̔Ιπποδαμείης.</TextUnit>
    <TextUnit id="4975" loc="11.276">μοῦνος ἐγὼ νέον ἔσχον ἀώριον: ἱμερόεις γὰρ</TextUnit>
    <TextUnit id="4976" loc="11.277">ἄμπελος οὐ γάμον εἶδε βιοσσόον, οὐδ' ἐπὶ παστῷ</TextUnit>
    <TextUnit id="4977" loc="11.278">νυμφιδίην νέος οὗτος ἐμὴν ἔζευξεν ἀπήνην,</TextUnit>
    <TextUnit id="4978" loc="11.279">ἀλλὰ θανὼν λίπε πένθος ἀπενθήτῳ Διονύσῳ.</TextUnit>
    <TextUnit id="4979" loc="11.280">οὔ πώ μοι, φίλε κοῦρε, τεὸν στόμα κάλλιπε Πειθώ,</TextUnit>
    <TextUnit id="4980" loc="11.281">ἀλλὰ σέθεν φθιμένοιο καὶ ἄπνοα χείλεα ναίει:</TextUnit>
    <TextUnit id="4981" loc="11.282">καὶ νέκυός περ ἐόντος ἔτι στίλβουσι παρειαί,</TextUnit>
    <TextUnit id="4982" loc="11.283">ὀφθαλμοὶ γελόωσι καὶ εἰσέτι, διχθαδίης δὲ</TextUnit>
    <TextUnit id="4983" loc="11.284">εἰσέτι σῆς παλάμης χιονώδεές εἰσιν ἀγοστοί,</TextUnit>
    <TextUnit id="4984" loc="11.285">σοὺς δ' ἐρατοὺς πλοκάμους λιγυροὶ δονέουσιν ἀῆται:</TextUnit>
    <TextUnit id="4985" loc="11.286">οὐ ῥόδα σῶν μελέων θανατηφόρος ἔσβεσεν ὥρη,</TextUnit>
    <TextUnit id="4986" loc="11.287">ἀλλ' ἔτι σοι τάδε πάντα φυλάσσεται. ὤμοι ̓Ερώτων,</TextUnit>
    <TextUnit id="4987" loc="11.288">τί χρέος ἦν, ἵνα ταῦρον ἀμείλιχον ἡνιοχεύσῃς;</TextUnit>
    <TextUnit id="4988" loc="11.289">εἴ σε διεπτοίησεν ἀελλοπόδων πόθος ἵππων,</TextUnit>
    <TextUnit id="4989" loc="11.290">τίπτέ μοι οὐκ ἀγόρευες, ὅπως ἀπὸ γείτονος ̓́Ιδης</TextUnit>
    <TextUnit id="4990" loc="11.291">ἐνθάδε δίφρον ἄγοιμι, καὶ ἀρχαίης ἀπὸ φύτλης</TextUnit>
    <TextUnit id="4991" loc="11.292">Τρώιον εἰς σὲ κόμιζον ἐπουρανίων γένος ἵππων</TextUnit>
    <TextUnit id="4992" loc="11.293">πατρίδα συλήσας Γανυμήδεος, ὃν τρέφεν ̓́Ιδη</TextUnit>
    <TextUnit id="4993" loc="11.294">σοὶ δέμας ἶσον ἔχοντα, τὸν ἀνδροφόνων ἀπὸ ταύρων</TextUnit>
    <TextUnit id="4994" loc="11.295">φειδομένοις ὀνύχεσσιν ἐκούφισεν ὑψιπέτης Ζεύς:</TextUnit>
    <TextUnit id="4995" loc="11.296">εἰ ἐτεὸν μενέαινες ἐν οὔρεσι θῆρας ἐναίρειν,</TextUnit>
    <TextUnit id="4996" loc="11.297">τίπτέ μοι οὐ κατέλεξας, ὅτι χρέος ἔπλετο δίφρου;</TextUnit>
    <TextUnit id="4997" loc="11.298">καί κεν ἐμῆς ἤλαυνες ἀπήμονα κύκλον ἀπήνης,</TextUnit>
    <TextUnit id="4998" loc="11.299">καί κεν ἐμῆς ἄψαυστα δεδεγμένος ἡνία ̔Ρείης</TextUnit>
    <TextUnit id="4999" loc="11.300">μειλιχίων ἀδόνητος ἐμάστιες ἅρμα δρακόντων.</TextUnit>
    <TextUnit id="5000" loc="11.301">οὐκέτι σὺν Σατύροισιν ἐποίνιον ὕμνον ἀείδεις,</TextUnit>
    <TextUnit id="5001" loc="11.302">οὐκέτι Βασσαρίδεσσι φιλοκροτάλοισι κελεύεις,</TextUnit>
    <TextUnit id="5002" loc="11.303">οὐκέτι θηρεύοντι συναγρώσσεις Διονύσῳ.</TextUnit>
    <TextUnit id="5003" loc="11.304">ὤμοι, ὅτ' οὐκ ̓Αίδης πέλεν ἤπιος, οὐδ' ἐπὶ νεκρῷ</TextUnit>
    <TextUnit id="5004" loc="11.305">δέχνυται ἀγλαὰ δῶρα βαθυπλούτοιο μετάλλου,</TextUnit>
    <TextUnit id="5005" loc="11.306">ἄμπελον ὄφρα θανόντα πάλιν ζώοντα τελέσσω:</TextUnit>
    <TextUnit id="5006" loc="11.307">ὤμοι, ὅτ' οὐκ ̓Αίδης ποτὲ πείθεται: ἢν δ' ἐθελήσῃ,</TextUnit>
    <TextUnit id="5007" loc="11.308">ὄλβον ὅλον στίλβοντα χαρίζομαι ̓Ηριδανοῖο</TextUnit>
    <TextUnit id="5008" loc="11.309">δένδρεα συλήσας ποταμήια, μαρμαρέην δὲ</TextUnit>
    <TextUnit id="5009" loc="11.310">ἄξομαι ἀστράπτουσαν ̓Ερυθραίην λίθον ̓Ινδῶν</TextUnit>
    <TextUnit id="5010" loc="11.311">ἀφνειῆς τ' ̓Αλύβης ὅλον ἄργυρον, ἀντὶ δὲ νεκροῦ</TextUnit>
    <TextUnit id="5011" loc="11.312">παιδὸς ἐμοῦ χρύσειον ὅλον Πακτωλὸν ὀπάσσω.”</TextUnit>
    <TextUnit id="5012" loc="11.313">ὣς εἰπὼν στενάχιζε νέκυν γλυκύν: ἐν δὲ κονίῃ</TextUnit>
    <TextUnit id="5013" loc="11.314">κείμενον εἰσορόων πάλιν ἴαχε πενθάδι φωνῇ:</TextUnit>
    <TextUnit id="5014" loc="11.315">“Ζεῦ πάτερ, εἰ φιλέεις με, καὶ εἰ πόνον οἶδας ἐρώτων,</TextUnit>
    <TextUnit id="5015" loc="11.316">ἄμπελον αὐδήεντα τίθει πάλιν εἰς μίαν ὥρην,</TextUnit>
    <TextUnit id="5016" loc="11.317">ὑστάτιον καὶ μοῦνον ὅπως ἕνα μῦθον ἐνίψῃ:</TextUnit>
    <TextUnit id="5017" loc="11.318">̔τί στενάχεις, Διόνυσε, τὸν οὐ στοναχῇσιν ἐγείρεις;</TextUnit>
    <TextUnit id="5018" loc="11.319">οὔατά μοι παρέασι, καὶ οὐ βοόωντος ἀκούω,</TextUnit>
    <TextUnit id="5019" loc="11.320">ὄμματά μοι παρέασι, καὶ οὐ στενάχοντα δοκεύω:</TextUnit>
    <TextUnit id="5020" loc="11.321">νηπενθὴς Διόνυσος, ἐμοὶ μὴ δάκρυα λείβῃς,</TextUnit>
    <TextUnit id="5021" loc="11.322">ἀλλὰ τεὸν λίπε πένθος, ἐπεὶ φονίῃ παρὰ πηγῇ</TextUnit>
    <TextUnit id="5022" loc="11.323">νηιάδες στενάχουσι καὶ οὐ Νάρκισσος ἀκούει,</TextUnit>
    <TextUnit id="5023" loc="11.324">̔Ηλιάδων Φαέθων κινυρὴν οὐκ οἶδεν ἀνίην.̓</TextUnit>
    <TextUnit id="5024" loc="11.325">ὤμοι, ὅτ' οὔ με φύτευσε πατὴρ βροτόν, ὄφρά κεν εἴην</TextUnit>
    <TextUnit id="5025" loc="11.326">σύννομος ἠιθέῳ καὶ ἐν ̓́Αιδι, μηδ' ἐνὶ Λήθῃ</TextUnit>
    <TextUnit id="5026" loc="11.327">ἄμπελον ἱμερόεντα δεδουπότα μοῦνον ἐάσω.</TextUnit>
    <TextUnit id="5027" loc="11.328">εἰς πόθον ἠιθέοιο μακάρτερός ἐστιν ̓Απόλλων</TextUnit>
    <TextUnit id="5028" loc="11.329">οὔνομα παιδὸς ἔχων πεφιλημένον: αἴθε καὶ αὐτὸς</TextUnit>
    <TextUnit id="5029" loc="11.330">εἴην ̓Αμπελόεις, ̔Υακίνθιος ὥς περ ̓Απόλλων.</TextUnit>
    <TextUnit id="5030" loc="11.331">ὑπνώεις τέο μέχρι, καὶ οὐκέτι, κοῦρε, χορεύεις;</TextUnit>
    <TextUnit id="5031" loc="11.332">εἰς προχοὰς ποταμοῖο τί σήμερον οὐκέτι βαίνεις</TextUnit>
    <TextUnit id="5032" loc="11.333">κάλπιν ἔχων εὔυδρον; ὀρεσσαύλῳ δ' ἐνὶ λόχμῃ</TextUnit>
    <TextUnit id="5033" loc="11.334">ἠθάδος ὀρχηθμοῖο τεὴ πάλιν ἤλυθεν ὥρη.</TextUnit>
    <TextUnit id="5034" loc="11.335">εἰ κοτέεις, φίλε κοῦρε, ποθοβλήτῳ Διονύσῳ,</TextUnit>
    <TextUnit id="5035" loc="11.336">φθέγγεο Σειληνοῖσιν, ὅπως σέο μῦθον ἀκούσω.</TextUnit>
    <TextUnit id="5036" loc="11.337">εἴ σε λέων ἐδάμασσεν, ἐγὼ ξύμπαντας ὀλέσσω,</TextUnit>
    <TextUnit id="5037" loc="11.338">πάντας, ὅσους Τμώλοιο φέρει λέπας, οὐδὲ λεόντων</TextUnit>
    <TextUnit id="5038" loc="11.339">̔Ρείης ἡμετέρης ποτὲ φείσομαι, ἀλλὰ δαμάσσω,</TextUnit>
    <TextUnit id="5039" loc="11.340">εἰ βλοσυραῖς γενύεσσι τεοὶ γεγάασι φονῆες:</TextUnit>
    <TextUnit id="5040" loc="11.341">πόρδαλις εἰ πρήνιξε τεὸν δέμας, ἄνθος ̓Ερώτων,</TextUnit>
    <TextUnit id="5041" loc="11.342">οὐκέτι πορδαλίων δέμας αἰόλον ἡνιοχεύσω:</TextUnit>
    <TextUnit id="5042" loc="11.343">ἄλλοι θῆρες ἔασιν, ὅλης δ' ἐπιήρανος ἄγρης</TextUnit>
    <TextUnit id="5043" loc="11.344">Αρτεμις ἐξ ἐλάφων κεραελκέα δίφρον ἐλαύνει:</TextUnit>
    <TextUnit id="5044" loc="11.345">νεβρίδα πέπλον ἔχων ἐποχήσομαι ἅρματι νεβρῶν:</TextUnit>
    <TextUnit id="5045" loc="11.346">εἴ σε σύες κατέπεφνον ἀναιδέες, εἰν ἑνὶ μάρψας</TextUnit>
    <TextUnit id="5046" loc="11.347">πάντας ἐγὼ κτείνοιμι, καὶ οὐχ ἕνα μοῦνον ἐάσω</TextUnit>
    <TextUnit id="5047" loc="11.348">κάπρον ἔτι ζώοντα λελειμμένον ἰοχεαίρῃ:</TextUnit>
    <TextUnit id="5048" loc="11.349">εἰ δέ σε ταῦρος ἔπεφνεν ἀτάσθαλος, ὀξέι θύρσῳ</TextUnit>
    <TextUnit id="5049" loc="11.350">ταυρείην προθέλυμνον ἀιστώσαιμι γενέθλην.”</TextUnit>
    <TextUnit id="5050" loc="11.351">ὣς ὁ μὲν ἐστενάχιζεν. ἔρως δέ οἱ ἐγγύθεν ἔστη</TextUnit>
    <TextUnit id="5051" loc="11.352">Σειληνοῦ λασίοιο φέρων κεραελκέα μορφήν,</TextUnit>
    <TextUnit id="5052" loc="11.353">θύρσον ἔχων, καὶ στικτὸν ἐπὶ χροῒ δέρμα καθάψας</TextUnit>
    <TextUnit id="5053" loc="11.354">γηροκόμῳ νάρθηκι δέμας στηρίζετο βάκτρῳ:</TextUnit>
    <TextUnit id="5054" loc="11.355">καὶ Βρομίῳ γοόωντι παρήγορον ἴαχε φωνήν:</TextUnit>
    <TextUnit id="5055" loc="11.356">“ ̓́Αλλῳ λῦσον ἔρωτι τεῶν σπινθῆρας ἐρώτων</TextUnit>
    <TextUnit id="5056" loc="11.357">εἰς νέον ἡβητῆρα μετάτροπον οἶστρον ἀμείψας,</TextUnit>
    <TextUnit id="5057" loc="11.358">λησάμενος φθιμένοιο: παλαιοτέροιο γὰρ αἰεὶ</TextUnit>
    <TextUnit id="5058" loc="11.359">φάρμακόν ἐστιν ἔρωτος ἔρως νέος: οὐ γὰρ ὀλέσσαι</TextUnit>
    <TextUnit id="5059" loc="11.360">ὁ χρόνος οἶδεν ἔρωτα, καὶ εἰ μάθε πάντα καλύπτειν.</TextUnit>
    <TextUnit id="5060" loc="11.361">εἰ δὲ τεῆς ἐθέλεις ὀδυνήφατον ἄλκαρ ἀνίης,</TextUnit>
    <TextUnit id="5061" loc="11.362">φέρτερον ἄμφεπε παῖδα: πόθος πόθον οἶδε μαραίνειν.</TextUnit>
    <TextUnit id="5062" loc="11.363">καὶ Ζέφυρον κλονέεσκε Λάκων νέος: ἀλλὰ θανόντος</TextUnit>
    <TextUnit id="5063" loc="11.364">ἡβητὴν Κυπάρισσον ἰδὼν ἐρατεινὸς ̓Αήτης</TextUnit>
    <TextUnit id="5064" loc="11.365">εὗρεν ̓Αμυκλαίοιο παραιφασίην ̔Υακίνθου.</TextUnit>
    <TextUnit id="5065" loc="11.366">ἤν ἐθέλῃς, ἐρέεινε φυτηκόμον: ἐν δαπέδῳ γὰρ</TextUnit>
    <TextUnit id="5066" loc="11.367">κείμενον ἀθρήσας κεκονιμένον ἄνθος ἀροτρεὺς</TextUnit>
    <TextUnit id="5067" loc="11.368">φάρμακον ὀλλυμένοιο νεώτερον ἄλλο φυτεύει.</TextUnit>
    <TextUnit id="5068" loc="11.369">κλῦθι, παλαιγενέων μερόπων ἵνα μῦθον ἐνίψω:</TextUnit>
    <TextUnit id="5069" loc="11.370">ἁβρὸς ἔην ποτὲ κοῦρος, ὑπέρτερος ἥλικος ἥβης,</TextUnit>
    <TextUnit id="5070" loc="11.371">Μαιάνδρου παρὰ χεῦμα πολυσχιδέος ποταμοῖο,</TextUnit>
    <TextUnit id="5071" loc="11.372">εἴδεϊ λεπταλέῳ ταναός, πόδας ὀξύς, ἐθείρας</TextUnit>
    <TextUnit id="5072" loc="11.373">ἰθυτενής, ἀνίουλος: ἐπ' ἀμφοτέραις δὲ παρειαῖς</TextUnit>
    <TextUnit id="5073" loc="11.374">αὐτοφυὴς Χάρις ἦεν ἐπισκαίρουσα προσώπῳ</TextUnit>
    <TextUnit id="5074" loc="11.375">ὄμμασιν αἰδομένοισιν, ἀπὸ βλεφάρων δέ οἱ αἰεὶ</TextUnit>
    <TextUnit id="5075" loc="11.376">κάλλος ὀιστεύοντος ἑκηβόλος ἔρρεεν αἴγλη:</TextUnit>
    <TextUnit id="5076" loc="11.377">καὶ δέμας εἶχε γάλακτι πανείκελον, ἀμφὶ δὲ λευκῷ</TextUnit>
    <TextUnit id="5077" loc="11.378">ἀκροφανὲς πόρφυρε ῥόδον διδυμόχροϊ πυρσῷ.</TextUnit>
    <TextUnit id="5078" loc="11.379">τὸν Κάλαμον καλέεσκε πατὴρ φίλος, ὃς διὰ γαίης</TextUnit>
    <TextUnit id="5079" loc="11.380">νειόθι κυμαίνων σκολιὸν ῥόον εἰς φάος ἕλκων,</TextUnit>
    <TextUnit id="5080" loc="11.381">ἑρπύζων δ' ἀίδηλος, ὑπὸ χθόνα λοξὸς ὁδίτης,</TextUnit>
    <TextUnit id="5081" loc="11.382">ὀξὺς ἀναθρῴσκων ὑπερίσχεται αὐχένα γαίης,</TextUnit>
    <TextUnit id="5082" loc="11.383">ἐνδόμυχος Μαίανδρος ἄγων ὑποκόλπιον ὕδωρ.</TextUnit>
    <TextUnit id="5083" loc="11.384">τοῖος ἔην ἐρόεις Κάλαμος ταχύς. ἠίθεος δὲ</TextUnit>
    <TextUnit id="5084" loc="11.385">ἱμερτῷ ῥοδόπηχυς ὁμήλικι τέρπετο Καρπῷ,</TextUnit>
    <TextUnit id="5085" loc="11.386">ὃς τόσον ἔλλαχε κάλλος, ὃ μὴ βροτὸς ἔλλαχεν ἀνήρ:</TextUnit>
    <TextUnit id="5086" loc="11.387">εἰ γὰρ ἔην νέος οὗτος ἐπὶ προτέρων ποτὲ φωτῶν,</TextUnit>
    <TextUnit id="5087" loc="11.388">καί κεν ἐυσμήριγγος ἐγίνετο νυμφίος ̓Ηοῦς,</TextUnit>
    <TextUnit id="5088" loc="11.389">φέρτερον εἶδος ἔχων, ῥοδέῳ χροῒ μοῦνος ἐλέγξας</TextUnit>
    <TextUnit id="5089" loc="11.390">ἀγλαΐην Κεφάλοιο καὶ ̓Ωρίωνος ὀπωπήν:</TextUnit>
    <TextUnit id="5090" loc="11.391">οὐδέ κεν εὐκάρπῳ παλάμῃ πηχύνατο Δηὼ</TextUnit>
    <TextUnit id="5091" loc="11.392">νυμφίον ̓Ιασίωνα, καὶ ̓Ενδυμίωνα Σελήνη:</TextUnit>
    <TextUnit id="5092" loc="11.393">ἀλλὰ νέος τάχα κεῖνος ἀρείονος εἵνεκα μορφῆς</TextUnit>
    <TextUnit id="5093" loc="11.394">εἷς πόσις ἀμφοτέρων νυμφεύσατο λέκτρα θεάων,</TextUnit>
    <TextUnit id="5094" loc="11.395">Δηοῦς ξανθοκόμου μεθέπων πολυλήιον εὐνήν,</TextUnit>
    <TextUnit id="5095" loc="11.396">καὶ ξυνὴν ὁμόλεκτρον ἔχων ζηλήμονα Μήνην.</TextUnit>
    <TextUnit id="5096" loc="11.397">τοῖος ἔην ἐρόεις Καλάμῳ φίλος, ἄνθος ̓Ερώτων,</TextUnit>
    <TextUnit id="5097" loc="11.398">κάλλος ἔχων: ἄμφω δὲ συνήλικες ὑψόθεν ὄχθης</TextUnit>
    <TextUnit id="5098" loc="11.399">γείτονος ἑψιόωντο πολυγνάμπτου ποταμοῖο.</TextUnit>
    <TextUnit id="5099" loc="11.400">τοῖσι μὲν ἔσκε δίαυλος ἕλιξ δρόμος, ἀμφοτέροις δὲ</TextUnit>
    <TextUnit id="5100" loc="11.401">ἦεν ἔρις: κάλαμος μὲν ἐπέτρεχεν εἴκελος αὔραις,</TextUnit>
    <TextUnit id="5101" loc="11.402">καὶ πτελέην βαλβῖδα φέρων καὶ νύσσαν ἐλαίην</TextUnit>
    <TextUnit id="5102" loc="11.403">ἠιόνας ποταμοῖο διέδραμεν ἄκρον ἀπ' ἄκρου ...</TextUnit>
    <TextUnit id="5103" loc="11.404">καὶ Κάλαμος ταχύγουνος ἑκούσιος ἤριπε γαίῃ,</TextUnit>
    <TextUnit id="5104" loc="11.405">καὶ Καρπῷ χαρίεντι θελήμονα κάλλιπε νίκην.</TextUnit>
    <TextUnit id="5105" loc="11.406">παιδὶ δὲ λουομένῳ συνελούετο κοῦρος ἀθύρων,</TextUnit>
    <TextUnit id="5106" loc="11.407">καὶ πάλιν εἴκελον ἄλλον ἐν ὕδασιν εἶχον ἀγῶνα,</TextUnit>
    <TextUnit id="5107" loc="11.408">καὶ βραδὺς ἐν προχοῇσιν ἐνήχετο Καρπὸν ἐάσας</TextUnit>
    <TextUnit id="5108" loc="11.409">πρόσθε μολεῖν, ἵνα χερσὶν ὀπίστερος οἴδματα τέμνων</TextUnit>
    <TextUnit id="5109" loc="11.410">καρποῦ νηχομένοιο παρὰ σφυρὰ δεύτερος ἔλθῃ</TextUnit>
    <TextUnit id="5110" loc="11.411">ἠιθέου προθέοντος ἐλεύθερα νῶτα δοκεύων.</TextUnit>
    <TextUnit id="5111" loc="11.412">καὶ διερῆς βαλβῖδος ἔην δρόμος: ἤρισαν ἄμφω,</TextUnit>
    <TextUnit id="5112" loc="11.413">τίς τίνα νικήσειεν, ὅπως παλινόστιμος ἔλθῃ</TextUnit>
    <TextUnit id="5113" loc="11.414">ὄχθης ἀμφοτέρης διδυμάονα νύσσαν ἀμείβων</TextUnit>
    <TextUnit id="5114" loc="11.415">γαῖαν ἐς ἀντιπέραιαν ἐρεσσομένων παλαμάων:</TextUnit>
    <TextUnit id="5115" loc="11.416">καὶ προχοὴν ὁδὸν εἶχεν: ἀεὶ δέ οἱ ἐγγὺς ἱκάνων</TextUnit>
    <TextUnit id="5116" loc="11.417">κοῦρος ἐπειγομένης παλάμης πεφιδημένος ὁρμῆς</TextUnit>
    <TextUnit id="5117" loc="11.418">νηχομένων σκοπίαζε ῥοδόχροα δάκτυλα χειρῶν:</TextUnit>
    <TextUnit id="5118" loc="11.419">καὶ Κάλαμος προκέλευθος ἑὴν ἀνεσείρασεν ὁρμήν,</TextUnit>
    <TextUnit id="5119" loc="11.420">ἠιθέῳ δ' ὑπόειξε: καὶ ἔδραμε χεῖρας ἐρέσσων</TextUnit>
    <TextUnit id="5120" loc="11.421">κοῦρος ἀελλήεις, ὑπὲρ οἴδματος αὐχένα τείνων:</TextUnit>
    <TextUnit id="5121" loc="11.422">καί νύ κεν ἐκ ῥοθίων ἐπεβήσατο Καρπὸς ἀρούρης,</TextUnit>
    <TextUnit id="5122" loc="11.423">καὶ μετὰ χερσαίην ποταμηίδα δύσατο νίκην,</TextUnit>
    <TextUnit id="5123" loc="11.424">ἀλλά μιν ἀντικέλευθος ἀνεστυφέλιξεν ̓Αήτης,</TextUnit>
    <TextUnit id="5124" loc="11.425">καὶ γλυκὺν ἔκτανε κοῦρον ἀμείλιχος: ἠιθέου γὰρ</TextUnit>
    <TextUnit id="5125" loc="11.426">οἰγομένῳ νήριθμον ὕδωρ ἐπεσύρετο λαιμῷ.</TextUnit>
    <TextUnit id="5126" loc="11.427">καὶ Κάλαμος φθονεροῖο φυγὼν ἀνέμοιο θυέλλας</TextUnit>
    <TextUnit id="5127" loc="11.428">ἔκτοθεν ἡβητῆρος ἐδύσατο γείτονας ἀκτάς:</TextUnit>
    <TextUnit id="5128" loc="11.429">καὶ φίλον οὐ παρεόντα καὶ οὐκ ἀίοντα νοήσας</TextUnit>
    <TextUnit id="5129" loc="11.430">ἱμερόεν στενάχων κινυρῇ βρυχήσατο φωνῇ:</TextUnit>
    <TextUnit id="5130" loc="11.431">̔Νηιάδες, φθέγξασθε, τίς ἥρπασε Καρπὸν ̓Αήτης;</TextUnit>
    <TextUnit id="5131" loc="11.432">ναί, λίτομαι, πυμάτην δότε μοι χάριν, ἔλθετε πηγὴν</TextUnit>
    <TextUnit id="5132" loc="11.433">εἰς ἑτέρην, καὶ πατρὸς ἐμοῦ θανατηφόρον ὕδωρ</TextUnit>
    <TextUnit id="5133" loc="11.434">φεύγετε, μηδὲ πίητε ῥόον Καρποῖο φονῆα.</TextUnit>
    <TextUnit id="5134" loc="11.435">οὐ μὲν ἐμὸς γενέτης νέον ἔκτανεν: ἀλλὰ μεγαίρων</TextUnit>
    <TextUnit id="5135" loc="11.436">καὶ Καλάμῳ μετὰ Φοῖβον ἀπώλεσε Καρπὸν ̓Αήτης,</TextUnit>
    <TextUnit id="5136" loc="11.437">καὶ τάχα μιν ποθέων ζηλήμονι τύψεν ἀέλλῃ,</TextUnit>
    <TextUnit id="5137" loc="11.438">ἠιθέῳ μετὰ δίσκον ἄγων ἀντίπνοον αὔρην.</TextUnit>
    <TextUnit id="5138" loc="11.439">οὔ πω ἐμὸς προχοῇσι λελουμένος ἄνθορεν ἀστήρ,</TextUnit>
    <TextUnit id="5139" loc="11.440">οὔ πω ἐμὸς σελάγιζεν ̔Εωσφόρος: ἀλλὰ ῥεέθροις</TextUnit>
    <TextUnit id="5140" loc="11.441">καρποῦ δυομένοιο, τί μοι φάος εἰσέτι λεύσσειν;</TextUnit>
    <TextUnit id="5141" loc="11.442">νηιάδες, φθέγξασθε, τίς ἔσβεσε φέγγος ̓Ερώτων;</TextUnit>
    <TextUnit id="5142" loc="11.446">δηθύνεις ἔτι, κοῦρε; τί σοι τόσον εὔαδεν ὕδωρ;</TextUnit>
    <TextUnit id="5143" loc="11.447">κρείσσονα μὴ φίλον εὗρες ἐν ὕδασι, τῷ παραμίμνων</TextUnit>
    <TextUnit id="5144" loc="11.448">δειλαίου Καλάμοιο πόθους ἔρριψας ἀήταις;</TextUnit>
    <TextUnit id="5145" loc="11.449">εἰ μία Νηιάδων σε δυσίμερος ἥρπασε Νύμφη,</TextUnit>
    <TextUnit id="5146" loc="11.450">ἔννεπε, καὶ πάσῃσι κορύσσομαι: εἰ δέ σε τέρπει</TextUnit>
    <TextUnit id="5147" loc="11.451">γνωτῆς ἡμετέρης γαμίων ὑμέναιος ̓Ερώτων,</TextUnit>
    <TextUnit id="5148" loc="11.452">εἰπέ, καὶ ἐν προχοῇσιν ἐγὼ σέο παστὸν ἀνάψω.</TextUnit>
    <TextUnit id="5149" loc="11.453">Καρπέ, παραπλώεις με λελασμένος ἠθάδος ὄχθης;</TextUnit>
    <TextUnit id="5150" loc="11.454">κάμνον ἐγὼ καλέων σε, καὶ οὐ βοόωντος ἀκούεις.</TextUnit>
    <TextUnit id="5151" loc="11.455">εἰ Νότος, εἰ θρασὺς Εὖρος ἐπέπνεεν, αὐτὸς ἀλάσθω</TextUnit>
    <TextUnit id="5152" loc="11.456">νηλειὴς ἀχόρευτος, ἀτάσθαλος ἐχθρὸς ̓Ερώτων:</TextUnit>
    <TextUnit id="5153" loc="11.457">εἰ βορέης σε δάμασσεν, ἐς ̓Ωρείθυιαν ἱκάνω.</TextUnit>
    <TextUnit id="5154" loc="11.458">εἰ δέ σε κῦμα κάλυψε καὶ οὐκ ᾐδέσσατο μορφήν,</TextUnit>
    <TextUnit id="5155" loc="11.459">καί σε πατὴρ ἐμὸς εἷλεν ἀφειδέι κύματος ὁλκῷ,</TextUnit>
    <TextUnit id="5156" loc="11.460">ὕδασιν ἀνδροφόνοισιν ἑὸν καὶ παῖδα δεχέσθω,</TextUnit>
    <TextUnit id="5157" loc="11.461">καὶ Κάλαμον κρύψειεν ὀλωλότος ἐγγύθι Καρποῦ.</TextUnit>
    <TextUnit id="5158" loc="11.462">ἀλλὰ πεσὼν προκάρηνος, ὅπῃ θάνε Καρπὸς ἀλήτης,</TextUnit>
    <TextUnit id="5159" loc="11.463">σβέσσω θερμὸν ἔρωτα πιὼν ̓Αχερούσιον ὕδωρ.</TextUnit>
    <TextUnit id="5160" loc="11.464">εἶπεν ἀναβλύζων βλεφάρων ῥόον: ἀμφὶ δὲ νεκρῷ</TextUnit>
    <TextUnit id="5161" loc="11.465">κυανέην πλοκαμῖδα κατηφέι τάμνε σιδήρῳ,</TextUnit>
    <TextUnit id="5162" loc="11.466">ἣν τρέφεν, ἣν κομέεσκε, καὶ ὤρεγε πενθάδα χαίτην</TextUnit>
    <TextUnit id="5163" loc="11.467">Μαιάνδρῳ γενετῆρι, καὶ ὑστατίην φάτο φωνήν:</TextUnit>
    <TextUnit id="5164" loc="11.468">̔δέξο μετὰ πλοκάμους καὶ ἐμὸν δέμας: οὐ δύναμαι γὰρ</TextUnit>
    <TextUnit id="5165" loc="11.469">εἰς μίαν ἠριγένειαν ἰδεῖν φάος ἔκτοθι Καρποῦ:</TextUnit>
    <TextUnit id="5166" loc="11.470">καρπῷ καὶ Καλάμῳ βιοτὴ μία, καὶ λάχον ἄμφω</TextUnit>
    <TextUnit id="5167" loc="11.471">εἴκελον οἶστρον ̓́Ερωτος ἐπὶ χθονός: ὑδατόεις δὲ</TextUnit>
    <TextUnit id="5168" loc="11.472">εἶς μόρος ἀμφοτέροισι καὶ ἐν προχοῇσι γενέσθω.</TextUnit>
    <TextUnit id="5169" loc="11.473">τεύξατε, Νηιάδες, ποταμηίδος ὑψόθεν ὄχθης</TextUnit>
    <TextUnit id="5170" loc="11.474">ἄκριτον ἀμφοτέροισι κενήριον, ἀμφὶ δὲ τύμβῳ</TextUnit>
    <TextUnit id="5171" loc="11.475">γράμμασι πενθαλέοισιν ἔπος κεχαραγμένον ἔστω:</TextUnit>
    <TextUnit id="5172" loc="11.476">“Καρποῦ καὶ Καλάμοιο πέλω τάφος, οὓς πάρος ἄμφω</TextUnit>
    <TextUnit id="5173" loc="11.477">ἀλλήλους ποθέοντας ἀμείλιχον ἔκτανεν ὕδωρ.”</TextUnit>
    <TextUnit id="5174" loc="11.443">καὶ Καλάμῳ δυσέρωτι, κασιγνήτῳ περ ἐόντι,</TextUnit>
    <TextUnit id="5175" loc="11.444">βαιὸν ἕνα θνήσκοντι δαΐξατε βότρυν ἐθείρης,</TextUnit>
    <TextUnit id="5176" loc="11.445">καὶ πλοκάμους ξύμπαντας ὀλωλότι κείρατε Καρπῷ.̓</TextUnit>
    <TextUnit id="5177" loc="11.478">εἶπε, καὶ αὐτοκύλιστος ἐπωλίσθησε ῥεέθρῳ</TextUnit>
    <TextUnit id="5178" loc="11.479">πατρὸς ἀναινομένοιο πιὼν παιδοκτόνον ὕδωρ.</TextUnit>
    <TextUnit id="5179" loc="11.480">καὶ Κάλαμος καλάμοισιν ἐπώνυμον ὤπασε μορφὴν</TextUnit>
    <TextUnit id="5180" loc="11.481">ἰσοφυῆ, καὶ Καρπὸς ἀέξετο καρπὸς ἀρούρης.”</TextUnit>
    <TextUnit id="5181" loc="11.482">τοῖα παρηγορέων φιλίῳ μειλίξατο μύθῳ</TextUnit>
    <TextUnit id="5182" loc="11.483">θοῦρος ̓́Ερως, γλυκὺ κέντρον ἐλαφρίζων Διονύσῳ.</TextUnit>
    <TextUnit id="5183" loc="11.484">καὶ κινυρῇ πολὺ μᾶλλον ἱμάσσετο θυμὸν ἀνίῃ</TextUnit>
    <TextUnit id="5184" loc="11.485">ἠιθέου διὰ πότμον ἀώριον.—ἀσταθέος δὲ</TextUnit>
    <TextUnit id="5185" loc="11.486">θυγατέρες Λυκάβαντος, ἀελλοπόδοιο τοκῆος,</TextUnit>
    <TextUnit id="5186" loc="11.487">εἰς δόμον ̓Ηελίοιο ῥοδώπιδες ἤιον ̔͂Ωραι:</TextUnit>
    <TextUnit id="5187" loc="11.488">ὧν ἡ μὲν νιφόεντι κατάσκιον ἀμφὶ προσώπῳ</TextUnit>
    <TextUnit id="5188" loc="11.489">λεπταλέον πέμπουσα κελαινεφέος σέλας αἴγλης</TextUnit>
    <TextUnit id="5189" loc="11.490">ψυχρὰ χαλαζήεντι συνήρμοσε ταρσὰ πεδίλῳ,</TextUnit>
    <TextUnit id="5190" loc="11.491">καὶ διερῷ πλοκαμῖδας ἐπισφίγξασα καρήνῳ</TextUnit>
    <TextUnit id="5191" loc="11.492">ὀμβροτόκον κρήδεμνον ἐπεσφήκωσε μετώπῳ,</TextUnit>
    <TextUnit id="5192" loc="11.493">καὶ χλοερὸν στέφος εἶχε καρήατι, χιονέῃ δὲ</TextUnit>
    <TextUnit id="5193" loc="11.494">στήθεα παχνήεντα κατέσκεπε λευκάδι μίτρῃ:</TextUnit>
    <TextUnit id="5194" loc="11.495">ἡ δὲ χελιδονίων ἀνέμων τερψίμβροτον αὔρην</TextUnit>
    <TextUnit id="5195" loc="11.496">ἔπτυε φυσιόωσα, φιλοζεφύρου δὲ καρήνου</TextUnit>
    <TextUnit id="5196" loc="11.497">εἰαρινὴν δροσόεντι κόμην μιτρώσατο δεσμῷ,</TextUnit>
    <TextUnit id="5197" loc="11.498">ἀνθεμόεν γελόωσα, διαιθύσσουσα δὲ πέπλου</TextUnit>
    <TextUnit id="5198" loc="11.499">ὄρθριον οἰγομένοιο ῥόδου δολιχόσκιον ὀδμὴν</TextUnit>
    <TextUnit id="5199" loc="11.500">διπλόον ἔπλεκε κῶμον ̓Αδώνιδι καὶ Κυθερείῃ:</TextUnit>
    <TextUnit id="5200" loc="11.501">ἄλλη ἅμα γνωτῇσι θαλυσιὰς ἔστιχεν ̔́Ωρη,</TextUnit>
    <TextUnit id="5201" loc="11.502">καὶ στάχυν ἀκροκόμοισι περιφρίσσοντα κορύμβοις</TextUnit>
    <TextUnit id="5202" loc="11.503">δεξιτερῇ κούφιζε καὶ ὀξυτόμου γένυν ἅρπης</TextUnit>
    <TextUnit id="5203" loc="11.504">ἄγγελον ἀμητοῖο, δέμας δ' ἐσφίγγετο κούρη</TextUnit>
    <TextUnit id="5204" loc="11.505">ἀργενναῖς ὀθόνῃσιν, ἑλισσομένης δὲ χορείῃ</TextUnit>
    <TextUnit id="5205" loc="11.506">φαίνετο λεπταλέοιο δι' εἵματος ὄργια μηρῶν,</TextUnit>
    <TextUnit id="5206" loc="11.507">καὶ νοτεροὺς ἱδρῶτας ἀνιεμένοιο προσώπου</TextUnit>
    <TextUnit id="5207" loc="11.508">θερμοτέρῳ Φαέθοντι καθικμαίνοντο παρειαί:</TextUnit>
    <TextUnit id="5208" loc="11.509">ἄλλη δ' εὐαρότοιο προηγήτειρα χορείης</TextUnit>
    <TextUnit id="5209" loc="11.510">θαλλὸν ἐλαιήεντα λιπότριχι δήσατο κόρσῃ</TextUnit>
    <TextUnit id="5210" loc="11.511">ἑπταπόρου ποταμοῖο διάβροχον ὕδασι Νείλου,</TextUnit>
    <TextUnit id="5211" loc="11.512">καὶ ψεδνὴν μεθέπουσα μαραινομένην τρίχα κόρσης</TextUnit>
    <TextUnit id="5212" loc="11.513">καρφαλέον δέμας εἶχεν, ἐπεὶ φθινοπωρὶς ἐοῦσα</TextUnit>
    <TextUnit id="5213" loc="11.514">φυλλοχόοις ἀνέμοις ἀπεκείρατο δενδράδα χαίτην:</TextUnit>
    <TextUnit id="5214" loc="11.515">οὔ πω γὰρ χρυσέων ἑλίκων πλεκτοῖσι κορύμβοις</TextUnit>
    <TextUnit id="5215" loc="11.516">βότρυες ἀμπελόεντες ἐπέρρεον αὐχένι νύμφης,</TextUnit>
    <TextUnit id="5216" loc="11.517">οὐδέ μιν οἰνωθεῖσα φιλακρήτῳ παρὰ ληνῷ</TextUnit>
    <TextUnit id="5217" loc="11.518">πορφυρέης ἐμέθυσσε Μαρωνίδος ἰκμὰς ἐέρσης,</TextUnit>
    <TextUnit id="5218" loc="11.519">οὐδὲ παλινδίνητος ἀνέδραμε κισσὸς ἀλήτης:</TextUnit>
    <TextUnit id="5219" loc="11.520">ἀλλὰ τότε χρόνος ἦλθε μεμορμένος, οὗ χάριν αὐταὶ</TextUnit>
    <TextUnit id="5220" loc="11.521">εἰς δόμον ̓Ηελίοιο συνήλυδες ἔδραμον ̔͂Ωραι.</TextUnit>
    <TextUnit id="5221" loc="12.1">ὣς αἱ μὲν δυτικοῖο παρ' ὀφρύσιν ̓Ωκεανοῖο</TextUnit>
    <TextUnit id="5222" loc="12.2">ἠελίου γονόεντος ἐναυτίλλοντο μελάθροις.</TextUnit>
    <TextUnit id="5223" loc="12.3">τῇσι δὲ νισσομένῃσι συνήντεεν ̔́Εσπερος ἀστὴρ</TextUnit>
    <TextUnit id="5224" loc="12.4">θρῴσκων ἐκ μεγάροιο: διεσσυμένη δὲ καὶ αὐτὴ</TextUnit>
    <TextUnit id="5225" loc="12.5">ἀρτιφανὴς ἀνέτελλε βοῶν ἐλάτειρα Σελήνη.</TextUnit>
    <TextUnit id="5226" loc="12.6">αἱ δὲ φερεζώοιο παρ' ὄμμασιν ̔Ηνιοχῆος</TextUnit>
    <TextUnit id="5227" loc="12.7">κάρπιμον ἴχνος ἔκαμψαν. ὁ μὲν δρόμον ἄρτι τελέσσας</TextUnit>
    <TextUnit id="5228" loc="12.8">ἠερόθεν νόστησε: πυριγλήνου δ' ἐλατῆρος</TextUnit>
    <TextUnit id="5229" loc="12.9">φωσφόρος αἰγλήεις τετράζυγος ἐγγύθι δίφρου</TextUnit>
    <TextUnit id="5230" loc="12.10">θήκατο θερμὰ λέπαδνα καὶ ἀστερόεσσαν ἱμάσθλην,</TextUnit>
    <TextUnit id="5231" loc="12.11">γείτονος ̓Ωκεανοῖο παρὰ προχοῇσι καθήρας</TextUnit>
    <TextUnit id="5232" loc="12.12">μυδαλέων ἱδρῶτι πυριτρεφέων δέμας ἵππων:</TextUnit>
    <TextUnit id="5233" loc="12.13">πῶλοι δ' αὐχενίας νοτερὰς δονέοντες ἐθείρας</TextUnit>
    <TextUnit id="5234" loc="12.14">μαρμαρέοις ὀνύχεσσιν ἐπέκτυπον αἴθοπι φάτνῃ.</TextUnit>
    <TextUnit id="5235" loc="12.15">θυγατέρες δὲ Χρόνοιο πέριξ φλογεροῖο θοώκου</TextUnit>
    <TextUnit id="5236" loc="12.16">ἱπτάμεναι στεφανηδὸν ἀτειρέος ̔Ηνιοχῆος</TextUnit>
    <TextUnit id="5237" loc="12.17">τέσσαρας ἠσπάζοντο δυώδεκα κυκλάδες ̔͂Ωραι,</TextUnit>
    <TextUnit id="5238" loc="12.18">δμωίδες ̓Ηελίοιο, συνήλυδες αἴθοπι δίφρῳ,</TextUnit>
    <TextUnit id="5239" loc="12.19">μυστιπόλοι Λυκάβαντος ἀμοιβάδες: ὠγυγίῳ γὰρ</TextUnit>
    <TextUnit id="5240" loc="12.20">αὐχένα δοῦλον ἔκαμψαν ὅλου νωμήτορι κόσμου.</TextUnit>
    <TextUnit id="5241" loc="12.21">καὶ οἱ ἀνηΰτησεν ἔπος σταφυληκόμος ̔́Ωρη</TextUnit>
    <TextUnit id="5242" loc="12.22">μάρτυρον ἱκεσίης σχομένη φθινοπωρίδος ἅρπην:</TextUnit>
    <TextUnit id="5243" loc="12.23">“ ̓Ηέλιε ζείδωρε, φυτηκόμε, κοίρανε καρπῶν,</TextUnit>
    <TextUnit id="5244" loc="12.24">οἰνοτόκον πότε βότρυν ἀεξήσουσιν ἀλωαί;</TextUnit>
    <TextUnit id="5245" loc="12.25">καὶ μακάρων τίνι τοῦτο γέρας μνηστεύεται Αἰών;</TextUnit>
    <TextUnit id="5246" loc="12.26">ναί, λίτομαι, μὴ κρύπτε, κασιγνήτων ὅτι μούνη</TextUnit>
    <TextUnit id="5247" loc="12.27">πασάων ἀγέραστος ἐγὼ πέλον: οὐ γὰρ ὀπώρην,</TextUnit>
    <TextUnit id="5248" loc="12.28">οὐ στάχυν, οὐ λειμῶνα, καὶ οὐ Διὸς ὄμβρον ἀέξω.”</TextUnit>
    <TextUnit id="5249" loc="12.29">ἔννεπεν: ἐσσομένης δὲ τιθηνήτειραν ὀπώρης</TextUnit>
    <TextUnit id="5250" loc="12.30">ἠέλιος θάρσυνε, καὶ ἀντιπόρῳ παρὰ τοίχῳ</TextUnit>
    <TextUnit id="5251" loc="12.31">δάκτυλον ὀρθώσας ἐπεδείκνυε κυκλάδι κούρῃ</TextUnit>
    <TextUnit id="5252" loc="12.32">κύρβιας ̔Αρμονίης ἑτερόζυγας, αἷς ἔνι κεῖται</TextUnit>
    <TextUnit id="5253" loc="12.33">εἰν ἑνὶ θέσφατα πάντα, τά περ πεπρωμένα κόσμῳ</TextUnit>
    <TextUnit id="5254" loc="12.34">πρωτογόνοιο Φάνητος ἐπέγραφε μαντιπόλος χείρ,</TextUnit>
    <TextUnit id="5255" loc="12.35">καὶ γραφίδων ποίκιλλεν ἐφάρμενον οἶκον ἑκάστῃ.</TextUnit>
    <TextUnit id="5256" loc="12.36">καί τινα μῦθον ἔειπε πυρὸς ταμίης ̔Υπερίων:</TextUnit>
    <TextUnit id="5257" loc="12.37">“Κύρβιδι μὲν τριτάτῃ, πόθεν ἔσσεται οἰνὰς ὀπώρη,</TextUnit>
    <TextUnit id="5258" loc="12.38">γνώσεαι, ἧχι Λέων καὶ Παρθένος: ἐν δὲ τετάρτῃ,</TextUnit>
    <TextUnit id="5259" loc="12.39">τίς σταφυλῆς σκηπτοῦχος, ὅπῃ γλυκὺ νέκταρ ἀφύσσων</TextUnit>
    <TextUnit id="5260" loc="12.40">γραπτῇ χειρὶ κύπελλον ἀερτάζει Γανυμήδης.”</TextUnit>
    <TextUnit id="5261" loc="12.41">τοῖα θεοῦ φαμένοιο, φιλάμπελος ἔτρεχε κούρη</TextUnit>
    <TextUnit id="5262" loc="12.42">ὄμματα δινεύουσα, καὶ ὀμφαίῳ παρὰ τοίχῳ</TextUnit>
    <TextUnit id="5263" loc="12.43">πρώτην κύρβιν ὄπωπεν ἀτέρμονος ἥλικα κόσμου</TextUnit>
    <TextUnit id="5264" loc="12.44">εἰν ἑνὶ πάντα φέρουσαν, ὅσα σκηπτοῦχος ̓Οφίων</TextUnit>
    <TextUnit id="5265" loc="12.45">ἤνυσεν, ὅσσα τέλεσσε γέρων Κρόνος, ὁππότε τέμνων</TextUnit>
    <TextUnit id="5266" loc="12.46">ἄρσενα πατρὸς ἄροτρα λεχώιον ἤροσεν ὕδωρ,</TextUnit>
    <TextUnit id="5267" loc="12.47">σπείρων ἄσπορα νῶτα θυγατρογόνοιο θαλάσσης,</TextUnit>
    <TextUnit id="5268" loc="12.48">ὅς ποτε λάινον υἷα κεχηνότι δέξατο λαιμῷ</TextUnit>
    <TextUnit id="5269" loc="12.49">Ζηνὸς ψευδομένοιο νόθον δέμας εἰλαπινάζων:</TextUnit>
    <TextUnit id="5270" loc="12.50">καὶ λίθος ἐνδομύχων τεκέων μαιώσατο φύτλην</TextUnit>
    <TextUnit id="5271" loc="12.51">φόρτον ἀκοντίζων ἐγκύμονος ἀνθερεῶνος.</TextUnit>
    <TextUnit id="5272" loc="12.52">ἀλλ' ὅτε μαρναμένοιο Διὸς πυριλαμπέα νίκην</TextUnit>
    <TextUnit id="5273" loc="12.53">καὶ Κρονίου νιφετοῖο χαλαζήεσσαν ̓Ενυὼ</TextUnit>
    <TextUnit id="5274" loc="12.54">ἀμφίπολος Φαέθοντος ἀελλόπος ἔδρακεν ̔́Ωρη,</TextUnit>
    <TextUnit id="5275" loc="12.55">γείτονα δέρκετο κύρβιν ἀμοιβαδίς: εἶχε δὲ κείνη,</TextUnit>
    <TextUnit id="5276" loc="12.56">πῶς βροτέην ὤδινε γονὴν πίτυς, ἢ πόθεν ἄφνω</TextUnit>
    <TextUnit id="5277" loc="12.57">δενδρείην γονόεσσαν ἀναπτύξασα λοχείην</TextUnit>
    <TextUnit id="5278" loc="12.58">ἄσπορον αὐτοτέλεστον ἀνήρυγεν υἱέα πεύκη,</TextUnit>
    <TextUnit id="5279" loc="12.59">καὶ πόθεν ἄστεα πάντα κατέκλυσεν ὑέτιος Ζεὺς</TextUnit>
    <TextUnit id="5280" loc="12.60">ἠλιβάτοις πελάγεσσιν ἄγων ὑψούμενον ὕδωρ,</TextUnit>
    <TextUnit id="5281" loc="12.61">πῶς Νότος ἐκ Βορέαο, καὶ ἐκ Λιβὸς Εὖρος ἱμάσσων</TextUnit>
    <TextUnit id="5282" loc="12.62">λάρνακα Δευκαλίωνος ἀλήμονα, γείτονα Μήνης,</TextUnit>
    <TextUnit id="5283" loc="12.63">εἰς πλόον ἠερόφοιτον ἐκούφισεν ἄμμορον ὅρμου.</TextUnit>
    <TextUnit id="5284" loc="12.64">καὶ τριτάτην ὅτε κύρβιν ἐπέδραμεν εὔποδι ταρσῷ</TextUnit>
    <TextUnit id="5285" loc="12.65">μυστιπόλος Λυκάβαντος, ἕλιξ στηρίζετο κούρη,</TextUnit>
    <TextUnit id="5286" loc="12.66">μόρσιμα παπταίνουσα πολύτροπα θέσφατα κόσμου,</TextUnit>
    <TextUnit id="5287" loc="12.67">γράμματα φοινίσσοντα, σοφῇ κεχαραγμένα μίλτῳ,</TextUnit>
    <TextUnit id="5288" loc="12.68">ὁππόσα ποικιλόμυθος ἐπέγραφεν ἀρχέγονος φρήν,</TextUnit>
    <TextUnit id="5289" loc="12.69">τοῖα προθεσπίζοντα, καὶ ἐν πινάκεσσιν ἀνέγνω:</TextUnit>
    <TextUnit id="5290" loc="12.70">“ ̔́Ηρης βουκόλος ̓́Αργος ἐς ὄρνεον εἶδος ἀμείψει</TextUnit>
    <TextUnit id="5291" loc="12.71">φαιδρὸν ἔχων βλοσυρῶν βλεφάρων τύπον ἀλλὰ καὶ αὐτὴ</TextUnit>
    <TextUnit id="5292" loc="12.72">̔Αρπαλύκη μετὰ λέκτρον ἀλιτροβίων ὑμεναίων</TextUnit>
    <TextUnit id="5293" loc="12.73">υἱέα δαιτρεύσασα θυγατρογάμῳ γενετῆρι</TextUnit>
    <TextUnit id="5294" loc="12.74">ἠερίην πτερόεσσαν ἐρετμώσειε πορείην</TextUnit>
    <TextUnit id="5295" loc="12.75">ὄρνις ἀελλήεσσα: καὶ ἱστοπόνος φιλομήλη</TextUnit>
    <TextUnit id="5296" loc="12.76">ἔσσεται αἰολόδειρος ὑποτρύζουσα χελιδών,</TextUnit>
    <TextUnit id="5297" loc="12.77">μαρτυρίην βοόωσα λιπογλώσσοιο σιωπῆς,</TextUnit>
    <TextUnit id="5298" loc="12.78">δαίδαλα φωνήεντα σοφῷ γράψασα χιτῶνι:</TextUnit>
    <TextUnit id="5299" loc="12.79">καὶ Νιόβη Σιπύλοιο παρὰ σφυρὰ πέτρος ἐχέφρων</TextUnit>
    <TextUnit id="5300" loc="12.80">δάκρυσι λαϊνέοισιν ὀδυρομένη στίχα παίδων</TextUnit>
    <TextUnit id="5301" loc="12.81">στήσεται οἰκτρὸν ἄγαλμα. καὶ ἔσσεται αὐτόθι γείτων</TextUnit>
    <TextUnit id="5302" loc="12.82">Πύρρος ἐρωμανέων Φρύγιος λίθος, εἰσέτι ̔Ρείης</TextUnit>
    <TextUnit id="5303" loc="12.83">οἶστρον ἔχων ἀθέμιστον ἀνυμφεύτων ὑμεναίων,</TextUnit>
    <TextUnit id="5304" loc="12.84">Θίσβη δ' ὑγρὸν ὕδωρ καὶ Πύραμος, ἥλικες ἄμφω,</TextUnit>
    <TextUnit id="5305" loc="12.85">ἀλλήλους ποθέοντες: ἐυστεφάνοιο δὲ κούρης</TextUnit>
    <TextUnit id="5306" loc="12.86">μίλακος ἱμείρων Κρόκος ἔσσεται ἄνθος ̓Ερώτων:</TextUnit>
    <TextUnit id="5307" loc="12.87">καὶ γαμίην μετὰ νύσσαν ἀελλοπόδων ̔Υμεναίων</TextUnit>
    <TextUnit id="5308" loc="12.88">καὶ Παφίης μετὰ μῆλα λεοντείην ἐπὶ μορφὴν</TextUnit>
    <TextUnit id="5309" loc="12.89">̓́Αρτεμις οἰστρήσειεν ἀμειβομένην ̓Αταλάντην.”</TextUnit>
    <TextUnit id="5310" loc="12.90">καὶ τὰ μὲν εἰν ἑνὶ πάντα παρέστιχεν ἄστατος ̔́Ωρη,</TextUnit>
    <TextUnit id="5311" loc="12.91">εἰσόκε χῶρον ἵκανεν, ὅπῃ πυρόεις ̔Υπερίων</TextUnit>
    <TextUnit id="5312" loc="12.92">σύμβολα μαντοσύνης ἀνεμώδεϊ πέφραδε κούρῃ,</TextUnit>
    <TextUnit id="5313" loc="12.93">ἧχι Λέων ἐτέτυκτο σελασφόρος, ἧχι καὶ αὐτὴ</TextUnit>
    <TextUnit id="5314" loc="12.94">παρθένος ἀστερόεσσα νόθῃ ποικίλλετο μορφῇ</TextUnit>
    <TextUnit id="5315" loc="12.95">οἴνοπα βότρυν ἔχουσα, θερειγενὲς ἄνθος ὀπώρης:</TextUnit>
    <TextUnit id="5316" loc="12.96">κεῖθι Χρόνου θυγάτηρ πόδας εὔνασε, ταῦτα δ' ἀνέγνω:</TextUnit>
    <TextUnit id="5317" loc="12.97">“Κισσὸς ἀερσιπότης, ἐρόεις νέος, εἰς φυτὸν ἕρπων</TextUnit>
    <TextUnit id="5318" loc="12.98">ἔσται κισσὸς ἕλιξ καὶ ἐν ἔρνεσιν: ἠιθέου δὲ</TextUnit>
    <TextUnit id="5319" loc="12.99">ὄρθιος ἐκ Καλάμοιο δόναξ κυρτούμενος αὔραις</TextUnit>
    <TextUnit id="5320" loc="12.100">λεπτὸν ἀεξιφύτοιο φανήσεται ἔρνος ἀρούρης,</TextUnit>
    <TextUnit id="5321" loc="12.101">ἡμερίδων στήριγμα: καὶ εἰς φυτὸν εἶδος ἀμείψας</TextUnit>
    <TextUnit id="5322" loc="12.102">ἄμπελος ἀμπελόεντι χαρίζεται οὔνομα καρπῷ.”</TextUnit>
    <TextUnit id="5323" loc="12.103">ἀλλ' ὅτε θέσφατα ταῦτα θαλυσιὰς ἔδρακε κούρη,</TextUnit>
    <TextUnit id="5324" loc="12.104">δίζετο χῶρον ἐκεῖνον, ὅπῃ παρὰ γείτονι τοίχῳ</TextUnit>
    <TextUnit id="5325" loc="12.105">ποιητῇ κεχάρακτο τύπῳ Γανυμήδεος εἰκὼν</TextUnit>
    <TextUnit id="5326" loc="12.106">ἰκμάδα νεκταρέην χρυσέῳ στάζουσα κυπέλλῳ,</TextUnit>
    <TextUnit id="5327" loc="12.107">ἧχι χαρασσομένων ἐπέων τετράζυγος ὀμφή:</TextUnit>
    <TextUnit id="5328" loc="12.108">κεῖθι θεὰ φιλόβοτρυς ἐκώμασεν, εὗρε δὲ νύμφη</TextUnit>
    <TextUnit id="5329" loc="12.109">θέσφατα κισσοφόρῳ πεφυλαγμένα ταῦτα Λυαίῳ:</TextUnit>
    <TextUnit id="5330" loc="12.110">“Φοίβῳ Ζεὺς ἐπένευσεν ἔχειν μαντώδεα δάφνην,</TextUnit>
    <TextUnit id="5331" loc="12.111">καὶ ῥόδα φοινίσσοντα ῥοδόχροϊ Κυπρογενείῃ,</TextUnit>
    <TextUnit id="5332" loc="12.112">γλαυκὸν ̓Αθηναίῃ γλαυκώπιδι θαλλὸν ἐλαίης,</TextUnit>
    <TextUnit id="5333" loc="12.113">καὶ στάχυας Δήμητρι, καὶ ἡμερίδας Διονύσῳ.”</TextUnit>
    <TextUnit id="5334" loc="12.114">τοῖα μὲν ἐν γραφίδεσσι φιλεύιος ἔδρακε κούρη:</TextUnit>
    <TextUnit id="5335" loc="12.115">τερπομένη δ' ἤιξε, κασιγνήτας δὲ λαβοῦσα</TextUnit>
    <TextUnit id="5336" loc="12.116">εἰς ῥόον ἠῴοιο διέστιχεν ̓Ωκεανοῖο</TextUnit>
    <TextUnit id="5337" loc="12.117">ἱπποσύνῃ Φαέθοντος ὁμόδρομος.—οὐ δὲ Λυαίῳ</TextUnit>
    <TextUnit id="5338" loc="12.118">φάρμακον ἦν ἑτάροιο δεδουπότος, οὐδὲ χορείης</TextUnit>
    <TextUnit id="5339" loc="12.119">μνῆστις ἔην: φιλίῳ δὲ νόον δεδονημένος οἴστρῳ</TextUnit>
    <TextUnit id="5340" loc="12.120">αἴλινα πικρὰ λίγαινεν, ἀκηδέστῳ δὲ σιωπῇ</TextUnit>
    <TextUnit id="5341" loc="12.121">χάλκεα νῶτα λέλοιπεν ἀδουπήτοιο βοείης:</TextUnit>
    <TextUnit id="5342" loc="12.122">οὐδέ ἑ πηκτὶς ἔτερπεν. ἀμειδήτῳ δὲ προσώπῳ</TextUnit>
    <TextUnit id="5343" loc="12.123">οἰκτρὰ κινυρομένοιο φιλοστόργου Διονύσου,</TextUnit>
    <TextUnit id="5344" loc="12.124">ἔσχετο μὲν Λυδοῖο ῥόος δονακώδεος ̔́Ερμου</TextUnit>
    <TextUnit id="5345" loc="12.125">κραιπνὰ κυλινδομένου προχοῆς ἀνεμώδεϊ παλμῷ,</TextUnit>
    <TextUnit id="5346" loc="12.126">οὐδὲ ῥέειν μενέαινε: βαθυκτεάνῳ δὲ ῥεέθρῳ</TextUnit>
    <TextUnit id="5347" loc="12.127">Πακτωλὸς κροκόεις ἀνεσείρασε πένθιμον ὕδωρ</TextUnit>
    <TextUnit id="5348" loc="12.128">ἀνδρὸς ἔχων μίμημα κατηφέος: ἀμφὶ δὲ νεκρῷ</TextUnit>
    <TextUnit id="5349" loc="12.129">πηγαίων ἀνέκοψε παλίσσυτον ὁλκὸν ἐναύλων</TextUnit>
    <TextUnit id="5350" loc="12.130">Σαγγάριος προχέων Φρύγιον ῥόον: αἰνοτόκου δὲ</TextUnit>
    <TextUnit id="5351" loc="12.131">Τανταλίδος στοναχῇσι διάβροχος ἄπνοος εἰκὼν</TextUnit>
    <TextUnit id="5352" loc="12.132">διπλόα δάκρυα χεῦεν, ὀδυρομένου Διονύσου:</TextUnit>
    <TextUnit id="5353" loc="12.133">καὶ πίτυς αἰάζουσα συνέμπορος ἥλικι πεύκῃ</TextUnit>
    <TextUnit id="5354" loc="12.134">λεπταλέον ψιθύριζεν: ἀκερσικόμου δὲ καὶ αὐτὴ</TextUnit>
    <TextUnit id="5355" loc="12.135">Φοίβου δένδρον ἐοῦσα κόμην ἀπεσείσατο δάφνη</TextUnit>
    <TextUnit id="5356" loc="12.136">πενθαλέοις ἀνέμοις: λιπαρὴ δ' ἄτμητος ἐλαίη</TextUnit>
    <TextUnit id="5357" loc="12.137">φύλλα χαμαὶ κατέχευε, καὶ εἰ φυτὸν ἦεν ̓Αθήνης.</TextUnit>
    <TextUnit id="5358" loc="12.138">τοῖα πόθῳ στενάχοντος ἀδακρύτου Διονύσου</TextUnit>
    <TextUnit id="5359" loc="12.139">φρικτὰ μετετρέψαντο παλίλλυτα νήματα Μοίρης:</TextUnit>
    <TextUnit id="5360" loc="12.140">καὶ γόον ἀχνυμένοιο παραιφαμένη Διονύσου</TextUnit>
    <TextUnit id="5361" loc="12.141">̓́Ατροπος ἐμπεδόμυθος ἀνήρυγεν ἔνθεον ὀμφήν:</TextUnit>
    <TextUnit id="5362" loc="12.142">“Ζώει τοι, Διόνυσε, τεὸς νέος, οὐδὲ περήσει</TextUnit>
    <TextUnit id="5363" loc="12.143">πικρὸν ὕδωρ ̓Αχέροντος: ἀκαμπέα δ' εὗρεν ὀλέσσαι</TextUnit>
    <TextUnit id="5364" loc="12.144">σὸς γόος ἀτρέπτου παλινάγρετα νήματα Μοίρης:</TextUnit>
    <TextUnit id="5365" loc="12.145">ἄμπελος οὐ τέθνηκε, καὶ εἰ θάνεν: ἱμερόεν γὰρ</TextUnit>
    <TextUnit id="5366" loc="12.146">εἰς ποτόν, εἰς γλυκὺ νέκταρ ἐγὼ σέο κοῦρον ἀμείψω:</TextUnit>
    <TextUnit id="5367" loc="12.147">τὸν μὲν ἐυτροχάλου παλάμης βητάρμονι παλμῷ</TextUnit>
    <TextUnit id="5368" loc="12.148">δόρπιον ἁρμονίην διδυμόθροος αὐλὸς ἀράσσων</TextUnit>
    <TextUnit id="5369" loc="12.149">ὑμνήσει, Φρύγα ῥυθμὸν ἔχων ἤ Δωρίδα μολπήν:</TextUnit>
    <TextUnit id="5370" loc="12.150">ἠέ μιν ἐν θυμέλῃσιν ἀνὴρ εὔρυθμος ἀείσει</TextUnit>
    <TextUnit id="5371" loc="12.151">̓Αονίου καλάμοιο χέων ̓Ισμήνιον ἠχὼ</TextUnit>
    <TextUnit id="5372" loc="12.152">ἢ ναέταις Μαραθῶνος: ἀνευάξουσι δὲ Μῦσαι</TextUnit>
    <TextUnit id="5373" loc="12.153">ἄμπελον ἱμερόεντα σὺν ἀμπελόεντι Λυαίῳ.</TextUnit>
    <TextUnit id="5374" loc="12.154">καὶ σκολιὴν πλοκάμοιο λιπὼν ὀφιώδεα μίτρην</TextUnit>
    <TextUnit id="5375" loc="12.155">στέμματα βοτρυόεντα περιπλέξεις σέο χαίτῃ,</TextUnit>
    <TextUnit id="5376" loc="12.156">Φοίβῳ ζῆλον ἄγων, ὅτι πένθιμα χειρὶ τιταίνει</TextUnit>
    <TextUnit id="5377" loc="12.157">αἴλινα δενδρήεντα φιλοκλαύτων ὑακίνθων,</TextUnit>
    <TextUnit id="5378" loc="12.158">καὶ σὺ ποτὸν μεθέπεις, βροτέης ἄμπαυμα γενέθλης,</TextUnit>
    <TextUnit id="5379" loc="12.159">νέκταρος οὐρανίου χθόνιον τύπον, ἀνθεμόεν δὲ</TextUnit>
    <TextUnit id="5380" loc="12.160">παιδὸς ̓Αμυκλαίοιο τεὸς νεὸς νέος εὖχος ἐλέγξει:</TextUnit>
    <TextUnit id="5381" loc="12.161">εἰ δὲ πόλις κείνοιο μαχήμονα χαλκὸν ἀείρει,</TextUnit>
    <TextUnit id="5382" loc="12.162">καὶ σέθεν ἠιθέοιο φεραυγέα πατρὶς ἀέξει</TextUnit>
    <TextUnit id="5383" loc="12.163">ὑγρὸν ἐρευθομένης ποταμηίδος ὄμβρον ἐέρσης,</TextUnit>
    <TextUnit id="5384" loc="12.164">χρυσῷ ὅλη κομόωσα, καὶ οὐ χαίρουσα σιδήρῳ:</TextUnit>
    <TextUnit id="5385" loc="12.165">εἰ ποταμοῦ κελάδοντος ἀγάλλεται ἀμφὶ ῥεέθρῳ,</TextUnit>
    <TextUnit id="5386" loc="12.166">φέρτερον Εὐρώταο πέλει Πακτώλιον ὕδωρ.</TextUnit>
    <TextUnit id="5387" loc="12.167">̓́Αμπελε, πένθος ὄπασσας ἀπενθήτῳ Διονύσῳ,</TextUnit>
    <TextUnit id="5388" loc="12.168">ὄφρα μελιρραθάμιγγος ἀεξομένου σέθεν οἴνου</TextUnit>
    <TextUnit id="5389" loc="12.169">τερπωλὴν ὀπάσειας ὅλῳ τετράζυγι κόσμῳ</TextUnit>
    <TextUnit id="5390" loc="12.170">καὶ σπονδὴν μακάρεσσι καὶ εὐφροσύνην Διονύσῳ:</TextUnit>
    <TextUnit id="5391" loc="12.171">Βάκχος ἄναξ δάκρυσε, βροτῶν ἵνα δάκρυα λύσῃ.”</TextUnit>
    <TextUnit id="5392" loc="12.172">ὣς φαμένη γνωτῇσι συνέμπορος ἔστιχε δαίμων.</TextUnit>
    <TextUnit id="5393" loc="12.173">καὶ κινυρῷ μέγα θάμβος ἐφαίνετο μάρτυρι Βάκχῳ:</TextUnit>
    <TextUnit id="5394" loc="12.174">καὶ γὰρ ἀναΐξας ἐρόεις νέκυς ὡς ὄφις ἕρπων</TextUnit>
    <TextUnit id="5395" loc="12.175">ἄμπελος αὐτοτέλεστος ἑὴν ἠλλάξατο μορφήν,</TextUnit>
    <TextUnit id="5396" loc="12.176">καὶ πέλε νήδυμον ἄνθος: ἀμειβομένοιο δὲ νεκροῦ</TextUnit>
    <TextUnit id="5397" loc="12.177">γαστὴρ θάμνος ἔην περιμήκετος, ἄκρα δὲ χειρῶν</TextUnit>
    <TextUnit id="5398" loc="12.178">ἀκρεμόνες βλάστησαν, ἐνερρίζωντο δὲ ταρσοί,</TextUnit>
    <TextUnit id="5399" loc="12.179">βόστρυχα βότρυες ἦσαν, ἐμορφώθη δὲ καὶ αὐτὴ</TextUnit>
    <TextUnit id="5400" loc="12.180">νεβρὶς ἀεξομένης πολυδαίδαλον ἄνθος ὀπώρης,</TextUnit>
    <TextUnit id="5401" loc="12.181">ἀμπελόεις δὲ κόρυμβος ἔην δολιχόσκιος αὐχήν,</TextUnit>
    <TextUnit id="5402" loc="12.182">ἰσοφυὴς δ' ἀγκῶνι τιταίνετο καμπύλος ὄρπηξ</TextUnit>
    <TextUnit id="5403" loc="12.183">οἰδαίνων σταφυλῇσιν, ἀμειβομένου δὲ καρήνου</TextUnit>
    <TextUnit id="5404" loc="12.184">γναμπτῆς κυρτὰ κόρυμβα τύπον μιμεῖτο κεραίης.</TextUnit>
    <TextUnit id="5405" loc="12.185">κεῖθι φυτῶν στίχες ἦσαν ἀπείρονες: αὐτοτελὴς δὲ</TextUnit>
    <TextUnit id="5406" loc="12.186">ὄρχατος ἀμπελόεις χλοεροὺς ὄρπηκας ἑλίσσων</TextUnit>
    <TextUnit id="5407" loc="12.187">οἴνοπι γείτονα δένδρα νέῳ μιτρώσατο καρπῷ.</TextUnit>
    <TextUnit id="5408" loc="12.188">καὶ νέον ἔπλετο θάμβος, ἐπεὶ τότε κοῦρος ἀθύρων,</TextUnit>
    <TextUnit id="5409" loc="12.189">εἰς φυτὸν ὑψιπέτηλον ἑὸν πόδα λοξὸν ἑλίσσων,</TextUnit>
    <TextUnit id="5410" loc="12.190">κισσὸς ἀερσιπότητος ἑὴν δενδρώσατο μορφήν,</TextUnit>
    <TextUnit id="5411" loc="12.191">καὶ πέλεν ἀγκύλον ἔρνος ἐπώνυμον, ἀρτιφυῆ δὲ</TextUnit>
    <TextUnit id="5412" loc="12.192">ὄρχατον ἡμερίδων σκολιῷ μιτρώσατο δεσμῷ.</TextUnit>
    <TextUnit id="5413" loc="12.193">καὶ φιλίοις πετάλοισι κατάσκιον ἔσκεπε κόρσην,</TextUnit>
    <TextUnit id="5414" loc="12.194">καὶ πλοκάμους ἐμέθυσσε φιλακρήτων ἀπὸ φύλλων</TextUnit>
    <TextUnit id="5415" loc="12.195">κυδιόων Διόνυσος: ἀεξιφύτοιο δὲ κούρου</TextUnit>
    <TextUnit id="5416" loc="12.196">ἄρτι πεπαινομένης ἐδρέψατο καρπὸν ὀπώρης.</TextUnit>
    <TextUnit id="5417" loc="12.197">καὶ θεὸς αὐτοδίδακτος ἄτερ ποδὸς ἔκτοθι ληνοῦ,</TextUnit>
    <TextUnit id="5418" loc="12.198">βότρυν ἐπισφίγγων παλάμης βεβριθότι καρπῷ,</TextUnit>
    <TextUnit id="5419" loc="12.199">χερσὶ περιπλεκέσσι μέθης ὠδῖνα πιέζων</TextUnit>
    <TextUnit id="5420" loc="12.200">πορφυρέης ἀνέφηνε νεόρρυτον ὄγκον ὀπώρης,</TextUnit>
    <TextUnit id="5421" loc="12.201">καὶ γλυκερὸν ποτὸν εὗρε: οἰνοχύτου Διονύσου</TextUnit>
    <TextUnit id="5422" loc="12.202">λευκὰ διαινομένων ἐρυθαίνετο δάκτυλα χειρῶν.</TextUnit>
    <TextUnit id="5423" loc="12.203">καὶ δέπας ἀγκύλον εἶχε βοὸς κέρας: ἡδυπότου δὲ</TextUnit>
    <TextUnit id="5424" loc="12.204">χείλεσιν ἀκροτάτοισιν ἐγεύσατο Βάκχος ἐέρσης,</TextUnit>
    <TextUnit id="5425" loc="12.205">γεύσατο καὶ καρποῖο, καὶ ἀμφοτέροις φρένα τέρπων</TextUnit>
    <TextUnit id="5426" loc="12.206">μῦθον ἀγηνορέοντος ἀνήρυγεν ἀνθερεῶνος:</TextUnit>
    <TextUnit id="5427" loc="12.207">“ ̓Αμβροσίην καὶ νέκταρ ἐμοῦ Διός, ̓́Αμπελε, τίκτεις:</TextUnit>
    <TextUnit id="5428" loc="12.208">ἔρνεα δισσὰ φέρων πεφιλημένα καρπὸν ̓Απόλλων</TextUnit>
    <TextUnit id="5429" loc="12.209">οὐ φάγε δαφνήεντα καὶ οὐ πίεν ἐξ ὑακίνθου:</TextUnit>
    <TextUnit id="5430" loc="12.210">οὐ στάχυς ὠδίνει γλυκερὸν ποτόν: ἵλαθι, Δηώ:</TextUnit>
    <TextUnit id="5431" loc="12.211">εἶδαρ ἐγὼ μερόπεσσι καὶ οὐ πόμα μοῦνον ὀπάσσω.</TextUnit>
    <TextUnit id="5432" loc="12.212">̓́Αμπελε, καὶ σέο πότμος ἐπήρατος: ἦ ῥα καὶ αὐτῆς</TextUnit>
    <TextUnit id="5433" loc="12.213">εἰς σὲ καὶ εἰς σέο κάλλος ἐθηλύνθη λίνα Μοίρης,</TextUnit>
    <TextUnit id="5434" loc="12.214">εἰς σὲ καὶ οἰκτίρμων ̓Αίδης πέλεν, εἰς σέ καὶ αὐτὴ</TextUnit>
    <TextUnit id="5435" loc="12.215">Περσεφόνη τρηχεῖαν ἑὴν ἤμειψε μενοινήν,</TextUnit>
    <TextUnit id="5436" loc="12.216">καὶ σὲ νέκυν ζώγρησε κασιγνήτῳ Διονύσῳ.</TextUnit>
    <TextUnit id="5437" loc="12.217">οὐ θάνες, ὡς τέθνηκεν ̓Ατύμνιος: οὐ Στυγὸς ὕδωρ,</TextUnit>
    <TextUnit id="5438" loc="12.218">οὐ φλόγα Τισιφόνης, οὐκ ἔδρακες ὄμμα Μεγαίρης:</TextUnit>
    <TextUnit id="5439" loc="12.219">ζώεις δ' εἰσέτι, κοῦρε, καὶ εἰ θάνες: οὐδέ σε Λήθης</TextUnit>
    <TextUnit id="5440" loc="12.220">κρύψεν ὕδωρ, οὐ ξυνὸς ἔχει τάφος: ἀλλὰ καὶ αὐτὴ</TextUnit>
    <TextUnit id="5441" loc="12.221">μορφὴν ὑμετέρην ᾐδέσσατο γαῖα καλύψαι:</TextUnit>
    <TextUnit id="5442" loc="12.222">ἀλλὰ φυτόν σε τέλεσσε πατὴρ ἐμὸς υἷα γεραίρων,</TextUnit>
    <TextUnit id="5443" loc="12.223">σὸν δέμας εἰς γλυκὺ νέκταρ ἄναξ ἤμειψε Κρονίων.</TextUnit>
    <TextUnit id="5444" loc="12.224">οὐ φύσις, ὡς γραπτοῖσι Θεραπναίοισι κορύμβοις,</TextUnit>
    <TextUnit id="5445" loc="12.225">αἴλινον ἀκλαύτοισι τεοῖς ἐχάραξε πετήλοις:</TextUnit>
    <TextUnit id="5446" loc="12.226">χροιὴν δ' ὑμετέρην καὶ ἐν ἔρνεσι, κοῦρε, φυλάσσεις:</TextUnit>
    <TextUnit id="5447" loc="12.227">σῶν μελέων ἀκτῖνα τεὴ κήρυξε τελευτή:</TextUnit>
    <TextUnit id="5448" loc="12.228">οὔ πώ σε προλέλοιπεν ἐρευθαλέη σέο μορφή.</TextUnit>
    <TextUnit id="5449" loc="12.229">ἀλλά τεοῦ θανάτου τιμήορος οὔ ποτε λήξω</TextUnit>
    <TextUnit id="5450" loc="12.230">θυομένῳ τεὸν οἶνον ἐπισπένδων ὀλετῆρι</TextUnit>
    <TextUnit id="5451" loc="12.231">ἀνδροφόνῳ. σὺ δὲ μῶμον ̔Αμαδρυάδεσσιν ἀνάπτεις</TextUnit>
    <TextUnit id="5452" loc="12.232">σοῖς ἐρατοῖς πετάλοισιν: ἀπ' εὐόδμων δὲ κορύμβων</TextUnit>
    <TextUnit id="5453" loc="12.233">ἰκμάδες ὑμετέρων με περιπνείουσιν ̓Ερώτων.</TextUnit>
    <TextUnit id="5454" loc="12.234">καρπὸν ἐγὼ μήλοιο πότε κρητῆρι κεράσσω;</TextUnit>
    <TextUnit id="5455" loc="12.235">νεκταρέῳ πότε σῦκον ἐπιστάξαιμι κυπέλλῳ;</TextUnit>
    <TextUnit id="5456" loc="12.236">σῦκον ὁμοῦ καὶ μῆλον ἕχει χάριν ἄχρις ὀδόντων.</TextUnit>
    <TextUnit id="5457" loc="12.237">οὐ δύναται φυτὸν ἄλλο τεαῖς σταφυλῇσιν ἐρίζειν:</TextUnit>
    <TextUnit id="5458" loc="12.238">οὐ ῥόδον, οὐ νάρκισσος ἐύχροος, οὐκ ἀνεμώνη,</TextUnit>
    <TextUnit id="5459" loc="12.239">οὐ κρίνον, οὐχ ὑάκινθος ἰσάζεται ἔρνεϊ Βάκχου,</TextUnit>
    <TextUnit id="5460" loc="12.240">ὅττι πολυτρίπτοιο νέαις λιβάδεσσιν ὀπώρης</TextUnit>
    <TextUnit id="5461" loc="12.241">σὸν ποτὸν ἄνθεα πάντα δεδέξεται: ἕν ποτὸν ἔσται</TextUnit>
    <TextUnit id="5462" loc="12.242">μιγνύμενον πάντεσσι, καὶ εἰς μίαν ἵξεται ὀδμὴν</TextUnit>
    <TextUnit id="5463" loc="12.243">ἄνθεσι παντοίοις κεκερασμένον: εἰαρινὴν γὰρ</TextUnit>
    <TextUnit id="5464" loc="12.244">κοσμήσει τεὸν ἄνθος ὅλην λειμωνίδα ποίην.</TextUnit>
    <TextUnit id="5465" loc="12.245">εἶξον ἐμοί, κλυτότοξε, πολυθρήνων ὅτι φύλλων</TextUnit>
    <TextUnit id="5466" loc="12.246">πενθαλέῳ μίτρωσας ἀπενθέα βόστρυχα δεσμῷ:</TextUnit>
    <TextUnit id="5467" loc="12.247">αἴλινα σοῖς πετάλοισι χαράσσεται: εἰ δ' ἐνὶ κήπῳ</TextUnit>
    <TextUnit id="5468" loc="12.248">στέμμα φέρει κλυτότοξος, ἐγὼ γλυκὺν οἶνον ἀφύσσω,</TextUnit>
    <TextUnit id="5469" loc="12.249">καὶ στέφος ἱμερόεν περιβάλλομαι, ἡδυπότην δὲ</TextUnit>
    <TextUnit id="5470" loc="12.250">ἔνδον ἐμῆς κραδίης ὅλον ̓́Αμπελον αὐτὸν ἀείρω.</TextUnit>
    <TextUnit id="5471" loc="12.251">εἶξον ἐρισταφύλῳ, κορυθαιόλος: αἱματόεις γὰρ</TextUnit>
    <TextUnit id="5472" loc="12.252">σπένδει λύθρον ̓́Αρηι, καὶ ἀμπελόεις Διονύσῳ</TextUnit>
    <TextUnit id="5473" loc="12.253">βότρυος οἰνωθέντος ἐρευθιόωσαν ἐέρσην.</TextUnit>
    <TextUnit id="5474" loc="12.254">Δηώ, ἐσυλήθης μετὰ Παλλάδος: οὐ γὰρ ἐλαῖαι</TextUnit>
    <TextUnit id="5475" loc="12.255">εὐφροσύνην τίκτουσι, καὶ οὐ στάχυς ἀνέρα θέλγει,</TextUnit>
    <TextUnit id="5476" loc="12.256">ὄγχνη καρπὸν ἔχει μελιηδέα, μύρτος ἀέξει</TextUnit>
    <TextUnit id="5477" loc="12.257">ἄνθεα κηώεντα, καὶ οὐ φρενοθελγέι καρπῷ</TextUnit>
    <TextUnit id="5478" loc="12.258">ἀνδρομέας ἀνέμοισιν ἀκοντίζουσι μερίμνας:</TextUnit>
    <TextUnit id="5479" loc="12.259">ὑμείων γενόμην πολὺ φέρτερος: ἡμετέρου γὰρ</TextUnit>
    <TextUnit id="5480" loc="12.260">οἴνου μὴ παρεόντος ἀτερπέα δεῖπνα τραπέζης,</TextUnit>
    <TextUnit id="5481" loc="12.261">οἴνου μὴ παρεόντος ἀθελγέες εἰσὶ χορεῖαι.</TextUnit>
    <TextUnit id="5482" loc="12.262">εἰ δύνασαι, γλαυκῶπι, τεῆς πίε καρπὸν ἐλαίης:</TextUnit>
    <TextUnit id="5483" loc="12.263">σὸν φυτὸν ἀγλαόδωρος ἐμὴ νίκησεν ὀπώρη,</TextUnit>
    <TextUnit id="5484" loc="12.264">ὅττι τεᾷ λιπόωντι δέμας χρίουσιν ἐλαίῳ</TextUnit>
    <TextUnit id="5485" loc="12.265">ἄνδρες ἀεθλητῆρες ἀτερπέες, αἰνοπαθὴς δὲ</TextUnit>
    <TextUnit id="5486" loc="12.266">εὐνέτιν ἠὲ θύγατρα βαλὼν ξυνήονι πότμῳ,</TextUnit>
    <TextUnit id="5487" loc="12.267">ἤ τεκέων φθιμένων ἤ μητέρος ἤ γενετῆρος</TextUnit>
    <TextUnit id="5488" loc="12.268">ἀνὴρ πένθος ἔχων, ὅτε γεύσεται ἡδέος οἴνου,</TextUnit>
    <TextUnit id="5489" loc="12.269">στυγνὸν ἀεξομένης ἀποσείσεται ὄγκον ἀνίης.</TextUnit>
    <TextUnit id="5490" loc="12.270">̓́Αμπελε, καὶ μετὰ πότμον ἐυφραίνεις φρένα Βάκχου:</TextUnit>
    <TextUnit id="5491" loc="12.271">πᾶσιν ἐμοῖς μελέεσσιν ἐγῶ σέο πῶμα κεράσσω.</TextUnit>
    <TextUnit id="5492" loc="12.272">ἀμφὶ δὲ δένδρεα πάντα κάτω νεύοντι καρήνῳ</TextUnit>
    <TextUnit id="5493" loc="12.273">εἴκελα λισσομένῳ κυρτούμενον αὐχένα κάμπτει,</TextUnit>
    <TextUnit id="5494" loc="12.274">ὑψιτενῆ δὲ πέτηλα γέρων ἐκλίνατο φοῖνιξ:</TextUnit>
    <TextUnit id="5495" loc="12.275">ἀμφὶ δὲ μηλείῃ τανύεις πόδας, ἀμφὶ δὲ συκῇ</TextUnit>
    <TextUnit id="5496" loc="12.276">χεῖρας ἐφαπλώσας ἐπερείδεαι, ὑμετέρην δέ,</TextUnit>
    <TextUnit id="5497" loc="12.277">δμωίδες ὣς δέσποιναν, ἐλαφρίζουσιν ὀπώρην,</TextUnit>
    <TextUnit id="5498" loc="12.278">εὖτε τιταινομένων πετάλων ἑλικώδεϊ παλμῷ</TextUnit>
    <TextUnit id="5499" loc="12.279">ἀμφιπόλων ὑπὲρ ὦμον ἀνέρχεαι: ἀγχιφύτων δὲ</TextUnit>
    <TextUnit id="5500" loc="12.280">ἁβρὰ πολυσπερέων ἑτερόχροα φύλλα κορύμβων,</TextUnit>
    <TextUnit id="5501" loc="12.281">οἷα σέθεν κνώσσοντος, ἐπαιθύσσουσι προσώπῳ</TextUnit>
    <TextUnit id="5502" loc="12.282">αὔραις φειδομένῃσι καταψύχοντες ἀῆται,</TextUnit>
    <TextUnit id="5503" loc="12.283">λεπταλέην ἅτε λάτρις ἐθήμονα ῥιπίδα σείει,</TextUnit>
    <TextUnit id="5504" loc="12.284">ψυχρὸν ἑῷ βασιλῆι φέρων ποιητὸν ἀήτην.</TextUnit>
    <TextUnit id="5505" loc="12.285">εἰ δὲ μεσημβρίζουσαν ἄγεις Φαέθοντος ἀπειλήν,</TextUnit>
    <TextUnit id="5506" loc="12.286">σῆς σταφυλῆς προκέλευθος ἐτησιὰς ἔρχεται αὔρη</TextUnit>
    <TextUnit id="5507" loc="12.287">δίψιον εὐνάζουσα πυρώδεος ἀστέρα Μαίρης,</TextUnit>
    <TextUnit id="5508" loc="12.288">ὁππότε θερμαίνει σε θερειγενέος δρόμος ̔́Ωρης</TextUnit>
    <TextUnit id="5509" loc="12.289">θάλπων Σειριόεντι πεπαινομένην δρόσον ἀτμῷ.”</TextUnit>
    <TextUnit id="5510" loc="12.290">ἔννεπε κυδιόων, προτέρας δ' ἔρριψε μερίμνας</TextUnit>
    <TextUnit id="5511" loc="12.291">φάρμακον ἡβητῆρος ἔχων εὔοδμον ὀπώρην.</TextUnit>
    <TextUnit id="5512" loc="12.292">καὶ τὰ μὲν ἀμπελόεντος ἀείδεται ἀμφὶ κορύμβου,</TextUnit>
    <TextUnit id="5513" loc="12.293">πῶς πέλεν ἡβητῆρος ἐπώνυμος. ὑμνοπόλων δὲ</TextUnit>
    <TextUnit id="5514" loc="12.294">ἄλλη πρεσβυτέρη πέλεται φάτις, ὥς ποτε γαίῃ</TextUnit>
    <TextUnit id="5515" loc="12.295">οὐρανόθεν φερέκαρπος ̓Ολύμπιος ἔρρεεν ἰχὼρ</TextUnit>
    <TextUnit id="5516" loc="12.296">καὶ τέκε Βακχιάδος σταφυλῆς ποτόν, ἐν σκοπέλοις δὲ</TextUnit>
    <TextUnit id="5517" loc="12.297">αὐτοφυὴς ἀκόμιστος ἀέξετο καρπὸς ὀπώρης:</TextUnit>
    <TextUnit id="5518" loc="12.298">οὔ πω δ' ἡμερὶς ἦεν ἐπώνυμος, ἀλλ' ἐνὶ λόχμαις</TextUnit>
    <TextUnit id="5519" loc="12.299">ἀγριὰς ἡβώουσα πολυγνάμπτοισι σελίνοις</TextUnit>
    <TextUnit id="5520" loc="12.300">οἰνοτόκων βλάστησε φυτῶν εὐάμπελος ὕλη,</TextUnit>
    <TextUnit id="5521" loc="12.301">ὑγρὸν ἀναβλύζουσα βεβυσμένον ὄγκον ἐέρσης:</TextUnit>
    <TextUnit id="5522" loc="12.302">καὶ πολὺς ὄρχατος ἦεν, ὅπῃ, στοιχηδὸν ἀνέρπων,</TextUnit>
    <TextUnit id="5523" loc="12.303">σείετο φοινίσσων ἐπὶ βότρυϊ βότρυς ἀλήτης:</TextUnit>
    <TextUnit id="5524" loc="12.304">ὧν ὁ μὲν ἡμιτέλεστος ἑὰς ὠδῖνας ἀέξων,</TextUnit>
    <TextUnit id="5525" loc="12.305">αἰόλα πορφύρων, ἑτερόχροϊ φαίνετο καρπῷ</TextUnit>
    <TextUnit id="5526" loc="12.306">ὃς δὲ φαληριόων ἐπεπαίνετο σύγχροος ἀφρῷ,</TextUnit>
    <TextUnit id="5527" loc="12.307">καἰ πολὺς ὤθεεν ἄλλος ὁμόζυγα γείτονα γείτων</TextUnit>
    <TextUnit id="5528" loc="12.308">ξανθοφυής, ἕτερος δὲ φυὴν ἰνδάλλετο πίσσῃ</TextUnit>
    <TextUnit id="5529" loc="12.309">περκάζων ὅλον ἄνθος, ἀπ' οἰνοτόκων δὲ πετήλων</TextUnit>
    <TextUnit id="5530" loc="12.310">σύμφυτον ἀγλαόκαρπον ὅλην ἐμέθυσσεν ἐλαίην:</TextUnit>
    <TextUnit id="5531" loc="12.311">ἄλλου δ' ἀρτιχάρακτος ἐπέτρεχεν ὄμφακι καρπῷ</TextUnit>
    <TextUnit id="5532" loc="12.312">βότρυος ἀργυφέοιο μέλας αὐτόσσυτος ἀήρ,</TextUnit>
    <TextUnit id="5533" loc="12.313">ὄγκῳ βοτρυόεντι φέρων σφριγόωσαν ὀπώρην</TextUnit>
    <TextUnit id="5534" loc="12.314">καὶ πίτυν ἀντικέλευθον ἕλιξ ἔστεψεν ὀπώρης</TextUnit>
    <TextUnit id="5535" loc="12.315">συμφερτοῖς σκιόωσα περισκεπὲς ἔρνος ἰάμνοις,</TextUnit>
    <TextUnit id="5536" loc="12.316">καὶ φρένα Πανὸς ἔτερπε: τινασσομένους δὲ Βορῆι</TextUnit>
    <TextUnit id="5537" loc="12.317">ἀκρεμόνας πελάσασα παρ' ἀμπελόεντι κορύμβῳ</TextUnit>
    <TextUnit id="5538" loc="12.318">αἱμοβαφὴς ἐλέλιζε κόμην εὐώδεα πεύκη.</TextUnit>
    <TextUnit id="5539" loc="12.319">ἀμφὶ δέ μιν σκολιῇσι δράκων δινωτὸς ἀκάνθαις</TextUnit>
    <TextUnit id="5540" loc="12.320">λαρὸν ἐυρραθάμιγγος ἀμέλγετο νέκταρ ὀπώρης,</TextUnit>
    <TextUnit id="5541" loc="12.321">καὶ βλοσυραῖς γενύεσσι ποτὸν Βακχεῖον ἀμέλξας,</TextUnit>
    <TextUnit id="5542" loc="12.322">βότρυος οἰνωθέντος ἐπιστάζων πόμα λαιμῷ,</TextUnit>
    <TextUnit id="5543" loc="12.323">πορφυρέῃ ῥαθάμιγγι δράκων φοίνιξεν ὑπήνην.</TextUnit>
    <TextUnit id="5544" loc="12.324">καὶ θεὸς οὐρεσίφοιτος ὄφιν θάμβησε δοκεύων</TextUnit>
    <TextUnit id="5545" loc="12.325">οἰνωπῇ ῥαθάμιγγι πεφυρμένον ἀνθερεῶνα:</TextUnit>
    <TextUnit id="5546" loc="12.326">καὶ στικταῖς φολίδεσσι μετάτροπον ὁλκὸν ἑλίξας</TextUnit>
    <TextUnit id="5547" loc="12.327">πετραίην βαθύκολπον ἐδύσατο γείτονα χειήν,</TextUnit>
    <TextUnit id="5548" loc="12.328">εὔιον ἀθρήσας, ὄφις αἰόλος. εἰσορόων δὲ</TextUnit>
    <TextUnit id="5549" loc="12.329">Βάκχος ἐρευθαλέης ἐγκύμονα βότρυν ἐέρσης</TextUnit>
    <TextUnit id="5550" loc="12.330">ὀμφαίης ἐνόησε παλαίτερα θέσφατα ̔Ρείης.</TextUnit>
    <TextUnit id="5551" loc="12.331">καὶ σκοπέλους ἐλάχηνε, πεδοσκαφέος δὲ σιδήρου</TextUnit>
    <TextUnit id="5552" loc="12.332">θηγαλέῃ γλωχῖνι μυχὸν κοιλήνατο πέτρης:</TextUnit>
    <TextUnit id="5553" loc="12.333">λειήνας δὲ μέτωπα βαθυνομένων κενεώνων</TextUnit>
    <TextUnit id="5554" loc="12.334">τάφρον ἐυσταφύλοιο τύπον ποιήσατο ληνοῦ,</TextUnit>
    <TextUnit id="5555" loc="12.335">βότρυας ἀμώων νεοθηλέας ὀξέι θύρσῳ,</TextUnit>
    <TextUnit id="5556" loc="12.336">τεύχων ὀψιγόνοιο τύπον γαμψώνυχος ἅρπης.</TextUnit>
    <TextUnit id="5557" loc="12.337">καὶ Σατύρων χορὸς ἦεν ὁμόστολος: ὧν ὁ μὲν αὐτῶν</TextUnit>
    <TextUnit id="5558" loc="12.338">λοξὸς ἔην τρυγόων, ὁ δὲ βότρυας ἄγγεϊ κοίλῳ</TextUnit>
    <TextUnit id="5559" loc="12.339">δέχνυτο τεμνομένους, ὁ δὲ σύμπλοκα φύλλα δαΐζων</TextUnit>
    <TextUnit id="5560" loc="12.340">χλωρὰ φιλακρήτων ἀπεσείσατο λύματα καρπῶν:</TextUnit>
    <TextUnit id="5561" loc="12.341">ἄλλος ἄτερ θύρσοιο καὶ εὐθήκτοιο σιδήρου</TextUnit>
    <TextUnit id="5562" loc="12.342">δεξιτερὴν ἀσίδηρον ἐπ' ἀκρεμόνεσσι τιταίνων</TextUnit>
    <TextUnit id="5563" loc="12.343">βότρυος εἱλικόεντος ἀπέκλασεν ἄκρα κορύμβου,</TextUnit>
    <TextUnit id="5564" loc="12.344">ὀκλάζων ἐπίκυρτον, ἐς ἄμπελον ὄμμα τιταίνων:</TextUnit>
    <TextUnit id="5565" loc="12.345">καὶ γλαφυρῷ κενεῶνι χυτὴν ἔστρωσεν ὀπώρην</TextUnit>
    <TextUnit id="5566" loc="12.346">ὀγκώσας σταφυλῇσι μεσόμφαλα νῶτα χαράδρης...</TextUnit>
    <TextUnit id="5567" loc="12.347">βότρυας εἱλικόεντας ἐπασσυτέρους θέτο κόλπῳ</TextUnit>
    <TextUnit id="5568" loc="12.348">ἐκταδὸν ἔνθα καὶ ἔνθα, καὶ ὡς θημῶνας ἀλωῆς</TextUnit>
    <TextUnit id="5569" loc="12.349">πλήσας κόλπον ἅπαντα συνήγαγε κοιλάδι πέτρῃ,</TextUnit>
    <TextUnit id="5570" loc="12.350">καὶ σταφυλὴν ἐπάτησε ποδῶν βητάρμονι παλμῷ.</TextUnit>
    <TextUnit id="5571" loc="12.351">καὶ Σάτυροι σείοντες ἐς ἠέρα θυιάδα χαίτην,</TextUnit>
    <TextUnit id="5572" loc="12.352">ἰσοφυὲς μίμημα διδασκόμενοι Διονύσου,</TextUnit>
    <TextUnit id="5573" loc="12.353">στικτὰ περισφίγξαντες ἐπωμίδι δέρματα νεβρῶν,</TextUnit>
    <TextUnit id="5574" loc="12.354">Βακχείης ἀλάλαζον ὁμογλώσσου μέλος ἠχοῦς,</TextUnit>
    <TextUnit id="5575" loc="12.355">ποσσὶ πολυσκάρθμοισι περιθλίβοντες ὀπώρην,</TextUnit>
    <TextUnit id="5576" loc="12.356">εὔιον ἀείδοντες: ἐρισταφύλοιο δὲ κόλπου</TextUnit>
    <TextUnit id="5577" loc="12.357">οἴνου ἀναβλύζοντος ἐπορφύροντο χαράδραι:</TextUnit>
    <TextUnit id="5578" loc="12.358">στεινομένη δὲ πόδεσσιν ἀμοιβαίοισιν ὀπώρη</TextUnit>
    <TextUnit id="5579" loc="12.359">λευκὸν ἐρευθαλέης ἀνεκήκιεν ἀφρὸν ἐέρσης.</TextUnit>
    <TextUnit id="5580" loc="12.360">καὶ βοέοις ἀρύοντο κεράασιν ἀντὶ κυπέλλων</TextUnit>
    <TextUnit id="5581" loc="12.361">μή πω φαινομένων, ὅθεν ὕστερον ἐξέτι κείνου</TextUnit>
    <TextUnit id="5582" loc="12.362">θέσκελον οὔνομα τοῦτο κεραννυμένῳ πέλεν οἴνῳ.</TextUnit>
    <TextUnit id="5583" loc="12.363">καί τις ἀναβλύζων φρενοθελγέος ἰκμάδα Βάκχου</TextUnit>
    <TextUnit id="5584" loc="12.364">καμπύλον ἴχνος ἔκαμψε ποδῶν ἑλικώδεϊ παλμῷ,</TextUnit>
    <TextUnit id="5585" loc="12.365">δεξιὸν ἐκ λαιοῖο μετήλυδα ταρσὸν ἀμείβων,</TextUnit>
    <TextUnit id="5586" loc="12.366">καὶ λασίας ἐδίηνε γενειάδας ἰκμάδι Βάκχου:</TextUnit>
    <TextUnit id="5587" loc="12.367">ἄλλος ἀνεσκίρτησε, μέθης δεδονημένος οἴστρῳ,</TextUnit>
    <TextUnit id="5588" loc="12.368">φρικτὸν ἀρασσομένης ἀίων μύκημα βοείης:</TextUnit>
    <TextUnit id="5589" loc="12.369">καί τις ἀκεσσιπόνοιο πιὼν ῥόον ἄσχετον οἴνου</TextUnit>
    <TextUnit id="5590" loc="12.370">κυανέην ῥοδόεντι ποτῷ πόρφυρεν ὑπήνην:</TextUnit>
    <TextUnit id="5591" loc="12.371">ἄλλος ἄνω τανύων σφαλερὴν ἐπὶ δένδρον ὀπωπὴν</TextUnit>
    <TextUnit id="5592" loc="12.372">ἡμιφανῆ σκοπίαζεν ἀνάμπυκα γείτονα Νύμφην,</TextUnit>
    <TextUnit id="5593" loc="12.373">καί νύ κεν ὑψιπέτηλον ὀρειάδος εἰς φυτὸν ὕλης</TextUnit>
    <TextUnit id="5594" loc="12.374">εἷρπεν ὀλισθηροῖο ποδὸς γαμψώνυχι ταρσῷ,</TextUnit>
    <TextUnit id="5595" loc="12.375">εἰ μή μιν Διόνυσος ἐρήτυεν: ἀμφὶ δὲ πηγὰς</TextUnit>
    <TextUnit id="5596" loc="12.376">ἄλλος ἐγερσινόοιο μέθης ἑτερόφρονι παλμῷ</TextUnit>
    <TextUnit id="5597" loc="12.377">ὑδρηλὴν ἐδίωκεν ἀνείμονα Νηίδα κούρην,</TextUnit>
    <TextUnit id="5598" loc="12.378">καί νύ κε νηχομένην λασίῳ πήχυνεν ἀγοστῷ,</TextUnit>
    <TextUnit id="5599" loc="12.379">εἰ μή μιν φθαμένη βυθίῳ κεκάλυπτο ῥεέθρῳ.</TextUnit>
    <TextUnit id="5600" loc="12.380">μούνῳ δ' οἰνοποτῆρι Διωνύσῳ πόρε ̔Ρείη</TextUnit>
    <TextUnit id="5601" loc="12.381">λυσσαλέης ἀμέθυστον ἀλεξήτειραν ἀνάγκης.</TextUnit>
    <TextUnit id="5602" loc="12.382">πολλοὶ δ' εὐκεράων Σατύρων φιλοπαίγμονι ταρσῷ</TextUnit>
    <TextUnit id="5603" loc="12.383">εἰς χορὸν οἰστρηθέντες ἐκώμασαν: ὧν ὁ μὲν αὐτῶν</TextUnit>
    <TextUnit id="5604" loc="12.384">θερμὸν ἔχων νέον οἶστρον ὑπὸ φρένα, πομπὸν ̓Ερώτων,</TextUnit>
    <TextUnit id="5605" loc="12.385">πήχεϊ λαχνήεντι μέσην ἠγκάσσατο Βάκχην:</TextUnit>
    <TextUnit id="5606" loc="12.386">ὃς δὲ νοοπλάγκτοιο μέθης δεδονημένος οἴστρῳ</TextUnit>
    <TextUnit id="5607" loc="12.387">παρθενικῆς ἀγάμοιο σαόφρονος ἥψατο μίτρης,</TextUnit>
    <TextUnit id="5608" loc="12.388">αὖ ἐρύων ἐπὶ Κύπριν ἀπειθέος εἵματα νύμφης,</TextUnit>
    <TextUnit id="5609" loc="12.389">χειρὶ δ' ὀπισθοβόλῳ ῥοδέων ἐπαφήσατο μηρῶν:</TextUnit>
    <TextUnit id="5610" loc="12.390">καί τις ἀναινομένην ἀνεσείρασε μύστιδα κούρην</TextUnit>
    <TextUnit id="5611" loc="12.391">λαμπάδα νυκτιχόρευτον ἀναπτομένην Διονύσῳ:</TextUnit>
    <TextUnit id="5612" loc="12.392">ὃς δὲ περὶ στέρνοις πεφιδημένα δάκτυλα βάλλων</TextUnit>
    <TextUnit id="5613" loc="12.393">οἰδαλέην ἔθλιψεν ἀκαμπέος ἄντυγα μαζοῦ.</TextUnit>
    <TextUnit id="5614" loc="12.394">καὶ γλυκερῆς Διόνυσος ἑῆς μετὰ κῶμον ὀπώρης</TextUnit>
    <TextUnit id="5615" loc="12.395">δύσατο κυδιόων Κυβεληίδος ἄντρα θεαίνης,</TextUnit>
    <TextUnit id="5616" loc="12.396">κλήματα βοτρυόεντα φιλανθέι χειρὶ τιταίνων,</TextUnit>
    <TextUnit id="5617" loc="12.397">Μαιονίην δ' ἐδίδαξεν ἑὴν ἄγρυπνον ἑορτήν.</TextUnit>
    <TextUnit id="5618" loc="13.1">Ζεὺς δὲ πατὴρ προέηκεν ἐς αὔλια θέσκελα ̔Ρείης</TextUnit>
    <TextUnit id="5619" loc="13.2">̓͂Ιριν ἀπαγγέλλουσαν ἐγερσιμόθῳ Διονύσῳ,</TextUnit>
    <TextUnit id="5620" loc="13.3">ὄφρα δίκης ἀδίδακτον ὑπερφιάλων γένος ̓Ινδῶν</TextUnit>
    <TextUnit id="5621" loc="13.4">̓Ασίδος ἐξελάσειεν ἑῷ ποινήτορι θύρσῳ,</TextUnit>
    <TextUnit id="5622" loc="13.5">ναύμαχον ἀμήσας ποταμήιον υἷα κεράστην,</TextUnit>
    <TextUnit id="5623" loc="13.6">Δηριάδην βασιλῆα, καὶ ἔθνεα πάντα διδάξῃ</TextUnit>
    <TextUnit id="5624" loc="13.7">ὄργια νυκτιχόρευτα καὶ οἴνοπα καρπὸν ὀπώρης.</TextUnit>
    <TextUnit id="5625" loc="13.8">ἡ μὲν ἐρεσσομένων πτερύγων ἀνεμώδεϊ ῥιπῇ</TextUnit>
    <TextUnit id="5626" loc="13.9">δυσαμένη κελάδοντα λεοντοκόμου μυχὸν ἄντρου</TextUnit>
    <TextUnit id="5627" loc="13.10">ἄψοφον ἴχνος ἔπηξεν, ἀφωνήτῳ δὲ σιωπῇ</TextUnit>
    <TextUnit id="5628" loc="13.11">σφιγξαμένη στόμα δοῦλον ὀρειάδος ἐγγὺς ἀνάσσης</TextUnit>
    <TextUnit id="5629" loc="13.12">ἵστατο κυρτωθεῖσα, καθελκομένου δὲ καρήνου</TextUnit>
    <TextUnit id="5630" loc="13.13">χείλεσιν ἱκεσίοισι πόδας προσπτύξατο ̔Ρείης.</TextUnit>
    <TextUnit id="5631" loc="13.14">καὶ τὴν μὲν Κορύβαντες ἀμειδέι νεύματι ̔Ρείης</TextUnit>
    <TextUnit id="5632" loc="13.15">θεσπεσίης ἀρέσαντο παρὰ κρητῆρι τραπέζης:</TextUnit>
    <TextUnit id="5633" loc="13.16">θαμβαλέη δὲ πιοῦσα νεηγενέος χύσιν οἴνου</TextUnit>
    <TextUnit id="5634" loc="13.17">τέρπετο βακχευθεῖσα: καρηβαρέουσα δὲ δαίμων</TextUnit>
    <TextUnit id="5635" loc="13.18">παιδὶ Διὸς παρεόντι Διὸς μυκήσατο βουλήν:</TextUnit>
    <TextUnit id="5636" loc="13.19">“̓Αλκήεις Διόνυσε, τεὸς γενέτης σε κελεύει</TextUnit>
    <TextUnit id="5637" loc="13.20">εὐσεβίης ἀδίδακτον ἀιστῶσαι γένος ̓Ινδῶν:</TextUnit>
    <TextUnit id="5638" loc="13.21">ἀλλὰ τεαῖς παλάμῃσι μαχήμονα θύρσον ἀείρων</TextUnit>
    <TextUnit id="5639" loc="13.22">αἰθέρος ἄξια ῥέξον, ἐπεὶ Διὸς ἄμβροτος αὐλὴ</TextUnit>
    <TextUnit id="5640" loc="13.23">οὔ σε πόνων ἀπάνευθε δεδέξεται, οὐδέ σοι ̔͂Ωραι</TextUnit>
    <TextUnit id="5641" loc="13.24">μή πω ἀεθλεύσαντι πύλας πετάσωσιν ̓Ολύμπου:</TextUnit>
    <TextUnit id="5642" loc="13.25">̔Ερμείας μόγις ἦλθεν ἐς οὐρανόν, ὁππότε ῥάβδῳ</TextUnit>
    <TextUnit id="5643" loc="13.26">ὄμμασιν ἀστράπτοντα ποδῶν ἄπο μέχρι κομάων</TextUnit>
    <TextUnit id="5644" loc="13.27">βουκόλον ̓́Αργον ἔπεφνε, καὶ ̓́Αρεα λύσατο δεσμῶν:</TextUnit>
    <TextUnit id="5645" loc="13.28">Δελφύνην δ' ἐδάμασσε καὶ αἰθέρα ναῖεν ̓Απόλλων:</TextUnit>
    <TextUnit id="5646" loc="13.29">οὐδὲ τεὸς γενέτης, μακάρων πρόμος, ὑψιμέδων Ζεὺς</TextUnit>
    <TextUnit id="5647" loc="13.30">νόσφι πόνων ἀνέβαινεν ἐς οὐρανόν, ὄρχαμος ἄστρων,</TextUnit>
    <TextUnit id="5648" loc="13.31">εἰ μὴ πρῶτον ἔδησεν ἀπειλητῆρας ̓Ολύμπου</TextUnit>
    <TextUnit id="5649" loc="13.32">Ταρταρίῳ Τιτῆνας ὑποκρύψας κενεῶνι.</TextUnit>
    <TextUnit id="5650" loc="13.33">καὶ σὺ μετ' ̓Απόλλωνα, μεθ' ̔Ερμάωνα, μογήσας</TextUnit>
    <TextUnit id="5651" loc="13.34">μισθὸν ἔχεις καμάτων πατρώιον αἰθέρα ναίειν.”</TextUnit>
    <TextUnit id="5652" loc="13.35">ὣς φαμένη πρὸς ̓́Ολυμπον ἔβη θεός: αἶψα δὲ ̔Ρείη</TextUnit>
    <TextUnit id="5653" loc="13.36">παμμήτωρ προέηκεν ἀγέστρατον ἀγγελιώτην</TextUnit>
    <TextUnit id="5654" loc="13.37">Πύρριχον, ὀρχηστῆρα φιλοσμαράγοιο βοείης,</TextUnit>
    <TextUnit id="5655" loc="13.38">φύλοπιν ἀγγέλλοντα κορυσσομένοιο Λυαίου.</TextUnit>
    <TextUnit id="5656" loc="13.39">καὶ στρατιὴν πολύμορφον ἀολλίζων Διονύσῳ</TextUnit>
    <TextUnit id="5657" loc="13.40">Πύρριχος ἀενάοιο διέδραμεν ἕδρανα κόσμου:</TextUnit>
    <TextUnit id="5658" loc="13.41">Εὐρώπης δὲ γένεθλα καὶ ̓Ασίδος ἔθνεα γαίης</TextUnit>
    <TextUnit id="5659" loc="13.42">πάντας ἄγων νόστησεν ἐς ἁβροβίων χθόνα Λυδῶν.</TextUnit>
    <TextUnit id="5660" loc="13.43">ἀλλά πολυσπερέων προμάχων ἡρωίδα φύτλην</TextUnit>
    <TextUnit id="5661" loc="13.44">καὶ λασίων Σατύρων, Κενταυρίδος αἷμα γενέθλης,</TextUnit>
    <TextUnit id="5662" loc="13.45">Σειληνῶν τε φάλαγγα δασυκνήμοιο γεραιοῦ</TextUnit>
    <TextUnit id="5663" loc="13.46">καὶ στίχα Βασσαρίδων Κορυβαντίδες εἴπατε Μοῦσαι:</TextUnit>
    <TextUnit id="5664" loc="13.47">οὐ γὰρ ἐγὼ τόσα φῦλα δέκα γλώσσῃσιν ἀείσω</TextUnit>
    <TextUnit id="5665" loc="13.48">οὐδὲ δέκα στομάτεσσι χέων χαλκόθροον ἠχώ,</TextUnit>
    <TextUnit id="5666" loc="13.49">ὁππόσα Βάκχος ἄγειρε δορυσσόος, ἀλλὰ λιγαίνων</TextUnit>
    <TextUnit id="5667" loc="13.50">ἡγεμόνας καὶ ̔́Ομηρον ἀοσσητῆρα καλέσσω</TextUnit>
    <TextUnit id="5668" loc="13.51">εὐεπίης ὅλον ὅρμον, ἐπεὶ πλωτῆρες ἀλῆται</TextUnit>
    <TextUnit id="5669" loc="13.52">πλαγκτοσύνης καλέουσιν ἀρηγόνα κυανοχαίτην.</TextUnit>
    <TextUnit id="5670" loc="13.53">πρῶτα μέν, εὐθύρσοιο καλεσσαμένου Διονύσου,</TextUnit>
    <TextUnit id="5671" loc="13.54">̓Ακταίων ταχὺς ἦλθεν ὁμόγνιον αἷμα γεραίρων,</TextUnit>
    <TextUnit id="5672" loc="13.55">πατρίδος ̓Αονίης ἑπτάστομον οὖδας ἐάσας:</TextUnit>
    <TextUnit id="5673" loc="13.56">Βοιωτῶν δὲ φάλαγγες ἐπέρρεον οἳ χθόνα Θήβης</TextUnit>
    <TextUnit id="5674" loc="13.57">ᾤκεον εὐπύργοιο καὶ ἔνδιον ἐννοσιγαίου</TextUnit>
    <TextUnit id="5675" loc="13.58">̓Ογχηστόν, Πετεῶνα καὶ ̓Ωκαλέην καὶ ̓Ερύθρας,</TextUnit>
    <TextUnit id="5676" loc="13.59">̓́Αρνην βοτρυόεσσαν, ἀγαλλομένην Διονύσῳ,</TextUnit>
    <TextUnit id="5677" loc="13.60">οἵ τε Μίδειαν ἔναιον, ἀειδομένας τε πολίχνας</TextUnit>
    <TextUnit id="5678" loc="13.61">Εἰλέσιον καὶ Σκῶλον ἁλικρήπιδά τε Θίσβην,</TextUnit>
    <TextUnit id="5679" loc="13.62">ὅρμον ἐυτρήρωνα θαλασσαίης ̓Αφροδίτης,</TextUnit>
    <TextUnit id="5680" loc="13.63">καὶ δάπεδον Σχοίνοιο καὶ εὐχαίτην ̓Ελεῶνα</TextUnit>
    <TextUnit id="5681" loc="13.64">κώπας τ', ἀγλαὸν οὖδας, ὅπῃ περίπυστον ἀκούω</TextUnit>
    <TextUnit id="5682" loc="13.65">ἐγχελύων θρέπτειραν ἐπώνυμον εἰσέτι λίμνην,</TextUnit>
    <TextUnit id="5683" loc="13.66">καὶ λάσιον Μεδεῶνα, καὶ οἳ λάχον εὔβοτον ̔́Υλην,</TextUnit>
    <TextUnit id="5684" loc="13.67">σκυτοτόμου Τυχίοιο τανυκνήμιδα τιθήνην,</TextUnit>
    <TextUnit id="5685" loc="13.68">καὶ πέδον εὐρυάλω, χθονίῃ πεφυλαγμένον ὀμφῇ,</TextUnit>
    <TextUnit id="5686" loc="13.69">ἅρματος ὀψιγόνοιο φερώνυμον ̓Αμφιαράου,</TextUnit>
    <TextUnit id="5687" loc="13.70">Θεσπιέων τε πόληα βαθυκνήμους τε Πλαταιὰς</TextUnit>
    <TextUnit id="5688" loc="13.71">ὑδρηλήν θ' ̔Αλίαρτον, ὀρεσσιχύτου ποταμοῖο</TextUnit>
    <TextUnit id="5689" loc="13.72">χεύμασι μεσσατίοισι μεριζομένην ̔Ελικῶνος,</TextUnit>
    <TextUnit id="5690" loc="13.73">οἵ τ' εἶχον πυμάτην ̓Ανθηδόνα, γείτονα πόντου,</TextUnit>
    <TextUnit id="5691" loc="13.74">Βαιὴν ἰχθυβολῆος ἀειζώοιο πολίχνην</TextUnit>
    <TextUnit id="5692" loc="13.75">ὑγροβίου Γλαύκοιο, καὶ οἳ δυσπέμφελοι ̓́Ασκρην,</TextUnit>
    <TextUnit id="5693" loc="13.76">πατρίδα δαφνήεσσαν ἀσιγήτοιο νομῆος,</TextUnit>
    <TextUnit id="5694" loc="13.77">γραίης θ' ἱερὸν ἄστυ καὶ εὐρυχόρου Μυκαλησσοῦ,</TextUnit>
    <TextUnit id="5695" loc="13.78">Εὐρυάλης μίμημα φερώνυμον ἀνθερεῶνος,</TextUnit>
    <TextUnit id="5696" loc="13.79">καὶ χθόνα Νισαίην καὶ ἐπώνυμον ἄστυ Κορώνου:</TextUnit>
    <TextUnit id="5697" loc="13.80">τοῖσι μὲν ἐρχομένοισιν ̔Εώιον εἰς κλίμα γαίης</TextUnit>
    <TextUnit id="5698" loc="13.81">̓Ακταίων πρόμος ἦεν, ἐπ' ἠιθέοιο δὲ νίκῃ</TextUnit>
    <TextUnit id="5699" loc="13.82">πατροπάτωρ δαφναῖος ἐπέπταρε μάντις ̓Απόλλων</TextUnit>
    <TextUnit id="5700" loc="13.83">Βοιωτῶν δ' ἑτέροιο προηγεμόνευεν ὁμίλου</TextUnit>
    <TextUnit id="5701" loc="13.84">εὐχαίτης ̔Υμέναιος ἔχων ἀχάρακτον ̔??̓πήνην,</TextUnit>
    <TextUnit id="5702" loc="13.85">ἀρτιθαλής Βρομίῳ πεφιλημένος: ἐρχομένῳ δὲ</TextUnit>
    <TextUnit id="5703" loc="13.86">κούρῳ παιδοκόμος πολιὸς πρόμος οὔνομα Φοῖνιξ,</TextUnit>
    <TextUnit id="5704" loc="13.87">εἵπετο, Λαοκόωντι πανείκελος, ὃς πάρος ̓Αργοῦς,</TextUnit>
    <TextUnit id="5705" loc="13.88">νηὸς ̓Ιησονίης, ἐπιβήμενος εἰς χθόνα Κόλχων</TextUnit>
    <TextUnit id="5706" loc="13.89">σύμπλοος ὡμάρτησε κορυσσομένῳ Μελεάγρῳ.</TextUnit>
    <TextUnit id="5707" loc="13.90">τοῖος ἐὼν ἔτι κοῦρος, ἔχων παιδήιον ἥβην,</TextUnit>
    <TextUnit id="5708" loc="13.91">ἁβροκόμης ̔Υμέναιος ἐδύσατο φύλοπιν ̓Ινδῶν,</TextUnit>
    <TextUnit id="5709" loc="13.92">δινεύων ἑκάτερθε παρηίδος ἥλικα χαίτην:</TextUnit>
    <TextUnit id="5710" loc="13.93">καί οἱ ἐφωμάρτησαν ὁμήλυδες ἀσπιδιῶται,</TextUnit>
    <TextUnit id="5711" loc="13.94">οἵ τ' ̓Ασπληδόνος ἄστυ, καὶ ὃν Χάρις οὔ ποτε λείπει</TextUnit>
    <TextUnit id="5712" loc="13.95">̓Ορχομενὸν Μινύαο, χοροίτυπον ἄλσος ̓Ερώτων,</TextUnit>
    <TextUnit id="5713" loc="13.96">οἵ θ' ̔Υρίην ἐνέμοντο, θεηδόχον οὖδας ἀρούρης,</TextUnit>
    <TextUnit id="5714" loc="13.97">ξεινοδόκου μεθέπουσαν ἐπωνυμίην ̔Υριῆος,</TextUnit>
    <TextUnit id="5715" loc="13.98">ἧχι Γίγας ἀπέλεθρος ἀπειρογάμων ἀπὸ λέκτρων</TextUnit>
    <TextUnit id="5716" loc="13.99">̓Ωρίων τριπάτωρ ἀπὸ μητέρος ἄνθορε Γαίης,</TextUnit>
    <TextUnit id="5717" loc="13.100">εὖτε θεῶν τριγόνοισιν ἀεξηθεῖσα γενέθλαις</TextUnit>
    <TextUnit id="5718" loc="13.101">εἰς τόκον αὐτοτέλεστον ἐμορφώθη χύσις οὔρων,</TextUnit>
    <TextUnit id="5719" loc="13.102">αὔλακα νυμφεύσασα τελεσσιγόνοιο βοείης,</TextUnit>
    <TextUnit id="5720" loc="13.103">καὶ χθονὸς ἄσπορον υἷα λαγὼν μαιώσατο Γαίης,</TextUnit>
    <TextUnit id="5721" loc="13.104">οἵ τ' ἔχον ἀγρομένων ξεινηδόκον οὖδας ̓Αχαιῶν,</TextUnit>
    <TextUnit id="5722" loc="13.105">Αὐλίδα πετρήεσσαν, ἐδέθλιον ἰοχεαίρης,</TextUnit>
    <TextUnit id="5723" loc="13.106">ἧχι θεὰ βαρύμηνις ὀρεσσαύλῳ παρὰ βωμῷ</TextUnit>
    <TextUnit id="5724" loc="13.107">δέκτο θυηπολίην ψευδήμονος ̓Ιφιγενείης,</TextUnit>
    <TextUnit id="5725" loc="13.108">καὶ κεμὰς οὐρεσίφοιτος ἀμεμφέι καίετο πυρσῷ</TextUnit>
    <TextUnit id="5726" loc="13.109">ἁρπαμένης νόθον εἶδος ἀληθέος ̓Ιφιγενείης,</TextUnit>
    <TextUnit id="5727" loc="13.110">ἣν ̓Οδυσεὺς ἐκόμισσε δολοπλόκος ὡς ̓Αχιλῆος</TextUnit>
    <TextUnit id="5728" loc="13.111">ἐσσομένην πρὸ μόθοιο παρευνέτιν, ἔνθεν ἀκούει</TextUnit>
    <TextUnit id="5729" loc="13.112">Αὐλὶς ἀνυμφεύτοιο γαμοστόλος ̓Ιφιγενείης,</TextUnit>
    <TextUnit id="5730" loc="13.113">ὁλκάσι δ' ̓Αργείων ἐπεσύρισε πομπὸς ἀήτης</TextUnit>
    <TextUnit id="5731" loc="13.114">ἄψοφα μαστίζων ἐχενηίδος ἄκρα γαλήνης,</TextUnit>
    <TextUnit id="5732" loc="13.115">νεβροφόνῳ βασιλῆι φέρων παλινάγρετον αὔρην,</TextUnit>
    <TextUnit id="5733" loc="13.116">κούρη δ' ὀψὲ μολοῦσα μετάρσιος εἰς χθόνα Ταύρων</TextUnit>
    <TextUnit id="5734" loc="13.117">φρικτὰ κακοξείνων ἐδιδάσκετο θεσμὰ λεβήτων,</TextUnit>
    <TextUnit id="5735" loc="13.118">ἀνέρα δαιτρεύουσα, καὶ ἀνδροφόνῳ παρὰ βωμῷ</TextUnit>
    <TextUnit id="5736" loc="13.119">γνωτὸν ἁλιπτοίητον ἀνεζώγρησεν ̓Ορέστην.</TextUnit>
    <TextUnit id="5737" loc="13.120">Βοιωτῶν τόσος ἦλθεν ἀμετρήτων στόλος ἀνδρὼν</TextUnit>
    <TextUnit id="5738" loc="13.121">̓Ινδῴην ἐπὶ δῆριν ὁμαρτήσας ̔Υμεναίῳ.</TextUnit>
    <TextUnit id="5739" loc="13.122">τοῖσι συνεστρατόωντο σοφῇ παρὰ Δελφίδι πέτρῃ</TextUnit>
    <TextUnit id="5740" loc="13.123">ἀγχίποροι Φωκῆες ὁμήλυδες, οἳ Κυπαρίσσου</TextUnit>
    <TextUnit id="5741" loc="13.124">εἶχον ἕδος καὶ γαῖαν ̔Υάμπολιν, ἥν περ ἀκούω</TextUnit>
    <TextUnit id="5742" loc="13.125">̓Αονίης ὑὸς οὖδας ἐπώνυμον, ἥ περὶ μορφῆς</TextUnit>
    <TextUnit id="5743" loc="13.126">αὐχένα γαῦρον ἄειρε καὶ ἤρισε Τριτογενείῃ:</TextUnit>
    <TextUnit id="5744" loc="13.127">οἵ τ' ἔλαχον Πυθῶνα καὶ ἀμφίκρημνον ἀλωήν,</TextUnit>
    <TextUnit id="5745" loc="13.128">Κρῖσαν ἀειδομένην καὶ Δαυλίδα καὶ Πανοπῆα,</TextUnit>
    <TextUnit id="5746" loc="13.129">γείτονα Βάκχον ἔχοντες, ἐπεὶ δαφναῖος ̓Απόλλων</TextUnit>
    <TextUnit id="5747" loc="13.130">κλῆρον ἑὸν ξύνωσε κασιγνήτῳ Διονύσῳ,</TextUnit>
    <TextUnit id="5748" loc="13.131">Παρνησσὸν δικάρηνον: ἀγειρομένοισι δὲ λαοῖς</TextUnit>
    <TextUnit id="5749" loc="13.132">Πυθιὰς ὀμφήεσσα θεηγόρος ἔκλαγε πέτρη</TextUnit>
    <TextUnit id="5750" loc="13.133">καὶ τρίπος αὐτοβόητος, ἀσιγήτοιο δὲ πηγῆς</TextUnit>
    <TextUnit id="5751" loc="13.134">Κασταλίης λάλον οἶδμα σοφῷ πάφλαζε ῥεέθρῳ.</TextUnit>
    <TextUnit id="5752" loc="13.135">Εὐβοέων δὲ φάλαγγας ἐκόσμεον ἀσπιδιῶται</TextUnit>
    <TextUnit id="5753" loc="13.136">παιδοκόμοι Κορύβαντες ἀεξομένου Διονύσου,</TextUnit>
    <TextUnit id="5754" loc="13.137">οἳ Φρύγα κόλπον ἔχοντες ὀρεσσιπόλῳ παρὰ ̔Ρείῃ</TextUnit>
    <TextUnit id="5755" loc="13.138">νήπιον εἰσέτι Βάκχον ἐκυκλώσαντο βοείαις,</TextUnit>
    <TextUnit id="5756" loc="13.139">τόν ποτε πορφυρέῳ κεκαλυμμένον οἴνοπι πέπλῳ</TextUnit>
    <TextUnit id="5757" loc="13.140">εὗρον ἐνὶ σκοπέλοις, κερόεν βρέφος, ἔνθά μιν ̓Ινὼ</TextUnit>
    <TextUnit id="5758" loc="13.141">Μύστιδι παιδοκόμῳ παρακάτθετο μητρὶ Κορύμβου:</TextUnit>
    <TextUnit id="5759" loc="13.142">οἳ τότε πάντες ἵκανον ἀειδομένης ἀπὸ νήσου,</TextUnit>
    <TextUnit id="5760" loc="13.143">Πρυμνεὺς εἱλιπόδης τε Μίμας καὶ ὀρίδρομος ̓́Ακμων</TextUnit>
    <TextUnit id="5761" loc="13.144">Δαμνεύς τ' ̓Ωκύθοός τε σακεσπάλος, οἷς ἅμα βαίνων</TextUnit>
    <TextUnit id="5762" loc="13.145">σύνδρομος ̓Ιδαίῳ κορυθαιόλος ἦλθε Μελισσεύς,</TextUnit>
    <TextUnit id="5763" loc="13.146">οὕς ποτε δυσσεβίης κεκορυθμένος ἄφρονι κέντρῳ</TextUnit>
    <TextUnit id="5764" loc="13.147">Σῶκος ἁλιζώνοιο πατὴρ νοσφίσσατο πάτρης</TextUnit>
    <TextUnit id="5765" loc="13.148">Κόμβης ἑπτατόκου μετὰ μητέρος: οἱ δὲ φυγόντες</TextUnit>
    <TextUnit id="5766" loc="13.149">Κνώσσιον οὖδας ἵκοντο, καὶ ἔμπαλιν ἦσαν ἀλῆται</TextUnit>
    <TextUnit id="5767" loc="13.150">εἰς Φρυγίην Κρήτηθεν, ἀπὸ Φρυγίης ἐς ̓Αθήνας,</TextUnit>
    <TextUnit id="5768" loc="13.151">ἀλλοδαποὶ ναετῆρες ὁμέστιοι, εἰσόκε Κέκροψ</TextUnit>
    <TextUnit id="5769" loc="13.152">Σῶκον ἀπηλοίησε Δίκης ποινήτορι χαλκῷ,</TextUnit>
    <TextUnit id="5770" loc="13.153">καὶ χθόνα καλλείψαντες ἁλικλύστου Μαραθῶνος</TextUnit>
    <TextUnit id="5771" loc="13.154">νόστιμον ἴχνος ἔκαμψαν ἐς ἱερὸν οὖδας ̓Αβάντων,</TextUnit>
    <TextUnit id="5772" loc="13.155">Κουρήτων προτέρων χθόνιον γένος, οἷς μέλος αὐλῶν,</TextUnit>
    <TextUnit id="5773" loc="13.156">οἷς βίος εὐκελάδων ξιφέων κτύπος, οἷς τινι ῥυθμῷ</TextUnit>
    <TextUnit id="5774" loc="13.157">κύκλα ποδῶν μεμέλητο καὶ ἀσπιδόεσσα χορείη.</TextUnit>
    <TextUnit id="5775" loc="13.158">τοῖσι συνεστρατόωντο μαχήμονες υἷες ̓Αβάντων,</TextUnit>
    <TextUnit id="5776" loc="13.159">οἳ λάχον ὀφρυόεσσαν ̓Ερέτριαν, οἳ λάχον ἄμφω,</TextUnit>
    <TextUnit id="5777" loc="13.160">καὶ Στύρα καὶ Κήρινθον, ἀειδομένης τε Καρύστου</TextUnit>
    <TextUnit id="5778" loc="13.161">ἕδρανα καὶ Δίου κραναὸν πέδον, οἵ τ' ἔχον ἀκτήν,</TextUnit>
    <TextUnit id="5779" loc="13.162">ἀκτὴν κυματόεσσαν ἀσιγήτοιο Γεραιστοῦ,</TextUnit>
    <TextUnit id="5780" loc="13.163">καὶ Στύγα καὶ Κοτυλαῖον ἕδος καὶ Σιρίδος ἕδρην</TextUnit>
    <TextUnit id="5781" loc="13.164">Μαρμαρίου τε τένοντα καὶ ̓Ωγυγίης πέδον Αἰγῆς:</TextUnit>
    <TextUnit id="5782" loc="13.165">τοῖς ἅμα λαὸς ἵκανεν ὁμόστολος, οἷς πέλε πάτρη</TextUnit>
    <TextUnit id="5783" loc="13.166">Χαλκίς, ὀπισθοκόμων μητρόπτολις ̓Ελλοπιήων.</TextUnit>
    <TextUnit id="5784" loc="13.167">ἑπτὰ μὲν ἡγεμόνες στρατὸν ὥπλισαν, ἀλλ' ἕνα πάντες</TextUnit>
    <TextUnit id="5785" loc="13.168">θυμὸν ἔχον κατ' ̓́Αρηα: καὶ ἀστέρας αἴθοπι βωμῷ</TextUnit>
    <TextUnit id="5786" loc="13.169">Ζῳδιακῆς ναετῆρας ἐμειλίξαντο κελεύθου,</TextUnit>
    <TextUnit id="5787" loc="13.170">δῆριν ἰσηρίθμοισιν ἐπιτρέψαντες ἀλήταις.</TextUnit>
    <TextUnit id="5788" loc="13.171">Κεκροπίδας δ' ἐκόρυσσε μόθων ἀκόρητος ̓Ερεχθεύς—</TextUnit>
    <TextUnit id="5789" loc="13.172">χρύσεον ἀγλαόπαιδος ̓Ερεχθέος αἷμα κομίζων,</TextUnit>
    <TextUnit id="5790" loc="13.173">τόν ποτε πυρσοφόροιο κατὰ πτύχα παρθενεῶνος</TextUnit>
    <TextUnit id="5791" loc="13.174">παρθένος αὐτολόχευτος ἀνέτρεφεν ἄρσενι μαζῷ</TextUnit>
    <TextUnit id="5792" loc="13.175">παιδοκόμος γλαυκῶπις ἀνήροτος, αἰδομένη δὲ</TextUnit>
    <TextUnit id="5793" loc="13.176">παρθενίῳ πήχυνεν ἀήθεϊ κοῦρον ἀγοστῷ</TextUnit>
    <TextUnit id="5794" loc="13.177">̔Ηφαιστηιάδην, ὅτε δύσγαμος ἀμφιγυήεις</TextUnit>
    <TextUnit id="5795" loc="13.178">ἀλλοίῃ φιλότητι γονὴν ἔσπειρεν ἀρούρῃ,</TextUnit>
    <TextUnit id="5796" loc="13.179">θερμὸν ἀκοντίζων αὐτόσσυτον ἀφρὸν ̓Ερώτων:</TextUnit>
    <TextUnit id="5797" loc="13.180">τοῖος ̓Αθηναίων στρατιῆς πρόμος ἦλθεν ̓Ερεχθεύς,</TextUnit>
    <TextUnit id="5798" loc="13.181">Σίφνον ἔχων συνάεθλον, ὁμόπτολιν ἡγεμονῆα—,</TextUnit>
    <TextUnit id="5799" loc="13.182">οἳ λάχον Οἰνώης γόνιμον πέδον, οἵ τε καρήνων</TextUnit>
    <TextUnit id="5800" loc="13.183">γείτονος ̔Υμήττοιο μελισσήεντας ἐναύλους</TextUnit>
    <TextUnit id="5801" loc="13.184">καὶ τέμενος βαθύδενδρον ἐλαιοκόμου Μαραθῶνος,</TextUnit>
    <TextUnit id="5802" loc="13.185">οἵ τε πόλιν Κελεοῖο, καὶ οἳ λάχον ὅρμον ̓Αθήνης,</TextUnit>
    <TextUnit id="5803" loc="13.186">ἀγχίαλον Βραυρῶνα, κενήριον ̓Ιφιγενείης,</TextUnit>
    <TextUnit id="5804" loc="13.187">καὶ δάπεδον Θορίκοιο καὶ εὐώδινος ̓Αφίδνης,</TextUnit>
    <TextUnit id="5805" loc="13.188">οἵ τ' ἔχον ἀγλαόπαιδος ̓Ελευσινίην χθόνα Δηοῦς,</TextUnit>
    <TextUnit id="5806" loc="13.189">μυστιπόλοι ταλάροιο καὶ εὐκάρποιο θεαίνης,</TextUnit>
    <TextUnit id="5807" loc="13.190">Τριπτολέμου γεγαῶτες ἀφ' αἵματος, ὅς ποτε Δηοῦς</TextUnit>
    <TextUnit id="5808" loc="13.191">δίφρον ἐχιδνήεντα δι' ἠέρος ἡνιοχεύων</TextUnit>
    <TextUnit id="5809" loc="13.192">στικτὰ φερεσταχύων ἐπεμάστιε νῶτα δρακόντων:</TextUnit>
    <TextUnit id="5810" loc="13.193">καὶ πολὺς ἔνθα καὶ ἔνθα σιδήρεα τεύχεα πάλλων</TextUnit>
    <TextUnit id="5811" loc="13.194">παισὶ κορυσσομένοισι γέρων ὤρεξεν ̓Αχαρνεύς:</TextUnit>
    <TextUnit id="5812" loc="13.195">καὶ στίχες ̓Ατθίδος ἦλθον ἐπήλυδες, ἐγρεμόθων δὲ</TextUnit>
    <TextUnit id="5813" loc="13.196">σὺν δορί, σὺν ξιφέεσσιν ἐπειγομένων ναετήρων</TextUnit>
    <TextUnit id="5814" loc="13.197">εἰς μόθον εὐπήληκες ἐβακχεύθησαν ̓Αθῆναι,</TextUnit>
    <TextUnit id="5815" loc="13.198">ἐσσυμένων δ' ἐς ̓́Αρηα λιμὴν ἤχησε Φαληρεύς:</TextUnit>
    <TextUnit id="5816" loc="13.199">καὶ πολὺς ἀγγέλλων προτέρην αὐτόχθονα φύτλην</TextUnit>
    <TextUnit id="5817" loc="13.200">χρύσεος εὐπλέκτοισι κόμαις ἐσφίγγετο τέττιξ.</TextUnit>
    <TextUnit id="5818" loc="13.201">πατρίδα γαῖαν ἔλειπε καὶ Αἰακός, ὃν νόθος ὄρνις</TextUnit>
    <TextUnit id="5819" loc="13.202">ἁρπαμένῃ σπέρμηνε μιγεὶς ̓Ασωπίδι νύμφῃ,</TextUnit>
    <TextUnit id="5820" loc="13.203">αἰετὸς Αἰγίνης πτερόεις πόσις ὑψιπέτης Ζεύς:</TextUnit>
    <TextUnit id="5821" loc="13.204">ἐκ δὲ γάμου πεφάτιστο καὶ Αἰακός: ἔξοχα δ' ἄλλων</TextUnit>
    <TextUnit id="5822" loc="13.205">χραισμῆσαι μενέαινε κασιγνήτῳ Διονύσῳ:</TextUnit>
    <TextUnit id="5823" loc="13.206">Μυρμιδόνων δὲ φάλαγγας ἐκόσμεεν ἴδμονι τέχνῃ,</TextUnit>
    <TextUnit id="5824" loc="13.207">οἳ πρὶν ἔσαν μύρμηκες ἐφερπύζοντες ἀρούρῃ,</TextUnit>
    <TextUnit id="5825" loc="13.208">ποσσὶ πολυσπερέεσσι μεμηλότες, εἰσόκεν αὐτῶν</TextUnit>
    <TextUnit id="5826" loc="13.209">ἐκ χροὸς οὐτιδανοῖο χαμαιγενὲς εἶδος ἀμείψας</TextUnit>
    <TextUnit id="5827" loc="13.210">φέρτερον εἰς δέμας ἄλλο μετέπλασεν ὑψιμέδων Ζεύς,</TextUnit>
    <TextUnit id="5828" loc="13.211">καὶ στρατὸς ἐβλάστησεν ἐνόπλιος: ἐξαπίνης γὰρ</TextUnit>
    <TextUnit id="5829" loc="13.212">ἀλλοφυής, ἄφθογγος, ἀπόσπορος ἑσμὸς ἀρούρης</TextUnit>
    <TextUnit id="5830" loc="13.213">εἰς βροτὸν αὐδήεντα δέμας μορφώσατο μύρμηξ:</TextUnit>
    <TextUnit id="5831" loc="13.214">τῶν πρόμος Αἰακὸς ἦρχεν, ἐν εὐτύκτῳ δὲ βοείῃ</TextUnit>
    <TextUnit id="5832" loc="13.215">Ζῆνα νόθον σοφὸν ὄρνιν ἐπέγραφε, σῆμα γενέθλης,</TextUnit>
    <TextUnit id="5833" loc="13.216">φειδομένοις ὀνύχεσσιν ἐλαφρίζοντα γυναῖκα,</TextUnit>
    <TextUnit id="5834" loc="13.217">καὶ ποταμὸς πυρίκαυτος ἔην σχεδόν, ἄγχι δὲ κούρη</TextUnit>
    <TextUnit id="5835" loc="13.218">οἰκτρὰ κατηφιόωσα, καὶ εἰ πέλεν ἄπνοος εἰκών,</TextUnit>
    <TextUnit id="5836" loc="13.219">δόχμιον ὄμμα τίταινεν, ἅτε στενάχουσα τοκῆα</TextUnit>
    <TextUnit id="5837" loc="13.220">̓Ασωπὸν βαρύγουνον, ἔοικε δὲ τοῦτο βοῆσαι.</TextUnit>
    <TextUnit id="5838" loc="13.221">“καλὸν ἐμοὶ πόρες ἕδνον ἐμὸν γενετῆρα δαμάσσας.”</TextUnit>
    <TextUnit id="5839" loc="13.222">Κρήτης δ' ἡγεμόνευε πολυγλώσσων ναετήρων</TextUnit>
    <TextUnit id="5840" loc="13.223">̓Αστέριος φαιδρωπὸν ἔχων δέμας, ἀμφότερον δὲ</TextUnit>
    <TextUnit id="5841" loc="13.224">ὅσσον ἔην ἐρόεις, τόσον ἄλκιμος, ὅν ποτε νύμφη</TextUnit>
    <TextUnit id="5842" loc="13.225">λυσαμένη Μίνωι σαόφρονος ἅμμα κορείης</TextUnit>
    <TextUnit id="5843" loc="13.226">Φαιστιὰς ̓Ανδρογένεια Κυδωναίῃ τέκεν εὐνῇ:</TextUnit>
    <TextUnit id="5844" loc="13.227">ὃς τότε λαὸν ἄγων ἑκατόμπολιν οἴνοπι Βάκχῳ</TextUnit>
    <TextUnit id="5845" loc="13.228">ἵκετο κυδαίνων ἐμφύλιον αἷμα γενέθλης</TextUnit>
    <TextUnit id="5846" loc="13.229">πατρὸς ἑοῦ: Σεμέλης γὰρ ἀνεψιὸς ἔπλετο Μίνως,</TextUnit>
    <TextUnit id="5847" loc="13.230">Κάδμου ξυνὰ γένεθλα: πολυσπερέες δὲ μαχηταὶ</TextUnit>
    <TextUnit id="5848" loc="13.231">πάντες ἑνὶ σπεύδοντι συνέρρεον ἡγεμονῆι,</TextUnit>
    <TextUnit id="5849" loc="13.232">οἱ μὲν ἀπὸ Κνωσσοῖο μαχήμονες, οἱ δ' ἀπὸ Λύκτου</TextUnit>
    <TextUnit id="5850" loc="13.233">Μιλήτου στρατιῇσι συνήλυδες: οἷς ἅμα πολλοὶ</TextUnit>
    <TextUnit id="5851" loc="13.234">ὑψιλόφου Γόρτυνος ἐθωρήσσοντο πολῖται</TextUnit>
    <TextUnit id="5852" loc="13.235">καὶ ναέται ̔Ρυτίοιο καὶ εὐκάρποιο Λυκάστου...</TextUnit>
    <TextUnit id="5853" loc="13.236">καὶ χθόνα Νωδαίοιο Διὸς καὶ ἐδέθλια Βοίβης</TextUnit>
    <TextUnit id="5854" loc="13.237">καὶ δάπεδον Κισάμοιο, καὶ ἄστεα καλὰ Κυταίου.</TextUnit>
    <TextUnit id="5855" loc="13.238">τοῖος ἀπὸ Κρήτης πρόμος ἤλυθεν: ἐρχομένῳ δὲ</TextUnit>
    <TextUnit id="5856" loc="13.239">θερμοτέραις ἀκτῖσι χέων μαντήιον αἴγλην</TextUnit>
    <TextUnit id="5857" loc="13.240">̓Αστερίῳ σελάγιζεν ὁμώνυμος ̓́Αρεος ἀστήρ,</TextUnit>
    <TextUnit id="5858" loc="13.241">νίκης ἐσσομένης πρωτάγγελος: ἀλλ' ἐνὶ χάρμῃ</TextUnit>
    <TextUnit id="5859" loc="13.242">νικήσας νόθον οἶστρον ἀήθεος ἔσχεν ἀρούρης</TextUnit>
    <TextUnit id="5860" loc="13.243">νηλής: οὐ γὰρ ἔμελλεν ἰδεῖν μετὰ φύλοπιν ̓Ινδῶν</TextUnit>
    <TextUnit id="5861" loc="13.244">πάτριον ̓Ιδαίης κορυθαιόλον ἄντρον ἐρίπνης,</TextUnit>
    <TextUnit id="5862" loc="13.245">ἀλλά βίον προβέβουλε λιπόπτολιν, ἀντὶ δὲ Δίκτης</TextUnit>
    <TextUnit id="5863" loc="13.246">Κνώσσιος ἐν Σκυθίῃ μετανάστιος ἔσκε πολίτης,</TextUnit>
    <TextUnit id="5864" loc="13.247">καὶ πολιὸν Μίνωα καὶ ̓Ανδρογένειαν ἐάσας</TextUnit>
    <TextUnit id="5865" loc="13.248">ξεινοφόνων σοφὸς ἦλθεν ἐς ἔθνεα βάρβαρα Κόλχων,</TextUnit>
    <TextUnit id="5866" loc="13.249">̓Αστερίους δ' ἐκάλεσσε καὶ ὤπασεν οὔνομα Κόλχοις</TextUnit>
    <TextUnit id="5867" loc="13.250">Κρητικόν, οἷς ξένα θεσμὰ φύσις πόρε, παιδοκόμου δὲ</TextUnit>
    <TextUnit id="5868" loc="13.251">πάτριον ̓Αμνισοῖο ῥόον Κρηταῖον ἐάσας</TextUnit>
    <TextUnit id="5869" loc="13.252">αἰδομένοις στομάτεσσι νόθον πίε Φάσιδος ὕδωρ.</TextUnit>
    <TextUnit id="5870" loc="13.253">μοῦνος ̓Αρισταῖος βραδὺς ἤιε λοίσθιος ἄλλων,</TextUnit>
    <TextUnit id="5871" loc="13.254">ὅσσοι γαῖαν ἔναιον ὁμούριον ̔Ελλάδι γαίῃ,</TextUnit>
    <TextUnit id="5872" loc="13.255">ὃς μέλιτος γλυκεροῖο πολυτρήτων ἀπὸ σίμβλων</TextUnit>
    <TextUnit id="5873" loc="13.256">αὐχένα γαῦρον ἄειρε, καὶ οἰνοχύτῳ Διονύσῳ</TextUnit>
    <TextUnit id="5874" loc="13.257">ἤρισεν ἀπρήκτῳ μελιηδέος ἐλπίδι νίκης:</TextUnit>
    <TextUnit id="5875" loc="13.258">ἀμφοτέροις δ' ἐδίκαζον, ὅσοι ναετῆρες ̓Ολύμπου:</TextUnit>
    <TextUnit id="5876" loc="13.259">ἀλλὰ πάις Φοίβοιο νεόρρυτα χεύματα σίμβλων</TextUnit>
    <TextUnit id="5877" loc="13.260">ἀθανάτοις ὀρέγων μελιηδέος ἤμβροτε νίκης,</TextUnit>
    <TextUnit id="5878" loc="13.261">ὅττι θεοὶ παχὺ χεῦμα φιλοπτόρθοιο μελίσσης</TextUnit>
    <TextUnit id="5879" loc="13.262">δεξάμενοι κόρον ὀξὺν ἀτερπέος εἶχον ἐέρσης:</TextUnit>
    <TextUnit id="5880" loc="13.263">καὶ κόρος ἦν μακάρων τρίτατον δέπας, οὐ δὲ τετάρτου</TextUnit>
    <TextUnit id="5881" loc="13.264">κιρναμένου γεύσαντο παλιννόστοιο κυπέλλου,</TextUnit>
    <TextUnit id="5882" loc="13.265">καὶ μάλα διψώοντες: ἀρυομένοιο δὲ Βάκχου</TextUnit>
    <TextUnit id="5883" loc="13.266">ὄμβρῳ ἐυρραθάμιγγι νόον τέρποντες ἐέρσης</TextUnit>
    <TextUnit id="5884" loc="13.267">εἰς ὅλον ἦμαρ ἔπινον ἀλωφήτου χύσιν οἴνου:</TextUnit>
    <TextUnit id="5885" loc="13.268">καὶ μεθύων γλυκὺν οἶνον ἐθάμβεεν ἄλλος ἐπ' ἄλλῳ</TextUnit>
    <TextUnit id="5886" loc="13.269">ἐξ ἑτέρου ποθέων ἕτερον δέπας ἡδέι θυμῷ,</TextUnit>
    <TextUnit id="5887" loc="13.270">εὐφροσύνην ἀκόρητον ἔχων θελξίφρονος οἴνου:</TextUnit>
    <TextUnit id="5888" loc="13.271">Ζεὺς δὲ μελιρραθάμιγγος ἐθάμβεεν ἔργα μελίσσης,</TextUnit>
    <TextUnit id="5889" loc="13.272">δαιδαλέην δ' ὠδῖνα φιλοσμήνου τοκετοῖο,</TextUnit>
    <TextUnit id="5890" loc="13.273">δῶρον ̓Αρισταίοιο, καὶ οἰνοχύτῳ Διονύσῳ</TextUnit>
    <TextUnit id="5891" loc="13.274">ὤπασε λυσιπόνοιο φέρειν πρωτάγρια νίκης.</TextUnit>
    <TextUnit id="5892" loc="13.275">ἔνθεν ̓Αρισταῖος βραδὺς ἤιεν εἰς μόθον ̓Ινδῶν,</TextUnit>
    <TextUnit id="5893" loc="13.276">ὄψιμος εὐνήσας πρότερον χόλον ἅρπαγος ἥβης,</TextUnit>
    <TextUnit id="5894" loc="13.277">ἔνδιον ̔Ερμείαο λιπὼν Κυλλήνιον ἕδρην:</TextUnit>
    <TextUnit id="5895" loc="13.278">οὐ πω γὰρ προτέρῃ Μεροπηίδι νάσσατο νήσῳ,</TextUnit>
    <TextUnit id="5896" loc="13.279">οὔ πω δ' ἀτμὸν ἔπαυσε πυρώδεα διψάδος ὥρης</TextUnit>
    <TextUnit id="5897" loc="13.280">Ζηνὸς ἀλεξικάκοιο φέρων φυσίζοον αὔρην,</TextUnit>
    <TextUnit id="5898" loc="13.281">οὐδὲ σιδηροχίτων δεδοκημένος ἀστέρος αἴγλην</TextUnit>
    <TextUnit id="5899" loc="13.282">Σείριον αἰθαλόεντος ἀναστέλλων πυρετοῖο</TextUnit>
    <TextUnit id="5900" loc="13.283">ἐννύχιον πρήυνε, τὸν εἰσέτι διψαλέον πῦρ</TextUnit>
    <TextUnit id="5901" loc="13.284">θερμὸν ἀκοντίζοντα δι' αἰθέρος αἴθοπι λαιμῷ</TextUnit>
    <TextUnit id="5902" loc="13.285">ἄσθμασι λεπταλέοισι καταψύχουσι ἀῆται:</TextUnit>
    <TextUnit id="5903" loc="13.286">ἀλλ' ἔτι Παρρασίης πέδον ᾤκεεν. ἐρχομένῳ δὲ</TextUnit>
    <TextUnit id="5904" loc="13.287">λαὸς ἐθωρήχθη βαλανηφάγος ̓Αρκὰς ἀλήτης,</TextUnit>
    <TextUnit id="5905" loc="13.288">οἵ τ' εἶχον Λασιῶνα καὶ ἄλσεα καλὰ Λυκαίου</TextUnit>
    <TextUnit id="5906" loc="13.289">καὶ κραναὴν Στύμφηλον, ἀειδομένην τε πολίχνην</TextUnit>
    <TextUnit id="5907" loc="13.290">̔Ρίπην καὶ Στρατίην καὶ Μαντινέην καὶ ̓Ενίσπην</TextUnit>
    <TextUnit id="5908" loc="13.291">Παρρασίην τ' εὔδενδρον, ὅπῃ πέδον ἐστὶ θεαίνης</TextUnit>
    <TextUnit id="5909" loc="13.292">ἀστιβὲς ἀρχεγόνοιο λεχώιον εἰσέτι ̔Ρείης,</TextUnit>
    <TextUnit id="5910" loc="13.293">καὶ δάπεδον Φενεοῖο καὶ ὀρχηθμοῖο τοκῆα,</TextUnit>
    <TextUnit id="5911" loc="13.294">̓Ορχομενὸν πολύμηλον, ἐδέθλιον ̓Απιδανήων,</TextUnit>
    <TextUnit id="5912" loc="13.295">οἵ τ' ἔχον ̓Αρκαδίην πόλιν ̓Αρκάδος, ὅν ποτε μήτηρ</TextUnit>
    <TextUnit id="5913" loc="13.296">Καλλιστὼ Διὶ τίκτε, πατὴρ δέ μιν εἰς πόλον ἄστρων</TextUnit>
    <TextUnit id="5914" loc="13.297">στηρίξας ἐκάλεσσε χαλαζήεντα Βοώτην:</TextUnit>
    <TextUnit id="5915" loc="13.298">τόσσον ̓Αρισταῖος στρατὸν ὥπλισεν ̓Αρκάδι λόγχῃ</TextUnit>
    <TextUnit id="5916" loc="13.299">ἀνδράσι μαρναμένοις νομάδας κύνας εἰς μόθον ἕλκων,</TextUnit>
    <TextUnit id="5917" loc="13.300">τόν ποτε Κυρήνη, κεμαδοσσόος ̓́Αρτεμις ἄλλη,</TextUnit>
    <TextUnit id="5918" loc="13.301">Φοιβείῃ φιλότητι λεοντοφόνος τέκε νύμφη,</TextUnit>
    <TextUnit id="5919" loc="13.302">ὁππότε μιν Λιβύῃ ψαμαθώδεϊ καλὸς ̓Απόλλων</TextUnit>
    <TextUnit id="5920" loc="13.303">ἤγαγε νυμφοκόμῳ μετανάστιον ἅρπαγι δίφρῳ.</TextUnit>
    <TextUnit id="5921" loc="13.304">καί μιν ἐπισπεύδοντα λιπὼν μαντώδεα δάφνην</TextUnit>
    <TextUnit id="5922" loc="13.305">αὐτὸς ἑαῖς παλάμῃσι πατὴρ θώρηξεν ̓Απόλλων:</TextUnit>
    <TextUnit id="5923" loc="13.306">παιδὶ δὲ τόξον ἔδωκε, καὶ ἥρμοσε χειρὶ βοείην</TextUnit>
    <TextUnit id="5924" loc="13.307">δαιδαλέην, γλαφυρὴν δὲ καθιεμένην διὰ νώτου</TextUnit>
    <TextUnit id="5925" loc="13.308">ὠμαδίῳ τελαμῶνι κατεκλήισσε φαρέτρην.</TextUnit>
    <TextUnit id="5926" loc="13.309">τῷ δ' ἐπὶ Σικελίηθεν ἑκηβόλος ἦλθεν ̓Αχάτης,</TextUnit>
    <TextUnit id="5927" loc="13.310">καί οἱ ἐφωμάρτησαν ὁμήλυδες ἀσπιδιῶται,</TextUnit>
    <TextUnit id="5928" loc="13.311">Κιλλυρίων τ' ̓Ελύμων τε πολὺς στρατός, οἵ τε Παλίκων</TextUnit>
    <TextUnit id="5929" loc="13.312">ἕδρανον ἀμφενέμοντο, καὶ οἵ Κατάνην πάρα λίμνην</TextUnit>
    <TextUnit id="5930" loc="13.313">γείτονα Σειρήνων πόλιν ᾤκεον, ἃς ̓Αχελῴῳ</TextUnit>
    <TextUnit id="5931" loc="13.314">Τερψιχόρη ῥοδόεσσα βοοκραίρων ἀπὸ λέκτρων</TextUnit>
    <TextUnit id="5932" loc="13.315">τίκτεν ἀελλήεντι συναπτομένη παρακοίτῃ:</TextUnit>
    <TextUnit id="5933" loc="13.316">οἵ τ' εἶχον Καμάριναν, ὅπῃ κελάδοντι ῥεέθρῳ</TextUnit>
    <TextUnit id="5934" loc="13.317">̔́Ιππαρις ἀστήρικτος ἐρεύγεται ἀγκύλον ὕδωρ,</TextUnit>
    <TextUnit id="5935" loc="13.318">̔́Υβλης θ' ἱερὸν ἄστυ, καὶ οἳ σχεδὸν ᾤκεον Αἴτνης,</TextUnit>
    <TextUnit id="5936" loc="13.319">ἧχι πυρὸς κρητῆρες ἀναπτομένης ἀπὸ πέτρης</TextUnit>
    <TextUnit id="5937" loc="13.320">θερμὸν ἀναβλύζουσι Τυφαονίης σέλας εὐνῆς,</TextUnit>
    <TextUnit id="5938" loc="13.321">οἵ τε δόμους ἐδάσαντο παρ' ὀφρυόεντι Πελώρῳ,</TextUnit>
    <TextUnit id="5939" loc="13.322">καὶ δάπεδον νησαῖον ἁλιρροίζοιο Παχύνου,</TextUnit>
    <TextUnit id="5940" loc="13.323">καὶ Σικελὴν ̓Αρέθουσαν, ὅπῃ μετανάστιος ἕρπει</TextUnit>
    <TextUnit id="5941" loc="13.324">στέμματι Πισαίῳ κομόων ̓Αλφειὸς ἀλήτης,</TextUnit>
    <TextUnit id="5942" loc="13.325">πορθμεύων βατὸν οἶδμα, καὶ ἀκροτάτου διὰ πόντου</TextUnit>
    <TextUnit id="5943" loc="13.326">ἕλκει δοῦλον ̓́Ερωτος ὑπέρτερον ἄβροχον ὕδωρ,</TextUnit>
    <TextUnit id="5944" loc="13.327">θερμὸν ἔχων ψυχροῖο δι' ὕδατος ἁπτόμενον πῦρ.</TextUnit>
    <TextUnit id="5945" loc="13.328">τοῖς ἔπι Φαῦνος ἵκανε πυρισφρήγιστον ἐάσας</TextUnit>
    <TextUnit id="5946" loc="13.329">Σικελίης τριλόφοιο Πελωρίδα πέζαν ἐρίπνης,</TextUnit>
    <TextUnit id="5947" loc="13.330">τὸν βυθίῳ Κρονίωνι συναπτομένη τέκε Κίρκη,</TextUnit>
    <TextUnit id="5948" loc="13.331">σύγγονος Αἰήταο πολύθρονος, ἣ παρὰ λόχμῃ</TextUnit>
    <TextUnit id="5949" loc="13.332">ᾤκεε πετραίοιο βαθύσκια κύκλα μελάθρου.</TextUnit>
    <TextUnit id="5950" loc="13.333">καὶ Λίβυες στρατόωντο παρ' ̔Εσπέριον κλίμα γαίης</TextUnit>
    <TextUnit id="5951" loc="13.334">ἀγχινεφῆ ναίοντες ἀλήμονος ἄστεα Κάδμου:</TextUnit>
    <TextUnit id="5952" loc="13.335">κεῖθι γὰρ ἀντιπόρων ἀνέμων πεφορημένος αὔραις</TextUnit>
    <TextUnit id="5953" loc="13.336">εἰς χρόνον ᾤκεε Κάδμος, ἔχων Σιθωνίδα νύμφην</TextUnit>
    <TextUnit id="5954" loc="13.337">σύμπλοον, ̔Αρμονίην ἔτι παρθένον, ἧς διὰ μορφὴν</TextUnit>
    <TextUnit id="5955" loc="13.338">γείτονας ἀντιβίους πολεμητόκος ὥπλισε φήμη,</TextUnit>
    <TextUnit id="5956" loc="13.339">ἣν Χάριν ἀντονόμηνε Λίβυς στρατός—ἁβροτέρη γὰρ</TextUnit>
    <TextUnit id="5957" loc="13.340">Βιστονὶς ἐβλάστησεν ἐπιχθονίη χάρις ἄλλη,</TextUnit>
    <TextUnit id="5958" loc="13.341">τῆς ἄπο καὶ Λιβύης Χαρίτων λόφος—, ἧς ἐπὶ μορφῇ</TextUnit>
    <TextUnit id="5959" loc="13.342">ἅρπαγος ὑσμίνης δεδονημένος ἄφρονι κέντρῳ</TextUnit>
    <TextUnit id="5960" loc="13.343">φρικτὸς ἐρωμανέων ἐκορύσσετο βάρβαρος ̓́Αρης,</TextUnit>
    <TextUnit id="5961" loc="13.344">λαὸς ἐρημονόμος Μαυρούσιος: ἀλλὰ τινάσσων</TextUnit>
    <TextUnit id="5962" loc="13.345">χερσὶ γυναιμανέεσσι Λιβυστίδος ἔγχος ̓Αθήνης</TextUnit>
    <TextUnit id="5963" loc="13.346">̔Αρμονίης πολέμιζε προασπίζων παρακοίτης,</TextUnit>
    <TextUnit id="5964" loc="13.347">ἑσπερίων δ' ἐφόβησεν ὅλον γένος Αἰθιοπήων</TextUnit>
    <TextUnit id="5965" loc="13.348">σὺν Διὶ θωρηχθέντι, σὺν ̓́Αρεϊ καὶ Κυθερείῃ:</TextUnit>
    <TextUnit id="5966" loc="13.349">κεῖθι καί, ὡς ἐνέπουσι, παρὰ Τριτωνίδι λίμνῃ</TextUnit>
    <TextUnit id="5967" loc="13.350">̔Αρμονίῃ παρέλεκτο ῥοδώπιδι Κάδμος ἀλήτης,</TextUnit>
    <TextUnit id="5968" loc="13.351">νύμφαι δ' ̔Εσπερίδες μέλος ἔπλεκον, ὧν ἀπὸ κήπου</TextUnit>
    <TextUnit id="5969" loc="13.352">Κύπρις ὁμοῦ καὶ ̓́Ερωτες ἐκόσμεον εὔγαμον εὐνήν,</TextUnit>
    <TextUnit id="5970" loc="13.353">χρυσείην θαλάμοισιν ἐπικρεμάσαντες ὀπώρην,</TextUnit>
    <TextUnit id="5971" loc="13.354">νύμφης ἕδνον ἔρωτος ἐπάξιον, ἧς ἀπὸ φύλλων</TextUnit>
    <TextUnit id="5972" loc="13.355">̔Αρμονίη καὶ Κάδμος ἐχεκτεάνῳ παρὰ παστῷ</TextUnit>
    <TextUnit id="5973" loc="13.356">βόστρυχον ἀφνειοῖσιν ἐμιτρώσαντο κορύμβοις</TextUnit>
    <TextUnit id="5974" loc="13.357">ἀντὶ ῥόδου γαμίοιο: καὶ ἁβροτέρη πέλε νύμφη</TextUnit>
    <TextUnit id="5975" loc="13.358">χρύσεα δῶρα φέρουσα, γέρας χρυσῆς ̓Αφροδίτης:</TextUnit>
    <TextUnit id="5976" loc="13.359">καὶ μέλος ἀστραίης κιθάρης ἐπίκωμον ἐγείρας</TextUnit>
    <TextUnit id="5977" loc="13.360">μητροπάτωρ σφαιρηδὸν ἑῷ βητάρμονι ταρσῷ</TextUnit>
    <TextUnit id="5978" loc="13.361">οὐρανὸν ἀμφελέλιζε Λίβυς κυρτούμενος ̓́Ατλας,</TextUnit>
    <TextUnit id="5979" loc="13.362">καὶ μέλος ἁρμονίης ἐμελίζετο γείτονι φωνῇ:</TextUnit>
    <TextUnit id="5980" loc="13.363">καὶ ζυγίης φιλότητος ἑῆς μνημήια νύμφης</TextUnit>
    <TextUnit id="5981" loc="13.364">δῶκε ποδῶν ἐπίβαθρα Λιβυστίδι Κάδμος ἀρούρῃ,</TextUnit>
    <TextUnit id="5982" loc="13.365">δωμήσας πολίων ἑκατοντάδα, δῶκε δ' ἑκάστῃ</TextUnit>
    <TextUnit id="5983" loc="13.366">δύσβατα λαϊνέοις ὑψούμενα τείχεα πύργοις.</TextUnit>
    <TextUnit id="5984" loc="13.367">κείνου μνῆστιν ἔχοντες ἐπεστρατόωντο μαχηταὶ</TextUnit>
    <TextUnit id="5985" loc="13.368">μαρναμένου βρομίοιο προασπιστῆρες ̓Ενυοῦς,</TextUnit>
    <TextUnit id="5986" loc="13.369">τικτομένης ναίοντες ἐδέθλια γείτονα Μήνης</TextUnit>
    <TextUnit id="5987" loc="13.370">καὶ Διὸς ̓Ασβύσταο μεσημβρίζοντας ἐναύλους,</TextUnit>
    <TextUnit id="5988" loc="13.371">μαντιπόλου κερόεντος, ὅπῃ ποτὲ πολλάκις ̓́Αμμων</TextUnit>
    <TextUnit id="5989" loc="13.372">ἀρνειοῦ τριέλικτον ἔχων ἴνδαλμα κεραίης</TextUnit>
    <TextUnit id="5990" loc="13.373">ὀμφαίοις στομάτεσσιν ἐθέσπισεν ̔Εσπέριος Ζεύς:</TextUnit>
    <TextUnit id="5991" loc="13.374">οἵ τε ῥόον Χρεμέταο καὶ οἳ παρὰ Κίνυφος ὕδωρ</TextUnit>
    <TextUnit id="5992" loc="13.375">ᾤκεον ἀζαλέης ψαμαθώδεα πέζαν ἀρούρης,</TextUnit>
    <TextUnit id="5993" loc="13.376">Αὐσχῖσαι Βάκαλές τε συνήλυδες, οὓς πλέον ἄλλων</TextUnit>
    <TextUnit id="5994" loc="13.377">̓́Αρεϊ τερπομένους Ζεφυρήιος ἔτρεφεν ἀγκών.</TextUnit>
    <TextUnit id="5995" loc="13.378">τόσσος λαὸς ἔην ἑκατόμπολις: ἐρχομένης δὲ</TextUnit>
    <TextUnit id="5996" loc="13.379">πληθύος ἡγεμόνευε Κραταιγόνος, ὅν ποτε κούρη</TextUnit>
    <TextUnit id="5997" loc="13.380">̓Αγχιρόη Χρεμέταο παρὰ πλαταμῶνα τοκῆος</TextUnit>
    <TextUnit id="5998" loc="13.381">Ψύλλου κουφονόοιο μινυνθαδίῃ τέκεν εὐνῇ</TextUnit>
    <TextUnit id="5999" loc="13.382">νυμφίον ἀγκὰς ἔχουσα θεημάχον, οὗ ποτε καρποὺς</TextUnit>
    <TextUnit id="6000" loc="13.383">ἄσθματι διψαλέῳ Νότος ἔφλεγε θερμὸς ἀήτης:</TextUnit>
    <TextUnit id="6001" loc="13.384">αὐτὰρ ὁ θωρήσσων κορυθαιόλον ̓́Αρεα νηῶν</TextUnit>
    <TextUnit id="6002" loc="13.385">ναύμαχον ἑσμὸν ἄγειρεν, ὅπως ποινήτορι θεσμῷ</TextUnit>
    <TextUnit id="6003" loc="13.386">ἠερίοις ἀνέμοισιν ἀναστήσειεν ̓Ενυώ,</TextUnit>
    <TextUnit id="6004" loc="13.387">ἱέμενος κτεῖναι φλογερὸν Νότον: ἄγχι δὲ νήσου</TextUnit>
    <TextUnit id="6005" loc="13.388">Αἰολίης στόλος ἦλθε σακέσπαλος, ἀλλὰ μανέντος</TextUnit>
    <TextUnit id="6006" loc="13.389">ἀνδρὸς ἀκοντιστῆρες ἀελλήεντι κυδοιμῷ</TextUnit>
    <TextUnit id="6007" loc="13.390">ὁλκάδα μαστίζοντες ἐθωρήχθησαν ἀῆται,</TextUnit>
    <TextUnit id="6008" loc="13.391">συμφερτὴν δονέοντες ἀρηγόνα σύμπνοον αὔρην,</TextUnit>
    <TextUnit id="6009" loc="13.392">καὶ στρατιὴν καὶ Ψύλλον ἐτυμβεύσαντο θαλάσσῃ.</TextUnit>
    <TextUnit id="6010" loc="13.393">Θρηικίης δὲ Σάμοιο συνέρρεον ἀσπιδιῶται,</TextUnit>
    <TextUnit id="6011" loc="13.394">κοίρανος οὓς προΐαλλε βαθυσμήριγγος ὑπήνης,</TextUnit>
    <TextUnit id="6012" loc="13.395">̓Ημαθίων βαρύγουνος, ἔχων χιονώδεα χαίτην,</TextUnit>
    <TextUnit id="6013" loc="13.396">Τιτήνων μελέεσσιν ἐοικότας, οἵ τ' ἔχον ἄμφω,</TextUnit>
    <TextUnit id="6014" loc="13.397">ἀγχίαλον Μύρμηκα καὶ ἀνθεμόεντα Σαώκην,</TextUnit>
    <TextUnit id="6015" loc="13.398">καὶ χθόνα Τευμερίοιο καὶ εὐλείμωνος ἀρούρης</TextUnit>
    <TextUnit id="6016" loc="13.399">ἄλσεα Φησιάδαο κατάσκια δενδράδι λόχμῃ,</TextUnit>
    <TextUnit id="6017" loc="13.400">καὶ ζαθέην Ζήρυνθον ἀκοιμήτων Κορυβάντων</TextUnit>
    <TextUnit id="6018" loc="13.401">κτίσμα φατιζομένης Περσηίδος, ὁππόθι κούρης</TextUnit>
    <TextUnit id="6019" loc="13.402">μυστιπόλων δαΐδων θιασώδεές εἰσιν ἐρίπναι,</TextUnit>
    <TextUnit id="6020" loc="13.403">οἵ τε πολυγλώχινος ὑπὸ κρηπῖδος ἀρούρης</TextUnit>
    <TextUnit id="6021" loc="13.404">Βρόντιον ἀμφενέμοντο, καὶ ἃς ἐπὶ γείτονι πόντῳ</TextUnit>
    <TextUnit id="6022" loc="13.405">̓Ατραπιτοὺς βυθίοιο Ποσειδάωνος ἀκούω.</TextUnit>
    <TextUnit id="6023" loc="13.406">τόσσαι μὲν στίχες ἦλθον ὁμήλυδες, ἀρχεγόνου δὲ</TextUnit>
    <TextUnit id="6024" loc="13.407">̓Ηλέκτρης, ὁμόφυλον ἐπιστώσαντο γενέθλην:</TextUnit>
    <TextUnit id="6025" loc="13.408">κεῖθι γὰρ ̔Αρμονίην γένος αἰθέρος, αἷμα θαλάσσης,</TextUnit>
    <TextUnit id="6026" loc="13.409">̓́Αρης, Ζεύς, Κυθέρεια θεῶν χραισμήτορι Κάδμῳ</TextUnit>
    <TextUnit id="6027" loc="13.410">κουριδίην ἀνάεδνον ἐδωρήσαντο γυναῖκα.</TextUnit>
    <TextUnit id="6028" loc="13.411">τοῖσι κορυσσομένοισι σὺν εὐθύρσῳ Διονύσῳ</TextUnit>
    <TextUnit id="6029" loc="13.412">̓Ηλέκτρης ἀνέτελλε δι' αἰθέρος ἕβδομος ἀστὴρ</TextUnit>
    <TextUnit id="6030" loc="13.413">δεξιὸν ὑσμίνης σημήιον, ἀμφὶ δὲ νίκῃ</TextUnit>
    <TextUnit id="6031" loc="13.414">πληιάδων κελάδησε βοῆς ἀντίθροος ἠχὼ</TextUnit>
    <TextUnit id="6032" loc="13.415">γνωτῆς αἷμα φέροντι χαριζομένη Διονύσῳ,</TextUnit>
    <TextUnit id="6033" loc="13.416">καὶ στρατιῇ πόρε θάρσος ὁμοίιον: ἐρχομένων δὲ</TextUnit>
    <TextUnit id="6034" loc="13.417">̓́Ωγυρος ἡγεμόνευεν ἐς ̓́Αρεα δεύτερος ̓́Αρης,</TextUnit>
    <TextUnit id="6035" loc="13.418">̔́Ωγυρος ὑψικάρηνος, ἔχων ἴνδαλμα Γιγάντων:</TextUnit>
    <TextUnit id="6036" loc="13.419">τοῦ μὲν ἔην ἄγναμπτον ὅλον δέμας, ἐκ δὲ καρήνου</TextUnit>
    <TextUnit id="6037" loc="13.420">αὐχενίου τε τένονοτος ὀπισθοκόμων ἐπὶ νώτων</TextUnit>
    <TextUnit id="6038" loc="13.421">ἰσοφανεῖς πλοκαμῖδες ἀκανθοφόροισιν ἐχίνοις</TextUnit>
    <TextUnit id="6039" loc="13.422">ἔρρεον ἰξύος ἄχρι κατήλυδες: εἶχε δὲ δειρὴν</TextUnit>
    <TextUnit id="6040" loc="13.423">μηκεδανήν, περίμετρον, ὁμοίιον αὐχένι πέτρης,</TextUnit>
    <TextUnit id="6041" loc="13.424">βάρβαρον ἦθος ἔχων πατρώιον: οὐδέ τις αὐτοῦ</TextUnit>
    <TextUnit id="6042" loc="13.425">φέρτερος ἄλλος ἵκανεν ̔Εώιον εἰς μόθον ̓Ινδῶν</TextUnit>
    <TextUnit id="6043" loc="13.426">νόσφι Διωνύσοιο: καὶ ὅρκιον ὤμοσε Νίκην</TextUnit>
    <TextUnit id="6044" loc="13.427">̓Ινδῴην χθόνα πᾶσαν ἑῷ δορὶ μοῦνος ὀλέσσαι.</TextUnit>
    <TextUnit id="6045" loc="13.428">καὶ θρασὺς υἱὸς ̓́Αρηος ἑὴν Πίμπλειαν ἐάσας</TextUnit>
    <TextUnit id="6046" loc="13.429">Βιστονίης Οἴαγρος ἐκώμασεν ἀστὸς ἀρούρης,</TextUnit>
    <TextUnit id="6047" loc="13.430">̓Ορφέα καλλείψας ἐπὶ γούνασι Καλλιοπείης</TextUnit>
    <TextUnit id="6048" loc="13.431">νήπιον ἀρτιχύτῳ μεμελημένον εἰσέτι μαζῷ.</TextUnit>
    <TextUnit id="6049" loc="13.432">Κυπριάδας δὲ φάλαγγας ἐκόσμεε Λίτρος ἀγήνωρ</TextUnit>
    <TextUnit id="6050" loc="13.433">εὐχαίτης τε Λάπηθος: ἐθωρήσσοντο δὲ πολλοί,</TextUnit>
    <TextUnit id="6051" loc="13.434">οἵ τ' ἔλαχον Σφήκειαν, ἁλίκτυπον ἄντυγα νήσου.</TextUnit>
    <TextUnit id="6052" loc="13.435">Κύπρον ἐυπτερύγων θεοδέγμονα νῆσον ̓Ερώτων,</TextUnit>
    <TextUnit id="6053" loc="13.436">Κύπριδος αὐτογόνοιο φερώνυμον, ἧς ποτε Κύπρου</TextUnit>
    <TextUnit id="6054" loc="13.437">ἄκρα περιγράψας βυθίῃ γλωχῖνι τριαίνης</TextUnit>
    <TextUnit id="6055" loc="13.438">ἰσοφυῆ δελφῖνι τύπον τορνώσατο Νηρεύς—</TextUnit>
    <TextUnit id="6056" loc="13.439">ὁππότε γὰρ γονόεσσα κατάρρυτος ἄρσενι λύθρῳ</TextUnit>
    <TextUnit id="6057" loc="13.440">Οὐρανίη μόρφωσε λεχώιον ἀφρὸν ἐέρση</TextUnit>
    <TextUnit id="6058" loc="13.441">καὶ Παφίην ὤδινε, Κεραστίδος εἰς χθόνα Κύπρου</TextUnit>
    <TextUnit id="6059" loc="13.442">ἔμφρονα θυμὸν ἔχων ὑπὲρ οἴδματος ἔτρεχε δελφίς,</TextUnit>
    <TextUnit id="6060" loc="13.443">ἑζομένην λοφίῃσιν ἐλαφρίζων ̓Αφροδίτην—,</TextUnit>
    <TextUnit id="6061" loc="13.444">οἵ τ' ἔχον ̔Υλάταο πέδον καὶ ἐδέθλια Σηστοῦ</TextUnit>
    <TextUnit id="6062" loc="13.445">καὶ Τάμασον καὶ Τέμβρον ̓Ερυθραίην τε πολίχνην</TextUnit>
    <TextUnit id="6063" loc="13.446">καὶ τέμενος βαθύδενδρον ὀρεσσαύλοιο Πανάκρου:</TextUnit>
    <TextUnit id="6064" loc="13.447">ἐκ δὲ Σόλων κεκόρυστο πολὺς στρατός, ἐκ δὲ Λαπήθου,</TextUnit>
    <TextUnit id="6065" loc="13.448">ὕστερον ἣν ἐκάλεσσαν ὁμώνυμον ἡγεμονῆος,</TextUnit>
    <TextUnit id="6066" loc="13.449">ὃς τότε λαὸν ἄγειρεν, ἐν εὐθύρσῳ δὲ κυδοιμῷ</TextUnit>
    <TextUnit id="6067" loc="13.450">κάτθανε καὶ κτερέιστο καὶ οὔνομα λεῖπε πολίταις.</TextUnit>
    <TextUnit id="6068" loc="13.451">οἵ τε πόλιν Κινύρειαν ἐπώνυμον εἰσέτι πέτρην</TextUnit>
    <TextUnit id="6069" loc="13.452">ἀρχεγόνου Κινύραο, καὶ Οὐρανίης πέδον ἕδρης</TextUnit>
    <TextUnit id="6070" loc="13.453">αἰθερίου κενεῶνος ἐπώνυμον, ὅττι πολίτας</TextUnit>
    <TextUnit id="6071" loc="13.454">ἔτρεφεν ἀστράπτοντας ἐπουρανίων τύπον ἄστρων,</TextUnit>
    <TextUnit id="6072" loc="13.455">οἵ τ' εἶχον Κραπάσειαν, ἁλιστεφὲς οὖδας ἀρούρης,</TextUnit>
    <TextUnit id="6073" loc="13.456">καὶ Πάφον, ἁβροκόμων στεφανηφόρον ὅρμον ̓Ερώτων,</TextUnit>
    <TextUnit id="6074" loc="13.457">ἐξ ὑδάτων ἐπίβαθρον ἀνερχομένης ̓Αφροδίτης,</TextUnit>
    <TextUnit id="6075" loc="13.458">ἧχι θαλασσογόνου Παφίης νυμφήιον ὕδωρ,</TextUnit>
    <TextUnit id="6076" loc="13.459">Σέτραχος ἱμερόεις, ὅθι πολλάκις εἷμα λαβοῦσα</TextUnit>
    <TextUnit id="6077" loc="13.460">Κύπρις ἀνεχλαίνωσε λελουμένον υἱέα Μύρρης,</TextUnit>
    <TextUnit id="6078" loc="13.461">καὶ πόλιν ἀρχεγόνου ποτὲ Περσέος, ᾧ ποτε Τεῦκρος,</TextUnit>
    <TextUnit id="6079" loc="13.462">καλλείψας Σαλαμῖνα χολωομένου Τελαμῶνος,</TextUnit>
    <TextUnit id="6080" loc="13.463">ὁπλοτέρην πύργωσεν ἀειδομένην Σαλαμῖνα.</TextUnit>
    <TextUnit id="6081" loc="13.464">Λυδῶν δ' ἁβρὸς ὅμιλος ἐπέρρεεν, οἵ τ' ἔχον ἄμφω,</TextUnit>
    <TextUnit id="6082" loc="13.465">Κῖμψον ἐυψήφιδα καὶ ὀφρυόεσσαν ̓Ιτώνην,</TextUnit>
    <TextUnit id="6083" loc="13.466">οἵ τε Τορήβιον εὐρύ, καὶ οἵ πλούτοιο τιθήνας</TextUnit>
    <TextUnit id="6084" loc="13.467">Σάρδιας; εὐώδινας, ὁμήλικας ἠριγενείης,</TextUnit>
    <TextUnit id="6085" loc="13.468">καὶ χθόνα Βακχείην σταφυληκόμον, ἧχι τεκούσῃ</TextUnit>
    <TextUnit id="6086" loc="13.469">ἀμπελόεις Διόνυσος ἔχων δέπας ἔμπλεον οἴνου</TextUnit>
    <TextUnit id="6087" loc="13.470">̔Ρείῃ πρῶτα κέρασσε, πόλιν δ' ὀνόμηνε Κεράσσας,</TextUnit>
    <TextUnit id="6088" loc="13.471">καὶ σκοπιὰς ̓Οάνοιο, καὶ οἳ ῥόον ἔλλαχον ̔́Ερμου</TextUnit>
    <TextUnit id="6089" loc="13.472">ὑδατόεν τε Μέταλλον, ὅπῃ Πακτώλιον ἰλὺν</TextUnit>
    <TextUnit id="6090" loc="13.473">ξανθὸς ἀποπτύων ἀμαρύσσεται ὄλβος ἐέρσης:</TextUnit>
    <TextUnit id="6091" loc="13.474">καὶ Στατάλων κεκόρυστο πολὺς στρατός, ἧχι Τυφωεὺς</TextUnit>
    <TextUnit id="6092" loc="13.475">θερμὸν ἀναβλύζων πυριθαλπέος ἄσθμα κεραυνοῦ</TextUnit>
    <TextUnit id="6093" loc="13.476">ἔφλεγε γείτονα χῶρον, ἀελλήεντι δὲ καπνῷ</TextUnit>
    <TextUnit id="6094" loc="13.477">αἰθομένου Τυφῶνος ἐτεφρώθησαν ἐρίπναι,</TextUnit>
    <TextUnit id="6095" loc="13.478">γυιοβόρῳ σπινθῆρι μαραινομένων κεφαλάων:</TextUnit>
    <TextUnit id="6096" loc="13.479">ἀλλὰ Διὸς Λυδοῖο θυώδεα νηὸν ἐάσας</TextUnit>
    <TextUnit id="6097" loc="13.480">ἀρητὴρ ἀσίδηρος ἐμάρνατο κέντορι μύθῳ,</TextUnit>
    <TextUnit id="6098" loc="13.481">μύθῳ ἀκοντιστῆρι, καὶ οὐ τμητῆρι σιδήρῳ,</TextUnit>
    <TextUnit id="6099" loc="13.482">γλώσσῃ ἐρητύων πειθήνιον υἱὸν ἀρούρης,</TextUnit>
    <TextUnit id="6100" loc="13.483">ἔγχος ἔχων στόμα θοῦρον, ἔπος ξίφος, ἀσπίδα φωνήν,</TextUnit>
    <TextUnit id="6101" loc="13.484">τοῦτο θεοκλήτῳ προχέων ἔπος ἀνθερεῶνι:</TextUnit>
    <TextUnit id="6102" loc="13.485">“στῆθι, τάλαν”: φλογόεις δὲ Γίγας ὑπὸ μύστιδι τέχνῃ</TextUnit>
    <TextUnit id="6103" loc="13.486">ἀρραγέος μύθοιο σοφῷ στηρίζετο δεσμῷ</TextUnit>
    <TextUnit id="6104" loc="13.487">ἀνέρα δειμαίνων κεκορυθμένον ἔμφρονι λόγχῃ,</TextUnit>
    <TextUnit id="6105" loc="13.488">γυιοπέδην ἀσίδηρον ἔχων ποινήτορι μύθῳ:</TextUnit>
    <TextUnit id="6106" loc="13.489">οὐδὲ τόσον τρομέεσκεν ὀιστευτῆρα κεραυνοῦ</TextUnit>
    <TextUnit id="6107" loc="13.490">αἰνογίγας πολύπηχυς, ὅσον ῥηξήνορα μύστην</TextUnit>
    <TextUnit id="6108" loc="13.491">γλώσσῃ ὀιστεύοντα λάλον βέλος, εἶξε δὲ κάμνων</TextUnit>
    <TextUnit id="6109" loc="13.492">ἕλκεα φωνήεντα πεπαρμένος ὀξέι μύθῳ:</TextUnit>
    <TextUnit id="6110" loc="13.493">καὶ πυρὸς ἕλκος ἔχων, τετορημένος ἔγχεϊ θερμῷ,</TextUnit>
    <TextUnit id="6111" loc="13.494">ἄλλῳ θερμοτέρῳ νοερῷ πυρὶ κάμνε Τυφωεύς,</TextUnit>
    <TextUnit id="6112" loc="13.495">καὶ στατὸν ἀστυφέλικτον ἐνερρίζωσεν ἀνάγκῃ</TextUnit>
    <TextUnit id="6113" loc="13.496">ταρσὸν ἐχιδνήεντα πεπηγότα μητέρι Γαίῃ,</TextUnit>
    <TextUnit id="6114" loc="13.497">οὐτηθεὶς ἀχάρακτον ἀναιμάκτῳ δέμας αἰχμῇ.</TextUnit>
    <TextUnit id="6115" loc="13.498">ἀλλὰ τὰ μὲν προτέροισιν ἐν ἀνδράσιν ἤγαγεν αἰών.</TextUnit>
    <TextUnit id="6116" loc="13.499">τοὺς δὲ λίγα κροτέοντας ὑπ' εὐρύθμῳ χθόνα ταρσῷ</TextUnit>
    <TextUnit id="6117" loc="13.500">καὶ Στάβιος καὶ Στάμνος ἐπὶ κλόνον ὥπλισαν ̓Ινδῶν:</TextUnit>
    <TextUnit id="6118" loc="13.501">καὶ στρατὸν ὀρχηστῆρα περισκαίροντα δοκεύων</TextUnit>
    <TextUnit id="6119" loc="13.502">τοῖον ἔπος λέξειας, ὅτι πρόμος ἡγεμονεύει</TextUnit>
    <TextUnit id="6120" loc="13.503">εἰς χορόν, οὐκ ἐπὶ δῆριν, ἐνόπλιον ἄνδρα κομίζων:</TextUnit>
    <TextUnit id="6121" loc="13.504">τοῖσι γὰρ ἐρχομένοισιν ἀνακρούουσα χορείην</TextUnit>
    <TextUnit id="6122" loc="13.505">Μυγδονὶς ἐγρεκύδοιμος ἐπὶ κλόνον ἔβρεμε φόρμιγξ,</TextUnit>
    <TextUnit id="6123" loc="13.506">ἀντὶ χοροῦ πέμπουσα μόθου λαοσσόον ἠχώ:</TextUnit>
    <TextUnit id="6124" loc="13.507">καὶ πολέμων σάλπιγγες ἔσαν σύριγγες ̓Ερώτων,</TextUnit>
    <TextUnit id="6125" loc="13.508">καὶ δίδυμοι Βερέκυντες ὁμόζυγες ἔκλαγον αὐλοί,</TextUnit>
    <TextUnit id="6126" loc="13.509">καὶ κτύπον ἀμφιπλῆγα βαρυσμαράγων ἀπὸ χειρῶν</TextUnit>
    <TextUnit id="6127" loc="13.510">χαλκείοις πατάγοισιν ἐμυκήσαντο βοεῖαι.</TextUnit>
    <TextUnit id="6128" loc="13.511">καὶ Φρύγες ἐστρατόωντο παρ' ἐγρεμόθων στίχα Λυδῶν,</TextUnit>
    <TextUnit id="6129" loc="13.512">οἵ τ' ἔλαχον Βούδειαν, ἀειδομένην τε πολίχνην</TextUnit>
    <TextUnit id="6130" loc="13.513">δενδροκόμον Τεμένειαν, ἐύσκιον ἄλσος ἀρούρης,</TextUnit>
    <TextUnit id="6131" loc="13.514">οἳ Δρεσίην ἐνέμοντο καὶ ̓́Οβριμον, ὅς τε ῥεέθροις</TextUnit>
    <TextUnit id="6132" loc="13.515">Μαιάνδρου σκολιοῖσιν ἑὸν παραβάλλεται ὕδωρ,</TextUnit>
    <TextUnit id="6133" loc="13.516">καὶ δάπεδον Δοίαντος ἐπώνυμον, οἵ τε Κελαινὰς</TextUnit>
    <TextUnit id="6134" loc="13.517">χρυσορόφους ἐνέμοντο καὶ εἰκαστήρια Γοργοῦς:</TextUnit>
    <TextUnit id="6135" loc="13.518">τοῖσι συνεστρατόωντο καὶ οἳ λάχον ἄστεα ναίειν</TextUnit>
    <TextUnit id="6136" loc="13.519">γείτονα Σαγγαρίου, καὶ ̓Ελέσπιδος ἕδρανα γαίης.</TextUnit>
    <TextUnit id="6137" loc="13.520">τῶν πρόμος ἡγεμόνευε, λιπὼν ὀφιώδεα Δίρκην,</TextUnit>
    <TextUnit id="6138" loc="13.521">Πρίασος, ̓Αονίης μετανάστιος ἀστὸς ἀρούρης:</TextUnit>
    <TextUnit id="6139" loc="13.522">ὁππότε γὰρ Φρυγίης πέδον ἔκλυσεν ὑέτιος Ζεύς,</TextUnit>
    <TextUnit id="6140" loc="13.523">ὀμβρηροῖς πελάγεσσι χέων ὑψίδρομον ὕδωρ,</TextUnit>
    <TextUnit id="6141" loc="13.524">καὶ δρύες ἐκρύφθησαν, ἀκανθοφόροις τ' ἐνὶ βήσσαις</TextUnit>
    <TextUnit id="6142" loc="13.525">διψαλέαι ποταμηδὸν ἐκυμαίνοντο κολῶναι,</TextUnit>
    <TextUnit id="6143" loc="13.526">ἰκμαλέον τότε δῶμα λιπὼν κεκαλυμμένον ὄμβρῳ</TextUnit>
    <TextUnit id="6144" loc="13.527">καὶ ῥόον ἠερόφοιτον, ἀκοντιστῆρα μελάθρων,</TextUnit>
    <TextUnit id="6145" loc="13.528">Πρίασος ̓Αονίης μετανέσσατο κόλπον ἀρούρης,</TextUnit>
    <TextUnit id="6146" loc="13.529">Ζηνὸς ἀλυσκάζων θανατηφόρον ὄμβριον ὕδωρ:</TextUnit>
    <TextUnit id="6147" loc="13.530">αἰεὶ δ' ἀλλοδαποῖσι παρ' ἀνδράσι δάκρυα λείβων</TextUnit>
    <TextUnit id="6148" loc="13.531">μνώετο Σαγγαρίοιο καὶ ἠθάδα δίζετο πηγήν,</TextUnit>
    <TextUnit id="6149" loc="13.532">̓Αονίου ποταμοῖο πιὼν ἀλλότριον ὕδωρ:</TextUnit>
    <TextUnit id="6150" loc="13.533">ὀψὲ δὲ δύσνιφον οἶδμα καὶ ὑδατόεσσαν ἀνάγκην</TextUnit>
    <TextUnit id="6151" loc="13.534">Ζεὺς ὕπατος πρήυνε, καὶ ἐκ Σιπύλοιο καρήνων</TextUnit>
    <TextUnit id="6152" loc="13.535">κλυζομένης Φρυγίης παλινάγρετον ἤλασεν ὕδωρ:</TextUnit>
    <TextUnit id="6153" loc="13.536">καὶ ῥόον ἐννοσίγαιος ὅλον μετέθηκε τριαίνῃ</TextUnit>
    <TextUnit id="6154" loc="13.537">εἰς βυθίους κευθμῶνας ἀτεκμάρτοιο θαλάσσης,</TextUnit>
    <TextUnit id="6155" loc="13.538">καὶ νιφετοῦ κελάδοντος ἐγυμνώθησαν ἐρίπναι:</TextUnit>
    <TextUnit id="6156" loc="13.539">καὶ τότε Βοιωτοῖο παλίνδρομος οὖδας ἐάσας</TextUnit>
    <TextUnit id="6157" loc="13.540">Πρίασος ὑστερόμητις ἑὴν ὑπεδύσατο πάτρην,</TextUnit>
    <TextUnit id="6158" loc="13.541">καὶ γενέτην βαρύγουνον ἀπήμονι πήχεος ὁλκῷ</TextUnit>
    <TextUnit id="6159" loc="13.542">νόστιμος ἀγκὰς ἔμαρψεν, ὃν εὐσεβέων χάριν ἔργων</TextUnit>
    <TextUnit id="6160" loc="13.543">Ζεὺς μέγας ὀμβρήεντος ἀνεζώγρησεν ὀλέθρου,</TextUnit>
    <TextUnit id="6161" loc="13.544">Βρόμβιον ὃν καλέουσιν: ἀπὸ Φρυγίοιο δὲ κόλπου</TextUnit>
    <TextUnit id="6162" loc="13.545">Πρίασον αὐχήεντες ἐκυκλώσαντο μαχηταί.</TextUnit>
    <TextUnit id="6163" loc="13.546">̓Αστερίου δ' ἀπάνευθε ἑοῦ γενέταο μολόντος</TextUnit>
    <TextUnit id="6164" loc="13.547">ἀρτιθαλὴς Μίλητος ὁμόστολος ἵκετο Βάκχῳ</TextUnit>
    <TextUnit id="6165" loc="13.548">Καῦνον ἔχων συνάεθλον ἀδελφεόν, ὃς τότε Καρῶν</TextUnit>
    <TextUnit id="6166" loc="13.549">λαὸν ἄγων ἔτι κοῦρος ἐδύσατο φύλοπιν ̓Ινδῶν:</TextUnit>
    <TextUnit id="6167" loc="13.550">οὔ πω γὰρ δυσέρωτα δολοπλόκον ἔπλεκε μολπὴν</TextUnit>
    <TextUnit id="6168" loc="13.551">γνωτῆς οἶστρον ἔχων ἀδαήμονος, οὐδὲ καὶ αὐτὴν</TextUnit>
    <TextUnit id="6169" loc="13.552">ἀντιτύπου φιλότητος ὁμοζήλων ἐπὶ λέκτρων</TextUnit>
    <TextUnit id="6170" loc="13.553">Ζηνὶ συναπτομένην ἐμελίζετο σύγγονον ̔́Ηρην</TextUnit>
    <TextUnit id="6171" loc="13.554">Λάτμιον ἀμφὶ βόαυλον ἀκοιμήτοιο νομῆος,</TextUnit>
    <TextUnit id="6172" loc="13.555">ὀλβίζων ὑπ' ἔρωτι μεμηλότα γείτονι πέτρῃ</TextUnit>
    <TextUnit id="6173" loc="13.556">νυμφίον ̓Ενδυμίωνα ποθοβλήτοιο Ζελήνης:</TextUnit>
    <TextUnit id="6174" loc="13.557">ἀλλ' ἔτι Βυβλίς ἔην φιλοπάρθενος, ἀλλ' ἔτι θήρην</TextUnit>
    <TextUnit id="6175" loc="13.558">Καῦνος ὁμογνήτων ἐδιδάσκετο νῆις ἐρώτων:</TextUnit>
    <TextUnit id="6176" loc="13.559">οὔ πω δ', ἁβροκόμοιο κασιγνήτοιο φυγόντος,</TextUnit>
    <TextUnit id="6177" loc="13.560">δάκρυσιν ὀμβρηθεῖσα δέμας μορφώσατο κούρη,</TextUnit>
    <TextUnit id="6178" loc="13.561">καὶ ῥόον ὑδατόεντα γοήμονος ἔβλυε πηγῆς.</TextUnit>
    <TextUnit id="6179" loc="13.562">τῷ δ' ἅμα θαρσήεντες ἐπερρώοντο μαχηταί,</TextUnit>
    <TextUnit id="6180" loc="13.563">οἳ Μυκάλην ἐνέμοντο, καὶ οἳ λάχον ἀγκύλον ὕδωρ</TextUnit>
    <TextUnit id="6181" loc="13.564">εἰς χθόνα δυομένοιο παλιννόστου ποταμοῖο,</TextUnit>
    <TextUnit id="6182" loc="13.565">Μαιάνδρου σκολιοῖο, διερπύζοντος ἐναύλων.</TextUnit>
    <TextUnit id="6183" loc="13.566">Τόσσαι μὲν στίχες ἦλθον: ὁμοζήλῳ δὲ πορείῃ</TextUnit>
    <TextUnit id="6184" loc="13.567">λαῶν ἀγρομένων Κυβεληίδες ἔκτυπον αὐλαί,</TextUnit>
    <TextUnit id="6185" loc="13.568">Μυγδονίης δὲ πόληος ἐκυκλώθησαν ἀγυιαί.</TextUnit>
    <TextUnit id="6186" loc="14.1">̔Ρείη δ' ὠκυπέδιλος, ὀρεσσαύλῳ παρὰ φάτνῃ</TextUnit>
    <TextUnit id="6187" loc="14.2">αὐχένα λαχνήεντα περισφίγξασα λεόντων,</TextUnit>
    <TextUnit id="6188" loc="14.3">σύνδρομον ᾐώρησεν ὑπηνέμιον σφυρὸν αὔραις</TextUnit>
    <TextUnit id="6189" loc="14.4">ἠερίους κενεῶνας ἐρετμώσασα πεδίλῳ:</TextUnit>
    <TextUnit id="6190" loc="14.5">θεσπεσίας δὲ φάλαγγας ἀολλίζουσα Λυαίῳ</TextUnit>
    <TextUnit id="6191" loc="14.6">ὡς πτερὸν ἠὲ νόημα διέστιχεν ἕδρανα κόσμου</TextUnit>
    <TextUnit id="6192" loc="14.7">εἰς Νότον, εἰς Βορέην, εἰς ̔́Εσπερον, εἰς κλίσιν ̓Ηοῦς:</TextUnit>
    <TextUnit id="6193" loc="14.8">καὶ δρυσὶ καὶ ποταμοῖσι μίαν ξυνώσατο φωνὴν</TextUnit>
    <TextUnit id="6194" loc="14.9">Νηιάδας καλέουσα καὶ ̔Αδρυάδας στίχας ὕλης.</TextUnit>
    <TextUnit id="6195" loc="14.10">δαιμονίη δ' ἀίουσα γονὴ Κυβεληίδος ἠχοῦς,</TextUnit>
    <TextUnit id="6196" loc="14.11">πάντοθεν ἠγερέθοντο. καὶ ὑψόθεν εἰς χθόνα Λυδῶν</TextUnit>
    <TextUnit id="6197" loc="14.12">ἀπλανὲς ἴχνος ἄγουσα μετάρσιος ἵκετο ̔Ρείη:</TextUnit>
    <TextUnit id="6198" loc="14.13">καὶ νυχίην παλίνορσος ἐκούφισε μύστιδα πεύκην</TextUnit>
    <TextUnit id="6199" loc="14.14">Μυγδόνι θερμαίνουσα τὸ δεύτερον ἠέρα πυρσῷ.</TextUnit>
    <TextUnit id="6200" loc="14.15">ἀλλὰ μετὰ βροτέην προμάχων ἡρωίδα φύτλην</TextUnit>
    <TextUnit id="6201" loc="14.16">καὶ στρατιὴν ζαθέην με διδάξατε, Φοιβάδες αὖραι.</TextUnit>
    <TextUnit id="6202" loc="14.17">πρῶτα μὲν ἐκ Λήμνοιο πυριγλώχινος ἐρίπνης</TextUnit>
    <TextUnit id="6203" loc="14.18">φήμη ἀελλήεσσα Σάμου παρὰ μύστιδι πεύκῃ</TextUnit>
    <TextUnit id="6204" loc="14.19">υἱέας ̔Ηφαίστοιο δύω θώρηξε Καβείρους,</TextUnit>
    <TextUnit id="6205" loc="14.20">οὔνομα μητρὸς ἔχοντας ὁμόγνιον, οὓς πάρος ἄμφω</TextUnit>
    <TextUnit id="6206" loc="14.21">οὐρανίῳ χαλκῆι τέκε Θρήισσα Καβειρώ:</TextUnit>
    <TextUnit id="6207" loc="14.22">̓́Αλκων Εὐρυμέδων τε, δαήμονες ἐσχαρεῶνος.</TextUnit>
    <TextUnit id="6208" loc="14.23">καὶ βλοσυροὶ Κρήτηθεν ἀολλίζοντο μαχηταὶ</TextUnit>
    <TextUnit id="6209" loc="14.24">δάκτυλοι ̓Ιδαῖοι, κραναῆς ναετῆρες ἐρίπνης,</TextUnit>
    <TextUnit id="6210" loc="14.25">Γηγενέες Κορύβαντες ὁμήλυδες, ὧν ποτε ̔Ρείῃ</TextUnit>
    <TextUnit id="6211" loc="14.26">ἐκ χθονὸς αὐτοτέλεστος ἀνεβλάστησε γενέθλη:</TextUnit>
    <TextUnit id="6212" loc="14.27">οἳ βρέφος ἀρτιλόχευτον ἀεξιτόκῳ παρὰ πέτρῃ</TextUnit>
    <TextUnit id="6213" loc="14.28">Ζῆνα φερεσσακέεσσιν ἐμιτρώσαντο χορείαις,</TextUnit>
    <TextUnit id="6214" loc="14.29">κῶμον ἀνακρούοντες ὀρίκτυπον ἠπεροπῆα,</TextUnit>
    <TextUnit id="6215" loc="14.30">ἠέρα βακχεύοντες: ἀρασσομένοιο δὲ χαλκοῦ</TextUnit>
    <TextUnit id="6216" loc="14.31">ἀγχινεφὴς Κρονίοισιν ἐπέβρεμεν οὔασιν ἠχὼ</TextUnit>
    <TextUnit id="6217" loc="14.32">κουροσύνην Κρονίωνος ὑποκλέπτουσα βοείαις:</TextUnit>
    <TextUnit id="6218" loc="14.33">καὶ πρόμος ἡγεμόνευε χοροπλεκέων Κορυβάντων</TextUnit>
    <TextUnit id="6219" loc="14.34">Πύρριχος ̓Ιδαῖός τε σακέσπαλος, οἷς ἅμα βαίνων</TextUnit>
    <TextUnit id="6220" loc="14.35">Κνώσσιος αἰόλα φῦλα παρώνυμος ὥπλισε Κύρβας.</TextUnit>
    <TextUnit id="6221" loc="14.36">καὶ φθονεροὶ Τελχῖνες ἐπήλυδες εἰς μόθον ̓Ινδῶν</TextUnit>
    <TextUnit id="6222" loc="14.37">ἐκ βυθίου κενεῶνος ἀολλίζοντο θαλάσσης:</TextUnit>
    <TextUnit id="6223" loc="14.38">καὶ δολιχῇ παλάμῃ δονέων περιμήκετον αἰχμὴν</TextUnit>
    <TextUnit id="6224" loc="14.39">ἦλθε Λύκος, κάμῃ Σκέλμις ἐφέσπετο Δαμναμενῆι</TextUnit>
    <TextUnit id="6225" loc="14.40">πάτριον ἰθύνων Ποσιδήιον ἅρμα θαλάσσης,</TextUnit>
    <TextUnit id="6226" loc="14.41">Τληπολέμου μετὰ γαῖαν ἁλιπλανέες μετανάσται,</TextUnit>
    <TextUnit id="6227" loc="14.42">δαίμονες ὑγρονόμοι μανιώδεες, οὓς πάρος αὐτοὶ</TextUnit>
    <TextUnit id="6228" loc="14.43">πατρῴης ἀέκοντας ἀποτμήξαντες ἀρούρης</TextUnit>
    <TextUnit id="6229" loc="14.44">Θρῖναξ σὺν Μακαρῆι καὶ ἀγλαὸς ἤλασεν Αὔγης,</TextUnit>
    <TextUnit id="6230" loc="14.45">υἱέες ̓Ηελίοιο: διωκόμενοι δὲ τιθήνης</TextUnit>
    <TextUnit id="6231" loc="14.46">χερσὶ βαρυζήλοισιν ἀρυόμενοι Στυγὸς ὕδωρ</TextUnit>
    <TextUnit id="6232" loc="14.47">ἄσπορον εὐκάρποιο ̔Ρόδου ποίησαν ἀλωήν,</TextUnit>
    <TextUnit id="6233" loc="14.48">ὕδασι Ταρταρίοισι περιρραίνοντες ἀρούρας.</TextUnit>
    <TextUnit id="6234" loc="14.49">τοῖς ἔπι Κενταύρων διφυὴς πρηεῖα γενέθλη:</TextUnit>
    <TextUnit id="6235" loc="14.50">ἵππιον εἶδος ἔχοντι Φόλῳ συνομάρτεε Χείρων</TextUnit>
    <TextUnit id="6236" loc="14.51">ἀλλοφυής, ἀδάμαστος, ἔχων ἀχάλινον ὑπήνην.</TextUnit>
    <TextUnit id="6237" loc="14.52">Κυκλώπων δὲ φάλαγγες ἐπέρρεον: ὧν ἐνὶ χάρμῃ</TextUnit>
    <TextUnit id="6238" loc="14.53">χερσὶν ἀθωρήκτοισιν ἀκοντίζοντο κολῶναι</TextUnit>
    <TextUnit id="6239" loc="14.54">ἔγχεα πετρήεντα, καὶ ἀσπίδες ἦσαν ἐρίπναι,</TextUnit>
    <TextUnit id="6240" loc="14.55">καὶ σκοπιὴ λοφόεσσα χαραδραίη πέλε πήληξ,</TextUnit>
    <TextUnit id="6241" loc="14.56">καὶ Σικελοὶ σπινθῆρες ἔσαν φλογόεντες ὀιστοί:</TextUnit>
    <TextUnit id="6242" loc="14.57">καὶ σέλας αἰθύσσοντες ἐθήμονος ἐσχαρεῶνος</TextUnit>
    <TextUnit id="6243" loc="14.58">πυρσοφόροις παλάμῃσιν ἐθωρήσσοντο μαχηταί,</TextUnit>
    <TextUnit id="6244" loc="14.59">Βρόντης τε Στερόπης τε καὶ Εὐρύαλος καὶ ̓Ελατρεὺς</TextUnit>
    <TextUnit id="6245" loc="14.60">̓́Αργης τε Τράχιός τε καὶ αὐχήεις ̔Αλιμήδης.</TextUnit>
    <TextUnit id="6246" loc="14.61">ἀλλὰ τόσος καὶ τοῖος ἐλείπετο μοῦνος ̓Ενυοῦς</TextUnit>
    <TextUnit id="6247" loc="14.62">ἀγχινεφὴς Πολύφημος, ἀπόσπορος ἐννοσιγαίου,</TextUnit>
    <TextUnit id="6248" loc="14.63">ὅττί μιν ὑγροκέλευθος ἐρήτυεν αὐτόθι μίμνειν</TextUnit>
    <TextUnit id="6249" loc="14.64">ἄλλος ̓́Ερως πολέμοιο φιλαίτερος: εἰσορόων γὰρ</TextUnit>
    <TextUnit id="6250" loc="14.65">ἡμιφανῆ Γαλάτειαν ἐπέκτυπε γείτονι πόντῳ,</TextUnit>
    <TextUnit id="6251" loc="14.66">νυμφιδίῃ σύριγγι χέων φιλοπάρθενον ἠχώ.</TextUnit>
    <TextUnit id="6252" loc="14.67">καὶ σκοπέλων ναετῆρες ἀπ' αὐτορόφοιο μελάθρου,</TextUnit>
    <TextUnit id="6253" loc="14.68">οὔνομα Πανὸς ἔχοντες, ἐρημονόμου γενετῆρος,</TextUnit>
    <TextUnit id="6254" loc="14.69">Πᾶνες ἐθωρήχθησαν ὁμήλυδες, ὧν ἐπὶ μορφῇ</TextUnit>
    <TextUnit id="6255" loc="14.70">ἀνδρομέῃ κεκέραστο δασύτριχος αἰγὸς ὀπωπή:</TextUnit>
    <TextUnit id="6256" loc="14.71">καὶ νόθον εἶδος ἔχοντες ἐυκραίροιο καρήνου</TextUnit>
    <TextUnit id="6257" loc="14.72">δώδεκα Πᾶνες ἔσαν κεραελκέες, ἀρχεγόνου δὲ</TextUnit>
    <TextUnit id="6258" loc="14.73">Πανὸς ἑνὸς γεγάασιν ὀρεσσαύλοιο τοκῆος.</TextUnit>
    <TextUnit id="6259" loc="14.74">τὸν μὲν ἐφημίξαντο Κελαινέα μάρτυρι μορφῇ,</TextUnit>
    <TextUnit id="6260" loc="14.75">τὸν δὲ φυῆς ̓Αργεννὸν ὁμώνυμον: Αἰγικόρῳ δὲ</TextUnit>
    <TextUnit id="6261" loc="14.76">ἅρμενον οὔνομα θῆκαν, ἐπεὶ νομίῃ παρὰ ποίμνῃ</TextUnit>
    <TextUnit id="6262" loc="14.77">αἰγείων κεκόρητο περιθλίβων γάλα μαζῶν:</TextUnit>
    <TextUnit id="6263" loc="14.78">ἄλλος δ' ̓Ηυγένειος ἀκούετο θεσπέσιος Πὰν</TextUnit>
    <TextUnit id="6264" loc="14.79">ἀμφιλαφῆ πλοκάμοισιν ἔχων λειμῶνα γενείου:</TextUnit>
    <TextUnit id="6265" loc="14.80">καὶ νομίῳ κεκόρυστο σὺν ̓Ωμηστῆρι Δαφοινεύς:</TextUnit>
    <TextUnit id="6266" loc="14.81">καὶ Φόβος ὡμάρτησε δασυκνήμιδι Φιλάμνῳ:</TextUnit>
    <TextUnit id="6267" loc="14.82">Ξάνθῳ Γλαῦκος ἵκανεν ὁμόστολος: ἀντιτύποις γὰρ</TextUnit>
    <TextUnit id="6268" loc="14.83">Γλαῦκος ἑοῖς μελέεσσιν ὁμόχροος ἔσκε θαλάσσῃ</TextUnit>
    <TextUnit id="6269" loc="14.84">γλαυκιόων, καὶ Ξάνθος ἔχων ξανθόχροα χαίτην</TextUnit>
    <TextUnit id="6270" loc="14.85">οὔνομα τοῖον ἔδεκτο κερασφόρος ἀστὸς ἐρίπνης:</TextUnit>
    <TextUnit id="6271" loc="14.86">καὶ θρασὺς ̓́Αργος ἵκανε φέρων χιονώδεα χαίτην.</TextUnit>
    <TextUnit id="6272" loc="14.87">τοῖσιν ἔσαν δύο Πᾶνες ὁμήλυδες, οὓς τέκεν ̔Ερμῆς</TextUnit>
    <TextUnit id="6273" loc="14.88">κεκριμένῃ φιλότητι μιγεὶς διδυμάοσι Νύμφαις:</TextUnit>
    <TextUnit id="6274" loc="14.89">τὸν μὲν ὀρεστιάδος Σώσης μετανεύμενος εὐνὴν</TextUnit>
    <TextUnit id="6275" loc="14.90">μαντιπόλου σπέρμηνε θεηγόρον ἔμπλεον ὀμφῆς,</TextUnit>
    <TextUnit id="6276" loc="14.91">̓Αγρέα θηροφόνῳ μελέτῃ πεπυκασμένον ἄγρης:</TextUnit>
    <TextUnit id="6277" loc="14.92">τὸν δὲ νομαῖς ὀίων Νόμιον φίλον, ὁππότε Νύμφης</TextUnit>
    <TextUnit id="6278" loc="14.93">δέμνιον ἀγραύλοιο διέστιχε Πηνελοπείης,</TextUnit>
    <TextUnit id="6279" loc="14.94">ποιμενίῃ σύριγγι μεμηλότα. τοῖς ἅμα Φόρβας</TextUnit>
    <TextUnit id="6280" loc="14.95">ὠμηστὴς ἀκόρητος ὁμόστολον εἶχε πορείην.</TextUnit>
    <TextUnit id="6281" loc="14.96">καὶ παλάμην νάρθηκι γέρων Σειληνὸς ἐρείσας</TextUnit>
    <TextUnit id="6282" loc="14.97">δισσοφυὴς κεκόρυστο κερασφόρος υἱὸς ἀρούρης,</TextUnit>
    <TextUnit id="6283" loc="14.98">τρισσοὺς παῖδας ἄγων θιασώδεας: εἰς ἐνοπὴν γὰρ</TextUnit>
    <TextUnit id="6284" loc="14.99">̓Αστραῖος κεκόρυστο, Μάρων κίεν, ἕσπετο Ληνεύς,</TextUnit>
    <TextUnit id="6285" loc="14.100">χεῖρας ἐλαφρίζοντες ὀριπλανέος γενετῆρος</TextUnit>
    <TextUnit id="6286" loc="14.101">γηροκόμοις ῥοπάλοισι: λιποσθενέων δὲ γερόντων</TextUnit>
    <TextUnit id="6287" loc="14.102">νωχελὲς ἀμπελόεντι δέμας κουφίζετο βάκτρῳ,</TextUnit>
    <TextUnit id="6288" loc="14.103">ὧν μάλα πουλυέτηρος ἔην χρόνος, ὧν ἄπο θερμὴ</TextUnit>
    <TextUnit id="6289" loc="14.104">πουλυγάμων Σατύρων διφυὴς ἀνέτελλε γενέθλη.</TextUnit>
    <TextUnit id="6290" loc="14.105">καὶ Σατύρους κερόεντας ἐκόσμεον ἡγεμονῆες</TextUnit>
    <TextUnit id="6291" loc="14.106">Ποιμένιος Θίασός τε καὶ ̔Υψίκερως καὶ ̓Ορέστης,</TextUnit>
    <TextUnit id="6292" loc="14.107">καὶ κεραῷ Φλεγραῖος ἐφωμάρτησε Ναπαίῳ:</TextUnit>
    <TextUnit id="6293" loc="14.108">ἦλθε Γέμων, κεκόρυστο Λύκων θρασύς: ἀκροπότῃ δὲ</TextUnit>
    <TextUnit id="6294" loc="14.109">πετραίῳ γελόωντι φιλέψιος ἕσπετο Φηρεύς,</TextUnit>
    <TextUnit id="6295" loc="14.110">καὶ Λάμις οὐρεσίφοιτος ὁμόστολον εἶχε πορείην</TextUnit>
    <TextUnit id="6296" loc="14.111">Ληνοβίῳ, καὶ Σκιρτὸς ἐκώμασε σύνδρομος Οἴστρῳ,</TextUnit>
    <TextUnit id="6297" loc="14.112">σὺν δὲ Φερεσπόνδῳ Λύκος ἤιεν, ἠχέτα κῆρυξ,</TextUnit>
    <TextUnit id="6298" loc="14.113">καὶ Πρόνομος πραπίδεσσι κεκασμένος, οὓς τέκεν ̔Ερμῆς</TextUnit>
    <TextUnit id="6299" loc="14.114">ἰφθίμην κρυφίοισιν ὑποζεύξας ὑμεναίοις,</TextUnit>
    <TextUnit id="6300" loc="14.115">τήν ποτε Δῶρος ἔτικτε, Διὸς βλάστημα γενέθλης,</TextUnit>
    <TextUnit id="6301" loc="14.116">ῥίζα γονῆς ̔́Ελληνος, ἀπ' ἀρχεγόνοιο δὲ Δώρου</TextUnit>
    <TextUnit id="6302" loc="14.117">Δωρίδος ἐβλάστησεν ̓Αχαικὸν αἷμα γενέθλης:</TextUnit>
    <TextUnit id="6303" loc="14.118">τοῖσι γέρας καὶ σκῆπτρον ἐπέτρεπεν Εἰραφιώτης</TextUnit>
    <TextUnit id="6304" loc="14.119">οὐρανίου κήρυκος ἀεξινόοιο τοκῆος.</TextUnit>
    <TextUnit id="6305" loc="14.120">αἰεὶ μὲν μεθύουσα φιλακρήτοισι κυπέλλοις</TextUnit>
    <TextUnit id="6306" loc="14.121">πᾶσα γονὴ Σατύρων θρασυκάρδιος, ἐν δὲ κυδοιμῷ</TextUnit>
    <TextUnit id="6307" loc="14.122">μοῦνον ἀπειλητῆρες ἀεὶ φεύγοντες ̓Ενυώ,</TextUnit>
    <TextUnit id="6308" loc="14.123">νόσφι μόθοιο λέοντες, ἐνὶ πτολέμοις δὲ λαγωοί,</TextUnit>
    <TextUnit id="6309" loc="14.124">ἴδμονες ὀρχηστῆρες, ἐπιστάμενοι πλέον ἄλλων</TextUnit>
    <TextUnit id="6310" loc="14.125">οἰνοδόκου μέθυ λαρὸν ἀπὸ κρητῆρος ἀφύσσειν:</TextUnit>
    <TextUnit id="6311" loc="14.126">τῶν ὀλίγοι γεγάασι μαχήμονες, οὓς θρασὺς ̓́Αρης</TextUnit>
    <TextUnit id="6312" loc="14.127">παντοίην ἐδίδαξε μεληδόνα δηιοτῆτος,</TextUnit>
    <TextUnit id="6313" loc="14.128">κοσμῆσαι δὲ φάλαγγα: κορυσσομένου δὲ Λυαίου</TextUnit>
    <TextUnit id="6314" loc="14.129">οἱ μὲν ἀδεψήτοισι δέμας κρύψαντο Βοείαις,</TextUnit>
    <TextUnit id="6315" loc="14.130">οἱ δὲ δοραῖς λασίῃσιν ἐκαρτύνοντο λεόντων,</TextUnit>
    <TextUnit id="6316" loc="14.131">ἄλλοι πορδαλίων βλοσυρὰς δύσαντο καλύπτρας,</TextUnit>
    <TextUnit id="6317" loc="14.132">οἱ δὲ τανυπτόρθοισιν ἐθωρήσσοντο κορύμβοις,</TextUnit>
    <TextUnit id="6318" loc="14.133">οἱ δὲ τανυκραίρων ἐλάφων ἀντίρροπον ἄστρων</TextUnit>
    <TextUnit id="6319" loc="14.134">ποικίλον ἐν στέρνοισιν ἀνεζώννυντο χιτῶνα:</TextUnit>
    <TextUnit id="6320" loc="14.135">τοῖς μὲν ἐπὶ κροτάφοις διδυμάονες ἀμφὶ μετώπῳ</TextUnit>
    <TextUnit id="6321" loc="14.136">ὀξυτενεῖς γλωχῖνες ἐμηκύνοντο κεραίης,</TextUnit>
    <TextUnit id="6322" loc="14.137">ψεδνὴ δ' ὀκριόεντι καρήατι φύετο χαίτη</TextUnit>
    <TextUnit id="6323" loc="14.138">ἀκροφανὴς σκολιοῖσιν ἐπ' ὄμμασιν, οὔατα δ' ἄμφω</TextUnit>
    <TextUnit id="6324" loc="14.139">νισσομένων πτερόεντες ἀνερρίπιζον ἀῆται</TextUnit>
    <TextUnit id="6325" loc="14.140">ἰθυτενῆ, λασίοισιν ἐπικτυπέοντα γενείοις</TextUnit>
    <TextUnit id="6326" loc="14.141">ἐκταδόν, ἱππείη δὲ τιταινομένη διὰ νώτου</TextUnit>
    <TextUnit id="6327" loc="14.142">ὄρθιος ἀμφιέλικτος ἀπ' ἰξύος ἔρρεεν οὐρή.</TextUnit>
    <TextUnit id="6328" loc="14.143">̓Αλλοφυὴς δ' ἑτέρη Κενταυριὰς ἵκετο φύτλη,</TextUnit>
    <TextUnit id="6329" loc="14.144">Φηρῶν εὐκεράων λάσιον γένος, οἷς πόρεν ̔́Ηρη</TextUnit>
    <TextUnit id="6330" loc="14.145">ἀνδροφυὲς δέμας ἄλλο κερασφόρον: ὑγρογόνων γὰρ</TextUnit>
    <TextUnit id="6331" loc="14.146">Νηιάδων ποτὲ παῖδες ἔσαν βροτοειδέι μορφῇ,</TextUnit>
    <TextUnit id="6332" loc="14.147">ἃς ̔Υάδας καλέουσι, Λάμου ποταμηίδα φύτλην,</TextUnit>
    <TextUnit id="6333" loc="14.148">καὶ Διὸς εὐώδινα τιθηνήσαντο γενέθλην,</TextUnit>
    <TextUnit id="6334" loc="14.149">Βάκχον ἔτι πνείοντα πολυρραφέος τοκετοῖο,</TextUnit>
    <TextUnit id="6335" loc="14.150">παιδοκόμοι ῥυτῆρες ἀθηήτου Διονύσου,</TextUnit>
    <TextUnit id="6336" loc="14.151">οὐ ξένον εἶδος ἔχοντες: ἐνὶ σκοτίῳ δὲ μελάθρῳ</TextUnit>
    <TextUnit id="6337" loc="14.152">πολλάκι πηχύναντο κεκυφότι κοῦρον ἀγοστῷ,</TextUnit>
    <TextUnit id="6338" loc="14.153">αἰθέρα παππάζοντα, Διὸς πατρώιον ἕδρην,</TextUnit>
    <TextUnit id="6339" loc="14.154">εἰσέτι κουρίζοντα, σοφὸν βρέφος. ἀρτιτόκῳ δὲ</TextUnit>
    <TextUnit id="6340" loc="14.155">πῇ μὲ ἔην ἐρίφῳ πανομοίιος, ἔνδοθι μάνδρης</TextUnit>
    <TextUnit id="6341" loc="14.156">κρυπτόμενος, δολιχῇ δὲ δέμας πυκνώσατο χαίτῃ</TextUnit>
    <TextUnit id="6342" loc="14.157">ἀλλοφανής, δολίων δὲ χέων βληχηθμὸν ὀδόντων</TextUnit>
    <TextUnit id="6343" loc="14.158">ἴχνεσιν αἰγείοισι νόθην μιμήσατο χηλήν:</TextUnit>
    <TextUnit id="6344" loc="14.159">πῇ δὲ γυναικείην φορέων ψευδήμονα μορφὴν</TextUnit>
    <TextUnit id="6345" loc="14.160">μιμηλὴ κροκόπεπλος ἐν εἵμασι φαίνετο κούρη</TextUnit>
    <TextUnit id="6346" loc="14.161">ἀρτιθαλής, φθονερῆς δὲ παραπλάζων νόον ̔́Ηρης</TextUnit>
    <TextUnit id="6347" loc="14.162">χείλεσιν ἀντιτύποισιν ἀνήρυγε θῆλυν ἰωήν,</TextUnit>
    <TextUnit id="6348" loc="14.163">καὶ πλοκάμοις εὔοδμον ἐπεσφήκωσε καλύπτρην</TextUnit>
    <TextUnit id="6349" loc="14.164">θήλεα πέπλα φέρων πολυδαίδαλα: μεσσατίῳ δὲ</TextUnit>
    <TextUnit id="6350" loc="14.165">στήθεϊ δεσμὸν ἔβαλλε καὶ ὄρθιον ἄντυγα μαζοῦ ...</TextUnit>
    <TextUnit id="6351" loc="14.166">παρθενίῳ ζωστῆρι, καὶ οἷά περ ἅμμα κορείης</TextUnit>
    <TextUnit id="6352" loc="14.167">πορφυρέην λαγόνεσσι συνήρμοσε κυκλάδα μίτρην.</TextUnit>
    <TextUnit id="6353" loc="14.168">καὶ δόλος ἦν ἀνόνητος, ἐπεὶ μάθεν ὑψόθεν ̔́Ηρη</TextUnit>
    <TextUnit id="6354" loc="14.169">πάντοθι δινεύουσα πανόψιον ὄμμα προσώπου,</TextUnit>
    <TextUnit id="6355" loc="14.170">μορφὴν ἀλλοπρόσαλλον ὀπιπεύουσα Λυαίου:</TextUnit>
    <TextUnit id="6356" loc="14.171">καὶ Βρομίου φυλάκεσσιν ἐχώσατο: δεξαμένη δὲ</TextUnit>
    <TextUnit id="6357" loc="14.172">Θεσσαλίδος δολόεντα παρ' ̓Αχλύος ἄνθεα ποίης</TextUnit>
    <TextUnit id="6358" loc="14.173">ὕπνον θελγομένων φυλάκων ἐπέχευε καρήνῳ,</TextUnit>
    <TextUnit id="6359" loc="14.174">μάγγανα φαρμακόεντα κατασταλάουσα κομάων:</TextUnit>
    <TextUnit id="6360" loc="14.175">καὶ μάγον ἁβρὸν ἄλειφα περιχρίσασα προσώπῳ</TextUnit>
    <TextUnit id="6361" loc="14.176">ἀνδρομέης ἤμειψε παλαίτερον εἶδος ὀπωπῆς:</TextUnit>
    <TextUnit id="6362" loc="14.177">τοῖσι μὲν οὐατόεσσα φυῆς ἰνδάλλετο μορφή,</TextUnit>
    <TextUnit id="6363" loc="14.178">ἱππείη δ' ἀνέτελλε δι' ἰξύος ὄρθιος οὐρὴ</TextUnit>
    <TextUnit id="6364" loc="14.179">ἰσχία μαστίζουσα δασυστέρνοιο φορῆος,</TextUnit>
    <TextUnit id="6365" loc="14.180">καὶ βοέη βλάστησε κατὰ κροτάφοιο κεραίη,</TextUnit>
    <TextUnit id="6366" loc="14.181">ὄμματα δ' εὐρύνοντο τανυκραίροιο μετώπου,</TextUnit>
    <TextUnit id="6367" loc="14.182">καὶ σκολιαὶ πλοκαμῖδες ἀνηέξηντο καρήνων,</TextUnit>
    <TextUnit id="6368" loc="14.183">γναθμοὶ δ' ἀργιόδοντες ἐμηκύνοντο γενείων,</TextUnit>
    <TextUnit id="6369" loc="14.184">ξείνη δ' αὐτοτέλεστος ἀπ' ἰξύος εἰς πόδας ἄκρους</TextUnit>
    <TextUnit id="6370" loc="14.185">ἀμφιλαφὴς λασίοιο κατ' αὐχένος ἔρρεε χαίτη.</TextUnit>
    <TextUnit id="6371" loc="14.186">δώδεκα δὲ ξύμπαντας ἐκόσμεον ἡγεμονῆες,</TextUnit>
    <TextUnit id="6372" loc="14.187">Σπαργεύς τε Γληνεύς τε χοροίτυπος, ἀλλοφυὴς δὲ</TextUnit>
    <TextUnit id="6373" loc="14.188">σύνδρομος Εὐρυβίῳ σταφυληκόμος ἵκετο Κητεύς,</TextUnit>
    <TextUnit id="6374" loc="14.189">καὶ ̔Ριφόνῳ Πετραῖος ὁμάρτεεν, ἀκροπότης δὲ</TextUnit>
    <TextUnit id="6375" loc="14.190">Αἴσακος ̓Ορθάων τε συνέστιχον, οἷς μίαν ἄμφω</TextUnit>
    <TextUnit id="6376" loc="14.191">̓Αμφίθεμις καὶ Φαῦνος ἐποιήσαντο πορείην,</TextUnit>
    <TextUnit id="6377" loc="14.192">εὐκεράῳ δὲ Φάνητι συνέμπορος ἦλθε Νομείων.</TextUnit>
    <TextUnit id="6378" loc="14.193">Κενταύρων δ' ἑτέρη διφυὴς κεκόρυστο γενέθλη,</TextUnit>
    <TextUnit id="6379" loc="14.194">Κυπριάς, ὁππότε Κύπρις ἐπέτρεχεν εἴκελον αὔραις</TextUnit>
    <TextUnit id="6380" loc="14.195">ἴχνιον ἱμείροντος ἀλυσκάζουσα τοκῆος,</TextUnit>
    <TextUnit id="6381" loc="14.196">μὴ γενέτην ἀθέμιστον ἐσαθρήσειεν ἀκοίτην,</TextUnit>
    <TextUnit id="6382" loc="14.197">Ζεὺς δὲ πατὴρ ὑπόειξε γάμων ἄψαυστον ἐάσας</TextUnit>
    <TextUnit id="6383" loc="14.198">ὠκυτέρην ἀκίχητον ἀναινομένην ̓Αφροδίτην:</TextUnit>
    <TextUnit id="6384" loc="14.199">ἀντὶ δὲ Κυπριδίων λεχέων ἔσπειρεν ἀρούρῃ</TextUnit>
    <TextUnit id="6385" loc="14.200">παιδογόνων προχέων φιλοτήσιον ὄμβρον ἀρότρων:</TextUnit>
    <TextUnit id="6386" loc="14.201">γαῖα δὲ δεξαμένη γαμίην Κρονίωνος ἐέρσην</TextUnit>
    <TextUnit id="6387" loc="14.202">ἀλλοφυῆ κερόεσσαν ἀνηκόντιζε γενέθλην.</TextUnit>
    <TextUnit id="6388" loc="14.203">τοῖσι κορυσσομένοισι συνέδραμον εἰν ἑνὶ Βάκχαι,</TextUnit>
    <TextUnit id="6389" loc="14.204">αἱ μὲν Μῃονίης ἀπὸ ῥωγάδος, αἱ δὲ κολώνης</TextUnit>
    <TextUnit id="6390" loc="14.205">ἠλιβάτων ἤιξαν ὑπὲρ Σιπύλοιο καρήνων.</TextUnit>
    <TextUnit id="6391" loc="14.206">νύμφαι δ' ἑλκεχίτωνες ̓Ορειάδες ἄρσενι θυμῷ</TextUnit>
    <TextUnit id="6392" loc="14.207">λυσσάδες ἐρρώοντο σὺν εὐθύρσοισι μαχηταῖς,</TextUnit>
    <TextUnit id="6393" loc="14.208">αἵ τε παλιννόστων ἐτέων πολυδινέι νύσσῃ</TextUnit>
    <TextUnit id="6394" loc="14.209">μηκεδανὸν ζώεσκον ἐπὶ χρόνον, αἱ μὲν ἐρίπναις</TextUnit>
    <TextUnit id="6395" loc="14.210">γείτονες οἰονόμων ἐπιμηλίδες, αἱ δὲ λιποῦσαι</TextUnit>
    <TextUnit id="6396" loc="14.211">ἄλσεα δενδρήεντα καὶ ἀγριάδος ῥάχιν ὕλης,</TextUnit>
    <TextUnit id="6397" loc="14.212">συμφυέες Μελίαι δρυὸς ἥλικος: αἳ τότε πᾶσαι</TextUnit>
    <TextUnit id="6398" loc="14.213">εἰς μόθον ἠπείγοντο συνήλυδες, αἱ μὲν ἑλοῦσαι</TextUnit>
    <TextUnit id="6399" loc="14.214">τύμπανα χαλκεόνωτα, Κυβηλίδος ὄργανα ̔Ρείης,</TextUnit>
    <TextUnit id="6400" loc="14.215">αἱ δὲ κατηρεφέες πλοκάμους ἑλικώδεϊ κισσῷ,</TextUnit>
    <TextUnit id="6401" loc="14.216">ἄλλαι ἐμιτρώθησαν ἐχιδναίοισι κορύμβοις:</TextUnit>
    <TextUnit id="6402" loc="14.217">χειρὶ δὲ θύρσον ἄειρον ἀκαχμένον, αἷς τότε Λυδαὶ</TextUnit>
    <TextUnit id="6403" loc="14.218">μαινάδες ὡμάρτησαν ἀταρβέες εἰς μόθον ̓Ινδῶν:</TextUnit>
    <TextUnit id="6404" loc="14.219">ὧν τότε Βασσαρίδες θιασώδεες ἴδμονι τέχνῃ</TextUnit>
    <TextUnit id="6405" loc="14.220">κρείσσονες ἠπείγοντο Διωνύσοιο τιθῆναι,</TextUnit>
    <TextUnit id="6406" loc="14.221">αἴγλη Καλλιχόρη τε καὶ Εὐπετάλη καὶ ̓Ιώνη</TextUnit>
    <TextUnit id="6407" loc="14.222">καὶ Καλύκη γελόωσα Βρύουσά τε, σύννομος ̔́Ωραις,</TextUnit>
    <TextUnit id="6408" loc="14.223">Σειλήνη τε ̔Ρόδη τε καὶ ̓Ωκυνόη καὶ ̓Ερευθὼ</TextUnit>
    <TextUnit id="6409" loc="14.224">̓Ακρήτη τε Μέθη τε, καὶ ἕσπετο σύννομος ̔́Αρπῃ</TextUnit>
    <TextUnit id="6410" loc="14.225">Οἰνάνθη ῥοδόεσσα καὶ ἀργυρόπεζα Λυκάστη,</TextUnit>
    <TextUnit id="6411" loc="14.226">Στησιχόρη Προθόη τε: φιλομμειδὴς δὲ γεραιὴ</TextUnit>
    <TextUnit id="6412" loc="14.227">οἰνοβαρὴς Τρυγίη πυμάτη κεκόρυστο καὶ αὐτή.</TextUnit>
    <TextUnit id="6413" loc="14.228">κεκριμένον μὲν ἕκαστος ἑὸν στρατὸν ἤγαγε Βάκχῳ,</TextUnit>
    <TextUnit id="6414" loc="14.229">πάντων δ' ἡγεμόνευε πυρίβρομος Εἰραφιώτης</TextUnit>
    <TextUnit id="6415" loc="14.230">ἀστράπτων ἀρίδηλος: ἐς ὑσμίνην δὲ χορεύων</TextUnit>
    <TextUnit id="6416" loc="14.231">οὐ σάκος, οὐ δόρυ θοῦρον ἐκούφισεν, οὐ ξίφος ὤμῳ,</TextUnit>
    <TextUnit id="6417" loc="14.232">οὐ κυνέην ἐπέθηκεν ἀκερσικόμοισιν ἐθείραις,</TextUnit>
    <TextUnit id="6418" loc="14.233">χάλκεον ἀρραγέος κεφαλῆς σκέπας, ἀλλὰ καρήνου</TextUnit>
    <TextUnit id="6419" loc="14.234">ἄπλοκον ἐσφήκωσε δρακοντείῳ τρίχα δεσμῷ,</TextUnit>
    <TextUnit id="6420" loc="14.235">κράασι κυκλώσας βλοσυρὸν στέφος: ἀντὶ δὲ τυκτῆς</TextUnit>
    <TextUnit id="6421" loc="14.236">δαιδαλέης κνημῖδος ἕως ἐπιγουνίδος ἄκρης</TextUnit>
    <TextUnit id="6422" loc="14.237">ἄργυφα πορφυρέοις ἐπεθήκατο ταρσὰ κοθόρνοις,</TextUnit>
    <TextUnit id="6423" loc="14.238">νεβρίδα λαχνήεσσαν ἐπὶ στέρνοιο καθάψας,</TextUnit>
    <TextUnit id="6424" loc="14.239">στικτὸν ἔχων θώρηκα, τύπον κεχαραγμένον ἄστρων:</TextUnit>
    <TextUnit id="6425" loc="14.246">καὶ χρυσέην λαγόνεσσι περίτροχον ἥρμοσε μίτρην.</TextUnit>
    <TextUnit id="6426" loc="14.240">λαιῇ μὲν κέρας εἶχε βεβυσμένον ἡδέος οἴνου,</TextUnit>
    <TextUnit id="6427" loc="14.241">χρύσεον εὐποίητον, ἀπ' οἰνοχύτου δὲ κεραίης</TextUnit>
    <TextUnit id="6428" loc="14.242">ὄρθιος οἰνοπότοιο κατέρρεεν ὁλκὸς ἐέρσης:</TextUnit>
    <TextUnit id="6429" loc="14.243">χειρὶ δὲ κέντορα θύρσον, ἐελμένον οἴνοπι κισσῷ,</TextUnit>
    <TextUnit id="6430" loc="14.244">δεξιτερῇ κούφιζεν, ἐπ' ἀκροτάτῳ δὲ κορύμβῳ</TextUnit>
    <TextUnit id="6431" loc="14.245">χαλκοβαρὴς πετάλοισι κατάσκιος ἦεν ἀκωκή.</TextUnit>
    <TextUnit id="6432" loc="14.247">ἀλλ' ὅτε δὴ Διόνυσος ἔσω Κορυβαντίδος αὐλῆς</TextUnit>
    <TextUnit id="6433" loc="14.248">χρύσεον εὐποίητον ἐδύσατο κόσμον ̓Ενυοῦς,</TextUnit>
    <TextUnit id="6434" loc="14.249">εὔδια καλλείψας χοροτερπέος ἔνδια ̔Ρείης</TextUnit>
    <TextUnit id="6435" loc="14.250">Μῃονίην παράμειβεν: ὀρεσσιπόλοις δ' ἅμα Βάκχαις</TextUnit>
    <TextUnit id="6436" loc="14.251">δαίμονι βοτρυόεντι συνεσσεύοντο μαχηταί:</TextUnit>
    <TextUnit id="6437" loc="14.252">οἱ μὲν ἐυτροχάλοιο κυβερνητῆρες ἀπήνης</TextUnit>
    <TextUnit id="6438" loc="14.253">φυταλιῆς κομίσαντο νέης μοσχεύματα Βάκχου:</TextUnit>
    <TextUnit id="6439" loc="14.254">πολλαὶ δ' ἡμιόνων στίχες ἤιον, ἀμφὶ δὲ νώτῳ</TextUnit>
    <TextUnit id="6440" loc="14.255">νέκταρος ἀμπελόεντος ἐκούφισαν ἀμφιφορῆας:</TextUnit>
    <TextUnit id="6441" loc="14.256">καὶ βραδέων ἐπέθηκαν ὄνων τετληότι νώτῳ</TextUnit>
    <TextUnit id="6442" loc="14.257">ῥήγεα φοινικόεντα καὶ αἰόλα δέρματα νεβρῶν:</TextUnit>
    <TextUnit id="6443" loc="14.258">ἄλλοι δ' οἰνοποτῆρες ἅμα χρυσέοισι κυπέλλοις</TextUnit>
    <TextUnit id="6444" loc="14.259">ἀργυρέους κρητῆρας ἀγίνεον, ὅπλα τραπέζης:</TextUnit>
    <TextUnit id="6445" loc="14.260">καὶ χαροπῆς Κορύβαντες ἐποίπνυον ἀγχόθι φάτνης</TextUnit>
    <TextUnit id="6446" loc="14.261">αὐχένα πορδαλίων ζυγίῳ δήσαντες ἱμάντι,</TextUnit>
    <TextUnit id="6447" loc="14.262">κισσοδέτοις δὲ λέοντας ἐπιστώσαντο λεπάδνοις</TextUnit>
    <TextUnit id="6448" loc="14.263">χεῖλος ἐπισφίγξαντες ἀπειλητῆρι χαλινῷ.</TextUnit>
    <TextUnit id="6449" loc="14.264">καὶ λασίην Κένταυρος ἔχων φρίσσουσαν ὑπήνην</TextUnit>
    <TextUnit id="6450" loc="14.265">εἰς ζυγὸν αὐτοκέλευστος ἑκούσιον αὐχένα τείνας ...</TextUnit>
    <TextUnit id="6451" loc="14.266">καὶ Σατύρων πολὺ μᾶλλον ἔχων πόθον ἡδέος οἴνου</TextUnit>
    <TextUnit id="6452" loc="14.267">ἡμιτελὴς χρεμέτιζεν ἀνὴρ κεκερασμένος ἵππῳ,</TextUnit>
    <TextUnit id="6453" loc="14.268">ἱέμενος Διόνυσον ἑοῖς ὤμοισιν ἀείρειν.</TextUnit>
    <TextUnit id="6454" loc="14.269">καὶ θεὸς εὐόρπηκος ἐφήμενος ἄντυγι δίφρου</TextUnit>
    <TextUnit id="6455" loc="14.270">Σαγγαρίου παρὰ χεῦμα, περὶ Φρύγα κόλπον ἀρούρης,</TextUnit>
    <TextUnit id="6456" loc="14.271">λαϊνέης Νιόβης παρεμέτρεε πενθάδα πέτρην:</TextUnit>
    <TextUnit id="6457" loc="14.272">καὶ λίθος ̓Ινδὸν ὅμιλον ἐριδμαίνοντα Λυαίῳ</TextUnit>
    <TextUnit id="6458" loc="14.273">δακρυόεις ὁρόων βροτέην πάλιν ἴαχε φωνήν:</TextUnit>
    <TextUnit id="6459" loc="14.274">“Μὴ μόθον ἐντύνητε θεημάχον, ἄφρονες ̓Ινδοί,</TextUnit>
    <TextUnit id="6460" loc="14.275">παιδὶ Διός, μὴ Βάκχος ἀπειλείοντας ̓Ενυὼ</TextUnit>
    <TextUnit id="6461" loc="14.276">λαϊνέους τελέσειε καὶ ὑμέας, ὥς περ ̓Απόλλων,</TextUnit>
    <TextUnit id="6462" loc="14.277">μυρομένους τύπον ἶσον ἐμῇ πετρώδεϊ μορφῇ,</TextUnit>
    <TextUnit id="6463" loc="14.278">μὴ ποταμοῦ παρὰ χεῦμα φερώνυμον ̓Ινδὸν ̓Ορόντην</TextUnit>
    <TextUnit id="6464" loc="14.279">γαμβρὸν ἐσαθρήσητε δεδουπότα Δηριαδῆος.</TextUnit>
    <TextUnit id="6465" loc="14.280">̔Ρείη χωομένη δύναται πλέον ἰοχεαίρης:</TextUnit>
    <TextUnit id="6466" loc="14.281">Φοίβου φεύγετε Βάκχον ἀδελφεόν: αἰδέομαι γὰρ</TextUnit>
    <TextUnit id="6467" loc="14.282">̓Ινδῶν κτεινομένων ἀλλότρια δάκρυα λείβει.”</TextUnit>
    <TextUnit id="6468" loc="14.283">τοῖα λίθον βοόωντα πάλιν σφρηγίσσατο σιγή.</TextUnit>
    <TextUnit id="6469" loc="14.284">καὶ θεὸς ἀμπελόεις φρυγίης μετὰ πέζαν ἐρίπνης</TextUnit>
    <TextUnit id="6470" loc="14.285">̓Ασκανίης ἐπέβαινεν. ὁμηγερέες δὲ πολῖται</TextUnit>
    <TextUnit id="6471" loc="14.286">πάντες, ὅσοις ̓Ιόβακχος ἑὴν ὤρεξεν ὀπώρην,</TextUnit>
    <TextUnit id="6472" loc="14.287">καὶ τελετὰς ἐδέχοντο καὶ ἠσπάζοντο χορείας,</TextUnit>
    <TextUnit id="6473" loc="14.288">αὐχένα δοχμώσαντες ἀνικήτῳ Διονύσῳ,</TextUnit>
    <TextUnit id="6474" loc="14.289">εἰρήνης ἐθέλοντες ἀναιμάκτοιο γαλήνην:</TextUnit>
    <TextUnit id="6475" loc="14.290">Βάκχων τοῖος ἔην κερόεις στρατός, οἷς ἅμα Βάκχαι</TextUnit>
    <TextUnit id="6476" loc="14.291">εἰς μόθον ὡπλίζοντο. φιλαγρύπνῳ δὲ Λυαίῳ</TextUnit>
    <TextUnit id="6477" loc="14.292">πάννυχος ἀστερόεντα πυρίτροχον ὁλκὸν ὑφαίνων</TextUnit>
    <TextUnit id="6478" loc="14.293">οὐρανὸς ἐβρόντησεν, ἐπεὶ τότε μάρτυρι πυρσῷ</TextUnit>
    <TextUnit id="6479" loc="14.294">νίκης ̓Ινδοφόνοιο τέλος μαντεύσατο ̔Ρείη.</TextUnit>
    <TextUnit id="6480" loc="14.295">εἰς ἐνοπὴν δ' ἠῷος ἔβη θεὸς ὕβριν ἐλαύνων</TextUnit>
    <TextUnit id="6481" loc="14.296">ἀνδρῶν κυανέων, ἵνα δούλιον αὐχένα Λυδῶν</TextUnit>
    <TextUnit id="6482" loc="14.297">καὶ Φρυγίης ναετῆρα καὶ ̓Ασκανίης πολιήτην</TextUnit>
    <TextUnit id="6483" loc="14.298">κοιρανίης δασπλῆτος ἀποζεύξειε λεπάδνων.</TextUnit>
    <TextUnit id="6484" loc="14.299">τοῖς τότε Βάκχος ἔπεμπε δύω κήρυκας ̓Ενυοῦς</TextUnit>
    <TextUnit id="6485" loc="14.300">ἀγγελίην ἐνέπειν, ἢ φευγέμεν ἢ πολεμίζειν:</TextUnit>
    <TextUnit id="6486" loc="14.301">καί σφισι νισσομένοισι συνέστιχεν αἰγίβοτος Πάν,</TextUnit>
    <TextUnit id="6487" loc="14.302">στῆθος ὅλον σκιόωντα φέρων πώγωνα κομήτην.</TextUnit>
    <TextUnit id="6488" loc="14.303">̔́Ηρη δ' ὠκυπέδιλος, ἐειδομένη δέμας ̓Ινδῷ,</TextUnit>
    <TextUnit id="6489" loc="14.304">οὐλοκόμῳ Μελανῆι μὴ οἴνοπα θύρσον ἀείρειν</TextUnit>
    <TextUnit id="6490" loc="14.305">̓Αστράεντα κέλευε, δορυσσόον ὄρχαμον ἀνδρῶν,</TextUnit>
    <TextUnit id="6491" loc="14.306">μηδὲ φιλακρήτων Σατύρων ἀλάλαγμα γεραίρειν,</TextUnit>
    <TextUnit id="6492" loc="14.307">ἀλλὰ μάχην ἄσπονδον ἀναστῆσαι Διονύσῳ:</TextUnit>
    <TextUnit id="6493" loc="14.308">καί τινα μῦθον ἔειπε παραιφαμένη πρόμον ̓Ινδῶν:</TextUnit>
    <TextUnit id="6494" loc="14.309">“̔Ηδὺς ὁ δειμαίνων ἁπαλὴν στίχα θηλυτεράων.</TextUnit>
    <TextUnit id="6495" loc="14.310">̓Αστράεις, πολέμιζε: κορύσσεο καὶ σύ, Κελαινεῦ,</TextUnit>
    <TextUnit id="6496" loc="14.311">χαλκὸν ἔχων τμητῆρα κορυμβοφόρου Διονύσου:</TextUnit>
    <TextUnit id="6497" loc="14.312">ἔγχεϊ δ' οὐ πέλε θύρσος ὁμοίιος. ἀλλά, Κελαινεῦ,</TextUnit>
    <TextUnit id="6498" loc="14.313">Δηριάδην πεφύλαξο μεμηνότα, μή σε δαμάσσῃ</TextUnit>
    <TextUnit id="6499" loc="14.314">οὐτιδανὴν ἀσίδηρον ἀλυσκάζοντα γυναῖκα.”</TextUnit>
    <TextUnit id="6500" loc="14.315">ὣς φαμένη παρέπεισε, καὶ ἠέρα δύσατο δαίμων,</TextUnit>
    <TextUnit id="6501" loc="14.316">μητρυιὴ κοτέουσα μενεπτολέμῳ Διονύσῳ.</TextUnit>
    <TextUnit id="6502" loc="14.317">καὶ βρομίου κήρυκες ἀπήλυθον: ἀγχιφανὴς δὲ</TextUnit>
    <TextUnit id="6503" loc="14.318">̓Αστράεις ὑπέροπλος, ἔχων ἄστοργον ἀπειλήν,</TextUnit>
    <TextUnit id="6504" loc="14.319">μαίνετο βουκεράους Σατύρους καὶ Πᾶνα διώκων,</TextUnit>
    <TextUnit id="6505" loc="14.320">μειλιχίου κήρυκας ἀτιμάζων Διονύσου.</TextUnit>
    <TextUnit id="6506" loc="14.321">οἱ δὲ παλιννόστοιο ποδὸς δειδήμονι ταρσῷ</TextUnit>
    <TextUnit id="6507" loc="14.322">φύξιον ἴχνος ἔκαμψαν ἐγερσιμόθῳ Διονύσῳ.</TextUnit>
    <TextUnit id="6508" loc="14.323">καὶ στρατὸν ὥπλισε Βάκχος ἐς ἀντιπόρων στίχας ̓Ινδῶν.</TextUnit>
    <TextUnit id="6509" loc="14.324">οὐδὲ λάθε ζοφόεντα Κελαινέα θῆλυς ̓Ενυώ,</TextUnit>
    <TextUnit id="6510" loc="14.325">ἀλλὰ θορὼν ἀκίχητος ὅλον στρατὸν ὥπλισεν ̓Ινδῶν:</TextUnit>
    <TextUnit id="6511" loc="14.326">καὶ θρασὺς ̓Αστράεις, μενεδήιον οἶστρον ἀέξων,</TextUnit>
    <TextUnit id="6512" loc="14.327">̓Αστακίδος κελάδοντα περὶ ῥόον ἵστατο λίμνης,</TextUnit>
    <TextUnit id="6513" loc="14.328">δέγμενος ἀμπελόεντος ἐπηλυσίην Διονύσου.</TextUnit>
    <TextUnit id="6514" loc="14.329">ἀλλ' ὅτε δὴ διδύμης στρατιῆς ἑτερόζυγι λαῷ</TextUnit>
    <TextUnit id="6515" loc="14.330">ἀμφοτέρων στίχα πᾶσαν ἐκόσμεον ἡγεμονῆες,</TextUnit>
    <TextUnit id="6516" loc="14.331">κλαγγῇ μὲν ζοφόεντες ἐπὶ κλόνον ἤιον ̓Ινδοί,</TextUnit>
    <TextUnit id="6517" loc="14.332">Θρηικίοις γεράνοισιν ἐοικότες, εὖτε φυγοῦσαι</TextUnit>
    <TextUnit id="6518" loc="14.333">χειμερίην μάστιγα καὶ ἠερίου χύσιν ὄμβρου</TextUnit>
    <TextUnit id="6519" loc="14.334">Πυγμαίων ἀγεληδὸν ἐπαΐσσουσι καρήνοις</TextUnit>
    <TextUnit id="6520" loc="14.335">Τηθύος ἀμφὶ ῥέεθρα, καὶ ὀξυόεντι γενείῳ</TextUnit>
    <TextUnit id="6521" loc="14.336">οὐτιδανῆς ὀλέκουσι λιποσθενὲς αἷμα γενέθλης,</TextUnit>
    <TextUnit id="6522" loc="14.337">ἱπτάμεναι νεφεληδὸν ὑπὲρ κέρας ̓Ωκεανοῖο:</TextUnit>
    <TextUnit id="6523" loc="14.338">εἰς ἐνοπὴν δ' ἑτέρωθεν ἐβακχεύοντο μαχηταί,</TextUnit>
    <TextUnit id="6524" loc="14.339">ἀκλινέες θεράποντες ἐγερσιμόθου Διονύσου:</TextUnit>
    <TextUnit id="6525" loc="14.340">Βασσαρίδων δὲ φάλαγγες ἐπέρρεον: ἀγρομένων δὲ</TextUnit>
    <TextUnit id="6526" loc="14.341">ἡ μὲν ἐχιδναίῳ κεφαλὴν ἐζώσατο δεσμῷ,</TextUnit>
    <TextUnit id="6527" loc="14.342">ἡ δὲ διεσφήκωσε κόμην εὐώδεϊ κισσῷ,</TextUnit>
    <TextUnit id="6528" loc="14.343">ἄλλη χαλκοφόρῳ παλάμην ἐκορύσσετο θύρσῳ</TextUnit>
    <TextUnit id="6529" loc="14.344">οἰστρομανής, ἑτέρη δὲ κατ' αὐχένος ἄμμορα δεσμῶν</TextUnit>
    <TextUnit id="6530" loc="14.345">μηκεδανῆς μεθέηκε καθειμένα βόστρυχα χαίτης,</TextUnit>
    <TextUnit id="6531" loc="14.346">Μαιναλὶς ἀκρήδεμνος, ἐπ' ἀμφοτέρων δέ οἱ ὤμων</TextUnit>
    <TextUnit id="6532" loc="14.347">ἀπλεκέας πλοκαμῖδας ἀνερρίπιζεν ἀήτης:</TextUnit>
    <TextUnit id="6533" loc="14.348">ἄλλη ῥόπτρα τίνασσε συνήορα δίζυγι χαλκῷ</TextUnit>
    <TextUnit id="6534" loc="14.349">πλοχμοὺς εἱλικόεντας ἐπαιθύσσουσα καρήνῳ:</TextUnit>
    <TextUnit id="6535" loc="14.350">ἄλλη δ' ἐν παλάμῃσι, κατάσχετος ἅλματι λύσσης,</TextUnit>
    <TextUnit id="6536" loc="14.352">ὄρθιον ἐσμαράγησε μόθων ἀντίκτυπον ἠχώ,</TextUnit>
    <TextUnit id="6537" loc="14.351">χερσὶ περικροτέουσα βαρύβρομα νῶτα βοείης:</TextUnit>
    <TextUnit id="6538" loc="14.353">καὶ πέλεν ἔγχεα θύρσα, καλυπτομένη δὲ πετήλοις</TextUnit>
    <TextUnit id="6539" loc="14.354">δούρατος ἀμπελόεντος ἔην χαλκήλατος αἰχμή:</TextUnit>
    <TextUnit id="6540" loc="14.355">ἡ δὲ δαφοινήεντος ἐφιμείρουσα κυδοιμοῦ</TextUnit>
    <TextUnit id="6541" loc="14.356">ὠμοβόρων ἔζευξεν ἐπ' αὐχένι δεσμὰ δρακόντων:</TextUnit>
    <TextUnit id="6542" loc="14.357">ἄλλη ποικιλόνωτον ἐπὶ στέρνοιο καλύπτρην</TextUnit>
    <TextUnit id="6543" loc="14.358">πορδαλίων, ἑτέρη δὲ κατὰ χροὸς οἶα χιτῶνα</TextUnit>
    <TextUnit id="6544" loc="14.359">στικτὰ φιλοσκοπέλων ἐνεδύσατο δέρματα νεβρῶν,</TextUnit>
    <TextUnit id="6545" loc="14.360">δαιδαλέης ἐλάφοιο περισφίγξασα καλύπτρην:</TextUnit>
    <TextUnit id="6546" loc="14.361">ἄλλη σκύμνον ἔχουσα δασυστέρνοιο λεαίνης</TextUnit>
    <TextUnit id="6547" loc="14.362">ἀνδρομέῳ γλαγόεντι νόθῳ πιστώσατο μαζῷ:</TextUnit>
    <TextUnit id="6548" loc="14.363">καί τις ὄφιν τριέλικτον ἀπήμονι δήσατο κόλπῳ</TextUnit>
    <TextUnit id="6549" loc="14.364">ἐνδόμυχον ζωστῆρα, κεχηνότα γείτονι μηρῷ,</TextUnit>
    <TextUnit id="6550" loc="14.365">μείλιχα συρίζοντα, φιλακρήτοιό τε κούρης</TextUnit>
    <TextUnit id="6551" loc="14.366">ὑπναλέης ἄγρυπνον ὀπιπευτῆρα κορείης:</TextUnit>
    <TextUnit id="6552" loc="14.367">ἄλλη ταρσὰ φέρουσα κατ' οὔρεα γυμνὰ πεδίλων,</TextUnit>
    <TextUnit id="6553" loc="14.368">ποσσὶ βάτους πατέουσα καὶ ὀξυέθειρας ἀκάνθας,</TextUnit>
    <TextUnit id="6554" loc="14.369">θηγαλέῃ στατὸν ἴχνος ἐπεστήριξεν ἀχέρδῳ:</TextUnit>
    <TextUnit id="6555" loc="14.370">καί τις ἐπαΐξασα τανυκνήμιδι καμήλῳ</TextUnit>
    <TextUnit id="6556" loc="14.371">καμπύλον ἀμητῆρι διέθρισεν αὐχένα θύρσῳ,</TextUnit>
    <TextUnit id="6557" loc="14.372">καὶ τυφλοῖσι πόδεσσι περιπταίουσα κελεύθῳ</TextUnit>
    <TextUnit id="6558" loc="14.373">ἡμιφανὴς πεφόρητο, πολυγνάμπτῳ δὲ πορείῃ</TextUnit>
    <TextUnit id="6559" loc="14.374">φοιταλέης ἀκάρηνον ἐπείγετο σῶμα καμήλου,</TextUnit>
    <TextUnit id="6560" loc="14.375">καὶ σφαλερῇ πλήσσουσα βαθυνομένην χθόνα χηλῇ</TextUnit>
    <TextUnit id="6561" loc="14.376">ὕπτιος αὐτοκύλιστος ἐπωλίσθησε κονίῃ:</TextUnit>
    <TextUnit id="6562" loc="14.377">ἄλλη δ' ἴχνος ἄγουσα βοοτρόφον εἰς ῥάχιν ὕλης</TextUnit>
    <TextUnit id="6563" loc="14.378">ἄσχετα μαινομένοιο δορῆς ἐδράξατο ταύρου,</TextUnit>
    <TextUnit id="6564" loc="14.379">καὶ βλοσυροῖς ὀνύχεσσι χαρασσομένης ἀπὸ δειρῆς</TextUnit>
    <TextUnit id="6565" loc="14.380">ταυρείην ἀτόρητον ἀπεφλοίωσε καλύπτρην:</TextUnit>
    <TextUnit id="6566" loc="14.381">ἄλλη δ' ἔγκατα πάντα διήφυσεν: ἦν δὲ νοῆσαι</TextUnit>
    <TextUnit id="6567" loc="14.382">παρθένον ἀκρήδεμνον ἀσάμβαλον ὑψόθι πέτρης</TextUnit>
    <TextUnit id="6568" loc="14.383">τρηχαλέῳ πρηῶνι περισκαίρουσαν ἐρίπνης:</TextUnit>
    <TextUnit id="6569" loc="14.384">οὐ σκοπιὴν δ' ἔφριξε δυσέμβατον, οὐ πόδα κούρης</TextUnit>
    <TextUnit id="6570" loc="14.385">ὀξυπαγὴς ἀπέδιλον ὄνυξ ἐχάραξε κολώνης.</TextUnit>
    <TextUnit id="6571" loc="14.386">πολλὴ δ' ἔνθα καὶ ἔνθα παρ' ̓Αστακίδος στόμα λίμνης</TextUnit>
    <TextUnit id="6572" loc="14.387">̓Ινδῴη δεδάικτο γονὴ Κουρῆτι σιδήρῳ.</TextUnit>
    <TextUnit id="6573" loc="14.388">δυσμενέων δὲ φάλαγγας ἐκυκλώσαντο μαχηταὶ</TextUnit>
    <TextUnit id="6574" loc="14.389">τεύχεσιν ἀντιτύποισι, φερεσσακέος δὲ χορείης</TextUnit>
    <TextUnit id="6575" loc="14.390">ῥυθμὸν ἐμιμήσαντο ποδῶν ἑλικώδεϊ παλμῷ:</TextUnit>
    <TextUnit id="6576" loc="14.391">καὶ λασίῃ παλάμῃ σκοπιὴν λοφόεσσαν ἀείρων,</TextUnit>
    <TextUnit id="6577" loc="14.392">οὔρεος ἄκρα κάρηνα ταμών, ἐκορύσσετο Ληνεύς,</TextUnit>
    <TextUnit id="6578" loc="14.393">πέμπων ὀκριόεσσαν ἐπ' ἀντιβίοισιν ἀκωκήν:</TextUnit>
    <TextUnit id="6579" loc="14.394">Βάκχη δ' ἀμφαλάλαζε, καὶ ἀμπελόεσσαν ἀκωκὴν</TextUnit>
    <TextUnit id="6580" loc="14.395">Βασσαρὶς ἠκόντιζε, μελαρρίνου δὲ γενέθλης</TextUnit>
    <TextUnit id="6581" loc="14.396">ἄρσενα πολλὰ κάρηνα δαΐζετο θήλεϊ θύρσῳ.</TextUnit>
    <TextUnit id="6582" loc="14.397">καὶ φονίῳ θρασὺν ἄνδρα διατμήγουσα κορύμβῳ</TextUnit>
    <TextUnit id="6583" loc="14.398">Εὐπετάλη κεκόρυστο, φιλοσταφύλῳ δὲ πετήλῳ</TextUnit>
    <TextUnit id="6584" loc="14.399">κέντορα κισσὸν ἔπεμπεν ἀλοιητῆρα σιδήρου:</TextUnit>
    <TextUnit id="6585" loc="14.400">Στησιχόρη δ' εὔβοτρυς ἐπεσκίρτησε κυδοιμῷ,</TextUnit>
    <TextUnit id="6586" loc="14.401">καὶ δηίων ἔσσευε γένος ῥηξήνορι ῥόμβῳ</TextUnit>
    <TextUnit id="6587" loc="14.402">κύμβαλα δινεύουσα βαρύβρομα δίζυγι χαλκῷ.</TextUnit>
    <TextUnit id="6588" loc="14.403">καὶ πολὺς ἀμφοτέροισιν ἔην μόθος: ἔβρεμε σύριγξ,</TextUnit>
    <TextUnit id="6589" loc="14.404">σύριγξ ἐγρεκύδοιμος, ἐπέκτυπε δ' αὐλὸς ̓Ενυοῦς,</TextUnit>
    <TextUnit id="6590" loc="14.405">Βασσαρίδες δ' ὀλόλυξαν: ἐγειρομένου δὲ κυδοιμοῦ</TextUnit>
    <TextUnit id="6591" loc="14.406">βρονταίοις πατάγοισι μέλας μυκώμενος ἀὴρ</TextUnit>
    <TextUnit id="6592" loc="14.407">ἐκ Διὸς ἐσσομένην Βρομίῳ μαντεύσατο νίκην.</TextUnit>
    <TextUnit id="6593" loc="14.408">καὶ πολὺς ἑσμὸς ἔπιπτεν: ὅλη δ' ἐρυθαίνετο λύθρῳ</TextUnit>
    <TextUnit id="6594" loc="14.409">ὑγρῷ διψὰς ἄρουρα, καὶ ̓Αστακίδος στόμα λίμνης</TextUnit>
    <TextUnit id="6595" loc="14.410">αἱμοβαφὲς κελάρυζε, φόνῳ κεκερασμένον ̓Ινδῶν.</TextUnit>
    <TextUnit id="6596" loc="14.411">̓Αντιβίους δ' ᾤκτειρε θεὸς φιλοπαίγμονι θυμῷ</TextUnit>
    <TextUnit id="6597" loc="14.412">καὶ προχοαῖς κατέχευε μέθης γέρας, ἐκ δὲ ῥοάων</TextUnit>
    <TextUnit id="6598" loc="14.413">χιονέην ἤμειψε φυὴν ξανθόχροον ὕδωρ,</TextUnit>
    <TextUnit id="6599" loc="14.414">καὶ ποταμὸς κελάρυζε μελίρρυτα χεύματα σύρων,</TextUnit>
    <TextUnit id="6600" loc="14.415">καὶ προχοὰς ἐμέθυσσεν: ἀμειβομένων δὲ ῥοάων</TextUnit>
    <TextUnit id="6601" loc="14.416">ἔπνεον ἀρτιχύτοιο μέθης εὐώδεες αὖραι:</TextUnit>
    <TextUnit id="6602" loc="14.417">ὄχθαι ἐφοινίσσοντο: πιὼν δέ τις ̓Ινδὸς ἀγήνωρ</TextUnit>
    <TextUnit id="6603" loc="14.418">τοίην ἐκ στομάτων πολυθαμβέα ῥήξατο φωνήν:</TextUnit>
    <TextUnit id="6604" loc="14.419">“Ξεῖνον ἴδον καὶ ἄπιστον ἐγὼ ποτόν, οὐ γλάγος αἰγῶν</TextUnit>
    <TextUnit id="6605" loc="14.420">ἄργυφον οὐ πέλε τοῦτο, καὶ οὐ μέλαν οἷά περ ὕδωρ,</TextUnit>
    <TextUnit id="6606" loc="14.421">οὐδέ μιν οἷον ὄπωπα πολυτρήτοις ἐνὶ σίμβλοις</TextUnit>
    <TextUnit id="6607" loc="14.422">βουβήεσσα μέλισσα λοχεύεται ἡδέι κηρῷ:</TextUnit>
    <TextUnit id="6608" loc="14.423">ἀλλὰ νόον τέρπουσαν ἔχει καλλίπνοον ὀδμήν.</TextUnit>
    <TextUnit id="6609" loc="14.424">ἀνὴρ διψαλέος πολυθαλπέι καύματος ἀτμῷ,</TextUnit>
    <TextUnit id="6610" loc="14.425">βαιὸν ἑαῖς παλάμῃσιν ἀφυσσάμενος χυτὸν ὕδωρ</TextUnit>
    <TextUnit id="6611" loc="14.426">λαίλαπα καρχαλέης ἀποσείεται αὐτίκα δίψης:</TextUnit>
    <TextUnit id="6612" loc="14.427">καὶ μέλι μᾶλλον ἔχει ταχινὸν κόρον: ἆ μέγα θαῦμα,</TextUnit>
    <TextUnit id="6613" loc="14.428">τοῦτο πιὼν ἐθέλω πιέειν πάλιν: ἀμφότερον γὰρ</TextUnit>
    <TextUnit id="6614" loc="14.429">καὶ γλυκερὸν τόδε χεῦμα καὶ οὐ κόρον ἀνδράσι τίκτει.</TextUnit>
    <TextUnit id="6615" loc="14.430">ἥβη, κάλπιν ἄειρε καὶ ἔρχεο δεῦρο λαβοῦσα</TextUnit>
    <TextUnit id="6616" loc="14.431">Τρώιον οἰνοχόον, ζαθέων δρηστῆρα κυπέλλων,</TextUnit>
    <TextUnit id="6617" loc="14.432">ὄφρα μελιρραθάμιγγος ἀφυσσάμενος ποταμοῖο</TextUnit>
    <TextUnit id="6618" loc="14.433">Ζηνὸς ὅλους κρητῆρας ἀναπλήσῃ Γανυμήδης.</TextUnit>
    <TextUnit id="6619" loc="14.434">δεῦτε, φίλοι, γεύσασθε μελισταγέος ποταμοῖο.</TextUnit>
    <TextUnit id="6620" loc="14.435">ἐνθάδε παπταίνω τύπον αἰθέρος: αὐτόχυτον γὰρ</TextUnit>
    <TextUnit id="6621" loc="14.436">κεῖνο, τό περ καλέουσι Διὸς πόμα, νέκταρ ̓Ολύμπου</TextUnit>
    <TextUnit id="6622" loc="14.437">νηιάδες χθονίοισιν ἀναβλύζουσι ῥεέθροις.”</TextUnit>
    <TextUnit id="6623" loc="15.1">ὣς φαμένου νεφεληδὸν ἐπέρρεον αἴθοπες ̓Ινδοὶ</TextUnit>
    <TextUnit id="6624" loc="15.2">ἀμφὶ ῥόον ποταμοῖο μελίπνοον: ὧν ὁ μὲν αὐτῶν</TextUnit>
    <TextUnit id="6625" loc="15.3">ἀγχιβάτης στατὸν ἴχνος ἐπ' ἰλύι δισσὸν ἐρείσας</TextUnit>
    <TextUnit id="6626" loc="15.4">ἡμιφανὴς ἕστηκε, καὶ ὀμφαλὸν ὕδατι δεύων,</TextUnit>
    <TextUnit id="6627" loc="15.5">κυρτὸς ἔσω ποταμοῖο κεκυφότα νῶτα τιταίνων,</TextUnit>
    <TextUnit id="6628" loc="15.6">χερσὶ βαθυνομένῃσι μελισταγὲς ἤφυσεν ὕδωρ:</TextUnit>
    <TextUnit id="6629" loc="15.7">ὃς δὲ παρὰ προχοῇσι, κατάσχετος αἴθοπι δίψῃ,</TextUnit>
    <TextUnit id="6630" loc="15.8">πορφυρέῳ προβλῆτα γενειάδα κύματι βάπτων,</TextUnit>
    <TextUnit id="6631" loc="15.9">στῆθος ἐφαπλώσας ποταμηίδος ὑψόθεν ὄχθης,</TextUnit>
    <TextUnit id="6632" loc="15.10">οἰγομένοις στομάτεσσιν ἀνείρυσεν ἰκμάδα Βάκχου:</TextUnit>
    <TextUnit id="6633" loc="15.11">πρηνὴς δ' ἄλλος ἔην πελάσας στόμα γείτονι πηγῇ,</TextUnit>
    <TextUnit id="6634" loc="15.12">καὶ διερὰς δαπέδῳ ψαμαθώδεϊ χεῖρας ἐρείσας</TextUnit>
    <TextUnit id="6635" loc="15.13">χείλεσι διψαλέοισιν ἐδέχνυτο δίψιον ὕδωρ:</TextUnit>
    <TextUnit id="6636" loc="15.14">ἄλλοι δ' ὀστρακόεντι μέθην ἀρύοντο κυπέλλῳ,</TextUnit>
    <TextUnit id="6637" loc="15.15">πυθμένα κουφίζοντες ἐαγότος ἀμφιφορῆος:</TextUnit>
    <TextUnit id="6638" loc="15.16">καὶ πολὺς ἑσμὸς ἔπινεν ἐρευθιόωντι ῥεέθρῳ</TextUnit>
    <TextUnit id="6639" loc="15.17">κισσυβίῳ προχέων ποταμηίδος ὄγκον ἐέρσης,</TextUnit>
    <TextUnit id="6640" loc="15.18">μηλονόμων ἄγραυλον ἔχων δέπας. ἀντιβίων δὲ</TextUnit>
    <TextUnit id="6641" loc="15.19">οἶνον ἐρευγομένων πολυχανδέος ἀνθερεῶνος</TextUnit>
    <TextUnit id="6642" loc="15.20">ὄμμασι δερκομένοισιν ἐδιπλώθησαν ἐρίπναι,</TextUnit>
    <TextUnit id="6643" loc="15.21">καὶ βλεφάροις δοκέεσκον ἰδεῖν διδυμόζυγον ὕδωρ.</TextUnit>
    <TextUnit id="6644" loc="15.22">καὶ προχοὴ κελάρυζε φιλακρήτου ποταμοῖο</TextUnit>
    <TextUnit id="6645" loc="15.23">ξανθὸν ἀναβλύζουσα μέθης ῥόον: ἡδυπότου δὲ</TextUnit>
    <TextUnit id="6646" loc="15.24">οἰνάδος ἠρεύγοντο ῥοὰς εὐώδεες ὄχθαι.</TextUnit>
    <TextUnit id="6647" loc="15.25">δυσμενέας δ' ἐμέθυσσε χάλις ῥόος. ἔνθά τις ἀνὴρ</TextUnit>
    <TextUnit id="6648" loc="15.26">̓Ινδὸς ἀμερσινόοιο μέθης δεδονημένος οἴστρῳ</TextUnit>
    <TextUnit id="6649" loc="15.27">εἰς ἀγέλην ἤιξε, καὶ εὐπετάλῳ παρὰ λόχμῃ</TextUnit>
    <TextUnit id="6650" loc="15.28">ταῦρον ἀπειλητῆρα μετήγαγε δέσμιον ἕλκων,</TextUnit>
    <TextUnit id="6651" loc="15.29">διχθαδίων κεράων κεχαραγμένον ἄκρον ἐρύσσας</TextUnit>
    <TextUnit id="6652" loc="15.30">τολμηραῖς παλάμαις, διδυμάονος οἷα κεραίης</TextUnit>
    <TextUnit id="6653" loc="15.31">ταυροφυῆ Διόνυσον ὑπὸ ζυγὰ δούλια σύρων:</TextUnit>
    <TextUnit id="6654" loc="15.32">ἄλλος ἔχων δασπλῆτα σιδηρείης γένυν ἅρπης</TextUnit>
    <TextUnit id="6655" loc="15.33">αἰγὸς ὀρεσσινόμοιο διέθρισεν ἀνθερεῶνα,</TextUnit>
    <TextUnit id="6656" loc="15.34">θηγαλέῳ δρεπάνῳ δεδαϊγμένον, οἷά τε δειρὴν</TextUnit>
    <TextUnit id="6657" loc="15.35">Πανὸς ἐυκραίροιο ταμὼν γαμψώνυχι χαλκῷ:</TextUnit>
    <TextUnit id="6658" loc="15.36">ἄλλος ἀπηλοίησε βοῶν κεραελκέα φύτλην,</TextUnit>
    <TextUnit id="6659" loc="15.37">οἷά περ ἀμώων Σατύρων ταυρώπιδα μορφήν,</TextUnit>
    <TextUnit id="6660" loc="15.38">ὃς δὲ τανυκραίρων ἐλάφων ἐδίωκε γενέθλην</TextUnit>
    <TextUnit id="6661" loc="15.39">στικτῆς εἰσορόων πολυδαίδαλον εἶδος ὀπωπῆς,</TextUnit>
    <TextUnit id="6662" loc="15.40">οἷά τε Βασσαρίδων ὀλέκων στίχα: δαιδαλέαις γὰρ</TextUnit>
    <TextUnit id="6663" loc="15.41">νεβρίσιν ἰσοτύποισι παρεπλάγχθησαν ὀπωπαί:</TextUnit>
    <TextUnit id="6664" loc="15.42">καὶ φονίαις λιβάδεσσιν ὅλον θώρηκα μιαίνων</TextUnit>
    <TextUnit id="6665" loc="15.43">̓Ινδὸς ἀκοντιστῆρι μέλας ἐρυθαίνετο λύθρῳ.</TextUnit>
    <TextUnit id="6666" loc="15.44">καί τις ὁμοκλήσας ἐκορύσσετο γείτονι δένδρῳ</TextUnit>
    <TextUnit id="6667" loc="15.45">μαστίζων ἑκάτερθε, καὶ εἰαρινοῖσι δοκεύων</TextUnit>
    <TextUnit id="6668" loc="15.46">σειομένην ἀνέμοισι φυτῶν ἑλικώδεα χαίτην</TextUnit>
    <TextUnit id="6669" loc="15.47">ἁβροκόμων ὄρπηκας ἀπηλοίησε κορύμβων,</TextUnit>
    <TextUnit id="6670" loc="15.48">φύλλα διασχίζων λασίης δρυός, οἷα μαχαίρῃ</TextUnit>
    <TextUnit id="6671" loc="15.49">πλοχμὸν ἀκερσικόμοιο διατμήγων Διονύσου,</TextUnit>
    <TextUnit id="6672" loc="15.50">μαρνάμενος πετάλοισι καὶ οὐ Σατύροισιν ἐρίζων,</TextUnit>
    <TextUnit id="6673" loc="15.51">τερπωλὴν ἀνόνητον ἔχων σκιοειδέι νίκῃ.</TextUnit>
    <TextUnit id="6674" loc="15.52">μαίνετο δ' ἀντιβίων ἕτερος χορός: ἀντὶ δὲ λόγχης</TextUnit>
    <TextUnit id="6675" loc="15.53">ὃς μὲν ἑλὼν βαρύδουπον ἐπωμαδίῳ τελαμῶνι</TextUnit>
    <TextUnit id="6676" loc="15.54">τύμπανον ἠέρταζε, καὶ ἀμφιπλῆγι βοείῃ</TextUnit>
    <TextUnit id="6677" loc="15.55">δίζυγον ἐσμαράγησε μέλος χαλκόκροτον ἠχώ:</TextUnit>
    <TextUnit id="6678" loc="15.56">ὃς δὲ πολυτρήτοιο βοῇ δεδονημένος αὐλοῦ</TextUnit>
    <TextUnit id="6679" loc="15.57">ἄστατος εἱλικόεντι ποδῶν βακχεύετο παλμῷ:</TextUnit>
    <TextUnit id="6680" loc="15.58">καί τις ἀπειρήτοις ἐπὶ χείλεσι λωτὸν ἐρείσας</TextUnit>
    <TextUnit id="6681" loc="15.59">δίθροον ἁρμονίην ἐμελίζετο Μυγδόνος αὐλοῦ:</TextUnit>
    <TextUnit id="6682" loc="15.60">γηραλέου δὲ φυτοῖο θορὼν παρὰ γείτονι ῥίζῃ</TextUnit>
    <TextUnit id="6683" loc="15.61">γλαυκὸν ἐυρραθάμιγγος ἀνείρυσε θαλλὸν ἐλαίης</TextUnit>
    <TextUnit id="6684" loc="15.62">ὄμβρῳ ἐερσήεντι διάβροχον, οἷα πιέζων</TextUnit>
    <TextUnit id="6685" loc="15.63">οἰνωπῇ ῥαθάμιγγι Μαρωνίδος ἄκρον ὑπήνης.</TextUnit>
    <TextUnit id="6686" loc="15.64">ἄλλοι σὺν ξιφέεσσι, σὺν ἔγχεσι, σὺν τρυφαλείαις</TextUnit>
    <TextUnit id="6687" loc="15.65">ἄσχετα βακχευθέντες ἀμερσινόῳ φρένας οἴνῳ</TextUnit>
    <TextUnit id="6688" loc="15.66">ὄργια μιμήσαντο φερεσσακέων Κορυβάντων,</TextUnit>
    <TextUnit id="6689" loc="15.67">ἴχνια δινεύοντες ἐνόπλιον ἀμφὶ χορείην:</TextUnit>
    <TextUnit id="6690" loc="15.68">καὶ παλάμης ἑλικηδὸν ἀμοιβαίῃσιν ἐρωαῖς</TextUnit>
    <TextUnit id="6691" loc="15.69">ἀσπίδες ἐκρούοντο κυβιστητῆρι σιδήρῳ:</TextUnit>
    <TextUnit id="6692" loc="15.70">ἄλλος ὀπιπεύων θιασώδεος ὄργια Μούσης</TextUnit>
    <TextUnit id="6693" loc="15.71">μιμηλὴν Σατύροισι συνεσκίρτησε χορείην:</TextUnit>
    <TextUnit id="6694" loc="15.72">καί τις ἀρασσομένης ἀίων κελάδημα βοείης</TextUnit>
    <TextUnit id="6695" loc="15.73">μείλιχον ἦθος ἔδεκτο, φιλοσμαράγῳ δὲ μενοινῇ</TextUnit>
    <TextUnit id="6696" loc="15.74">ῥιγεδανὴν ἀνέμοισιν ἑὴν ἔρριψε φαρέτρην,</TextUnit>
    <TextUnit id="6697" loc="15.75">λύσσαν ἔχων: ἕτερος δὲ γυναιμανέων πρόμος ̓Ινδῶν</TextUnit>
    <TextUnit id="6698" loc="15.76">ἀπλεκέος πλοκαμῖδος ἑλὼν ὑψαύχενα Βάκχην,</TextUnit>
    <TextUnit id="6699" loc="15.77">παρθενικὴν ἀδάμαστον ἀτάσθαλον εἰς γάμον ἕλκων,</TextUnit>
    <TextUnit id="6700" loc="15.78">σφίγξεν ὑπὲρ δαπέδοιο, τανυσσάμενος δὲ κονίῃ</TextUnit>
    <TextUnit id="6701" loc="15.79">χερσὶν ἐρωμανέεσσιν ἀπεσφρηγίσσατο μίτρην,</TextUnit>
    <TextUnit id="6702" loc="15.80">ἐλπίδι μαψιδίῃ πεφορημένος: ἐξαπίνης γὰρ</TextUnit>
    <TextUnit id="6703" loc="15.81">ὄρθιος εἷρπε δράκων ὑποκόλπιος ἰξύι γείτων,</TextUnit>
    <TextUnit id="6704" loc="15.82">δυσμενέος δ' ἤιξε κατ' αὐχένος, ἀμφὶ δὲ δειρῇ</TextUnit>
    <TextUnit id="6705" loc="15.83">οὐραίαις ἑλίκεσσιν ἀνέπλεκε κυκλάδα μίτρην:</TextUnit>
    <TextUnit id="6706" loc="15.84">ταρβαλέοις δὲ πόδεσσι φυγὼν μελανόχροος ἀνὴρ</TextUnit>
    <TextUnit id="6707" loc="15.85">θερμὸν ἀνυμφεύτων ἀπεσείσατο κέντρον ̓Ερώτων,</TextUnit>
    <TextUnit id="6708" loc="15.86">αὐχένιον φορέων ὀφιώδεος ὁρμὸν ἀκάνθης.</TextUnit>
    <TextUnit id="6709" loc="15.87">ὄφρα μὲν οἰνωθέντες ἐν οὔρεσιν ἔτρεχον ̓Ινδοί,</TextUnit>
    <TextUnit id="6710" loc="15.88">τόφρα δὲ νήδυμος ̔́Υπνος ἑὸν πτερὸν οὖλον ἑλίξας</TextUnit>
    <TextUnit id="6711" loc="15.89">ἀκλινέων σφαλεροῖσιν ἐπέχραεν ὄμμασιν ̓Ινδῶν,</TextUnit>
    <TextUnit id="6712" loc="15.90">εὔνασε δ' οἰστρηθέντας ἀμετρήτῳ νόον οἴνῳ,</TextUnit>
    <TextUnit id="6713" loc="15.91">Πασιθέης γενετῆρι χαριζόμενος Διονύσῳ:</TextUnit>
    <TextUnit id="6714" loc="15.92">ὧν ὁ μὲν ὕπτιος εὗδεν ἄνω νεύοντι προσώπῳ</TextUnit>
    <TextUnit id="6715" loc="15.93">ὑπναλέῳ μυκτῆρι μεθυσφαλὲς ἄσθμα τιταίνων,</TextUnit>
    <TextUnit id="6716" loc="15.94">ὃς δὲ βαρυνομένην κεφαλὴν ἐπεθήκατο πέτρῳ,</TextUnit>
    <TextUnit id="6717" loc="15.95">νωθρὸς ἐυκροκάλῳ ποταμηίδι κείμενος ὄχθῃ,</TextUnit>
    <TextUnit id="6718" loc="15.96">ἠματίοις δ' ὀάριζε νοοπλανέεσσιν ὀνείροις</TextUnit>
    <TextUnit id="6719" loc="15.97">ὀρθὰ περὶ κροτάφοισι πεπηγότα δάκτυλα βάλλων:</TextUnit>
    <TextUnit id="6720" loc="15.98">πρηνὴς δ' ἄλλος ἔην τετανυσμένος, εἶχε δὲ δισσὴν</TextUnit>
    <TextUnit id="6721" loc="15.99">χεῖρα καθιεμένην ἰσοελκέα δίζυγι μηρῷ:</TextUnit>
    <TextUnit id="6722" loc="15.100">καί τις ἑῆς παλάμης κεφαλὴν ἐπερείσατο καρπῷ</TextUnit>
    <TextUnit id="6723" loc="15.101">οἶνον ἀναβλύζων: ὁ δὲ καμπύλα γυῖα συνάπτων,</TextUnit>
    <TextUnit id="6724" loc="15.102">ὡς ὄφις ἀμφιέλικτος, ἐκέκλιτο, λοξὸς ἰαύων.</TextUnit>
    <TextUnit id="6725" loc="15.103">καὶ χορὸς ἀντιβίων πεφορημένος εἰς ῥάχιν ὕλης,</TextUnit>
    <TextUnit id="6726" loc="15.104">ὃς μὲν ὑπὸ δρυὸς εὗδεν, ὁ δὲ πτελέης ὑπὸ θάμνῳ,</TextUnit>
    <TextUnit id="6727" loc="15.105">ἄλλος ἐπὶ πλευρῇσι πεσὼν ἐκλίνετο φηγῷ,</TextUnit>
    <TextUnit id="6728" loc="15.106">λαιὴν ὀφρυόεντι βαλὼν ἐπὶ χεῖρα μετώπῳ:</TextUnit>
    <TextUnit id="6729" loc="15.107">καὶ πολὺς ἑσμὸς ἴαυε λάλος νέκυς, ἠέρι πέμπων</TextUnit>
    <TextUnit id="6730" loc="15.108">ἀλλοίης ἀχάλινον ἀσημάντου θρόον ἠχοῦς</TextUnit>
    <TextUnit id="6731" loc="15.109">οἰνοβαρὴς: ἕτερος δὲ τινασσομένοιο καρήνου</TextUnit>
    <TextUnit id="6732" loc="15.110">γηραλέης πλατὺ νῶτον ἐπέτρεπε πυθμένι δάφνης:</TextUnit>
    <TextUnit id="6733" loc="15.111">τὸν δὲ βαρὺ κνώσσοντα βαθυστρώτων ἐπὶ λέκτρων</TextUnit>
    <TextUnit id="6734" loc="15.112">ἀκροκόμου φοίνικος ἢ εὐώδινος ἐλαίης</TextUnit>
    <TextUnit id="6735" loc="15.113">ῥιπίζων ἀνέμοισιν ἕλιξ ἐπεσύρισεν ὄρπηξ:</TextUnit>
    <TextUnit id="6736" loc="15.114">καί τις ὑπὲρ δαπέδοιο χυτῇ τετάνυστο κονίῃ,</TextUnit>
    <TextUnit id="6737" loc="15.115">ἄκρα ποδῶν προχοῇσι κατακλύζων ποταμοῖο:</TextUnit>
    <TextUnit id="6738" loc="15.116">ἄλλος ἀπειρήτοιο μέθης βακχεύετο παλμῷ,</TextUnit>
    <TextUnit id="6739" loc="15.117">καὶ κεφαλὴν βαρύθουσαν ἐπέτρεπε γείτονι πεύκῃ:</TextUnit>
    <TextUnit id="6740" loc="15.118">ἄλλου φυσιόωντος ἐσείετο νεῦρα μετώπου.</TextUnit>
    <TextUnit id="6741" loc="15.119">καὶ δηίους κνώσσοντας ἰδὼν γελόωντι προσώπῳ</TextUnit>
    <TextUnit id="6742" loc="15.120">Βάκχος ἄναξ ἀγόρευε, χέων σημάντορα φωνήν:</TextUnit>
    <TextUnit id="6743" loc="15.121">“̓Ινδοφόνοι θεράποντες ἀνικήτου Διονύσου,</TextUnit>
    <TextUnit id="6744" loc="15.122">νόσφι μόθου σφίγξαντες ἀολλέας υἱέας ̓Ινδῶν</TextUnit>
    <TextUnit id="6745" loc="15.123">πάντας ἀναιμάκτῳ ζωγρήσατε δηιοτῆτι:</TextUnit>
    <TextUnit id="6746" loc="15.124">καὶ βριαρῷ γόνυ δοῦλον ὑποκλίνας Διονύσῳ</TextUnit>
    <TextUnit id="6747" loc="15.125">̓Ινδὸς ὑποδρήσσειεν ἐμῇ θιασώδει ̔Ρείῃ,</TextUnit>
    <TextUnit id="6748" loc="15.126">σείων οἴνοπα θύρσον, ἀπορρίψας δὲ θυέλλαις</TextUnit>
    <TextUnit id="6749" loc="15.127">ἀργυρέην κνημῖδα πόδας σφίγξειε κοθόρνοις,</TextUnit>
    <TextUnit id="6750" loc="15.128">καὶ κεφαλὴν στέψειεν ἐμῷ κισσώδεϊ δεσμῷ,</TextUnit>
    <TextUnit id="6751" loc="15.129">γυμνώσας πλοκαμῖδας ἀερσιλόφου τρυφαλείης,</TextUnit>
    <TextUnit id="6752" loc="15.130">καὶ πολέμων ἀλάλαγμα λιπὼν καὶ δούριον ἠχὼ</TextUnit>
    <TextUnit id="6753" loc="15.131">εὔιον ἀείσειε κορυμβοφόρῳ Διονύσῳ.”</TextUnit>
    <TextUnit id="6754" loc="15.132">ὣς φαμένου δρηστῆρες ἐποίπνυον: ὧν ὁ μὲν αὐτῶν</TextUnit>
    <TextUnit id="6755" loc="15.133">αὐχένι δυσμενέων ὀφιώδεα δεσμὸν ἑλίξας</TextUnit>
    <TextUnit id="6756" loc="15.134">εἷλκε δρακοντείῃ πεπεδημένον ἀνέρα σειρῇ,</TextUnit>
    <TextUnit id="6757" loc="15.135">ἄλλος ἑλὼν λασίης κεχαλασμένον ὁλκὸν ὑπήνης</TextUnit>
    <TextUnit id="6758" loc="15.136">ἄνδρα βαθυσμήριγγος ἀνείρυσεν ἀνθερεῶνος:</TextUnit>
    <TextUnit id="6759" loc="15.137">καί τις ἑὰς παλάμας τανύσας σκολιότριχι κόρσῃ</TextUnit>
    <TextUnit id="6760" loc="15.138">ἀνέρα δουρίκτητον ἀδέσμιον εἷλκεν ἐθείρης:</TextUnit>
    <TextUnit id="6761" loc="15.139">ἄλλος ὁμοπλέκτους παλάμας περί νῶτα καθάψας</TextUnit>
    <TextUnit id="6762" loc="15.140">δήιον εἱλικόεντι λύγων μιτρώσατο δεσμῷ</TextUnit>
    <TextUnit id="6763" loc="15.141">αὐχενίῳ: τρομερῷ δὲ Μάρων ἐλελίζετο παλμῷ</TextUnit>
    <TextUnit id="6764" loc="15.142">ὤμῳ γηραλέῳ βεβαρημένον ̓Ινδὸν ἀείρων:</TextUnit>
    <TextUnit id="6765" loc="15.143">ἄλλος ἀκοντιστῆρα λαβὼν βεβιημένον ὕπνῳ,</TextUnit>
    <TextUnit id="6766" loc="15.144">δεσμῷ βοτρυόεντι περίπλοκον αὐχένα σύρων,</TextUnit>
    <TextUnit id="6767" loc="15.145">στικτῶν πορδαλίων ὑπὲρ ἄντυγα θήκατο δίφρων:</TextUnit>
    <TextUnit id="6768" loc="15.146">ἄλλου κεκλιμένοιο φιλεύιος ἑσμὸς ἀλήτης</TextUnit>
    <TextUnit id="6769" loc="15.147">χεῖρας ὀπισθοτόνους ἀλύτῳ σφηκώσατο δεσμῷ,</TextUnit>
    <TextUnit id="6770" loc="15.148">καὶ λοφίης ἐπέβησεν ἀκαμπτοπόδων ἐλεφάντων:</TextUnit>
    <TextUnit id="6771" loc="15.149">καὶ πολὺς εὐκύκλοιο λαβὼν τελαμῶνα βοείης</TextUnit>
    <TextUnit id="6772" loc="15.150">̓Ινδὸν ἐπωμαδίῳ πεπεδημένον εἶχεν ἱμάντι.</TextUnit>
    <TextUnit id="6773" loc="15.151">καί τις ἀερτάζουσα καλαύροπα μηλοβοτῆρος</TextUnit>
    <TextUnit id="6774" loc="15.152">Βασσαρίς, ἀφριόωσα λαθίφρονι κύματι λύσσης,</TextUnit>
    <TextUnit id="6775" loc="15.153">̓Ινδὸν ἐρευνητῆρα βαθυπλούτοιο θαλάσσης</TextUnit>
    <TextUnit id="6776" loc="15.154">τολμηρῇ παλάμῃ πολυκαμπέος εἷλκεν ἐθείρης</TextUnit>
    <TextUnit id="6777" loc="15.155">δούλιον εἰς ζυγόδεσμον. ἐπειγομένου δὲ Λυαίου</TextUnit>
    <TextUnit id="6778" loc="15.156">δήιον εὐθώρηκα σιδήρεος εἶχεν ̓Ερεχθεὺς</TextUnit>
    <TextUnit id="6779" loc="15.157">ὤμοις ἀκλινέεσσι: μεθυσφαλέος δὲ φορῆος</TextUnit>
    <TextUnit id="6780" loc="15.158">θῆρα κελαινόρρινον ὀρεστιὰς ἤλασε Βάκχη,</TextUnit>
    <TextUnit id="6781" loc="15.159">ἰσχία μαστίζουσα δορικτήτων ἐλεφάντων:</TextUnit>
    <TextUnit id="6782" loc="15.160">καὶ χρυσέην ̔Υμέναιος ἀνηέρταζε βοείην</TextUnit>
    <TextUnit id="6783" loc="15.161">ἀνέρα συλήσας χρυσάσπιδα, γηθόσυνος δὲ</TextUnit>
    <TextUnit id="6784" loc="15.162">κοῦρον ἐρωμανέεσσιν ἐδέρκετο Βάκχος ὀπωπαῖς</TextUnit>
    <TextUnit id="6785" loc="15.163">τεύχεσιν ὑπναλέοιο καταυγάζοντα φορῆος:</TextUnit>
    <TextUnit id="6786" loc="15.164">καὶ νέος ἠκόντιζεν ἐν ἔντεσιν ὄλβιον αἴγλην,</TextUnit>
    <TextUnit id="6787" loc="15.165">ὡς Λυκίου Γλαύκοιο λαβὼν ἀμάρυσσε μαχηταῖς,</TextUnit>
    <TextUnit id="6788" loc="15.166">ἀφνειοῖς σακέεσσιν ἀπαστράπτων, Διομήδης.</TextUnit>
    <TextUnit id="6789" loc="15.167">ἄλλους δ' ἀντιβίους στρατιὴ ληίσσατο Βάκχων,</TextUnit>
    <TextUnit id="6790" loc="15.168">νήδυμον ὕπνον ἔχοντας ὁμόστολον ἡδέος οἴνου.</TextUnit>
    <TextUnit id="6791" loc="15.169">ἔνθά τις ἀγκυλότοξος, ἐρημάδι σύννομος ὕλῃ,</TextUnit>
    <TextUnit id="6792" loc="15.170">παρθένος ̓Αστακίδεσσιν ὁμότροφος ἤνθεε Νύμφαις</TextUnit>
    <TextUnit id="6793" loc="15.171">καλλιφυὴς Νίκαια, λαγωβόλος ̓́Αρτεμις ἄλλη,</TextUnit>
    <TextUnit id="6794" loc="15.172">ἀλλοτρίη φιλότητος, ἀπειρήτη Κυθερείης,</TextUnit>
    <TextUnit id="6795" loc="15.173">θῆρας ὀιστεύουσα καὶ ἰχνεύουσα κολώναις:</TextUnit>
    <TextUnit id="6796" loc="15.174">οὐδὲ μυχῷ θυόεντι καλύπτετο παρθενεῶνος.</TextUnit>
    <TextUnit id="6797" loc="15.175">καί οἱ ἐνὶ σκοπέλοισιν ἐρημονόμῳ παρὰ πέζῃ</TextUnit>
    <TextUnit id="6798" loc="15.176">ἠλακάτη πέλε τόξον, ἀεὶ δέ οἱ ἔνδοθι λόχμης</TextUnit>
    <TextUnit id="6799" loc="15.177">μηκεδανοὶ κλωστῆρες ἔσαν πτερόεντες ὀιστοί,</TextUnit>
    <TextUnit id="6800" loc="15.178">καὶ σταλίκων ξύλον ὀρθὸν ὀρειάδος ἱστὸς ̓Αθήνης:</TextUnit>
    <TextUnit id="6801" loc="15.179">καὶ καθαρῇ συνάεθλος ὁμίλεεν ἰοχεαίρῃ,</TextUnit>
    <TextUnit id="6802" loc="15.180">καὶ λίνον ἐν σκοπέλοισιν ἀνέπλεκεν ἠθάδος ἄγρης</TextUnit>
    <TextUnit id="6803" loc="15.181">νήματος ἀσκητοῖο φιλαίτερον: οὔ ποτε τόξῳ</TextUnit>
    <TextUnit id="6804" loc="15.182">ποικίλον εἶδος ἔχοντος ἀνάλκιδος ἥπτετο νεβροῦ,</TextUnit>
    <TextUnit id="6805" loc="15.183">δορκάδας οὐκ ἐδίωκε, καὶ οὐκ ἔψαυε λαγωοῦ,</TextUnit>
    <TextUnit id="6806" loc="15.184">ἀλλὰ περιζεύξασα δαφοινήεντι χαλινῷ</TextUnit>
    <TextUnit id="6807" loc="15.185">γλαυκὰ δασυστέρνων ἐπεμάστιε νῶτα λεόντων,</TextUnit>
    <TextUnit id="6808" loc="15.186">πολλάκι δ' ἔγχος ἄειρε καταντία λυσσάδος ἄρκτου:</TextUnit>
    <TextUnit id="6809" loc="15.187">μέμφετο δ' ἰοχέαιραν ἑκηβόλον, ὅττι λιποῦσα</TextUnit>
    <TextUnit id="6810" loc="15.188">στικτῶν πορδαλίων γενεὴν καὶ φῦλα λεόντων</TextUnit>
    <TextUnit id="6811" loc="15.189">οὐτιδαναῖς ἐλάφοισιν ἑὴν ἔζευξεν ἀπήνην.</TextUnit>
    <TextUnit id="6812" loc="15.190">οὐδὲ μύρῳ μεμέλητο, μελικρήτων δὲ κυπέλλων</TextUnit>
    <TextUnit id="6813" loc="15.191">ὑδατόεν προβέβουλε χαραδραίης πόμα πηγῆς</TextUnit>
    <TextUnit id="6814" loc="15.192">ψυχρὸν ὕδωρ προχέουσα: καὶ αὐτορόφῳ κενεῶνι</TextUnit>
    <TextUnit id="6815" loc="15.193">κούρης δύσβατος οἶκος ἐρημάδες ἦσαν ἐρίπναι:</TextUnit>
    <TextUnit id="6816" loc="15.194">πολλάκι δ' εὐκαμάτοιο μετὰ δρόμον ἠθάδος ἄγρης</TextUnit>
    <TextUnit id="6817" loc="15.195">πορδαλίων σχεδὸν ἧστο, μιῇ δ' ὑπὸ κοιλάδι πέτρῃ</TextUnit>
    <TextUnit id="6818" loc="15.196">μίμνε μεσημβρίζουσα λεχωίδος ἄγχι λεαίνης:</TextUnit>
    <TextUnit id="6819" loc="15.197">ἡ δὲ γαληναίῃσιν ὑπ' ὀφρύσι μειλιχίη θὴρ</TextUnit>
    <TextUnit id="6820" loc="15.198">ἀδρύπτοις γενύεσσι δέμας λιχμάζετο κούρης,</TextUnit>
    <TextUnit id="6821" loc="15.199">καὶ κινυρῆς μίμημα κυνὸς δειδήμονι λαιμῷ</TextUnit>
    <TextUnit id="6822" loc="15.200">ὠμοτόκου στόμα λάβρον ὑπεκνυζᾶτο λεαίνης</TextUnit>
    <TextUnit id="6823" loc="15.201">χείλεϊ φειδομένῳ, δοκέων δέ μιν ̓́Αρτεμιν εἶναι</TextUnit>
    <TextUnit id="6824" loc="15.202">εἰς πέδον ἱκεσίοιο καθελκομένοιο καρήνου</TextUnit>
    <TextUnit id="6825" loc="15.203">αὐχένι λαχνήεντι λέων ἐκλίνετο νύμφῃ.</TextUnit>
    <TextUnit id="6826" loc="15.204">καί τις ἐνὶ ξυλόχοις ὀρεσίτροφος ἤνθεε βούτης,</TextUnit>
    <TextUnit id="6827" loc="15.205">ἰθυτενής, περίμετρος, ὑπέρτερος ἥλικος ἥβης:</TextUnit>
    <TextUnit id="6828" loc="15.206">οὔνομά οἱ πέλεν ̔́Υμνος, ὃς ἀγριάδος μέσον ὕλης</TextUnit>
    <TextUnit id="6829" loc="15.207">ἱμερτὰς ἐνόμευε βόας παρὰ γείτονι κούρῃ:</TextUnit>
    <TextUnit id="6830" loc="15.208">καὶ νομίην ἐρατῇσι καλαύροπα χερσὶ τινάσσων</TextUnit>
    <TextUnit id="6831" loc="15.209">εἰς βαθὺν ἦλθεν ἔρωτα καὶ οὐκέτι τέρπετο ποίμνῃ,</TextUnit>
    <TextUnit id="6832" loc="15.210">εἴκελος ̓Αγχίσῃ ῥοδοειδέι, τοῦ ποτε Κύπρις</TextUnit>
    <TextUnit id="6833" loc="15.211">ἀργεννὴν ἐνόμευεν ὀρεσσινόμων στίχα ταύρων</TextUnit>
    <TextUnit id="6834" loc="15.212">κεστὸν ἐλαφρίζουσα βοοσσόον: ἀμφὶ δὲ λόχμην</TextUnit>
    <TextUnit id="6835" loc="15.213">βουκόλος ἀγρώσσουσαν ἰδὼν χιονώδεα κούρην</TextUnit>
    <TextUnit id="6836" loc="15.214">οὐ βοέης ἀγέλης ἐμπάζετο: φοιταλέη δὲ</TextUnit>
    <TextUnit id="6837" loc="15.215">εἰς ἕλος αὐτοκέλευστος ἐβόσκετο πόρτις ἐρήμη</TextUnit>
    <TextUnit id="6838" loc="15.216">ἀρχαίου δυσέρωτος ἀποπλαγχθεῖσα νομῆος,</TextUnit>
    <TextUnit id="6839" loc="15.217">καὶ δαμάλη πεφόρητο περισκαίρουσα κολώναις</TextUnit>
    <TextUnit id="6840" loc="15.218">ποιμένα μαστεύουσα: νέος δ' ἐπλάζετο βούτης</TextUnit>
    <TextUnit id="6841" loc="15.219">παρθενικῆς ὁρόων ῥοδοειδέα κύκλα προσώπου.</TextUnit>
    <TextUnit id="6842" loc="15.220">καὶ δολόεις ἐρέθιζεν ̓́Ερως ποθέοντα νομῆα</TextUnit>
    <TextUnit id="6843" loc="15.221">οἴστρῳ λαβροτέρῳ δεδονημένον: ἐν σκοπέλοις γὰρ</TextUnit>
    <TextUnit id="6844" loc="15.222">παρθενικῆς ἀκίχητον ἐπεσσυμένης δρόμον ἄγρης</TextUnit>
    <TextUnit id="6845" loc="15.223">πέπλον ὅλον κόλπωσεν ἐς ἠέρα κοῦφος ἀήτης:</TextUnit>
    <TextUnit id="6846" loc="15.224">καὶ χροὸς ἤνθεε κάλλος: ἐλευκαίνοντο δὲ μηροὶ</TextUnit>
    <TextUnit id="6847" loc="15.225">καὶ σφυρὰ φοινίσσοντο, καὶ ὡς κρίνον, ὡς ἀνεμώνη</TextUnit>
    <TextUnit id="6848" loc="15.226">χιονέων μελέων ῥοδόεις ἀνεφαίνετο λειμών:</TextUnit>
    <TextUnit id="6849" loc="15.227">καὶ νέος ἱμερόφοιτος ἔχων ἀκόρητον ὀπωπὴν</TextUnit>
    <TextUnit id="6850" loc="15.228">ἀσκεπέων ἐδόκευεν ἐλεύθερον ἄντυγα μηρῶν</TextUnit>
    <TextUnit id="6851" loc="15.229">[...]χώδεα [...</TextUnit>
    <TextUnit id="6852" loc="15.230">βότρυν ὀπισθοπόροιο κόμης ἐλέλιζεν ἀήτης</TextUnit>
    <TextUnit id="6853" loc="15.231">κουφίζων ἑκάτερθεν, ἀειρομένων δὲ κομάων</TextUnit>
    <TextUnit id="6854" loc="15.232">λευκοφαὴς σελάγιζε μέσος γυμνούμενος αὐχήν.</TextUnit>
    <TextUnit id="6855" loc="15.233">καὶ νέος οὐρεσίφοιτος ὁμάρτεε πολλάκι κούρῃ,</TextUnit>
    <TextUnit id="6856" loc="15.234">πῇ μὲν ἐπιψαύων σταλίκων ἢ τόξον ἀφάσσων,</TextUnit>
    <TextUnit id="6857" loc="15.235">πῇ δὲ ποθοβλήτοιο τιταινομένοιο βελέμνου</TextUnit>
    <TextUnit id="6858" loc="15.236">ἱμερτῆς ἐδόκευε ῥοδόχροα δάκτυλα κούρης:</TextUnit>
    <TextUnit id="6859" loc="15.237">εἴ ποτε τοξεύουσα κέρας κυκλώσατο νευρῇ,</TextUnit>
    <TextUnit id="6860" loc="15.238">καὶ παλάμη γυμνοῦτο, λαθὼν νέος ὄμματι λοξῷ</TextUnit>
    <TextUnit id="6861" loc="15.239">λευκὸν ὀιστευτῆρα βραχίονα δέρκετο κούρης,</TextUnit>
    <TextUnit id="6862" loc="15.240">ὄμμα παλινδίνητον ἄγων, ὀχετηγὸν ̓Ερώτων,</TextUnit>
    <TextUnit id="6863" loc="15.241">εἰ τόσον, ὡς Νίκαια, πέλε λευκώλενος ̔́Ηρη:</TextUnit>
    <TextUnit id="6864" loc="15.242">ἑσπερίην δ' ἐπὶ πέζαν ἑὴν ἐτίταινεν ὀπωπήν,</TextUnit>
    <TextUnit id="6865" loc="15.243">εἰ πλέον ἀργυφέη πέλε παρθένος, ἠὲ Σελήνη.</TextUnit>
    <TextUnit id="6866" loc="15.244">καὶ νέος, ἀμφιέπων ὑποκάρδιον ἕλκος ̓Ερώτων,</TextUnit>
    <TextUnit id="6867" loc="15.245">ἐγγὺς ἐὼν καὶ νόσφιν ἐὼν ἐμνώετο κούρης,</TextUnit>
    <TextUnit id="6868" loc="15.246">πῶς βέλος εἰς σκοπὸν εἷλκεν ὀρειάδος ἀντίον ἄρκτου,</TextUnit>
    <TextUnit id="6869" loc="15.247">πῶς δὲ λεοντείῃ παλάμην ἐσφίγξατο δειρῇ</TextUnit>
    <TextUnit id="6870" loc="15.248">δίζυγα γυρώσασα βραχίονα μάρτυρι δεσμῷ,</TextUnit>
    <TextUnit id="6871" loc="15.249">πῶς πάλιν ἱδρώουσα λοέσσατο χεύματι πηγῆς</TextUnit>
    <TextUnit id="6872" loc="15.250">ἡμιφανής, καὶ μᾶλλον ἀεὶ μιμνήσκετο πέπλου,</TextUnit>
    <TextUnit id="6873" loc="15.251">ὁππότε μιν δονέων καὶ ἐς ὀμφαλὸν ἄχρις ἀείρων</TextUnit>
    <TextUnit id="6874" loc="15.252">γυμνώσας χροὸς ἄνθος ἀνηκόντιζεν ἀήτης:</TextUnit>
    <TextUnit id="6875" loc="15.253">κείνου μνῆστιν ἔχων γλυκερὰς ἱκέτευεν ἀέλλας,</TextUnit>
    <TextUnit id="6876" loc="15.254">ὄφρα πάλιν βαθύκολπον ἀναστείλωσι χιτῶνα.</TextUnit>
    <TextUnit id="6877" loc="15.255">καὶ νέος ἀστήρικτος ἐυκραίρῳ παρὰ ποίμνῃ</TextUnit>
    <TextUnit id="6878" loc="15.256">γείτονα θηρεύουσαν ἰδὼν ὑψαύχενα κούρην</TextUnit>
    <TextUnit id="6879" loc="15.257">τοῖον ἀπερροίβδησεν ἔπος ζηλήμονι φωνῇ:</TextUnit>
    <TextUnit id="6880" loc="15.258">“Αἴθε βέλος γενόμην ἢ δίκτυον ἠὲ φαρέτρη,</TextUnit>
    <TextUnit id="6881" loc="15.259">αἴθε βέλος γενόμην θηροκτόνον, ὄφρά με γυμναῖς</TextUnit>
    <TextUnit id="6882" loc="15.260">χερσὶν ἐλαφρίσσειεν: ὀπισθοτόνοιο δὲ τόξου</TextUnit>
    <TextUnit id="6883" loc="15.261">εἴην νεῦρα βόεια πολὺ πλέον, ὄφρά με μαζῷ</TextUnit>
    <TextUnit id="6884" loc="15.262">χιονέῳ πελάσειε σαόφρονος ἔκτοθι μίτρης,</TextUnit>
    <TextUnit id="6885" loc="15.263">ναὶ δαμάλη, ναὶ μόσχε, σαόφρονος ἔκτοθι μίτρης.</TextUnit>
    <TextUnit id="6886" loc="15.264">παρθένε, κουφίζεις βέλος ὄλβιον: ὑμέτεροι δὲ</TextUnit>
    <TextUnit id="6887" loc="15.265">ὕμνου μηλονόμοιο μακάρτεροί εἰσιν ὀιστοί,</TextUnit>
    <TextUnit id="6888" loc="15.266">ὅττι τεῶν ψαύουσιν ἐρωτοτόκων παλαμάων.</TextUnit>
    <TextUnit id="6889" loc="15.267">σοῖς γλυκεροῖς σταλίκεσσιν ἀφωνήτοισι μεγαίρω:</TextUnit>
    <TextUnit id="6890" loc="15.268">οὐδὲ μόνον σταλίκων με φέρει πόθος: ἀλλὰ καὶ αὐτοῦ</TextUnit>
    <TextUnit id="6891" loc="15.269">ζῆλον ἔχω τόξοιο καὶ ἀπνεύστοιο φαρέτρης.</TextUnit>
    <TextUnit id="6892" loc="15.270">αἴθε μεσημβρίζουσα ποθοβλήτῳ παρὰ πηγῇ</TextUnit>
    <TextUnit id="6893" loc="15.271">γυῖα καταψύξειεν, ἴδω δ' ὑψαύχενα κούρην,</TextUnit>
    <TextUnit id="6894" loc="15.272">ναὶ δαμάλη, ναὶ μόσχε, δίχα φθονεροῖο χιτῶνος.</TextUnit>
    <TextUnit id="6895" loc="15.273">οὔ πώ μοι, Κυθέρεια, τόσην ᾤκτειρας ἀνάγκην;</TextUnit>
    <TextUnit id="6896" loc="15.274">Θρινακίην οὐκ οἶδα καὶ οὐ κεραελκέα ποίμνην,</TextUnit>
    <TextUnit id="6897" loc="15.275">οὐ βόας ̓Ηελίοιο κατ' οὔρεα ταῦτα νομεύω,</TextUnit>
    <TextUnit id="6898" loc="15.276">οὐ κρυφίην ἤγγειλε πατὴρ ἐμὸς ̓́Αρεος εὐνήν.</TextUnit>
    <TextUnit id="6899" loc="15.277">παρθένε, μή με δίωκε, καὶ εἰ βόας εἰς νομὸν ἕλκω:</TextUnit>
    <TextUnit id="6900" loc="15.278">οὐρανίων λεχέων ἐπιβήτορές εἰσι νομῆες:</TextUnit>
    <TextUnit id="6901" loc="15.279">Τιθωνὸς ῥοδόεις πέλε νυμφίος, ὃν διὰ μορφὴν</TextUnit>
    <TextUnit id="6902" loc="15.280">δίφρον ἐὸν στήσασα φαεσφόρος ἥρπασεν ̓Ηώς:</TextUnit>
    <TextUnit id="6903" loc="15.281">καὶ Διὸς οἰνοχόος πέλε βουκόλος, ὃν διὰ κάλλος</TextUnit>
    <TextUnit id="6904" loc="15.282">φειδομένοις ὀνύχεσσιν ἐκούφισεν ὑψιπέτης Ζεύς.</TextUnit>
    <TextUnit id="6905" loc="15.283">δεῦρο, βόας ποίμαινε, καὶ ὁπλοτέρην σε καλέσσω</TextUnit>
    <TextUnit id="6906" loc="15.284">ἄλλῳ βουκολέοντι σὺν ̓Ενδυμίωνι Σελήνην:</TextUnit>
    <TextUnit id="6907" loc="15.285">ῥῖπτε βέλος καὶ ψαῦε καλαύροπος, ὄφρά τις εἴπῃ:</TextUnit>
    <TextUnit id="6908" loc="15.286">“̔́Υμνου μηλονόμοιο βόας Κυθέρεια νομεύει.””</TextUnit>
    <TextUnit id="6909" loc="15.287">ὣς φάτο καὶ λιτάνευε, φίλων δ' ἐδράξατο γούνων</TextUnit>
    <TextUnit id="6910" loc="15.288">χερσὶ γυναιμανέεσσι, καὶ ἕσπετο, καί οἱ ἐνίψαι</TextUnit>
    <TextUnit id="6911" loc="15.289">ἔτρεμεν οἶστρον ̓́Ερωτος, ἑῇ δ' ὑπεμέμφετο σιγῇ.</TextUnit>
    <TextUnit id="6912" loc="15.290">καί ποτε θάρσος ἔχων γαμίων ὑποεργὸν ̓Ερώτων</TextUnit>
    <TextUnit id="6913" loc="15.291">κείμενα Νικαίης ἀνεκούφισεν ἔντεα θήρης,</TextUnit>
    <TextUnit id="6914" loc="15.292">καὶ δόρυ θοῦρον ἄειρε, πόθου δ' ὑπό μείζονι κέντρῳ</TextUnit>
    <TextUnit id="6915" loc="15.293">κούρης χωομένης γλυκερὴν ἤειρε φαρέτρην,</TextUnit>
    <TextUnit id="6916" loc="15.294">καὶ κύσε δίκτυα κωφὰ καὶ οὐ πνείοντας ὀιστούς,</TextUnit>
    <TextUnit id="6917" loc="15.295">χείλεσι τερπομένοισι μιαιφόνον ἰὸν ἐρείσας,</TextUnit>
    <TextUnit id="6918" loc="15.296">καὶ στέρνοις ἐπέλασσεν ἀφειδέι χειρὶ πιέζων:</TextUnit>
    <TextUnit id="6919" loc="15.297">καί τινα μῦθον ἔειπεν ἀδουπήτῳ τινὶ φωνῇ:</TextUnit>
    <TextUnit id="6920" loc="15.298">“Πρὸς Παφίης, φθέγξασθε πάλιν, δρύες, ὡς ἐπὶ Πύρρης,</TextUnit>
    <TextUnit id="6921" loc="15.299">ὡς ἐπὶ Δευκαλίωνος, ἐλέγξατε λυσσάδα κούρην.</TextUnit>
    <TextUnit id="6922" loc="15.300">δάφνη καὶ σὺ φίλη, δενδρώδεα ῥῆξον ἰωήν:</TextUnit>
    <TextUnit id="6923" loc="15.301">αἴθε καλὴ Νίκαια πάρος πέλε, καί κεν ̓Απόλλων</TextUnit>
    <TextUnit id="6924" loc="15.302">ἁβροτέρην ἐδίωκε, καὶ οὐ φυτὸν ἔπλετο Δάφνη.”</TextUnit>
    <TextUnit id="6925" loc="15.303">ὣς φάτο: καὶ σύριγγι σαόφρονος ἐγγύθι κούρης</TextUnit>
    <TextUnit id="6926" loc="15.304">μάρτυν ἑῆς ὀδύνης, γαμίην ἐμελίζετο μολπήν.</TextUnit>
    <TextUnit id="6927" loc="15.305">παρθενικὴ δ' ἀγόρευεν ἐπεγγελόωσα νομῆι:</TextUnit>
    <TextUnit id="6928" loc="15.306">“̔Ηδὺς ὁ συρίζων Παφίης μέλος ὑμέτερος Πάν:</TextUnit>
    <TextUnit id="6929" loc="15.307">πολλάκι μέλψεν ̓́Ερωτα καὶ οὐ πέλε νυμφίος ̓Ηχοῦς.</TextUnit>
    <TextUnit id="6930" loc="15.308">ἆ πόσα Δάφνις ἄειδεν ὁ βουκόλος: ἀμφὶ δὲ μολπῇ</TextUnit>
    <TextUnit id="6931" loc="15.309">παρθένος ἀστιβέεσσιν ἐκεύθετο μᾶλλον ἐρίπναις</TextUnit>
    <TextUnit id="6932" loc="15.310">ποιμενίης φεύγουσα βοῆς μέλος. ἆ πόσα Φοίβου</TextUnit>
    <TextUnit id="6933" loc="15.311">ἔκλυε μελπομένοιο καὶ οὐ φρένα θέλγετο Δάφνη.”</TextUnit>
    <TextUnit id="6934" loc="15.312">ὣς φαμένη δόρυ θοῦρον ἐδείκνυεν ἄφρονι βούτῃ.</TextUnit>
    <TextUnit id="6935" loc="15.313">αὐτὰρ ὁ λυσσήεντι τετυμμένος ἡδέι κέντρῳ,</TextUnit>
    <TextUnit id="6936" loc="15.314">μὴ νοέων, ὅτι τόσσον ἔην ἄστοργος ̓Αμαζών,</TextUnit>
    <TextUnit id="6937" loc="15.315">πομπὸν ἑοῦ θανάτοιο δυσίμερον ἴαχε φωνήν:</TextUnit>
    <TextUnit id="6938" loc="15.316">“Ναί, λίτομαι, προΐαλλε φίλον δόρυ, χιονέῃ δὲ</TextUnit>
    <TextUnit id="6939" loc="15.317">κτεῖνέ με σῇ παλάμῃ, καὶ τέρπομαι: οὐ σέο λόγχην,</TextUnit>
    <TextUnit id="6940" loc="15.318">οὐ τρομέω, φυγόδεμνε, τεὸν ξίφος, ὅττι τελευτὴν</TextUnit>
    <TextUnit id="6941" loc="15.319">ὀξυτάτην ὀπάσειεν, ὅπως ποτὲ πικρὸν ἀλύξω</TextUnit>
    <TextUnit id="6942" loc="15.320">ἔμπεδον ἕλκος ̓́Ερωτος, ὑπὸ φρένα βοσκόμενον πῦρ.</TextUnit>
    <TextUnit id="6943" loc="15.321">τεθναίην, ὅτι πότμος ἐπήρατος: εἰ δὲ βελέμνῳ</TextUnit>
    <TextUnit id="6944" loc="15.322">τοξοφόρος μετὰ Κύπριν ὀιστεύσεις με καὶ αὐτή,</TextUnit>
    <TextUnit id="6945" loc="15.323">πρὸς Παφίης, μὴ πέμπε κατ' αὐχένος, ἡμετέρην δὲ</TextUnit>
    <TextUnit id="6946" loc="15.324">σὸν βέλος εἰς φρένα πῆξον, ὅπῃ βέλος ἐστὶν ̓Ερώτων.</TextUnit>
    <TextUnit id="6947" loc="15.325">αὐχένι μᾶλλον ἴαλλε τεὸν δόρυ, μὴ φρένα τύψῃς:</TextUnit>
    <TextUnit id="6948" loc="15.326">ὠτειλῆς ἑτέρης οὐ δεύομαι. εἰ δέ σε τέρπει,</TextUnit>
    <TextUnit id="6949" loc="15.327">τλήσομαι ἄλλο βέλεμνον, ὅπως ἐμὲ γαῖα καλύψῃ</TextUnit>
    <TextUnit id="6950" loc="15.328">καὶ πυρὸς ἕλκος ἔχοντα καὶ οὐτηθέντα σιδήρῳ.</TextUnit>
    <TextUnit id="6951" loc="15.329">κτεῖνέ με τὸν δυσέρωτα, τεῆς μὴ φείδεο νευρῆς.</TextUnit>
    <TextUnit id="6952" loc="15.330">θηλύνεις δὲ σίδηρον, ὅταν ψαύσειας ὀιστῶν:</TextUnit>
    <TextUnit id="6953" loc="15.331">ἵσταμαι αὐτοκέλευστος ἐγὼ σκοπός, ὄμματι τερπνῷ</TextUnit>
    <TextUnit id="6954" loc="15.332">δάκτυλα μαρμαίροντα περὶ γλυφίδεσσι δοκεύων,</TextUnit>
    <TextUnit id="6955" loc="15.333">ἐκταδὸν αὖ ἐρύοντα τεὴν μελιηδέα νευρὴν</TextUnit>
    <TextUnit id="6956" loc="15.334">δεξιτερῷ ῥοδόεντι πελαζομένην σέο μαζῷ.</TextUnit>
    <TextUnit id="6957" loc="15.335">θνήσκω νεκρὸς ̓́Ερωτος ἑκούσιος ἡδέι πότμῳ:</TextUnit>
    <TextUnit id="6958" loc="15.336">οὐκ ἀλέγω θανάτοιο καὶ οὐ τρομέω νέφος ἰῶν,</TextUnit>
    <TextUnit id="6959" loc="15.337">γυμνὴν ὑμετέρην χιονώδεα χεῖρα δοκεύων</TextUnit>
    <TextUnit id="6960" loc="15.338">ἁπτομένην τόξοιο καὶ ἱμερόεντος ὀιστοῦ.</TextUnit>
    <TextUnit id="6961" loc="15.339">εἰς ἐμὲ πάντα βέλεμνα τεῆς προΐαλλε φαρέτρης,</TextUnit>
    <TextUnit id="6962" loc="15.340">εἰς ἐμὲ πέμπε βέλεμνα μιαιφόνα: πικρότεροι γὰρ</TextUnit>
    <TextUnit id="6963" loc="15.341">ἄλλοι ἐμὲ κλονέουσι πυριγλώχινες ὀιστοί.</TextUnit>
    <TextUnit id="6964" loc="15.342">ἢν δὲ κατακτείνῃς με τεῷ φρενοθελγέι τόξῳ,</TextUnit>
    <TextUnit id="6965" loc="15.343">παρθένε, μὴ φλέξειας ἐμὸν δέμας ἠθάδι πυρσῷ:</TextUnit>
    <TextUnit id="6966" loc="15.344">πυρκαϊῆς ἑτέρης οὐ δεύομαι: ἀλλὰ σύ, κούρη,</TextUnit>
    <TextUnit id="6967" loc="15.345">μοῦνον ἐμοὶ φθιμένῳ γλυκερὴν περίχευε κονίην</TextUnit>
    <TextUnit id="6968" loc="15.346">χειρὶ τεῇ, πυμάτην ὀλίγην χάριν, ὄφρά τις εἴπῃ:</TextUnit>
    <TextUnit id="6969" loc="15.347">̔παρθένος ὡς ἐλέαιρε, τὸν ἔκτανε.̓ μηδὲ θανόντος</TextUnit>
    <TextUnit id="6970" loc="15.348">αὐλὸς ἐμός, μὴ πηκτὶς ἐμῷ περὶ σήματι κείσθω,</TextUnit>
    <TextUnit id="6971" loc="15.349">ποιμενίην μὴ βάλλε καλαύροπα, μάρτυρα τέχνης:</TextUnit>
    <TextUnit id="6972" loc="15.350">ἀλλὰ κατακταμένοιο τεὸν βέλος ὑψόθι τύμβου</TextUnit>
    <TextUnit id="6973" loc="15.351">πῆξον, ἐμῷ δυσέρωτι λελουμένον εἰσέτι λύθρῳ.</TextUnit>
    <TextUnit id="6974" loc="15.352">δὸς δέ μοι ὑστατίην ἑτέρην χάριν ὑψόθι τύμβου</TextUnit>
    <TextUnit id="6975" loc="15.353">ἄνθεα Ναρκίσσοιο ποθοβλήτοιο γενέσθω</TextUnit>
    <TextUnit id="6976" loc="15.354">ἢ κρόκος ἱμερόεις ἢ Μίλακος ἄνθος ̓Ερώτων,</TextUnit>
    <TextUnit id="6977" loc="15.355">εἰαρινὴν δὲ φύτευε μινυνθαδίην ἀνεμώνην</TextUnit>
    <TextUnit id="6978" loc="15.356">πᾶσιν ἀπαγγέλλουσαν ἐμὴν μινυώριον ἥβην.</TextUnit>
    <TextUnit id="6979" loc="15.357">εἰ δέ σε μὴ τέκε πόντος ἀμείλιχος ἠὲ κολῶναι,</TextUnit>
    <TextUnit id="6980" loc="15.358">βαιὸν ἐμοῖ χέε δάκρυ, τόσον μόνον, ὅσσον ἐέρσαις</TextUnit>
    <TextUnit id="6981" loc="15.359">ἱμερτῆς ῥοδόεντα παρηίδος ἄκρα διαίνειν,</TextUnit>
    <TextUnit id="6982" loc="15.360">χειρὶ δὲ σεῖο χάραξον ἔπος τόδε πενθάδι μίλτῳ:</TextUnit>
    <TextUnit id="6983" loc="15.361">“ἐνθάδε βουκόλος ̔́Υμνος, ὃν ἔκτανεν ἄμμορον εὐνῆς</TextUnit>
    <TextUnit id="6984" loc="15.362">παρθενικὴ Νίκαια καὶ ἐκτερέιξε θανόντα.””</TextUnit>
    <TextUnit id="6985" loc="15.363">ὣς φαμένου Νίκαια χολώετο: λυσσαλέη δὲ</TextUnit>
    <TextUnit id="6986" loc="15.364">λοίγιον ἰοβόλου γυμνώσατο πῶμα φαρέτρης</TextUnit>
    <TextUnit id="6987" loc="15.365">καὶ βέλος ἰθυκέλευθον ἀνείρυσεν, ἐκταδίη δὲ</TextUnit>
    <TextUnit id="6988" loc="15.366">κυρτὸν ὀπισθοτόνοιο κέρας κυκλώσατο τόξου,</TextUnit>
    <TextUnit id="6989" loc="15.367">ἠνεμόεν δὲ βέλεμνον ἐς ἀνθερεῶνα νομῆος</TextUnit>
    <TextUnit id="6990" loc="15.368">φθεγγομένου προέηκε, καὶ ἄσχετος ἰὸς ἀλήτης</TextUnit>
    <TextUnit id="6991" loc="15.369">μῦθον ἔτι προχέοντα μέσῳ σφρηγίσσατο δεσμῷ.</TextUnit>
    <TextUnit id="6992" loc="15.370">ἀλλ' οὐ νεκρὸς ἄδακρυς ἔην τότε: μεμφομένη δὲ</TextUnit>
    <TextUnit id="6993" loc="15.371">ἀνδροφόνον Νίκαιαν ὀρεστιὰς ἄχνυτο Νύμφη,</TextUnit>
    <TextUnit id="6994" loc="15.372">μυρομένη νέκυν ̔́Υμνον: ἐν εὐύδρῳ δὲ μελάθρῳ</TextUnit>
    <TextUnit id="6995" loc="15.373">̔Ρυνδακὶς ὑγροφόρητος ἀσάμβαλος ἔστενε κούρη:</TextUnit>
    <TextUnit id="6996" loc="15.374">νηιάδες δ' ἔκλαυσαν: ὑπὲρ Σιπύλοιο δὲ γείτων</TextUnit>
    <TextUnit id="6997" loc="15.375">δάκρυσιν αὐτοχύτοις Νιόβης πλέον ἔστενε πέτρη.</TextUnit>
    <TextUnit id="6998" loc="15.376">κούρη δ' ὁπλοτάτη, γαμίων ἔτι νῆις ̓Ερώτων,</TextUnit>
    <TextUnit id="6999" loc="15.377">μή πω Βουκολίωνος ὁμιλήσασα χαμεύνῃ,</TextUnit>
    <TextUnit id="7000" loc="15.378">Νηὶς ̓Αβαρβαρέη νεμεσίζετο πολλάκι νύμφῃ:</TextUnit>
    <TextUnit id="7001" loc="15.379">ἀμφὶ δέ Δίνδυμον ἄκρον ὁμήλυδες ἐγγύθι λόχμης</TextUnit>
    <TextUnit id="7002" loc="15.380">̓Αστακίδες μέμψαντο Κυβηλίδος ἤθεα νύμφης,</TextUnit>
    <TextUnit id="7003" loc="15.381">αἴλινα δ' ἐφθέγξαντο: καὶ οὐ τόσον αἴθοπι πότμῳ</TextUnit>
    <TextUnit id="7004" loc="15.382">̔Ηλιάδες Φαέθοντος ἐδακρύσαντο θανόντος.</TextUnit>
    <TextUnit id="7005" loc="15.383">καὶ φονίης ἀδάμαστον ὀπιπεύων φρένα κούρης</TextUnit>
    <TextUnit id="7006" loc="15.384">τόξον ̓́Ερως ἔρριψε, καὶ ὅρκιον ὤμοσε βούτην,</TextUnit>
    <TextUnit id="7007" loc="15.385">παρθενικὴν ἀέκουσαν ὑποζεῦξαι Διονύσῳ.</TextUnit>
    <TextUnit id="7008" loc="15.386">ὄμμασι δ' ἀκλαύτοισι λεοντείων ἐπὶ δίφρων</TextUnit>
    <TextUnit id="7009" loc="15.387">Δινδυμὶς ἠιθέοιο δεδουπότος ἔστενε ̔Ρείη,</TextUnit>
    <TextUnit id="7010" loc="15.388">μήτηρ Ζηνός, ἄνασσα: καὶ ὀλλυμένου μόρον ̔́Υμνου</TextUnit>
    <TextUnit id="7011" loc="15.389">ἡ γάμον ἐχθαίρουσα κινύρετο παρθένος ̓Ηχώ.</TextUnit>
    <TextUnit id="7012" loc="15.390">καὶ δρύες ἐφθέγξαντο: “τί σοι τόσον ἤλιτε βούτης;</TextUnit>
    <TextUnit id="7013" loc="15.391">μή ποτέ σοι Κυθέρεια, μὴ ̓́Αρτεμις ἵλαος εἴη.”</TextUnit>
    <TextUnit id="7014" loc="15.392">ἔδρακε δ' ̓Αδρήστεια, μιαιφόνον ἔδρακε κούρην,</TextUnit>
    <TextUnit id="7015" loc="15.393">ἔδρακεν ̓Αδρήστεια νέκυν σπαίροντα σιδήρῳ,</TextUnit>
    <TextUnit id="7016" loc="15.394">καὶ νέκυν ἀρτιδάικτον ἐδείκνυε Κυπρογενείῃ,</TextUnit>
    <TextUnit id="7017" loc="15.395">μέμψατο δ' αὐτὸν ̓́Ερωτα. καὶ εὐπετάλῳ παρὰ λόχμῃ</TextUnit>
    <TextUnit id="7018" loc="15.396">ὕμνον ἐποικτείροντος ἐλείβετο δάκρυα ταύρου,</TextUnit>
    <TextUnit id="7019" loc="15.397">καὶ δάμαλις δάκρυσε, καὶ ἔστενεν ἀχνυμένη βοῦς</TextUnit>
    <TextUnit id="7020" loc="15.398">ποιμένος ἀσπαίροντος, ἔοικε δὲ τοῦτο βοῆσαι: “</TextUnit>
    <TextUnit id="7021" loc="15.399">Βούτης καλὸς ὄλωλε, καλὴ δέ μιν ἔκτανε κούρη.</TextUnit>
    <TextUnit id="7022" loc="15.400">παρθενικὴ ποθέοντα κατέκτανεν, ἀντὶ δὲ φίλτρων</TextUnit>
    <TextUnit id="7023" loc="15.401">πότμον μισθὸν ἔδωκε, ποθοβλήτου δὲ νομῆος</TextUnit>
    <TextUnit id="7024" loc="15.402">αἵματι χαλκὸν ἔβαψε καἰ ἔσβεσε πυρσὸν ̓Ερώτων—</TextUnit>
    <TextUnit id="7025" loc="15.403">Βούτης καλὸς ὄλωλε, καλὴ δέ μιν ἔκτανε κούρη—</TextUnit>
    <TextUnit id="7026" loc="15.404">καὶ Νύμφας ἀκάχησεν, ὀρειάδος οὐ κλύε πέτρης,</TextUnit>
    <TextUnit id="7027" loc="15.405">οὐ πτελέης ἤκουσε καὶ οὐκ ᾐδέσσατο πεύκην</TextUnit>
    <TextUnit id="7028" loc="15.406">λισσομένην: “μὴ πέμπε βέλος, μὴ κτεῖνε νομῆα.””</TextUnit>
    <TextUnit id="7029" loc="15.407">καὶ λύκος ἔστενεν ̔́Υμνον, ἀναιδέες ἔστενον ἄρκτοι,</TextUnit>
    <TextUnit id="7030" loc="15.408">καὶ βλοσυροῖς βλεφάροισι λέων ὠδύρετο βούτην:</TextUnit>
    <TextUnit id="7031" loc="15.409">“Βούτης καλὸς ὄλωλε, καλὴ δέ μιν ἔκτανε κούρη.</TextUnit>
    <TextUnit id="7032" loc="15.410">ἄλλο λέπας δίζεσθε, βόες, μαστεύσατε, ταῦροι,</TextUnit>
    <TextUnit id="7033" loc="15.411">ξεῖνον ὄρος: ποθέων γὰρ ἐμὸς γλυκὺς ὤλετο βούτης.”</TextUnit>
    <TextUnit id="7034" loc="15.412">θηλυτέρῃ παλάμῃ δεδαϊγμένος. εἰς τίνα λόχμην</TextUnit>
    <TextUnit id="7035" loc="15.413">ἴχνος ἄγω; σώζεσθε, νομαί, σώζεσθε, χαμεῦναι.</TextUnit>
    <TextUnit id="7036" loc="15.414">“Βούτης καλὸς ὄλωλε, καλὴ δέ μιν ἔκτανε κούρη.</TextUnit>
    <TextUnit id="7037" loc="15.415">χαίρετέ μοι, σκοπιαί τε καὶ οὔρεα, χαίρετε, πηγαί,</TextUnit>
    <TextUnit id="7038" loc="15.416">χαίρετε, Νηιάδες, καὶ ἐμαὶ δρύες.” ἀμφότεροι δὲ</TextUnit>
    <TextUnit id="7039" loc="15.417">Πὰν νόμιος καὶ Φοῖβος ἀνίαχον: “αὐλός ἀλάσθω.</TextUnit>
    <TextUnit id="7040" loc="15.418">πῇ Νέμεσις; πῇ Κύπρις; ἔρως, μὴ ψαῦε φαρέτρης:</TextUnit>
    <TextUnit id="7041" loc="15.419">σύριγξ, μηκέτι μέλπε: λιγύθροος ὤλετο βούτης.”</TextUnit>
    <TextUnit id="7042" loc="15.420">δειλαίου δὲ νομῆος ἀμεμφέα λύθρον ̓Ερώτων</TextUnit>
    <TextUnit id="7043" loc="15.421">γνωτῇ φοῖβος ἔδειξε, καὶ ἔστενεν ̓́Αρτεμις αὐτὴ</TextUnit>
    <TextUnit id="7044" loc="15.422">ὕμνου νεκρὸν ἔρωτα, καὶ εἰ πέλε νῆις ̓Ερώτων.</TextUnit>
    <TextUnit id="7045" loc="16.1">οὐδὲ φόνος νήποινος ἔην κινυροῖο νομῆος,</TextUnit>
    <TextUnit id="7046" loc="16.2">ἀλλὰ λαβὼν ἑὰ τόξα καὶ ἱμερόεν βέλος ἕλκων</TextUnit>
    <TextUnit id="7047" loc="16.3">θοῦρος ̓́Ερως ἀίδηλος ἐθωρήχθη Διονύσῳ</TextUnit>
    <TextUnit id="7048" loc="16.4">ἑζομένῳ παρὰ χεῖλος ἐυκροκάλου ποταμοῖο.</TextUnit>
    <TextUnit id="7049" loc="16.5">καὶ ταχινὴ Νίκαια, μετὰ δρόμον ἠθάδος ἄγρης</TextUnit>
    <TextUnit id="7050" loc="16.6">ἄσχετον ἱδρώουσα φιλοσκοπέλων ἀπὸ μόχθων,</TextUnit>
    <TextUnit id="7051" loc="16.7">γυμνὸν ὀρεσσιχύτοισι δέμας φαίδρυνε λοετροῖς.</TextUnit>
    <TextUnit id="7052" loc="16.8">οὐ μὲν ̓́Ερως δήθυνεν ἑκηβόλος: ἀμφὶ δὲ νευρῇ</TextUnit>
    <TextUnit id="7053" loc="16.9">ἀκροφανῆ πώγωνα βαλὼν πτερόεντος ὀιστοῦ</TextUnit>
    <TextUnit id="7054" loc="16.10">τόξον ἑὸν κύκλωσεν, ἐρωμανέος δὲ Λυαίου</TextUnit>
    <TextUnit id="7055" loc="16.11">ἐν κραδίῃ κατέπηξεν ὅλον βέλος. ἐν δὲ ῥεέθροις</TextUnit>
    <TextUnit id="7056" loc="16.12">νηχομένην Διόνυσος ἰδὼν γυμνόχροα κούρην</TextUnit>
    <TextUnit id="7057" loc="16.13">ἡδυμανῆ πυρόεντι νόον δεδόνητο βελέμνῳ.</TextUnit>
    <TextUnit id="7058" loc="16.14">ἤιε δ' ἔνθα καὶ ἔνθα, λαγωβόλος ὁππόθι κούρη,</TextUnit>
    <TextUnit id="7059" loc="16.15">πῇ μὲν ὀπιπεύων ἑλικώδεα βόστρυχα χαίτης</TextUnit>
    <TextUnit id="7060" loc="16.16">εἰς δρόμον ἱεμένης δεδονημένα κυκλάσιν αὔραις,</TextUnit>
    <TextUnit id="7061" loc="16.17">πῇ δὲ παρελκομένων πλοκάμων στίλβοντα δοκεύων</TextUnit>
    <TextUnit id="7062" loc="16.18">αὐχένα γυμνωθέντα, σέλας πέμποντα Σελήνης:</TextUnit>
    <TextUnit id="7063" loc="16.19">καὶ Σατύρων ἀμέλησε καὶ οὐκέτι τέρπετο Βάκχαις:</TextUnit>
    <TextUnit id="7064" loc="16.20">παπταίνων δ' ἐς ̓́Ολυμπον ἐρωτοτόκῳ φάτο φωνῇ:</TextUnit>
    <TextUnit id="7065" loc="16.21">“ἵξομαι, ἧχι πέλει δροσερὸς δρόμος, ἧχι φαρέτρη,</TextUnit>
    <TextUnit id="7066" loc="16.22">ἧχι βέλος καὶ τόξον ἐπήρατον, ἧχι καὶ αὐταὶ</TextUnit>
    <TextUnit id="7067" loc="16.23">παρθενικῆς ἀγάμοιο μύρου πνείουσι χαμεῦναι:</TextUnit>
    <TextUnit id="7068" loc="16.24">φαύσω καὶ σταλίκων καὶ δίκτυα χερσὶ πετάσσω:</TextUnit>
    <TextUnit id="7069" loc="16.25">ἀγρώσσω καὶ ἔγωγε καὶ ἠθάδα νεβρὸν ὀλέσσω.</TextUnit>
    <TextUnit id="7070" loc="16.26">εἰ δέ μοι ὡς βαρύθυμος ὀνειδίσσειεν ̓Αμαζὼν</TextUnit>
    <TextUnit id="7071" loc="16.27">θῆλυν ἐρευγομένη μελιηδέος ὄγκον ἀπειλῆς,</TextUnit>
    <TextUnit id="7072" loc="16.28">κούρης χωομένης ἐπὶ γούνασι χεῖρα πελάσσω,</TextUnit>
    <TextUnit id="7073" loc="16.29">ψαύων ὡς ἱκέτης ἐρατοῦ χροός, οὐ μὲν ἐλαίης</TextUnit>
    <TextUnit id="7074" loc="16.30">θαλλὸν ἀερτάζων, ὅτι δένδρεόν ἐστιν ̓Αθήνης</TextUnit>
    <TextUnit id="7075" loc="16.31">παρθενικῆς ἀγάμου καὶ ἀθελγέος, ἀντὶ δὲ πικροῦ</TextUnit>
    <TextUnit id="7076" loc="16.32">ἀκρεμόνος λιπόωντος ἐμῇ μελιηδέι νύμφῃ</TextUnit>
    <TextUnit id="7077" loc="16.33">οἴνοπα καρπὸν ἔχοντα μελιρραθάμιγγος ὀπώρης</TextUnit>
    <TextUnit id="7078" loc="16.34">βότρυν ἀερτάζων ἱκετήσιον. ἣν δὲ χαλέψῃ</TextUnit>
    <TextUnit id="7079" loc="16.35">παρθένος ἀγκυλότοξος, ἐμῷ χροῒ μὴ δόρυ πήξῃ,</TextUnit>
    <TextUnit id="7080" loc="16.36">μὴ βέλος αὗ ἐρύσειε μιαιφόνον, αἰδομένη δὲ</TextUnit>
    <TextUnit id="7081" loc="16.37">ἀκροτάτῳ πλήξειεν ἐμὸν δέμας ἡδέι τόξῳ:</TextUnit>
    <TextUnit id="7082" loc="16.38">πληγῆς οὐκ ἀλέγω φρενοθελγέος. ἣν δ' ἐθελήσῃ,</TextUnit>
    <TextUnit id="7083" loc="16.39">ἱμερταῖς παλάμῃσιν ἐμῶν δράξαιτο κομάων,</TextUnit>
    <TextUnit id="7084" loc="16.40">σφιγγομένης ἐρύουσα θελήμονα βόστρυχα χαίτης.</TextUnit>
    <TextUnit id="7085" loc="16.41">οὐ μὲν ἐρητύσω ποτὲ παρθένον, ὡς κοτέων δὲ</TextUnit>
    <TextUnit id="7086" loc="16.42">δεξιτερὴν σφίγγουσαν ἀφειδέι χειρὶ πιέζω</TextUnit>
    <TextUnit id="7087" loc="16.43">δάκτυλα φοινίσσοντα λαβὼν γαμψώνυχι δεσμῷ,</TextUnit>
    <TextUnit id="7088" loc="16.44">Κυπριδίου καμάτοιο παρήγορα: παρθενικὴ γὰρ</TextUnit>
    <TextUnit id="7089" loc="16.45">κάλλος ὅλον σύλησεν ̓Ολύμπιον. ἵλαθι, Κέρνη:</TextUnit>
    <TextUnit id="7090" loc="16.46">̓Αστακὶς ἐβλάστησε νέη ῥοδοδάκτυλος ̓Ηώς,</TextUnit>
    <TextUnit id="7091" loc="16.47">ἄλλη ἀνηέξητο φαεσφόρος: ὁπλοτέρη γὰρ</TextUnit>
    <TextUnit id="7092" loc="16.48">ἔμπεδον εἶδος ἔχουσα πέλει Νίκαια Σελήνη.</TextUnit>
    <TextUnit id="7093" loc="16.49">ἤθελον ἱμείρων πολυδαίδαλον εἶδος ἀμεῖψαι:</TextUnit>
    <TextUnit id="7094" loc="16.50">εἰ μὴ ἐρητύει με σέβας πατρώιον αἰδοῦς,</TextUnit>
    <TextUnit id="7095" loc="16.51">καί κεν ἐγὼ Τυρίοιο δι' ὕδατος ὑγροπόρος βοῦς</TextUnit>
    <TextUnit id="7096" loc="16.52">ἄβροχον ἐν πελάγεσσιν ἐμὴν Νίκαιαν ἀείρων</TextUnit>
    <TextUnit id="7097" loc="16.53">ἔπλεον, Εὐρώπης ἅτε νυμφίος, ὡς ἀέκων δἐ</TextUnit>
    <TextUnit id="7098" loc="16.54">νῶτον ἐμὸν δονέεσκον, ὀρινομένης ἵνα κούρης</TextUnit>
    <TextUnit id="7099" loc="16.55">δεξιτερὴ πάνλευκος ἐμῆς δράξαιτο κεραίης.</TextUnit>
    <TextUnit id="7100" loc="16.56">ἤθελον, εἰ γενόμην πτερόεις πόσις, ὄφρα χορεύσω</TextUnit>
    <TextUnit id="7101" loc="16.57">κουφίζων ἀτίνακτον ὑπὲρ νώτοιο γυναῖκα,</TextUnit>
    <TextUnit id="7102" loc="16.58">ὡς Κρονίδης Αἴγιναν, ὅπως μετὰ λέκτρα τελέσσω</TextUnit>
    <TextUnit id="7103" loc="16.59">αἰετὸν ὄρνεον ἄλλο γαμοστόλον ἄστρον ̓Ερώτων.</TextUnit>
    <TextUnit id="7104" loc="16.60">οὐ μὲν ἐμῆς ἀλόχοιο βαλὼν γενετῆρα κεραυνῷ</TextUnit>
    <TextUnit id="7105" loc="16.61">νύμφῃ πατρὸς ὄλεθρον ἀτάσθαλον ἕδνον ὀπάσσω,</TextUnit>
    <TextUnit id="7106" loc="16.62">μὴ γλυκερὴν Νίκαιαν ἀποφθιμένοιο χαλέψω.</TextUnit>
    <TextUnit id="7107" loc="16.63">αἴθε πέλον νόθος ὄρνις ἐύπτ̔??̓ρος, ὅττι καὶ αὑτὴ</TextUnit>
    <TextUnit id="7108" loc="16.64">παρθένος ἡμετέρη φιλέει πτερόεντας ὀιστούς.</TextUnit>
    <TextUnit id="7109" loc="16.65">μᾶλλον ἐγὼ Δανάης ποθέων τύπον ὑγρὸν ἐρώτων</TextUnit>
    <TextUnit id="7110" loc="16.66">ἤθελον, εἰ χρύσειος ἐγὼ πέλον ὄμβρος ἀκοίτης,</TextUnit>
    <TextUnit id="7111" loc="16.67">αὐτὸς δῶρα γάμων, αὐτὸς πόσις, ὄφρα χορεύσω</TextUnit>
    <TextUnit id="7112" loc="16.68">ἀφνειῆς προχέων φιλοτήσιον ὄμβρον ἐέρσης:</TextUnit>
    <TextUnit id="7113" loc="16.69">ἔπρεπε γὰρ Νίκαιαν ἐμὴν εὐώπιδα κούρην</TextUnit>
    <TextUnit id="7114" loc="16.70">χρύσεον εἶδος ἔχουσαν ἔχειν χρύσειον ἀκοίτην.”</TextUnit>
    <TextUnit id="7115" loc="16.71">τοῖον ἐρωμανέων ἔπος ἴαχε θυιάδι φωνῇ.</TextUnit>
    <TextUnit id="7116" loc="16.72">καί ποτε κηώεντος ἔσω λειμῶνος ὁδεύων</TextUnit>
    <TextUnit id="7117" loc="16.73">ἄνθεα πάντα δόκευε τεθηλότα σύγχροα κούρης,</TextUnit>
    <TextUnit id="7118" loc="16.74">καί τινα μῦθον ἔειπεν ἐς ἠερόεντας ἀήτας:</TextUnit>
    <TextUnit id="7119" loc="16.75">“ἄρτι μόγις, Νίκαια, τεὴν ἴδον ἐνθάδε μορφήν:</TextUnit>
    <TextUnit id="7120" loc="16.76">μὴ σέο κάλος ἄμειψας ἐς ἄνθεα; καλλιφυῆ γὰρ</TextUnit>
    <TextUnit id="7121" loc="16.77">παπταίνων ῥοδεῶνα τεὰς ἐνόησα παρειάς:</TextUnit>
    <TextUnit id="7122" loc="16.78">ἀλλὰ τεὸν θαλέει ῥόδον ἔμπεδον: ἀμφιέπεις γὰρ</TextUnit>
    <TextUnit id="7123" loc="16.79">ἔμφυτον οὐ λήγουσαν ἐρευθομένην ἀνεμώνην:</TextUnit>
    <TextUnit id="7124" loc="16.80">εἰς κρίνον ὄμμα φέρων χιονώδεας εἶδον ἀγοστούς,</TextUnit>
    <TextUnit id="7125" loc="16.81">ἀθρήσας δ' ὑάκινθον ἴδον κυανόχροα χαίτην.</TextUnit>
    <TextUnit id="7126" loc="16.82">δέξό με θηρεύοντα συνέμπορον: ἣν δ' ἐθελήσῃς,</TextUnit>
    <TextUnit id="7127" loc="16.83">αὐτὸς ἐγὼ σταλίκων γλυκερὸν βάρος, αὐτὸς ἀείρω</TextUnit>
    <TextUnit id="7128" loc="16.84">ἐνδρομίδας καὶ τόξα καὶ ἱμερόεντας ὀιστούς,</TextUnit>
    <TextUnit id="7129" loc="16.85">αὐτὸς ἐγώ: Σατύρων οὐ δεύομαι: οὐ παρὰ λόχμῃ</TextUnit>
    <TextUnit id="7130" loc="16.86">δίκτυα Κυρήνης ἀνεκούφισεν αὐτὸς ̓Απόλλων;</TextUnit>
    <TextUnit id="7131" loc="16.87">τίς φθόνος, εἰ μεθέπω καὶ ἐγὼ λίνον; οὐ μογέω δὲ</TextUnit>
    <TextUnit id="7132" loc="16.88">αὐτὸς ἐμοῖς ὤμοισιν ἐμὴν Νίκαιαν ἀείρων.</TextUnit>
    <TextUnit id="7133" loc="16.89">οὐ μὲν ἐγὼ γενετῆρος ὑπέρτερος: ἐν ῥοθίοις γὰρ</TextUnit>
    <TextUnit id="7134" loc="16.90">Εὐρώπην ἀδίαντον ἐκούφισε ποντοπόρος βοῦς.</TextUnit>
    <TextUnit id="7135" loc="16.91">παρθενικὴ ῥοδόεσσα, τί σοι τόσον εὔαδεν ὕλη;</TextUnit>
    <TextUnit id="7136" loc="16.92">δῶν ἐρατῶν μελέων περιφείδεο, μηδ' ἐπὶ πέτραις</TextUnit>
    <TextUnit id="7137" loc="16.93">ἀστορέες σέο νῶτα κατατρίψωσι χαμεῦναι.</TextUnit>
    <TextUnit id="7138" loc="16.94">ἔσσομαι, ἢν ἐθέλῃς, θαλαμηπόλος: ὲν δὲ μελάθρῳ</TextUnit>
    <TextUnit id="7139" loc="16.95">αὐτὸς ἐγὼ στορέσω σέο δέμνια, τοῖσι πετάσσω</TextUnit>
    <TextUnit id="7140" loc="16.96">δέρματα πορδαλίων πολυδαίδαλα, τοῖς ἅμα βάλλω</TextUnit>
    <TextUnit id="7141" loc="16.97">φρικτὰ λεοντείης πυκινότριχα νῶτα καλύπτρης</TextUnit>
    <TextUnit id="7142" loc="16.98">γυμνώσας ἐμὰ γυῖα: σὺ δὲ γλυκὺν ὕπνον ἰαύεις</TextUnit>
    <TextUnit id="7143" loc="16.99">νεβρίσι δαιδαλέῃσι καλυπτομένη Διονύσου:</TextUnit>
    <TextUnit id="7144" loc="16.100">Μυγδονίης δ' ἐλάφου σκέπας ἅρμενον ὑψόθι βάλλω</TextUnit>
    <TextUnit id="7145" loc="16.101">γυμνώσας Σατύρους. σκυλάκων δέ σοι εἰ χρέος εἵη,</TextUnit>
    <TextUnit id="7146" loc="16.102">σοὶ κύνας εἰν ἑνὶ πάντας ἐμοῦ τάχα Πανὸς ἄπάσσω,</TextUnit>
    <TextUnit id="7147" loc="16.103">ἄξομαι ἐκ Σπάρτης ἑτέρους κύνας, οὕς ἀτιτάλλει</TextUnit>
    <TextUnit id="7148" loc="16.104">ἠιθέων ἐς ἔρωτας ἐμὸς Κάρνειος ̓Απόλλων,</TextUnit>
    <TextUnit id="7149" loc="16.105">καὶ κύνας ἀγρευτῆρας ̓Αρισταίοιο καλέσσω:</TextUnit>
    <TextUnit id="7150" loc="16.106">καὶ λίνα σὺν σταλίκεσσι καὶ ἅρμενα δῶρα κομίσσω</TextUnit>
    <TextUnit id="7151" loc="16.107">ἐνδρομίδας Νομίοιο καὶ ̓Αγρέος, ὅς πάρος ἔγνω</TextUnit>
    <TextUnit id="7152" loc="16.108">καὶ νομὸν εὐλείμωνα καὶ εὐκαμάτου δρόμον ἄγρης.</TextUnit>
    <TextUnit id="7153" loc="16.109">εἰ δὲ θερειγενέος τρομέεις φλόγα διψάδος ὥρης,</TextUnit>
    <TextUnit id="7154" loc="16.110">ἡμερίδων ὄρπηκας ὑπὲρ λέκτροιο φυτεύσω,</TextUnit>
    <TextUnit id="7155" loc="16.111">καί σε περιπνεύσωσι μέθης εὐώδεες αὖραι</TextUnit>
    <TextUnit id="7156" loc="16.112">κεκλιμένην κατὰ μέσσα πολυσταφύλοιο καλύπτρης.</TextUnit>
    <TextUnit id="7157" loc="16.113">παρθενικὴ περίφοιτε, ποθοβλήτοιο προσώπου</TextUnit>
    <TextUnit id="7158" loc="16.114">βαλλομένας Φαέθοντι τεὰς ἐλέαιρε παρειάς,</TextUnit>
    <TextUnit id="7159" loc="16.115">μὴ σέλας ̓Ηελίου μελέων ἀκτῖνα μαραίνῃ,</TextUnit>
    <TextUnit id="7160" loc="16.116">μὴ πλοκάμους μυρόεντας ἀμαλδύνωσιν ἀῆται:</TextUnit>
    <TextUnit id="7161" loc="16.117">εὗδε ῥόδων ἀνὰ μέσσα καὶ ὲν πετάλοις ὑακίνθου,</TextUnit>
    <TextUnit id="7162" loc="16.118">γείτονι σεῖο κάρηνον ἐρεισαμένη Διονύσῳ,</TextUnit>
    <TextUnit id="7163" loc="16.119">ἀθανάτοις πισύρεσσιν ὅπως ἕνα κῶμον ἀνάψῃς,</TextUnit>
    <TextUnit id="7164" loc="16.120">Φοίβῳ καὶ Ζεφύρῳ καὶ Κύπριδι καὶ Διονύσῳ.</TextUnit>
    <TextUnit id="7165" loc="16.121">ληιδίην δ' ὀπάσαιμι γονὴν μελανόχροον ̓Ινδῶν</TextUnit>
    <TextUnit id="7166" loc="16.122">παστάδος ὑμετέρης θαλαμηπόλον: ἀλλὰ τί φύτλην</TextUnit>
    <TextUnit id="7167" loc="16.123">κυανέην ὀνόμηνα τεῆς νυμφοστόλον εὐνῆς;</TextUnit>
    <TextUnit id="7168" loc="16.124">νυκτὶ μελαγχλαίνῳ πότε μίσγεται ἀργέτις ̓Ηώς;</TextUnit>
    <TextUnit id="7169" loc="16.125">̓Αστακὶς ὁπλοτέρη πέλες ̓́Αρτεμις: ἀλλὰ καὶ αὐτὸς</TextUnit>
    <TextUnit id="7170" loc="16.126">δμωίδας ἑξήκοντα χορίτιδας εἰς σὲ κομίσσω,</TextUnit>
    <TextUnit id="7171" loc="16.127">ὄφρα χορὸν νήριθμον ὀπάονα σεῖο τελέσσω,</TextUnit>
    <TextUnit id="7172" loc="16.128">ἀμφιπόλοις ἰσόμετρον ὀρειάδος ἰοχεαίρης,</TextUnit>
    <TextUnit id="7173" loc="16.129">εἴκελον ̓Ωκεανοῖο θυγατράσι, μή σοι ἐρίζῃ</TextUnit>
    <TextUnit id="7174" loc="16.130">̓́Αρτεμις ἀγρώσσουσα, καὶ εἰ πέλε δεσπότις ἄγρης.</TextUnit>
    <TextUnit id="7175" loc="16.131">σοὶ Χάριτας ζαθέοιο χαρίζομαι ̓Ορχομενοῖο</TextUnit>
    <TextUnit id="7176" loc="16.132">ἀμφιπόλους, ἐμὰ τέκνα μεταστήσας ̓Αφροδίτης.</TextUnit>
    <TextUnit id="7177" loc="16.133">ἀλλὰ πόθῳ φρένα θέλξον ἀθελγέα, καί σε δεχέσθω</TextUnit>
    <TextUnit id="7178" loc="16.134">θηροσύνης μετὰ μόχθον ἐμὸν λέχος, ὄφρα φανείης</TextUnit>
    <TextUnit id="7179" loc="16.135">̓́Αρτεμις ἐν σκοπέλοισι καὶ ἐν θαλάμοις ̓Αφροδίτη.</TextUnit>
    <TextUnit id="7180" loc="16.136">τίς φθόνος, ἀγρώσσειν σε σὺν ἀγρώσσοντι Λυαίῳ;</TextUnit>
    <TextUnit id="7181" loc="16.137">εἰ δὲ μόθου λάχες οἶστρον, ἅτε κλυτότοξος ̓Αμαζών</TextUnit>
    <TextUnit id="7182" loc="16.138">ἵξεαι ̓Ινδῴην ἐπὶ φύλοπιν, ὅφρά κεν εἴης</TextUnit>
    <TextUnit id="7183" loc="16.139">πειθὼ νόσφι μόθοιο καί, ὁππότε δῆρις, ̓Αθήνη.</TextUnit>
    <TextUnit id="7184" loc="16.140">δέξο καί ἣν ἐθέλῃς, ἐλαφηβόλα θύρσα Λυαίου,</TextUnit>
    <TextUnit id="7185" loc="16.141">νεβροφόνος δὲ γένοιο: καὶ ὑμετέρων ἀπὸ χειρῶν</TextUnit>
    <TextUnit id="7186" loc="16.142">ὑμετέροις τε πόνοισιν ἐμὴν κόσμησον ἀπήνην</TextUnit>
    <TextUnit id="7187" loc="16.143">πόρδαλιν ἠὲ λέοντας ὑποζεύξασα χαλινῷ.”</TextUnit>
    <TextUnit id="7188" loc="16.144">ὣς εἰπὼν ἐδίωκεν ὀρειάδα γείτονα κούρην,</TextUnit>
    <TextUnit id="7189" loc="16.145">τοῖον ἔπος βοόων: “μένε, παρθένε, Βάκχον ἀκοίτην.”</TextUnit>
    <TextUnit id="7190" loc="16.146">ἡ δὲ χολωομένη βριαρὴν ἀνενείκατο φωνὴν</TextUnit>
    <TextUnit id="7191" loc="16.147">παρθενική, στόμα λάβρον ἐπαιθύσσουσα Λυαίῳ:</TextUnit>
    <TextUnit id="7192" loc="16.148">“ταῦτα μολὼν ἀγόρευε φιλοστόργῳ τινὶ νύμφῃ.</TextUnit>
    <TextUnit id="7193" loc="16.149">εἰ δύνασαι γλαυκῶπιν ἢ ̓́Αρτεμιν εἰς γάμον ἕλκειν,</TextUnit>
    <TextUnit id="7194" loc="16.150">καὶ βριαρὴν Νίκαιαν ἔχεις πειθήμονα νύμφην:</TextUnit>
    <TextUnit id="7195" loc="16.151">εἰμί γὰρ ἀμφοτέρῃσιν ὁμόστολος. εἰ δέ σε φεύγει</TextUnit>
    <TextUnit id="7196" loc="16.152">ἀπροϊδὴς ὑμέναιος ἀπειρώδινος ̓Αθήνης,</TextUnit>
    <TextUnit id="7197" loc="16.153">καὶ νόον οὐ θέλξειας ἀπειθέος ἰοχεαίρης.</TextUnit>
    <TextUnit id="7198" loc="16.154">δέμνια Νικαίης μὴ δίζεο: μηδέ σε λεύσσω</TextUnit>
    <TextUnit id="7199" loc="16.155">ἁπτόμενον τόξοιο καὶ ἀμφαφόωντα φαρέτρην.</TextUnit>
    <TextUnit id="7200" loc="16.156">μὴ μετὰ βουκόλον ̔́Υμνον ὀλωλότα καὶ σὲ δαμάσσω.</TextUnit>
    <TextUnit id="7201" loc="16.157">οὐτήσω Διόνυσον ἀνούτατον: εἰ δὲ σιδήρῳ</TextUnit>
    <TextUnit id="7202" loc="16.158">μυῖα φέρεις ἀχάρακτα καὶ οὐκ εἴκοντα βελέμνῳ.</TextUnit>
    <TextUnit id="7203" loc="16.159">υἱέας ὑψιλόφους μιμήσομαι ̓Ιφιμεδείης,</TextUnit>
    <TextUnit id="7204" loc="16.160">καί σε σιδηρείῃσιν ἀλυκτοπέδῃσι πεδήσω</TextUnit>
    <TextUnit id="7205" loc="16.161">σεῖο κασιγνήτῳ πανομοίιον, ἐνδόμυχον δὲ</TextUnit>
    <TextUnit id="7206" loc="16.162">χαλκείοις κεράμοισι μετ' ̓́Αρεα καὶ σὲ φυλάξω,</TextUnit>
    <TextUnit id="7207" loc="16.163">ἄχρις ἀναπλήσας δυοκαίδεκα κύκλα Σελήνης</TextUnit>
    <TextUnit id="7208" loc="16.164">ἠερίοις ἐμὸν οἶστρον ἀπορρίψειας ἀήταις.</TextUnit>
    <TextUnit id="7209" loc="16.165">χερσὶ γυναιμανέεσσιν ἐμῆς μὴ ψαῦε φαρέτρης:</TextUnit>
    <TextUnit id="7210" loc="16.166">τόξον ἔχω, σὺ δὲ θύρσον: ἐν ̓Αστακίῃ μὲν ἐρίπνῃ</TextUnit>
    <TextUnit id="7211" loc="16.167">εἰς σύας ἠὲ λέοντας ἐμὸν βέλος ἐνθάδε πέμπω</TextUnit>
    <TextUnit id="7212" loc="16.168">̓Αρτέμιδος συνάεθλος, ὑπὲρ Λιβάνοιο δὲ πέτρης</TextUnit>
    <TextUnit id="7213" loc="16.169">νεβροὺς καὶ σὺ δίωκε συναγρώσσων ̓Αφροδίτῃ.</TextUnit>
    <TextUnit id="7214" loc="16.170">οὐ δέχομαι σέο λέκτρα, καὶ εἰ Διὸς αἷμα κομίζεις:</TextUnit>
    <TextUnit id="7215" loc="16.171">εἰ δὲ θεὸν μενέαινον ἔχειν πόσιν, οὐκ ἄν ἀκοίτην</TextUnit>
    <TextUnit id="7216" loc="16.172">ἁβροκόμην ἀσίδηρον ἀνάλκιδα θήλἑ??̓ μορφῇ</TextUnit>
    <TextUnit id="7217" loc="16.173">εἶχον ἐγὼ Διόνυσον, ἐμῷ δ' ἐφυλάσσετο παστῷ</TextUnit>
    <TextUnit id="7218" loc="16.174">νυμφίος ἢ κλυτότοξος ἄναξ ἢ χάλκεος ̓́Αρης,</TextUnit>
    <TextUnit id="7219" loc="16.175">ὃς μὲν τόξον ἔχων, ὁ δὲ φάσγανον ̔??̓δνον ̓Ερώτων:</TextUnit>
    <TextUnit id="7220" loc="16.176">ἀλλ' ἐπεὶ οὐ μακάρων τινὰ δέξομαι, οὐδὲ καὶ αὐτὸν</TextUnit>
    <TextUnit id="7221" loc="16.177">πενθερὸν οἶστρος ἔχει με τεὸν Κρονίωνα καλέσσαι.</TextUnit>
    <TextUnit id="7222" loc="16.178">ἄλλην δίζεο, Βάκχε, νέην πειθήμονα νύμφην.</TextUnit>
    <TextUnit id="7223" loc="16.179">τί σπεύδεις; ἀκίχητον ἔχεις δρόμον, ὥς ποτε Δάφνην</TextUnit>
    <TextUnit id="7224" loc="16.180">Λητοΐδης ἐδίωκε καὶ ὣς ̔́Ηφαιστος ̓Αθήνην:</TextUnit>
    <TextUnit id="7225" loc="16.181">τί σπεύδεις; δρόμος οὗτος ἐτώσιος: ἐν σκοπέλοις γὰρ</TextUnit>
    <TextUnit id="7226" loc="16.182">ἐνδρομίδες πολὺ μᾶλλον ἀρείονές εἰσι κοθόρνων.”</TextUnit>
    <TextUnit id="7227" loc="16.183">ὣς φαμένη λίπε Βάκχον. ἀεὶ δ' ὑπὸ φορβάδα λόχμην</TextUnit>
    <TextUnit id="7228" loc="16.184">παρθενικὴν μάστευεν ὀρίπλανον: ἐσσυμένῳ δὲ</TextUnit>
    <TextUnit id="7229" loc="16.185">σύνδρομος ὡμάρτησε κύων πινυτόφρονι θυμῷ</TextUnit>
    <TextUnit id="7230" loc="16.186">τόν ποτε θηρεύοντι φιλοσκοπέλῳ Διονύσῳ</TextUnit>
    <TextUnit id="7231" loc="16.187">ὤπασε δῶρον ἔχειν σκυλακοτρόφος ὑψίκερως Πάν.</TextUnit>
    <TextUnit id="7232" loc="16.188">καί μιν ἅτε φρονέοντα καὶ αὐδήεντα δοκεύων</TextUnit>
    <TextUnit id="7233" loc="16.189">σύννομον ἰσοκέλευθον ἐῶν ξυνήονα μόχθων,</TextUnit>
    <TextUnit id="7234" loc="16.190">Βάκχος ἐρωμανέων φιλίῳ προσπτύξατο μύθῳ:</TextUnit>
    <TextUnit id="7235" loc="16.191">“τίπτε, κύων περίφοιτος, ὁμόδρομός ἐσσι Λυαίῳ</TextUnit>
    <TextUnit id="7236" loc="16.192">Πανὸς ἀεὶ ποθέοντος ἐπάξιε; τίπτε σὺ μοῦνος</TextUnit>
    <TextUnit id="7237" loc="16.193">παρθένον ἰχνεύοντι συνιχνεύεις Διονύσῳ;</TextUnit>
    <TextUnit id="7238" loc="16.194">ἦ ῥά σε σὸς ταμίης οἰκτίρμονα θῆκεν ἐρώτων;</TextUnit>
    <TextUnit id="7239" loc="16.195">παρθένον ἡμετέρην ἔτι δίζεο, μηδ' ἐνὶ πέτραις</TextUnit>
    <TextUnit id="7240" loc="16.196">Βάκχον ἀλητεύοντα κατ' οὔρεα μοῦνον ἐάσῃς.</TextUnit>
    <TextUnit id="7241" loc="16.197">μοῦνος ἐποικτείρεις με, καὶ ὡς βροτὸς εἰς ῥάχιν ὕλης</TextUnit>
    <TextUnit id="7242" loc="16.198">πλαζομένης λοφόεντα μετέρχεαι ἔνδια κούρης.</TextUnit>
    <TextUnit id="7243" loc="16.199">κάμνε τεῷ βασιλῆι: χάριν δέ σοι εἵνεα μόχθων</TextUnit>
    <TextUnit id="7244" loc="16.200">δώσω ἀμοιβαίην: μετὰ Σείριον ἀστέρα Μαίρης</TextUnit>
    <TextUnit id="7245" loc="16.201">αἰθέρος ἔνδον ἄγω σε καὶ ἀστερόεντα τελέσσω</TextUnit>
    <TextUnit id="7246" loc="16.202">ἄγχι Κυνὸς προτέρου, σταφυλὴν ἵνα καὶ σὺ πεπαίνῃς</TextUnit>
    <TextUnit id="7247" loc="16.203">βότρυος Εἰλείθυιαν ἀκοντίζων σέθεν αἴγλην.</TextUnit>
    <TextUnit id="7248" loc="16.204">τίς φθόνος ἀντέλλειν τρίτατον Κύνα; καὶ σὺ φαείνεις</TextUnit>
    <TextUnit id="7249" loc="16.205">σύνδρομος ἀστερόεντος ἐπειγομένοιο Λαγωοῦ.</TextUnit>
    <TextUnit id="7250" loc="16.206">εἰ θέμις, οἰκτείρων μὲ σαόφρονι μέμφεο κούρη.</TextUnit>
    <TextUnit id="7251" loc="16.207">δόχμιον ὄμμα φέρων Κυβεληίδος εἰς ῥάχιν ὕλης,</TextUnit>
    <TextUnit id="7252" loc="16.208">ὅττί με μαστεύοντα γυνὴ θεὸν εἰσέτι φεύγει:</TextUnit>
    <TextUnit id="7253" loc="16.209">μέμφεο δ' ἀμφοτέροισιν, ̓Αδώνιδι καὶ Κυθερείῃ,</TextUnit>
    <TextUnit id="7254" loc="16.210">φοιταλέην δὲ δίωκε δι' οὔρεος ἄστατον ̓Ηχώ,</TextUnit>
    <TextUnit id="7255" loc="16.211">μὴ τελέσῃ φυγόδεμνον ἐμὴν πλέον εἰσέτι νύμφην:</TextUnit>
    <TextUnit id="7256" loc="16.212">μηδὲ λίπῃς σέο Πᾶνα δυσίμερον ἐγγύθι κούρης,</TextUnit>
    <TextUnit id="7257" loc="16.213">μή μιν ἑλὼν ζεύξειεν ἀναγκαίοις ὑμεναίοις.</TextUnit>
    <TextUnit id="7258" loc="16.214">παρθένον αἴ κεν ἴδῃς, ταχὺς ἔρχεο, μάρτυρι σιγῇ</TextUnit>
    <TextUnit id="7259" loc="16.215">ἢ νοεραῖς ὑλακῇσιν ἀπαγγέλλων Διονύσῳ:</TextUnit>
    <TextUnit id="7260" loc="16.216">ἄγγελος ἔσσο πόθοιο: κύων δέ τις ἄλλος ἀλάσθω</TextUnit>
    <TextUnit id="7261" loc="16.217">ἢ σύας ἠὲ λέοντας ἀπὸ σκοπέλοιο διώκων.</TextUnit>
    <TextUnit id="7262" loc="16.218">Πὰν φίλε, κικλήσκω σε μακάρτατον, ὅττι καὶ αὐτοὶ</TextUnit>
    <TextUnit id="7263" loc="16.219">σεῖο κύνες γεγάασιν ἐρευνητῆρες ̓Ερώτων.</TextUnit>
    <TextUnit id="7264" loc="16.220">ἀνδρομέην, πολύμορφε Τύχη, παίζουσα γενέθλην</TextUnit>
    <TextUnit id="7265" loc="16.221">ἵλαθι, πανδαμάτειρα: μετὰ βροτέην τάχα φύτλην</TextUnit>
    <TextUnit id="7266" loc="16.222">καὶ σκυλάκων κρατέεις, ὅτι δύσμορος οὕτος ἀλήτης</TextUnit>
    <TextUnit id="7267" loc="16.223">θητεύει μετὰ Πᾶνα καὶ ἱμείροντι Λυαίῳ:</TextUnit>
    <TextUnit id="7268" loc="16.224">παρθενικῇ μέμψασθε, φίλαι δρύες: εἴπατε, πέτραι:</TextUnit>
    <TextUnit id="7269" loc="16.225">καὶ κύνες οἰκτείρουσι, καὶ οὐκ ἐλέαιρεν ̓Αμαζών.'</TextUnit>
    <TextUnit id="7270" loc="16.226">εἰσὶ καὶ ἐν σκυλάκεσσιν ἐχέφρονες, οἷσι Κρονίων</TextUnit>
    <TextUnit id="7271" loc="16.227">ἀνδρομέην φρένα δῶκε καὶ οὐ βροτέην πόρε φωνήν.”</TextUnit>
    <TextUnit id="7272" loc="16.228">ἔννεπεν ἄγχι φυτοῖο: δι' εὐπετάλου δὲ κορύμβου</TextUnit>
    <TextUnit id="7273" loc="16.229">φθογγῆς εἰσαΐουσα γυναιμανέος Διονύσου</TextUnit>
    <TextUnit id="7274" loc="16.230">ἀρχαίη Μελίη φιλοκέρτομον ἴαχε φωνήν:</TextUnit>
    <TextUnit id="7275" loc="16.231">,“ἄλλοι μέν, Διόνυσε, κυνοσσόοι ἰοχεαίρῃ</TextUnit>
    <TextUnit id="7276" loc="16.232">ἐνθάδε θηρεύουσι, σὺ δ' ἀγρώσσεις ̓Αφροδίτῃ:</TextUnit>
    <TextUnit id="7277" loc="16.233">ἡδὺς ὁ δειμαίνων ἁπαλόχροον ἄζυγα κούρην:</TextUnit>
    <TextUnit id="7278" loc="16.234">Βάκχος ὁ τολμήεις ἱκέτης πέλε λάτρις ̓Ερώτων:</TextUnit>
    <TextUnit id="7279" loc="16.235">̓Ινδοφόνοις παλάμῃσιν ἀνάλκιδα λίσσετο κούρην.</TextUnit>
    <TextUnit id="7280" loc="16.236">σὸς γενέτης οὐκ οἶδε πόθου θελξίφρονι μύθῳ</TextUnit>
    <TextUnit id="7281" loc="16.237">εἰς γάμον, εἰς ὑμέναιον ἄγειν πειθήμονα κούρην:</TextUnit>
    <TextUnit id="7282" loc="16.238">οὐ Σεμέλην ἱκέτευεν, ἕως ἐτύχησεν ἐρώτων.</TextUnit>
    <TextUnit id="7283" loc="16.239">οὐ Δανάην παρέπεισεν, ἕως σύλησε κορείην:</TextUnit>
    <TextUnit id="7284" loc="16.240">Ζηνὶ συναπτομένην ̓Ιξίονος οἶσθα γυναῖκα</TextUnit>
    <TextUnit id="7285" loc="16.241">καὶ γάμιον χρεμέτισμα καὶ ἱππείους ὑμεναίους:</TextUnit>
    <TextUnit id="7286" loc="16.242">̓Αντιόπης ἐδάης φιλοπαίγμονα θεσμὸν ̓Ερώτων</TextUnit>
    <TextUnit id="7287" loc="16.243">καὶ Σάτυρον γελόωντα νόθον μιμηλὸν ἀκοίτην.”</TextUnit>
    <TextUnit id="7288" loc="16.244">ὣς φάτο κερτομέουσα νόον δειδήμονα Βάκχου.</TextUnit>
    <TextUnit id="7289" loc="16.245">καὶ δρυὸς ἐντὸς ἵκανεν ὁμήλικος. ἐν δὲ κολώναις</TextUnit>
    <TextUnit id="7290" loc="16.246">ἀσχαλόων Διόνυσος ὁμάρτεε θυιάδι κούρῃ</TextUnit>
    <TextUnit id="7291" loc="16.247">ποσσὶν ἐρωμανέεσσι, καὶ ὠκυπέδιλος ̓Αμαζὼν</TextUnit>
    <TextUnit id="7292" loc="16.248">ἄστατος ἄκρα κάρηνα μετήιε δύσβατα πέτρης,</TextUnit>
    <TextUnit id="7293" loc="16.249">ἴχνος ἐρευνητῆρος ὑποκλέπτουσα Λυαίου.</TextUnit>
    <TextUnit id="7294" loc="16.250">καὶ φλογερῷ Φαέθοντος ἱμασσομένης χρόα πυρσῷ</TextUnit>
    <TextUnit id="7295" loc="16.251">ἄβροχα διψαλέης τερσαίνετο χείλεα κούρης:</TextUnit>
    <TextUnit id="7296" loc="16.252">καί δόλον ἀγνώσσουσα γυναιμανέος Διονύσου</TextUnit>
    <TextUnit id="7297" loc="16.253">ξανθὸν ὕδωρ ἐνόησε φιλακρήτου ποταμοῖο,</TextUnit>
    <TextUnit id="7298" loc="16.254">καὶ πίεν ἡδὺ ῥέεθρον, ὅθεν πίον αἴθοπες ̓Ινδοί:</TextUnit>
    <TextUnit id="7299" loc="16.255">καὶ φρένα δινηθεῖσα μέθῃ βακχεύετο κούρη,</TextUnit>
    <TextUnit id="7300" loc="16.256">καὶ κεφαλὴν ἐλέλιζε μετήλυδα δίζυγι παλμῷ,</TextUnit>
    <TextUnit id="7301" loc="16.257">καὶ διδύμην ἐδόκησεν ἰδεῖν πολυχανδέα λίμνην</TextUnit>
    <TextUnit id="7302" loc="16.258">ὄμματα δινεύουσα: βαρυνομένου δέ καρήνου</TextUnit>
    <TextUnit id="7303" loc="16.259">δέρκετο θηροβότου διπλούμενα νῶτα κολώνης:</TextUnit>
    <TextUnit id="7304" loc="16.260">καὶ τρομεροῖσι πόδεσσιν ὀλισθήσασα κονίῃ</TextUnit>
    <TextUnit id="7305" loc="16.261">εἰς πτερὸν αὐτοκύλιστος ἐσύρετο γείτονος ̔́Υπνου:</TextUnit>
    <TextUnit id="7306" loc="16.262">καὶ γαμίῳ βαρύγουνος ἐθέλγετο κώματι νύμφη.</TextUnit>
    <TextUnit id="7307" loc="16.263">τὴν μὲν ἰδὼν εὕδουσαν ̓́Ερως ἐπεδείκνυε Βάκχῳ,</TextUnit>
    <TextUnit id="7308" loc="16.264">ὕμνον ἐποικτείρων: νέμεσις δ' ἐγέλασσεν ἰδοῦσα.</TextUnit>
    <TextUnit id="7309" loc="16.265">καὶ δολόεις Διόνυσος ἀδουπήτοισι κοθόρνοις</TextUnit>
    <TextUnit id="7310" loc="16.266">εἰς γάμον ἄψοφος εἷρπε ποδῶν τεχνήμονι παλμῷ.</TextUnit>
    <TextUnit id="7311" loc="16.267">κούρης δ' ἐγγὺς ἵκανε: καὶ ἀτρέμας ἄκρον ἐρύσσας</TextUnit>
    <TextUnit id="7312" loc="16.268">δεσμὸν ἀσυλήτοιο φυλάκτορα λύσατο μίτρης</TextUnit>
    <TextUnit id="7313" loc="16.269">φειδομένῃ παλάμῃ, μὴ παρθένον ὕπνος ἐάσῃ.</TextUnit>
    <TextUnit id="7314" loc="16.270">γαῖα δὲ κηώεσσαν ἀναπτύξασα λοχείην</TextUnit>
    <TextUnit id="7315" loc="16.271">φυταλιὴν ὤδινε, χαριζομένη Διονύσῳ,</TextUnit>
    <TextUnit id="7316" loc="16.272">πολλὴν δ' ἀμπελόεσσαν ἐλαφρίζουσα καλύπτρην</TextUnit>
    <TextUnit id="7317" loc="16.273">πλεκτὴ βοτρυόεντι κάμαξ ἐβαρύνετο καρπῷ:</TextUnit>
    <TextUnit id="7318" loc="16.274">καὶ λέχος ἦν πετάλοισι κατάσκιον: ἡμερίδων γὰρ</TextUnit>
    <TextUnit id="7319" loc="16.275">αὐτοφυὴς μίτρωσεν ἕλιξ εὐάμπελον εὐνήν:</TextUnit>
    <TextUnit id="7320" loc="16.276">καὶ πολὺς ἔνθα καὶ ἔνθα μετάρσιος οἴνοπι καρπῷ</TextUnit>
    <TextUnit id="7321" loc="16.277">Κυπριδίοις ἀνέμοισιν ἐσείετο βότρυς ἀλήτης,</TextUnit>
    <TextUnit id="7322" loc="16.278">ἀμφοτέρους δ' ἐπύκαζε: σελινοφόρῳ δὲ κορύμβῳ</TextUnit>
    <TextUnit id="7323" loc="16.279">ἱμερόεις ἐμέθυσσεν ὁμόζυγος οἰνάδος ὄρπηξ</TextUnit>
    <TextUnit id="7324" loc="16.280">πλεκτόν ἀεξομένης ἐπιβήτορα κισσὸν ὀπώρης.</TextUnit>
    <TextUnit id="7325" loc="16.281">καὶ δολόεις γάμος ἦεν ὀνειρείης τύπον εὐνῆς</TextUnit>
    <TextUnit id="7326" loc="16.282">ὕπνον ἔχων συνάεθλον: ἐνοσφίσθη δὲ κορείης</TextUnit>
    <TextUnit id="7327" loc="16.283">παρθενικὴ κνώσσουσα, καὶ ἔδρακε πομπὸν ̓Ερώτων</TextUnit>
    <TextUnit id="7328" loc="16.284">ὕπνον ὑποδρηστῆρα μεθυσφαλέων ὑμεναίων.</TextUnit>
    <TextUnit id="7329" loc="16.285">πνοιὴ δ' ὑψιπόρῳ σκιρτήματι θυιάδος ὕλης</TextUnit>
    <TextUnit id="7330" loc="16.286">ἄστατος αὐτοβόητος ἀνέπλεκεν ὕμνον ̓Ερώτων,</TextUnit>
    <TextUnit id="7331" loc="16.287">καὶ μέλος ἠνεμόφοιτον ὀρεσσαύλων ὑμεναίων</TextUnit>
    <TextUnit id="7332" loc="16.288">αἰδομένοις στομάτεσσιν ἀμείβετο παρθένος ̓Ηχώ,</TextUnit>
    <TextUnit id="7333" loc="16.289">Πανιὰς ὑστερόφωνος: ὑπὲρ δαπέδου δὲ χορεύων</TextUnit>
    <TextUnit id="7334" loc="16.290">αὐλὸς ἐπεσμαράγησεν “̔Υμὴν Υμέναιε” λιγαίνων:</TextUnit>
    <TextUnit id="7335" loc="16.291">“ἱμερόεις γάμος οὗτος” ὀρεστιὰς ἴαχε πεύκη.</TextUnit>
    <TextUnit id="7336" loc="16.292">ψυχὴ δ' ἠνεμόφοιτος ἀναΐξασα νομῆος</TextUnit>
    <TextUnit id="7337" loc="16.293">παρθένον ὑπναλέην νυχίοις ἐρέθιζεν ὀνείροις:</TextUnit>
    <TextUnit id="7338" loc="16.294">“εἰσὶ καὶ ἱμείροντος ̓Ερινύες, εὔγαμε κούρη:</TextUnit>
    <TextUnit id="7339" loc="16.295">νυμφίον εἰ φύγες ̔́Υμνον, ἐνυμφεύθης Διονύσῳ:</TextUnit>
    <TextUnit id="7340" loc="16.296">λοξὰ θεμιστεύεις, θαλαμηπόλε παρθένε νύμφη:</TextUnit>
    <TextUnit id="7341" loc="16.297">κτείνεις γὰρ ποθέοντα, καὶ οὐ γαμέοντα διώκεις.</TextUnit>
    <TextUnit id="7342" loc="16.298">παρθένε, χάλκεον ὕπνον ἐρασσαμένῳ πόρες ̔́Υμνῳ:</TextUnit>
    <TextUnit id="7343" loc="16.299">παρθένε, νήδυμος ὕπνος ἀπώλεσε σεῖο κορείην.</TextUnit>
    <TextUnit id="7344" loc="16.300">οἰκτρὸν ἴδες γελόωσα δεδουπότος αἷμα νομῆς:</TextUnit>
    <TextUnit id="7345" loc="16.301">οἰκτρότερον στενάχουσα τεῆς ἴδες αἷμα κορείης.”</TextUnit>
    <TextUnit id="7346" loc="16.302">ὥς φαμένη σκιόεντι πανείκελος ἔσσυτο καπνῷ</TextUnit>
    <TextUnit id="7347" loc="16.303">ψυχὴ δακρυόεσσα ποθοβλήτοιο νομῆος,</TextUnit>
    <TextUnit id="7348" loc="16.304">Ταρταρίην δ' ἀκίχητος ἐδύσατο πανδόκον αὐλήν,</TextUnit>
    <TextUnit id="7349" loc="16.305">Βάκχου ζῆλον ἔχουσα μεθυσφαλέων ὑμεναίων.</TextUnit>
    <TextUnit id="7350" loc="16.306">καὶ λιγυροῖς δονάκεσσι γαμήλιον ἦχον ἀράσσων,</TextUnit>
    <TextUnit id="7351" loc="16.307">ζῆλον ὑποκλέπτων ὑποκάρδιον, ὑμνοπόλος Πὰν</TextUnit>
    <TextUnit id="7352" loc="16.308">μεμφόμενον μέλος εἶπεν ἐς ἀλλοτρίους ὑμεναίους.</TextUnit>
    <TextUnit id="7353" loc="16.309">καί τις ἐρωμανέων Σατύρων παρὰ γείτονι λόχμῃ</TextUnit>
    <TextUnit id="7354" loc="16.310">θηητὴρ ἀκόρητος ἀθηήτων ὑμεναίων</TextUnit>
    <TextUnit id="7355" loc="16.311">Βακχείην ἀγόρευεν, ἰδὼν εὐπάρθενον εὐνήν:</TextUnit>
    <TextUnit id="7356" loc="16.312">“Πὰν κερόεις, ἔτι μοῦνος ἔχεις δρόμον εἰς ̓Αφροδίτην;</TextUnit>
    <TextUnit id="7357" loc="16.313">καὶ σὺ διωκομένης πότε νυμφίος ἔσσεαι ̓Ηχοῦς;</TextUnit>
    <TextUnit id="7358" loc="16.314">καὶ σὺ δόλον πότε τοῖον ἀοσσητῆρα τελέσσεις</TextUnit>
    <TextUnit id="7359" loc="16.315">ὑμετέρων ἐπίκουρον ἀνυμφεύτων ὑμεναίων;</TextUnit>
    <TextUnit id="7360" loc="16.316">Πὰν φίλε, καὶ σὺ γένοιο φυτοσκάφος ἀντὶ νομῆος,</TextUnit>
    <TextUnit id="7361" loc="16.317">ποιμενίην δ' ἀπόειπε καλαύροπα καὶ παρὰ πέτρῃ</TextUnit>
    <TextUnit id="7362" loc="16.318">λεῖπε βόας καὶ μῆλα: τί σοι ῥέξουσι νομῆες;</TextUnit>
    <TextUnit id="7363" loc="16.319">ἔγρεο, καὶ σὺ φύτευε γαμοστόλον οἶνον ̓Ερώτων.”</TextUnit>
    <TextUnit id="7364" loc="16.320">οὔ πω μῦθος ἔληγε, καὶ ἴαχεν αἰγίβοτος Πάν:</TextUnit>
    <TextUnit id="7365" loc="16.321">“αἴθε πατήρ με δίδαξε τελεσσιγάμου δόλον οἴνου:</TextUnit>
    <TextUnit id="7366" loc="16.322">αἴθε νοοσφαλέος σταφυλῆς, ἅτε Βάκχος, ἀνάσσω:</TextUnit>
    <TextUnit id="7367" loc="16.323">καί κεν ἐμῶν ἐτέλεσσα πολύπλανον οἶστρον ̓Ερώτων</TextUnit>
    <TextUnit id="7368" loc="16.324">ὑπναλέην μεθύουσαν ἰδὼν δυσπάρθενον ̓Ηχώ.</TextUnit>
    <TextUnit id="7369" loc="16.325">ἱλήκοι νομὸς οὗτος, ἐπεὶ παρὰ γείτονι πηγῇ</TextUnit>
    <TextUnit id="7370" loc="16.326">ἀρδεύω τάδε μῆλα, φιλακρήτῳ δὲ ῥεέθρῳ</TextUnit>
    <TextUnit id="7371" loc="16.327">παρθενικὰς Διόνυσος ἀθελγέας εἰς γάμον ἕλκει.</TextUnit>
    <TextUnit id="7372" loc="16.328">φάρμακον εὗρεν ̓́Ερωτος ἑὸν φυτόν: ἐρρέτω αἰγῶν,</TextUnit>
    <TextUnit id="7373" loc="16.329">ἐρρέτω ἡμετέρων ὀίων γλάγος: οὐ δύναται γὰρ</TextUnit>
    <TextUnit id="7374" loc="16.330">εἰς πόθον ὕπνον ἄγειν ἢ παρθένον εἰς γάμον ἕλκειν.</TextUnit>
    <TextUnit id="7375" loc="16.331">μοῦνος ἐγώ, Κυθέρεια, βιάζομαι: ὤμοι ̓Ερώτων:</TextUnit>
    <TextUnit id="7376" loc="16.332">σύριγξ Πανὸς ἔφευγεν ἀνυμφεύτους ὑμεναίους</TextUnit>
    <TextUnit id="7377" loc="16.333">καὶ γάμον ἀρτιτέλεστον ἀνευάζει Διονύσου</TextUnit>
    <TextUnit id="7378" loc="16.334">αὐτομάτοις μελέεσσι: τὸ δὲ πλέον ἠθάδι μολπῇ</TextUnit>
    <TextUnit id="7379" loc="16.335">φθεγγομένης Σύριγγος ἀμείβετο σύνθροος ̓Ηχώ.</TextUnit>
    <TextUnit id="7380" loc="16.336">νυμφιδίης Διόνυσε μέθης θελξίμβροτε ποιμήν,</TextUnit>
    <TextUnit id="7381" loc="16.337">ὄλβιος ἔπλεο μοῦνος, ἀναινομένης ὅτι νύμφης</TextUnit>
    <TextUnit id="7382" loc="16.338">εὗρες ἀοσσητῆρα γαμοστόλον οἶνον ̓Ερώτων.”</TextUnit>
    <TextUnit id="7383" loc="16.339">τοῖον ἔπος κατέλεξε δυσίμερος ἀχνύμενος Πάν,</TextUnit>
    <TextUnit id="7384" loc="16.340">ζῆλον ἔχων καὶ ἔρωτα τελεσσιγάμοιο Λυαίου.</TextUnit>
    <TextUnit id="7385" loc="16.341">καὶ τελέσας φιλότητα καὶ εἰνοδίης πόθον εὐνῆς</TextUnit>
    <TextUnit id="7386" loc="16.342">ἀφράστῳ Διόνυσος ἀνῃώρητο πεδίλῳ.</TextUnit>
    <TextUnit id="7387" loc="16.343">νύμφη δ' ἐγρομένη ποταμηίδι μέμφετο πηγῇ,</TextUnit>
    <TextUnit id="7388" loc="16.344">ὕπνῳ χωομένη καὶ Κύπριδι καὶ Διονύσῳ,</TextUnit>
    <TextUnit id="7389" loc="16.345">ὄμβρῳ δακρυόεντι κατάρρυτος: ἀχνυμένη δὲ</TextUnit>
    <TextUnit id="7390" loc="16.346">ἔκλυε Νηιάδων γαμίης ἔτι λείψανα μολπῆς,</TextUnit>
    <TextUnit id="7391" loc="16.347">καὶ λεχέων κήρυκα ποθοβλήτοιο Λυαίου</TextUnit>
    <TextUnit id="7392" loc="16.348">ἡμερίδων πετάλοισι κατάσκιον εἶδε χαμεύνην</TextUnit>
    <TextUnit id="7393" loc="16.349">νεβρίσι νυμφιδίῃσι πυκαζομένην Διονύσου,</TextUnit>
    <TextUnit id="7394" loc="16.350">κρυπταδίων λεχέων αὐτάγγελον: εἶδε καὶ αὐτὴν</TextUnit>
    <TextUnit id="7395" loc="16.351">μίτρην παρθενίην γαμίης πλήθουσαν ἐέρσης.</TextUnit>
    <TextUnit id="7396" loc="16.352">καὶ ῥοδέας ἐχάραξε παρηίδας, ἀμφοτέρους δὲ</TextUnit>
    <TextUnit id="7397" loc="16.353">μηροὺς πληξαμένη κινυρῇ βρυχήσατο φωνῇ:</TextUnit>
    <TextUnit id="7398" loc="16.354">ὤμοι παρθενίης, τήν ἥρπασεν Εὔιον ὕδωρ:</TextUnit>
    <TextUnit id="7399" loc="16.355">“ὤμοι παρθενίης, τὴν ἥρπασεν ὕπνος ̓Ερώτων:</TextUnit>
    <TextUnit id="7400" loc="16.356">ὤμοι παρθενίης, τήν ἥρπασε Βάκχος ἀλήτης.</TextUnit>
    <TextUnit id="7401" loc="16.357">ἐρρέτω ̔Υδριάδων δολόεν ποτόν, ἐρρέτω εὐνή.</TextUnit>
    <TextUnit id="7402" loc="16.358">νύμφαι ̔Αμαδρυάδες, τίνα μέμψομαι; ἡμετέρην γὰρ</TextUnit>
    <TextUnit id="7403" loc="16.359">ὕπνος, ̓́Ερως, δόλος, οἶνος ἐληίσσαντο κορείην.</TextUnit>
    <TextUnit id="7404" loc="16.360">παρθενικὰς ἀπέειπε καὶ ̓́Αρτεμις: ἀλλὰ καὶ αὐτὴ</TextUnit>
    <TextUnit id="7405" loc="16.361">τίπτέ μοι οὐ φυγόδεμνος ὅλον δέμας ἔννεπεν ̓Ηχώ;</TextUnit>
    <TextUnit id="7406" loc="16.362">τίπτέ μοι εἰς ἐμὸν οὖας, ὅσον μὴ Βάκχον ἀκοῦσαι,</TextUnit>
    <TextUnit id="7407" loc="16.363">οὐ Πίτυς ἐψιθύριζε καὶ οὐκ ἐφθέγξατο Δάφνη:</TextUnit>
    <TextUnit id="7408" loc="16.364">“παρθενική, πεφύλαξο πιεῖν ἀπατήλιον ὕδωρ”;”</TextUnit>
    <TextUnit id="7409" loc="16.365">ἔννεπε, καὶ πολύδακρυν ἀνέβλυσεν ὄμβρον ὀπωπῆς.</TextUnit>
    <TextUnit id="7410" loc="16.366">καί ποτε μὲν μενέαινε κατ' αὐχένος ἆορ ἐρεῖσαι,</TextUnit>
    <TextUnit id="7411" loc="16.367">ἄλλοτε δ' αὐτοκύλιστος ἀπ' οὔρεος ἤθελε πίπτειν</TextUnit>
    <TextUnit id="7412" loc="16.368">ὑστατίῃ προκάρηνος ὀλισθήσασα κονίῃ:</TextUnit>
    <TextUnit id="7413" loc="16.369">καὶ γαμίης μενέαινεν ἀιστῶσαι πόμα πηγῆς,</TextUnit>
    <TextUnit id="7414" loc="16.370">εἰ μὴ ἀμειψαμένη προτέρη χύσις ἰκμάδα Βάκχου</TextUnit>
    <TextUnit id="7415" loc="16.371">λευκὸν ὕδωρ κελάρυζε καὶ οὐκέτι χεῦμα Λυαίου.</TextUnit>
    <TextUnit id="7416" loc="16.372">καὶ Κρονίδην ἱκέτευε καὶ ̓́Αρτεμιν, ὄφρα τελέσσῃ</TextUnit>
    <TextUnit id="7417" loc="16.373">αὔλια Νηιάδων κεκονιμένα διψάδι χέρσῳ.</TextUnit>
    <TextUnit id="7418" loc="16.374">πολλάκι δ' ὄμμα τίταινε δι' οὔρεος, εἴ που ἐφεύροι</TextUnit>
    <TextUnit id="7419" loc="16.375">ἴχνιον ἀστήρικτον ἀθηήτου Διονύσον,</TextUnit>
    <TextUnit id="7420" loc="16.376">ὄφρα βάλῃ τόξοισι γυνὴ θεόν, ὄφρα δαμάσσῃ</TextUnit>
    <TextUnit id="7421" loc="16.377">δαίμονα βοτρυόεντα: καὶ ἤθελε μᾶλλον ἐκείνην</TextUnit>
    <TextUnit id="7422" loc="16.378">ἄμπελον εὐναίην φλογερῷ πυρὶ πᾶσαν ὀλέσσαι.</TextUnit>
    <TextUnit id="7423" loc="16.379">πολλάκι δ' ἀθρήσασα δι' οὔρεος ἴχνια Βάκχου</TextUnit>
    <TextUnit id="7424" loc="16.380">ἠερίας τόξευεν ὀιστεύουσα θυέλλας:</TextUnit>
    <TextUnit id="7425" loc="16.381">πολλάκι δ' ἔγχος ἄειρε, καὶ εἰς σκοπὸν ἀντίον ἔστη.</TextUnit>
    <TextUnit id="7426" loc="16.382">ὄφρα δέμας πλήξειεν ἀνουτήτου Διονύσου:</TextUnit>
    <TextUnit id="7427" loc="16.383">ἀλλὰ μάτην προέηκε καὶ οὐκ ἐτύχησε Λυαίου.</TextUnit>
    <TextUnit id="7428" loc="16.384">καὶ ποταμῷ κεχόλωτο καὶ ὤμοσε, μή ποτε πηγῆς</TextUnit>
    <TextUnit id="7429" loc="16.385">χείλεσι διψαλέοισι πιεῖν ἀπατήλιον ὕδωρ:</TextUnit>
    <TextUnit id="7430" loc="16.386">ὤμοσε καὶ κατὰ νύκτας ἔχειν ἄγρυπνον ὀπωπήν,</TextUnit>
    <TextUnit id="7431" loc="16.387">ὤμοσε μὴ γλυκὺν ὕπνον ἐν οὔρεσιν ἄλλον ἰαύειν.</TextUnit>
    <TextUnit id="7432" loc="16.388">καὶ σκύλακας νεμέσησε φυλάκτορας, ὅττι καὶ αὐτοὶ</TextUnit>
    <TextUnit id="7433" loc="16.389">οὐ τότε θωρήσσοντο γυναιμανέοντι Λυαίῳ.</TextUnit>
    <TextUnit id="7434" loc="16.390">δίζετο δ' ἀγχονίοιο μετάρσιον ἄλκαρ ὀλέθρου</TextUnit>
    <TextUnit id="7435" loc="16.391">θλιβομένη σφιγκτῆρι περίπλοκον αὐχένα δεσμῷ,</TextUnit>
    <TextUnit id="7436" loc="16.392">μῶμον ἀλευομένη φιλοκέρτομον ἥλικος ἥβης.</TextUnit>
    <TextUnit id="7437" loc="16.393">ἀρχαίην δ' ἀέκουσα λίπεν θηροτρόφον ὕλην,</TextUnit>
    <TextUnit id="7438" loc="16.394">αἰδομένη μετὰ λέκτρα φανήμεναι ἰοχεαίρῃ.</TextUnit>
    <TextUnit id="7439" loc="16.395">καὶ ζαθέης ῥαθάμιγγι γονῆς πλησθεῖσα Λυαίου</TextUnit>
    <TextUnit id="7440" loc="16.396">γαστέρι φόρτον ἄειρε: τελειομένης δὲ λοχείης</TextUnit>
    <TextUnit id="7441" loc="16.397">θῆλυν ἐμαιώσαντο τόκον ζωθαλπέες ̔͂Ωραι,</TextUnit>
    <TextUnit id="7442" loc="16.398">καὶ δρόμον ἐννεάκυκλον ἐπτστώσαντο Σελήνης:</TextUnit>
    <TextUnit id="7443" loc="16.399">ἐκ δὲ γάμου Βρομίοιο θεόσσυτος ἤνθεε κούρη,</TextUnit>
    <TextUnit id="7444" loc="16.400">ἣν Τελετὴν ὀνόμηνεν ἀεὶ χαίρουσαν ἑορταῖς.</TextUnit>
    <TextUnit id="7445" loc="16.401">κούρην νυκτιχόρευτον, ἐφεσπομένην Διονύσῳ,</TextUnit>
    <TextUnit id="7446" loc="16.402">τερπομένην κροτάλοισι καὶ ἀμφιπλῆγι βοείῃ.</TextUnit>
    <TextUnit id="7447" loc="16.403">καὶ πόλιν εὐλάιγγα φιλακρήτῳ παρὰ λίμνῃ</TextUnit>
    <TextUnit id="7448" loc="16.404">τεῦξε θεὸς Νίκαιαν, ἐπώνυμον ἣν ἀπὸ νύμφης</TextUnit>
    <TextUnit id="7449" loc="16.405">̓Αστακίης ἐκάλεσσε καὶ ̓Ινδοφόνον μετὰ νίκην.</TextUnit>
    <TextUnit id="7450" loc="17.1">οὐδὲ φιλακρήτοιο μέθης πεπεδημένον ὕπνῳ</TextUnit>
    <TextUnit id="7451" loc="17.2">ζωγρήσας ἀτίνακτον ἀνουτήτων γένος ̓Ινδῶν</TextUnit>
    <TextUnit id="7452" loc="17.3">ληθαίοις Διόνυσος ἐπέτρεπε δῆριν ἀήταις:</TextUnit>
    <TextUnit id="7453" loc="17.4">ἀλλὰ πάλιν Φρύγα θύρσον ἐκούφισεν: ὑψιλόφου γὰρ</TextUnit>
    <TextUnit id="7454" loc="17.5">εἰς ἐνοπὴν καλέοντος ἐπείγετο Δηριαδῆος,</TextUnit>
    <TextUnit id="7455" loc="17.6">παιδὸς ̓Αμαζονίης δολίην ἄμνηστον ἐάσας</TextUnit>
    <TextUnit id="7456" loc="17.7">οἰνοβαρῆ φιλότητα καὶ ὑπναλέους ὑμεvαίους.</TextUnit>
    <TextUnit id="7457" loc="17.8">καὶ θεὸς ἡγεμόνευε, Διὸς κήρυκα γενέθλης</TextUnit>
    <TextUnit id="7458" loc="17.9">οὐρανίην ἀκτῖνα φέρων στίλβοντι προσώπῳ:</TextUnit>
    <TextUnit id="7459" loc="17.10">ἀμφὶ δὲ Λύδιον ἅρμα Γιγαντοφόνου Διονύσου</TextUnit>
    <TextUnit id="7460" loc="17.11">θυρσοφόροι στίχες ἦσαν, ἐμιτρώθη δὲ μαχηταῖς</TextUnit>
    <TextUnit id="7461" loc="17.12">μεσσοφανὴς ἑκάτερθε, καὶ ἀντήστραπτεν ̓Ολύμπῳ:</TextUnit>
    <TextUnit id="7462" loc="17.13">κάλλεϊ δ' ἔκρυφε πάντας: ἰδὼν δέ μιν ἦ τάχα φαίης</TextUnit>
    <TextUnit id="7463" loc="17.14">ἠέλιον πυρόεντα πολυσπερέων μέσον ἄστρων.</TextUnit>
    <TextUnit id="7464" loc="17.15">καὶ στρατιῆς ἀσίδηρον ἄναξ ὥπλισσεν ̓Ενυώ,</TextUnit>
    <TextUnit id="7465" loc="17.16">οὐ ξίφος, οὐ μελίην θανατηφόρον, ἀντὶ δὲ χαλκοῦ</TextUnit>
    <TextUnit id="7466" loc="17.17">κισσὸν ἔχων ἄρρηκτον ἑὸν δόρυ: καί μιν ἑλίσσων</TextUnit>
    <TextUnit id="7467" loc="17.18">̓Ασίδος ἐν πολίεσσι, καὶ ̓Ασίδος ἐν χθονὶ πήξας</TextUnit>
    <TextUnit id="7468" loc="17.19">ἄγριον ἡνιόχευε Κυβηλίδος ἅρμα θεαίνης</TextUnit>
    <TextUnit id="7469" loc="17.21">ἡμερίδων τελαμῶνι, κατάσκιον ἥλικι κισσῷ</TextUnit>
    <TextUnit id="7470" loc="17.20">ἀνθοκόμῳ μάστιγι μετήλυδα δίφρον ἱμάσσων:</TextUnit>
    <TextUnit id="7471" loc="17.22">ἠῴην δ' ἐμέθυσσε Μαρωνίδι γαῖαν ὀπώρῃ.</TextUnit>
    <TextUnit id="7472" loc="17.23">καὶ Βρομίῳ συνάεθλος ὅλος στρατὸς ἔρρεε Βάκχων,</TextUnit>
    <TextUnit id="7473" loc="17.24">θάρσος ἔχων προτέροιο μόθου χάριν, ὁππότε δισσῷ</TextUnit>
    <TextUnit id="7474" loc="17.25">ἡδυμανὴς ἀσίδηρος ὁμόζυγι πήχεϊ μάρψας</TextUnit>
    <TextUnit id="7475" loc="17.26">ἔμφρονα νεκρὸν ἄναυδον, ἐνόπλιον ̓Ινδὸν ἀείρων,</TextUnit>
    <TextUnit id="7476" loc="17.27">Σειληνὸς βαρύγουνος ἐχάζετο νωθρὸς ὁδίτης:</TextUnit>
    <TextUnit id="7477" loc="17.28">ὁππότε κωμάζουσα ποδῶν διδυμάονι ῥυθμῷ</TextUnit>
    <TextUnit id="7478" loc="17.29">Βακχιὰς ἀκρήδεμνος ἐπεκροτάλιζε Μιμαλλὼν</TextUnit>
    <TextUnit id="7479" loc="17.30">̓Ινδὸν ἔτι κνώσσοντα, περισφίγξασα δὲ δειρὴν</TextUnit>
    <TextUnit id="7480" loc="17.31">ληίδα θηρεύουσα μάχης αὐτόσσυτον ἄγρην</TextUnit>
    <TextUnit id="7481" loc="17.32">ἐκ πόλιος δὲ πόληα μετήιεν, ἀγχιπόρου δὲ</TextUnit>
    <TextUnit id="7482" loc="17.33">ἤλυθεν εἰς ̓Αλύβης πέδον ὄλβιον, ὁππόθι γείτων</TextUnit>
    <TextUnit id="7483" loc="17.34">χεύμασιν ἀφνειοῖσι Διιπετὲς οἶδμα κυλίνδων</TextUnit>
    <TextUnit id="7484" loc="17.35">Γεῦδις ἐχεκτεάνων ὑδάτων λευκαίνεται ὁλκῷ,</TextUnit>
    <TextUnit id="7485" loc="17.36">ἀργυρέου δαπέδοιο περιξύων κενεῶνα.</TextUnit>
    <TextUnit id="7486" loc="17.37">ἔνθα διαστείχοντα βαθυπλούτῳ παρὰ πέτρῃ</TextUnit>
    <TextUnit id="7487" loc="17.38">βουκεράοις Σατύροισιν ὁμήλυδα πεζὸν ὁδίτην</TextUnit>
    <TextUnit id="7488" loc="17.39">Βάκχον ἀνὴρ ἄγραυλος ἐρημάδι δέκτο καλιῇ,</TextUnit>
    <TextUnit id="7489" loc="17.40">Βρόγγος, ἀδωμήτων ὀρεσίδρομος ἀστὸς ἐναύλων,</TextUnit>
    <TextUnit id="7490" loc="17.41">γηγενέων ἀχάρακτον ὑπὸ κρηπῖδα θεμέθλων</TextUnit>
    <TextUnit id="7491" loc="17.42">ναίων οἶκον ἄοικον: ἐυφροσύνης δὲ δοτῆρα</TextUnit>
    <TextUnit id="7492" loc="17.43">αἰγὸς ἀμελγομένης κεράσας χιονωπὸν ἐέρσην</TextUnit>
    <TextUnit id="7493" loc="17.44">ξεινοδόκος γλαγόεντι ποτῷ μειλίξατο ποιμὴν</TextUnit>
    <TextUnit id="7494" loc="17.45">εἴδασιν οὐτιδανοῖσι καὶ ἀγραύλοισι κυπέλλοις,</TextUnit>
    <TextUnit id="7495" loc="17.46">καὶ μίαν εἰροπόκων ὀίω ἀνελύσατο μάνδρης,</TextUnit>
    <TextUnit id="7496" loc="17.47">ὄφρά κε δαιτρεύσειε θυηπολίην Διονύσῳ:</TextUnit>
    <TextUnit id="7497" loc="17.48">ἀλλὰ θεὸς κατέρυκε: γέρων δ' ἐπεπείθετο Βάκχου</TextUnit>
    <TextUnit id="7498" loc="17.49">νεύμασιν ἀτρέπτοισιν,ὄιν δ' ἄψαυστον ἐάσας</TextUnit>
    <TextUnit id="7499" loc="17.50">ποιμενίην τινὰ δαῖτα θελήμονι θῆκε Λυαίῳ,</TextUnit>
    <TextUnit id="7500" loc="17.51">τεύχων δεῖπνον ἄδειπνον ἀδαιτρεύτοιο τραπέζης,</TextUnit>
    <TextUnit id="7501" loc="17.52">οἷα Κλεωναίοιο φατίζεται ἀμφὶ Μολόρκου</TextUnit>
    <TextUnit id="7502" loc="17.53">κεῖνα, τά περ σπεύδοντι λεοντοφόνους ἐς ἀγῶνας</TextUnit>
    <TextUnit id="7503" loc="17.54">ὥπλισεν ̔Ηρακλῆι: χύδην δ' ἐπέβαλλε τραπέζῃ</TextUnit>
    <TextUnit id="7504" loc="17.55">εἰν ἁλὶ νηχομένης φθινοπωρίδος ἄνθος ἐλαίης</TextUnit>
    <TextUnit id="7505" loc="17.56">Βρόγγος, ἔχων μίμημα φιλοστόργοιο νομῆος,</TextUnit>
    <TextUnit id="7506" loc="17.57">πλεκτοῖς ἐν ταλάροις νεοπηγέα τυρὸν ἀείρων,</TextUnit>
    <TextUnit id="7507" loc="17.58">ἰκμαλέον, τροχόεντα: θεὸς δ' ἐγέλασσε δοκεύων</TextUnit>
    <TextUnit id="7508" loc="17.59">ἀγρονόμων λιτὰ δεῖπνα, φιλοξείνῳ δὲ νομῆι</TextUnit>
    <TextUnit id="7509" loc="17.60">ἵλαον ὄμμα φέρων ὀλίγης ἔψαυσε τραπέζης</TextUnit>
    <TextUnit id="7510" loc="17.61">δαρδάπτων ἀκόρητος: ἀεὶ δ' ἐμνώετο κείνης</TextUnit>
    <TextUnit id="7511" loc="17.62">εἰλαπίνην ἐλάχειαν ἀναιμάκτοιο τραπέζης</TextUnit>
    <TextUnit id="7512" loc="17.63">μητρὸς ἑῆς παρὰ δόρπον, ὀρεσσαύλοιο Κυβήλης.</TextUnit>
    <TextUnit id="7513" loc="17.64">καὶ κραναοὺς πυλεῶνας ἐθάμβεε κυκλάδος αὐλῆς,</TextUnit>
    <TextUnit id="7514" loc="17.65">πῶς φύσις ἐργοπόνος δόμον ἔγλυφε, πῶς δίχα τέχνης</TextUnit>
    <TextUnit id="7515" loc="17.66">ἀντιτύποις κανόνεσσιν ἐτορνώθησαν ἐρίπναι.</TextUnit>
    <TextUnit id="7516" loc="17.67">ἀλλ' ὅτε Βάκχος ἅναξ νομίης ἐκορέσσατο φορβῆς,</TextUnit>
    <TextUnit id="7517" loc="17.68">δὴ τότε δαιμονίῳ δεδονημένος ἄσθματι Βάκχου</TextUnit>
    <TextUnit id="7518" loc="17.69">ἀγρονόμος σύριζεν ἐθήμονι Πανὸς ἀοιδῇ</TextUnit>
    <TextUnit id="7519" loc="17.70">Βρόγγος, ἐπιθλίβων διδυμόθροον αὐλὸν ̓Αθήνης,</TextUnit>
    <TextUnit id="7520" loc="17.71">ὑμνείων Διόνυσον: ὁ δὲ φρένα τέρπετο μολπῇ,</TextUnit>
    <TextUnit id="7521" loc="17.72">καὶ κεράσας κρητῆρι νεόρρυτον ἰκμάδα ληνοῦ:</TextUnit>
    <TextUnit id="7522" loc="17.74">“δέξο, γέρον, τόδε δῶρον, ὅλης ἄμπαυμα μερίμνης:</TextUnit>
    <TextUnit id="7523" loc="17.75">οὐ χατέεις δὲ γάλακτος ἔχων εὔοδμον ἐέρσην,</TextUnit>
    <TextUnit id="7524" loc="17.76">νέκταρος οὐρανίου χθόνιον τύπον, οἷον ἀφύσσων</TextUnit>
    <TextUnit id="7525" loc="17.77">Ζῆνα μέγαν κατ' ̓́Ολυμπον ἐυφραίνει Γανυμήδης.</TextUnit>
    <TextUnit id="7526" loc="17.78">ἀρχαίου δὲ γάλακτος ἔα πόθον: ἀρτιτόκων γὰρ</TextUnit>
    <TextUnit id="7527" loc="17.79">μαζῶν θλιβομένων χιονώδεες ἰκμάδες αἰγῶν</TextUnit>
    <TextUnit id="7528" loc="17.80">ἀνέρας οὐ τέρπουσι καὶ οὐ λύουσι μερίμνας.”</TextUnit>
    <TextUnit id="7529" loc="17.81">ὥς εἰπὼν νομίης ξεινήια δῶκε τραπέζης</TextUnit>
    <TextUnit id="7530" loc="17.82">μητέρα λυσιπόνοιο μέθης εὔβοτρυν ὀπώρην:</TextUnit>
    <TextUnit id="7531" loc="17.83">καί μιν ἅναξ ἐδίδαξε φιλάνθεμον ἔργον ἀλωῆς</TextUnit>
    <TextUnit id="7532" loc="17.84">κλήματα γυρώσαντα φυτῶν εὐαλδέι βόθρῳ,</TextUnit>
    <TextUnit id="7533" loc="17.85">γηραλέου τμήξαντα τεθηλότος ἄκρα κορύμβου,</TextUnit>
    <TextUnit id="7534" loc="17.86">βότρυος οἰνοτόκοιο νέους ὅρπηκας ἀέξειν.</TextUnit>
    <TextUnit id="7535" loc="17.87">Καλλείψας δὲ νομῆα κ ὶ ἀγριάδος ῥάχιν ὕλης</TextUnit>
    <TextUnit id="7536" loc="17.88">εἰς ἑτέρην ἔσπευδεν ὀρειάδα φύλοπιν ̓Ινδῶν:</TextUnit>
    <TextUnit id="7537" loc="17.89">καὶ Σατύρων ὁμόφοιτον ὀρίδρομον ἴχνος ἐπείγων</TextUnit>
    <TextUnit id="7538" loc="17.90">ἀμφιπόλοις παλίνορσος ὁμίλεε θυιάσι Βάκχαις.</TextUnit>
    <TextUnit id="7539" loc="17.91">διψώων δὲ φόνοιο καὶ εὐθύρσοιο κυδοιμοῦ,</TextUnit>
    <TextUnit id="7540" loc="17.92">Τυρσηνῆς βαρύδουπον ἔχων σάλπιγγα θαλάσσης,</TextUnit>
    <TextUnit id="7541" loc="17.93">πομπὸν ̓Ενυαλίοιο μέλος μυκήσατο κόχλῳ,</TextUnit>
    <TextUnit id="7542" loc="17.94">λαὸν ἀολλίζων: βριαροὺς δ' ἐμέθυσσε μαχητάς,</TextUnit>
    <TextUnit id="7543" loc="17.95">θερμοτέροις ἐς ̓́Αρηα νοήμασιν ἀνέρας ἕλκων</TextUnit>
    <TextUnit id="7544" loc="17.96">̓Ινδῴης ὀλετῆρας ἀβακχεύτοιο γενέθλης.</TextUnit>
    <TextUnit id="7545" loc="17.97">τοὺς μὲν ἄναξ Διόνυσος ἐκόσμεεν εἰς μόθον ̓Ινδῶν:</TextUnit>
    <TextUnit id="7546" loc="17.98">̓Αστράεις δ' ἀκίχητος ἰὼν ἤγγειλεν ̓Ορόντῃ</TextUnit>
    <TextUnit id="7547" loc="17.99">̓Ινδῶν δοῦλα γένεθλα καὶ ἴαχε πενθάδι φωνῇ:</TextUnit>
    <TextUnit id="7548" loc="17.100">“γαμβρὲ δοριθρασέος μενεδήιε Δηριαδῆος,</TextUnit>
    <TextUnit id="7549" loc="17.101">κλῦθι, καὶ εἰσαΐων μὴ χώεο: καί σε διδάξω</TextUnit>
    <TextUnit id="7550" loc="17.102">νίκην φαρμακόεσσαν ἀθωρήκτου Διονύσου.</TextUnit>
    <TextUnit id="7551" loc="17.103">̓Ινδοῖς καὶ Σατύροισιν ἕην μόθος: ἔβρεμε δοχμὴ</TextUnit>
    <TextUnit id="7552" loc="17.104">Βασσαρίδων, καὶ λαὸς ἐμὸς κεκόρυστο Λυαίῳ</TextUnit>
    <TextUnit id="7553" loc="17.105">ἀστράπτων σακέεσσιν, ἀκοντοφόρους δὲ δοκεύων</TextUnit>
    <TextUnit id="7554" loc="17.106">Λυδὸς ἀνὴρ πολύιδρις ἐμοὺς ἔφριξε μαχητάς:</TextUnit>
    <TextUnit id="7555" loc="17.107">ἵστατο δ' ἀπτολέμων Σατύρων πρόμος, οὐ δόρυ χάρμης</TextUnit>
    <TextUnit id="7556" loc="17.108">χειρὶ φέρων, οὐ γυμνὸν ἔχων ξίφος, οὐδ' ἐπὶ νευρῇ</TextUnit>
    <TextUnit id="7557" loc="17.109">εἰς σκοπὸν ἰθυκέλευθον ὑπηνέμιον βέλος ἕλκων:</TextUnit>
    <TextUnit id="7558" loc="17.110">ἀλλὰ κέρας βοὸς εἶχεν, ἐνὶ γλαφυρῇ δὲ κεραίῃ</TextUnit>
    <TextUnit id="7559" loc="17.111">φάρμακον ὑγρὸν ἄειρε, καὶ ἀργυρέου ποταμοῖο</TextUnit>
    <TextUnit id="7560" loc="17.112">εἰς προχοὰς δολόεσσαν ὅλην κατέχευεν ἐέρσην</TextUnit>
    <TextUnit id="7561" loc="17.113">ἰκμάδι φοινίξας γλυκερὸν ῥόον: ἐκ δὲ κυδοιμοῦ</TextUnit>
    <TextUnit id="7562" loc="17.114">καύματι διψώοντες, ὅσοι πίον αἴθοπες ̓Ινδοί,</TextUnit>
    <TextUnit id="7563" loc="17.115">ἔμφρονα λύσσαν ἔχοντες ἀνεκρούσαντο χορείην:</TextUnit>
    <TextUnit id="7564" loc="17.116">καί σφισι λοίγιος ὕπνος ἐπέχραεν, ἀκλινέες δὲ</TextUnit>
    <TextUnit id="7565" loc="17.117">ἄσχετα βακχευθέντες ἐπευνάζοντο βοείαις:</TextUnit>
    <TextUnit id="7566" loc="17.118">ἄλλοι δ' ἀστορέεσσι κατεκλίνοντο χαμεύναις</TextUnit>
    <TextUnit id="7567" loc="17.119">νωθρὸν ἐπιτρέψαντες ἀκοιμήτῳ δέμας ὕπνῳ,</TextUnit>
    <TextUnit id="7568" loc="17.120">Βάκχαις ἀδρανέεσσιν ἑλώρια καὶ Διονύσῳ.</TextUnit>
    <TextUnit id="7569" loc="17.121">τοὺς δὲ δίχα πτολέμοιο καὶ εὐθήκτοιο σιδήρου</TextUnit>
    <TextUnit id="7570" loc="17.122">δούλιον εἰς ζυγόδεσμον ἐληίσσαντο γυναῖκες</TextUnit>
    <TextUnit id="7571" loc="17.123">βριθομένοις μελέεσσι, καὶ ἀντιβίων ὑπὲρ ὤμων</TextUnit>
    <TextUnit id="7572" loc="17.124">ὡς νέκυες ζώοντες ἐλαφρίζοντο μαχηταί,</TextUnit>
    <TextUnit id="7573" loc="17.125">οἱ μὲν ἔτι βλύζοντες ἐπίκλοπον ἰκμάδα Βάκχου</TextUnit>
    <TextUnit id="7574" loc="17.126">ἀπτολέμοις Σατύροισιν ἐδουλώθησαν ἀνάγκῃ,</TextUnit>
    <TextUnit id="7575" loc="17.127">χεύματι φαρμακόεντι μεμηνότες. ἐκ δὲ κυδοιμοῦ</TextUnit>
    <TextUnit id="7576" loc="17.128">μοῦνος ἐγὼ λιπόμην, φονίης ἔτι νῆις ἐέρσης,</TextUnit>
    <TextUnit id="7577" loc="17.129">χείλεσιν ἀβρέκτοισι φυγὼν ἀπατήλιον ὕδωρ.</TextUnit>
    <TextUnit id="7578" loc="17.130">ἀλλὰ ποτὸν πεφύλαξο, δορυσσόε, μὴ μετὰ νίκην</TextUnit>
    <TextUnit id="7579" loc="17.131">κερδαλέην ἀσίδηρον ἀναιμάκτοιο Λυαίου</TextUnit>
    <TextUnit id="7580" loc="17.132">ζωγρήσῃ δόλος ἄλλος ἐν ̓́Αρεϊ λείψανον ̓Ινδῶν.”</TextUnit>
    <TextUnit id="7581" loc="17.133">ὣς φαμένου βαρύμηνις ἐχώσατο μᾶλλον ̓Ορόντης,</TextUnit>
    <TextUnit id="7582" loc="17.134">καὶ ταχὺς εἰς μόθον ἦλθε παλίνδρομος: ἡμιτελὴς γὰρ</TextUnit>
    <TextUnit id="7583" loc="17.135">ἦεν ἀγών, ἑτέρης δὲ θεμείλια πήγνυτο χάρμης.</TextUnit>
    <TextUnit id="7584" loc="17.136">ὄφρα μὲν ̓Ινδὸν ὅμιλον ὀρίδρομος ὥπλισεν ̓́Αρης,</TextUnit>
    <TextUnit id="7585" loc="17.137">τόφρα δὲ Βασσαρίδις πολυκαμπέος ὑψόθι Ταύρου</TextUnit>
    <TextUnit id="7586" loc="17.138">εἰς μόθον ἠπείγοντο, συνεστρατόωντο δὲ Βάκχοι</TextUnit>
    <TextUnit id="7587" loc="17.139">ὁπλοφόροι καὶ Φῆρες ἀτευχέες: οἱ μὲν ἐναύλων</TextUnit>
    <TextUnit id="7588" loc="17.140">ῥηξάμενοι κρηπῖδας ἐκούφισαν, οἱ δὲ κολώνης</TextUnit>
    <TextUnit id="7589" loc="17.141">ὑψιτενῆ πρηῶνα: καὶ ἀρχομένοιο κυδοιμοῦ</TextUnit>
    <TextUnit id="7590" loc="17.142">ἔχραον ἀντιβίοισι: πολυσχιδέες δὲ χαράδραι</TextUnit>
    <TextUnit id="7591" loc="17.143">̓Ινδῴοις ἑλικηδὸν ὀιστεύοντο καρήνοις.</TextUnit>
    <TextUnit id="7592" loc="17.144">καὶ ποσὶ λεπταλέοισιν ἐπισκαίροντες ἐρίπνῃ</TextUnit>
    <TextUnit id="7593" loc="17.145">Πᾶνες ἐθωρήσσοντο μεμηνότες, ὧν ὁ μὲν αὐτῶν</TextUnit>
    <TextUnit id="7594" loc="17.146">μάρψας εὐπαλάμῳ βεβιημένον αὐχένα δεσμῷ</TextUnit>
    <TextUnit id="7595" loc="17.147">δήιον αἰγείῃσιν ἀνέσχισεν ἀνέρα χηλαῖς,</TextUnit>
    <TextUnit id="7596" loc="17.148">σὺν βριαρῷ θώρηκι μέσον κενεῶνα χαράσσων:</TextUnit>
    <TextUnit id="7597" loc="17.149">ὃς δὲ τανυπτόρθων κεράων εὐκαμπέσιν αἰχμαῖς</TextUnit>
    <TextUnit id="7598" loc="17.150">ὄρθιον ἁρπάξας τετορημένον ̓Ινδὸν ἀλήτην</TextUnit>
    <TextUnit id="7599" loc="17.151">μεσσοπαγῆ κούφιζεν, ἐς ἠερίας δὲ κελεύθους</TextUnit>
    <TextUnit id="7600" loc="17.152">δισσαῖς ὑψιπότητον ἀνηκόντιζε κεραίαις,</TextUnit>
    <TextUnit id="7601" loc="17.153">κύμβαχον αὐτοκύλιστον: ἀμαλλοφόροιο δὲ Δηοῦς</TextUnit>
    <TextUnit id="7602" loc="17.154">ἄλλος ἑῇ παλάμῃ δονέων καλαμητόμον ἅρπην,</TextUnit>
    <TextUnit id="7603" loc="17.155">ὡς στάχυν ὑσμίνης, ὡς δράγματα δηιοτῆτος,</TextUnit>
    <TextUnit id="7604" loc="17.156">δυσμενέων ἤμησε γονὰς γαμψώνυχι χαλκῷ,</TextUnit>
    <TextUnit id="7605" loc="17.157">τεύχων κῶμον ̓́Αρηι, θαλύσια καὶ Διονύσῳ,</TextUnit>
    <TextUnit id="7606" loc="17.158">τέμνων ἐχθρὰ κάρηνα: καὶ ὤρεγε μάρτυρι Βάκχῳ</TextUnit>
    <TextUnit id="7607" loc="17.159">καμπύλον ἀνδρομέῃ πεπαλαγμένον ἆορ ἐέρσῃ.</TextUnit>
    <TextUnit id="7608" loc="17.160">λοιβὴν αἱματόεσσαν ἐπισπένδων Διονύσῳ</TextUnit>
    <TextUnit id="7609" loc="17.161">καὶ Μοίρας ἐμέθυσσεν ἐνυάλιον πόμα λείβων:</TextUnit>
    <TextUnit id="7610" loc="17.162">ἄλλου δ' ἱσταμένου δεδραγμένος αἰγίβοτος Πάν,</TextUnit>
    <TextUnit id="7611" loc="17.163">χερσὶν ὁμοπλεκέεσσιν ἐπ' αὐχένι δεσμὸν ἑλίξας,</TextUnit>
    <TextUnit id="7612" loc="17.164">δήιον εὐθώρηκα μετεστυφέλιξε κεραίῃ,</TextUnit>
    <TextUnit id="7613" loc="17.165">δισσοτόμῳ γλωχῖνι δαϊζομένου κενεῶνος:</TextUnit>
    <TextUnit id="7614" loc="17.166">ἄλλος ἐπαΐσσοντα καλαύροπι φῶτα δαΐζων</TextUnit>
    <TextUnit id="7615" loc="17.167">μεσσόθεν ὀφρυόεντα διέθλασεν ἄκρα μετώπου.</TextUnit>
    <TextUnit id="7616" loc="17.168">καὶ θρασὺς ̓Ινδῴην στρατιὴν θάρσυνεν ̓Ορόντης</TextUnit>
    <TextUnit id="7617" loc="17.169">μῦθον ἀπειλητῆρα χέων ὑψήνορι φωνῇ:</TextUnit>
    <TextUnit id="7618" loc="17.170">“δεῦτε, φίλοι, Σατύροισιν ἀναστήσωμεν ̓Ενυώ:</TextUnit>
    <TextUnit id="7619" loc="17.171">̓́Αρεα μὴ τρομέοιτε φυγοπτολέμου Διονύσου:</TextUnit>
    <TextUnit id="7620" loc="17.172">μηδέ τις ὑμείων πιέτω ξανθόχροον ὕδωρ,</TextUnit>
    <TextUnit id="7621" loc="17.173">μὴ γλυκερῆς δολόεντα μεμηνότα φάρμακα πηγῆς,</TextUnit>
    <TextUnit id="7622" loc="17.174">̓Ινδῶν αἰνομόρων δεδαϊγμένα χειρὶ Λυαίου</TextUnit>
    <TextUnit id="7623" loc="17.175">μὴ μετὰ τόσσα κάρηνα καὶ ἡμέας ὕπνος ὀλέσσῃ.</TextUnit>
    <TextUnit id="7624" loc="17.176">δεῦτε, πάλιν μαχόμεσθα πεποιθότες: ἀπτόλεμος δὲ</TextUnit>
    <TextUnit id="7625" loc="17.177">ἀμφαδίην πότε Βάκχος ἐμὴν στήσειεν ̓Ενυώ;</TextUnit>
    <TextUnit id="7626" loc="17.178">εἰ δύναται, μενέτω με φυγὰς πρόμος, ὄφρα δαείη,</TextUnit>
    <TextUnit id="7627" loc="17.179">οἵους Δηριάδης προμάχους ἐς ̓́Αρηα κορύσσει.</TextUnit>
    <TextUnit id="7628" loc="17.180">μαρνάσθω πετάλοισιν, ἐγὼ δ' αἴθωνι σιδήρῳ.</TextUnit>
    <TextUnit id="7629" loc="17.181">χάλκεον ἔγχος ἔχοντι τί μοι ῥέξειε κορύμβοις</TextUnit>
    <TextUnit id="7630" loc="17.182">Λυδὸς ἀκοντίζων δρυόεν βέλος; ἀλλὰ μαχητὴν</TextUnit>
    <TextUnit id="7631" loc="17.183">σφιγγόμενον βαρύδεσμον ἀνάλκιδα τοῦτον ἐρύσσω</TextUnit>
    <TextUnit id="7632" loc="17.184">θηλυμανῆ Διόνυσον, ὀπάονα Δηριαδῆος:</TextUnit>
    <TextUnit id="7633" loc="17.185">οὗτος ὁ θῆλυν ἔχων ἁπαλὸν χρόα, πάντας ἐάσας</TextUnit>
    <TextUnit id="7634" loc="17.186">̓Ινδοὺς τοσσατίους ἑνὶ μάρναο μοῦνον ̓Ορόντῃ.</TextUnit>
    <TextUnit id="7635" loc="17.187">ἡδὺς ὁ δινεύων κεχαλασμένα βόστρυχα χαίτης,</TextUnit>
    <TextUnit id="7636" loc="17.188">ἡδὺς ὁ Βασσαρίδων ἐρόεις πρόμος: ἀλλὰ καὶ αὐταὶ</TextUnit>
    <TextUnit id="7637" loc="17.189">κάλλεϊ τοξεύουσι καὶ οὐ βελέεσσι γυναῖκες.</TextUnit>
    <TextUnit id="7638" loc="17.190">σὰς προπόλους ̓Ινδοῖσι γυναιμανέεσσι συνάψω</TextUnit>
    <TextUnit id="7639" loc="17.191">ἑλκομένας ἐπὶ λέκτρα δορικτήτων ὑμεναίων.”</TextUnit>
    <TextUnit id="7640" loc="17.192">ὣς εἰπὼν προμάχοισιν ἐπέδραμε θερμὸς ̓Ορόντης,</TextUnit>
    <TextUnit id="7641" loc="17.193">̓́Αρεος ἀμώων διφυὲς θέρος: οὐδέ τις ἔτλη</TextUnit>
    <TextUnit id="7642" loc="17.194">τοσσατίου προμάχοιο μένειν ἀντίξοον ὁρμήν,</TextUnit>
    <TextUnit id="7643" loc="17.195">οὐ θρασὺς Εὐρυμέδων πυρόεις, οὐ σύγγονος ̓́Αλκων:</TextUnit>
    <TextUnit id="7644" loc="17.196">φεῦγε γὰρ ̓Αστραῖος, Σατύρων πρόμος, οὐδέ τις αὐτῶν</TextUnit>
    <TextUnit id="7645" loc="17.197">Σειληνῶν παρέμιμνεν. ἀελλήεντι δὲ ταρσῷ</TextUnit>
    <TextUnit id="7646" loc="17.198">γαμβρὸς ἐριπτοίητος ἐμαίνετο Δηριαδῆος</TextUnit>
    <TextUnit id="7647" loc="17.199">ἀντία Κενταύρων ἀνεμώδεα λᾶον ἀείρων,</TextUnit>
    <TextUnit id="7648" loc="17.200">καὶ τύχεν ̔Υλαίοιο: δασυστέρνου δὲ νομῆος</TextUnit>
    <TextUnit id="7649" loc="17.201">ἔθλασεν ἄκρα μέτωπα βαλὼν μυλοειδέι πέτρῳ,</TextUnit>
    <TextUnit id="7650" loc="17.202">καὶ σκέπας ἐστυφέλιξε χαραδρήεντι βελέμνῳ,</TextUnit>
    <TextUnit id="7651" loc="17.203">ψευδαλέου μίμημα τετυγμένον ἠθάδι γύψῳ,</TextUnit>
    <TextUnit id="7652" loc="17.204">ἀντίτυπον πήληκος ἀληθέος ἕρκος ὀπωπῆς:</TextUnit>
    <TextUnit id="7653" loc="17.205">καὶ τὸ μὲν ἐν χθονὶ πῖπτε πολυσχιδές, αἴθοπι τέφρῃ</TextUnit>
    <TextUnit id="7654" loc="17.206">εἴκελον, ἀργυφέη δὲ πέλεν κόνις: αὐτὰρ ὁ κάμνων</TextUnit>
    <TextUnit id="7655" loc="17.207">ἔγχεϊ πετρήεντι πέδον πήχυνεν ἀγοστῷ.</TextUnit>
    <TextUnit id="7656" loc="17.208">Κενταύρου δ' ἑτέροιο δι' εὐκεράοιο καρήνου</TextUnit>
    <TextUnit id="7657" loc="17.209">ἀμφιτόμῳ βουπλῆγι τυχὼν λασίοιο μετώπου</TextUnit>
    <TextUnit id="7658" loc="17.210">ταυρείην ἐπίκυρτον ἀπηλοίησε κεραίην:</TextUnit>
    <TextUnit id="7659" loc="17.211">καὶ πολὺς εἰς χθόνα πῖπτεν, ἐπισκαίρων δὲ καρήνῳ</TextUnit>
    <TextUnit id="7660" loc="17.212">ἡμιθανὴς κεκύλιστο, καὶ οὔασι τύπτε κονίην:</TextUnit>
    <TextUnit id="7661" loc="17.213">καὶ δέμας ὀρθώσας πυμάτῳ βακχεύετο ταρσῷ,</TextUnit>
    <TextUnit id="7662" loc="17.214">εἰλιπόδην ἀγέλαστον ἔχων ὀρχηθμὸν ὀλέθρου:</TextUnit>
    <TextUnit id="7663" loc="17.215">καὶ κτύπον ἐσμαράγησε πέλωρ, ἅτε ταῦρος ἰάλλων</TextUnit>
    <TextUnit id="7664" loc="17.216">τρηχαλέον μύκημα σεσηρότος ἀνθερεῶνος, κρᾶτα τυπείς.</TextUnit>
    <TextUnit id="7665" loc="17.217">̔Ελίκην δὲ βαλὼν ἄστοργος ̓Ερεμβεὺς</TextUnit>
    <TextUnit id="7666" loc="17.218">στήθεϊ χαλκὸν ἔλασσε, καὶ ἄργυφον ἄντυγα μαζοῦ</TextUnit>
    <TextUnit id="7667" loc="17.219">αἵματι φοινίσσοντι κατέγραφε κυανέη χείρ:</TextUnit>
    <TextUnit id="7668" loc="17.220">τὴν δὲ κονιομένην ἑτέρῃ ξύνωσαν ἀνίῃ</TextUnit>
    <TextUnit id="7669" loc="17.221">πέπλον ἀναστείλαντες ἀκοντιστῆρες ἀῆται:</TextUnit>
    <TextUnit id="7670" loc="17.222">καὶ χροὸς ἔβλυε λύθρον ἐπήρατον: αἰδομένη δὲ</TextUnit>
    <TextUnit id="7671" loc="17.223">δεξιτερῇ συνάγειρεν ἑὸν φεύγοντα χιτῶνα,</TextUnit>
    <TextUnit id="7672" loc="17.224">γυμνὰ φυλασσομένη χιονώδεος ὄργια μηροῦ.</TextUnit>
    <TextUnit id="7673" loc="17.225">καὶ θεὸς ἀθρήσας δηίων ἑτεραλκέα νίκην</TextUnit>
    <TextUnit id="7674" loc="17.226">καὶ Σατύρους πτώσσοντας ἐπεσμαράγησε κυδοιμῷ,</TextUnit>
    <TextUnit id="7675" loc="17.227">ὡς στρατὸς ἐννεάχιλος ἐριγδούπων ἀπὸ λαιμῶν</TextUnit>
    <TextUnit id="7676" loc="17.228">συμφερτοῖς στομάτεσσι χέων ἀντίκτυπον ἠχώ.</TextUnit>
    <TextUnit id="7677" loc="17.229">καὶ Βρομίῳ ταχύγουνος ἐμάρνατο μοῦνος ̓Ορόντης,</TextUnit>
    <TextUnit id="7678" loc="17.230">θνητὸς ἐών, βροτέῃ δὲ θεὸν προκαλίζετο φωνῇ.</TextUnit>
    <TextUnit id="7679" loc="17.231">ἄμφω δ' εἰς μόθον ἦλθον ὁμήλυδες, ὧν ὁ μὲν αὐτῶν</TextUnit>
    <TextUnit id="7680" loc="17.232">ἔγχος ἔχων, ὁ δὲ θύρσον ἀκαχμένον. ἄκρα δὲ Βάκχου</TextUnit>
    <TextUnit id="7681" loc="17.233">κρατὸς ἀνουτήτοιο βαλὼν ὑπέροπλος ̓Ορόντης</TextUnit>
    <TextUnit id="7682" loc="17.234">θηγαλέην Βρομίοιο μάτην ἤρασσε κεραίην:</TextUnit>
    <TextUnit id="7683" loc="17.235">οὐ γὰρ ἄναξ Διόνυσος ἀδηλήτοιο καρήνου</TextUnit>
    <TextUnit id="7684" loc="17.236">ταυροφυῆ τύπον εἶχε Σεληναίοιο μετώπου</TextUnit>
    <TextUnit id="7685" loc="17.237">τεμνόμενον βουπλῆγος ἀλοιητῆρι σιδήρῳ,</TextUnit>
    <TextUnit id="7686" loc="17.238">ὡς κερόεις ̓Αχελῷος ἀείδεται, οὖ ποτε κόψας</TextUnit>
    <TextUnit id="7687" loc="17.239">̔Ηρακλέης κέρας εἷλε γαμοστόλος: ἀλλὰ Λυαῖος</TextUnit>
    <TextUnit id="7688" loc="17.240">οὐράνιον μίμημα βοώπιδος εἶχε Σελήνης,</TextUnit>
    <TextUnit id="7689" loc="17.241">δαιμονίης ἄρρηκτον ἔχων βλάστημα κεραίης,</TextUnit>
    <TextUnit id="7690" loc="17.242">ἀντιβίοις ἀτίνακτον: ὁ δὲ θρασὺς ἀντία Βάκχου</TextUnit>
    <TextUnit id="7691" loc="17.243">ἠερίῃ βαρύδουπος ὁμοίιος ̓Ινδὸς ἀέλλῃ</TextUnit>
    <TextUnit id="7692" loc="17.244">δεύτερον ἠκόντιζεν, ἀνεγνάμφθη δέ οἱ αἰχμὴ</TextUnit>
    <TextUnit id="7693" loc="17.245">νεβρίδος ἁψαμένη μολίβου τύπον. ἀντιτύπου δὲ</TextUnit>
    <TextUnit id="7694" loc="17.246">πέμπων οἴνοπα θύρσον ἐπὶ πλατὺν ὦμον ̓Ορόντου</TextUnit>
    <TextUnit id="7695" loc="17.247">Βάκχος ἑκὼν ἀφάμαρτεν: ἐπεγγελόων δὲ Λυαίου</TextUnit>
    <TextUnit id="7696" loc="17.248">ἔγχεϊ κισσήεντι θεημάχος εἶπεν ̓Ορόντης:</TextUnit>
    <TextUnit id="7697" loc="17.249">“οὗτος ὁ θῆλυν ὅμιλον ἐμαῖς στρατιῇσι κορύσσων,</TextUnit>
    <TextUnit id="7698" loc="17.250">εἰ δύνασαι, πολέμιζε γυναικείῳ σέο θύρσῳ,</TextUnit>
    <TextUnit id="7699" loc="17.251">εἰ δύνασαι, προμάχιζε: καί, εἰ μερόπων φρένα τέρπεις</TextUnit>
    <TextUnit id="7700" loc="17.252">πανδαμάτωρ, ἕνα μοῦνον ἀθελγέα θέλξον ̓Ορόντην.</TextUnit>
    <TextUnit id="7701" loc="17.253">ἵστασο δηριόων, καὶ γνώσεαι, οἷον ἀέξει</TextUnit>
    <TextUnit id="7702" loc="17.254">ὄρχαμον ἀλκήεντα γέρων ἐμὸς ̓Ινδός ̔Υδάσπης.</TextUnit>
    <TextUnit id="7703" loc="17.255">οὐ Φρυγίης γενόμην, ὅθεν ἄρσενές εἰσι γυναῖκες,</TextUnit>
    <TextUnit id="7704" loc="17.256">ἄσπορον ἀμήσαντες ἀνυμφεύτου στάχυν ἥβης:</TextUnit>
    <TextUnit id="7705" loc="17.257">οὐ θεράπων ἀσίδηρος ἀνάλκιδός εἰμι Λυαίου.</TextUnit>
    <TextUnit id="7706" loc="17.258">φάρμακα σοὺς προμάχους οὐ ῥύσεται: ὑμετέρας δὲ</TextUnit>
    <TextUnit id="7707" loc="17.259">θυιάδας ἀμφιπόλους ληίσσομαι, ἐκ δὲ κυδοιμοῦ</TextUnit>
    <TextUnit id="7708" loc="17.260">Σειληνοὺς θεράποντας ἐμῷ βασιλῆι κομίσσω,</TextUnit>
    <TextUnit id="7709" loc="17.261">σοὺς Σατύρους πτώσσοντας ἐμῷ δορὶ πάντας ὀλέσσω.”</TextUnit>
    <TextUnit id="7710" loc="17.262">εἶπεν ὁμοκλήσας στρατιῆς πρόμος: εἰσαΐων δὲ</TextUnit>
    <TextUnit id="7711" loc="17.263">Βάκχος ἄναξ κεχόλωτο, καὶ ἀμπελόεντι κορύμβῳ</TextUnit>
    <TextUnit id="7712" loc="17.264">τύψε κατὰ στέρνου πεφιδημένος: οὐτιδανῷ δὲ</TextUnit>
    <TextUnit id="7713" loc="17.265">ἄνθεϊ βοτρυόεντι τυπεὶς ἐσχίζετο θώρηξ:</TextUnit>
    <TextUnit id="7714" loc="17.266">οὐδὲ καλυπτομένου χροὸς ἥψατο Βακχιὰς αἰχμή,</TextUnit>
    <TextUnit id="7715" loc="17.267">οὐ δέμας ἄκρον ἄμυξε: σιδηρείου δὲ χιτῶνος</TextUnit>
    <TextUnit id="7716" loc="17.268">ῥηγνυμένου βαρύδουπος ἐχάζετο γυμνὸς ̓Ορόντης:</TextUnit>
    <TextUnit id="7717" loc="17.269">ἠῴην δ' ἐπὶ πέζαν ἑὰς ἐτίταινεν ὀπωπὰς</TextUnit>
    <TextUnit id="7718" loc="17.270">ἀντιπόρῳ Φαέθοντι καὶ ὑστατίην φάτο φωνήν:</TextUnit>
    <TextUnit id="7719" loc="17.271">“ἠέλιε, φλογεροῖο δι' ἅρματος αἰθέρα τέμτων.</TextUnit>
    <TextUnit id="7720" loc="17.272">γείτονα Καυκασίην ὑπὲρ αὔλακα φέγγος ἰάλλων</TextUnit>
    <TextUnit id="7721" loc="17.273">στῆσον ἐμοὶ σέο δίφρα, καὶ ἔννεπε Δηριαδῆι</TextUnit>
    <TextUnit id="7722" loc="17.274">̓Ινδῶν δοῦλα γένεθλα καὶ αὐτοδάικτον ̓Ορόντην</TextUnit>
    <TextUnit id="7723" loc="17.275">καὶ θύρσους ὀλίγους ῥηξήνορας, εἰπὲ καὶ αὐτοῦ</TextUnit>
    <TextUnit id="7724" loc="17.276">νίκην φαρμακόεσσαν ἀπειρομόθου Διονύσου.</TextUnit>
    <TextUnit id="7725" loc="17.277">καὶ ῥόον οἰνωθέντα νοοσφαλέος ποταμοῖο:</TextUnit>
    <TextUnit id="7726" loc="17.278">εἰπὲ δὲ, πῶς ἀκάμαντα σιδηροφόρων στρατὸν ̓Ινδῶν</TextUnit>
    <TextUnit id="7727" loc="17.279">λεπταλέοις πετάλοισι διασχίζουσι γυναῖκες.</TextUnit>
    <TextUnit id="7728" loc="17.280">εἰ δὲ τεῆς Κλυμένης μιμνήσκεαι εἰσέτι λέκτρων,</TextUnit>
    <TextUnit id="7729" loc="17.281">ῥύεο Δηριαδῆα, τεῆς βλάστημα γενέθλης,</TextUnit>
    <TextUnit id="7730" loc="17.282">̓Αστρίδος αἷμα φέροντα φατιζομένης σέο κούρης.</TextUnit>
    <TextUnit id="7731" loc="17.283">οὐ πιθόμην Βρομίῳ θηλύφρονι: μάρτυρας ἕλκω</TextUnit>
    <TextUnit id="7732" loc="17.284">ἠέλιον καὶ γαῖαν ἀτέρμονα καὶ θεὸν ̓Ινδῶν,</TextUnit>
    <TextUnit id="7733" loc="17.285">ἁγνὸν ὕδωρ. σὺ δὲ χαῖρε, καὶ ἵλαος ἔσσο κυδοιμῷ</TextUnit>
    <TextUnit id="7734" loc="17.286">̓Ινδῶν μαρναμένων, καὶ ὀλωλότα θάψον ̓Ορόντην.”</TextUnit>
    <TextUnit id="7735" loc="17.287">ὣς εἰπὼν ξίφος εἷλκε, μέσῃ δ' ἐνὶ γαστέρι πήξας</TextUnit>
    <TextUnit id="7736" loc="17.288">αὐτοφόνῳ βαρύποτμος ἐπεσκίρτησε σιδήρῳ:</TextUnit>
    <TextUnit id="7737" loc="17.289">καὶ ποταμῷ κεκύλιστο καὶ οὔνομα δῶκεν ̓Ορόντῃ.</TextUnit>
    <TextUnit id="7738" loc="17.290">καί οἱ, ἔτι πνείοντα καὶ ἀσπαίροντα δοκεύων,</TextUnit>
    <TextUnit id="7739" loc="17.291">Βάκχος ἄναξ ἀγόρευε χέων φιλοκέρτομον ἠχώ:</TextUnit>
    <TextUnit id="7740" loc="17.292">“κεῖσο, νέκυς, ξείνοισιν έν ὕδασιν: ὑμέτερον δὲ</TextUnit>
    <TextUnit id="7741" loc="17.293">Δηριάδην θνήσκοντα πατὴρ κρύψειεν Υδάσπης.</TextUnit>
    <TextUnit id="7742" loc="17.294">ὑμέας ἀμφοτέρους ἑκυρὸν καὶ γαμβρὸν ὀλέσσω,</TextUnit>
    <TextUnit id="7743" loc="17.295">ἀντὶ δορὸς φονίοιο καὶ εὐθήκτοιο μαχαίρης</TextUnit>
    <TextUnit id="7744" loc="17.296">σείων Εὔια θύρσα καὶ ἀμπελόεσσαν ἀκωκήν.</TextUnit>
    <TextUnit id="7745" loc="17.297">ἀλλὰ δαφοινήεντι κατακτείνων σε σιδήρῳ</TextUnit>
    <TextUnit id="7746" loc="17.298">οὐ πίες ἁβρὰ ῥέεθρα μελισταγέος ποταμοῖο:</TextUnit>
    <TextUnit id="7747" loc="17.299">καὶ ποταμός σε κάλυψε, καὶ ἤμβροτες ἡδέος οἴνου.</TextUnit>
    <TextUnit id="7748" loc="17.300">ἢν ἐθέλῃς, πίε μοῦνος ὅλον ῥόον: ἀλλὰ ῥεέθρων</TextUnit>
    <TextUnit id="7749" loc="17.301">οὐ χατέεις ποταμοῖο πιὼν ̓Αχερούσιον ὕδωρ</TextUnit>
    <TextUnit id="7750" loc="17.302">λοίγιον: ἀνδροφόνῳ δέ ῥόῳ καὶ χεύματι πικρῷ</TextUnit>
    <TextUnit id="7751" loc="17.303">γαστέρα κυμαίνουσαν ἔχων ἐγκύμονα Μοίρης</TextUnit>
    <TextUnit id="7752" loc="17.304">γεύεο Κωκυτοῖο, καὶ ἢν ἐθέλῃς, πίε Λήθην,</TextUnit>
    <TextUnit id="7753" loc="17.305">̓́Αρεος ὄφρα λάθοιο καὶ αἱμαλέοιο σιδήρου.”</TextUnit>
    <TextUnit id="7754" loc="17.306">ἔννεπε κερτομέων διερὸν νέκυν. οἰδαλέος δὲ</TextUnit>
    <TextUnit id="7755" loc="17.307">κύμασιν ἀσταθέεσσιν ἐσύρετο νεκρὸς ̓Ορόντης:</TextUnit>
    <TextUnit id="7756" loc="17.308">καὶ ψυχροῖς μελέεσσι διαπλώοντα ῥεέθρῳ</TextUnit>
    <TextUnit id="7757" loc="17.309">ἄπνοον ἠρεύγοντο νέκυν ποταμηίδες ὄχθαι.</TextUnit>
    <TextUnit id="7758" loc="17.310">τὸν μὲν ἐταρχύσαντο καὶ ἔστενον αἴλινα Νύμφαι,</TextUnit>
    <TextUnit id="7759" loc="17.311">νύμφαι ̔Αμαδρυάδες, χρυσέης παρὰ πυθμένα δάφνης</TextUnit>
    <TextUnit id="7760" loc="17.312">ἀμφὶ ῥοὰς ποταμοῖο, καὶ ἔγραφον ὑψόθι δέδρου:</TextUnit>
    <TextUnit id="7761" loc="17.313">“Βάκχον ἀτιμήσας στρατιῆς πρόμος ἐνθάδε κεῖται,</TextUnit>
    <TextUnit id="7762" loc="17.314">αὐτοφόνῳ παλάμῃ δεδαϊγμένος ̓Ινδὸς ̓Ορόντης.”</TextUnit>
    <TextUnit id="7763" loc="17.315">οὐδέ μόθου τέλος ᾖεν ἀτερπέος: ἡμιτελὴς γὰρ</TextUnit>
    <TextUnit id="7764" loc="17.316">ἦεν ἀγὼν καὶ δῆρις ἀνήνυτος: ὑψιφανὴς δὲ</TextUnit>
    <TextUnit id="7765" loc="17.317">̓Ινδὸς ̓́Αρης ἀλάλαζε: παλιννόστῳ δὲ κυδοιμῷ</TextUnit>
    <TextUnit id="7766" loc="17.318">Λυδὸν ἐρευγομένη μανιώδεος ὄγκον ἀτελῆς</TextUnit>
    <TextUnit id="7767" loc="17.319">Βακχιὰς εἰς μόθον ἄλλον ἐκώμασε θυιὰς ̓Ενυώ,</TextUnit>
    <TextUnit id="7768" loc="17.320">δήιον ἀνδροφόνοισιν ἀκοντίζουσα κορύμβοις,</TextUnit>
    <TextUnit id="7769" loc="17.321">Αρεϊ βακχευθεῖσα: φιλοπτόρθου δὲ Λυαίου</TextUnit>
    <TextUnit id="7770" loc="17.322">δυσμενέες δρυόεντι κατεκτείνοντο σιδήρῳ</TextUnit>
    <TextUnit id="7771" loc="17.323">φοίνιον ἕλκος ἔχοντες: ἀθωρήκτοιο δὲ Βάκχης</TextUnit>
    <TextUnit id="7772" loc="17.324">ἔγχεϊ βοτρυόεντι δαϊζομένοιο σιδήρου</TextUnit>
    <TextUnit id="7773" loc="17.325">̓Ινδοὶ χαλκοχίτωνες ἐθάμβεον ὀξέι κισσῷ</TextUnit>
    <TextUnit id="7774" loc="17.326">στήθεα γυμνωθέντα νεούτατα: ῥηίτεροι γὰρ</TextUnit>
    <TextUnit id="7775" loc="17.327">ἀσκεπέων θώρηκος ὀιστεύοντο φορῆες.</TextUnit>
    <TextUnit id="7776" loc="17.328">ἄλλων δ' ἄλλος ἔην φόνος ἄσπετος, ὧν ὑπὸ λύθρῳ</TextUnit>
    <TextUnit id="7777" loc="17.329">σχιζόμενοι πετάλοισιν ἐφοινίσσοντο χιτῶνες</TextUnit>
    <TextUnit id="7778" loc="17.330">μαρναμένων, ὅθι Ταῦρος: ἐκυκλώσαντο δέ Βάκχαι</TextUnit>
    <TextUnit id="7779" loc="17.331">ἀκλινέες στεφανηδὸν ὁμοζυγέων στίχας ̓Ινδῶν.</TextUnit>
    <TextUnit id="7780" loc="17.332">καὶ θρασὺς αὐλὸς ἔμελπε φόνου μέλος: έν δὲ κυδοιμῷ</TextUnit>
    <TextUnit id="7781" loc="17.333">βάκχοι μὲν θεράποντες ἀπειρομόθου Διονύσου</TextUnit>
    <TextUnit id="7782" loc="17.334">τυπτόμενοι πελέκεσσι καί ἀμφιτόμοισι μαχαίραις</TextUnit>
    <TextUnit id="7783" loc="17.335">πάντες ἔσαν πυργηδὸν ἀπήμονες: ἁβροκόμοι δὲ</TextUnit>
    <TextUnit id="7784" loc="17.336">δυσμενέες λεπτοῖσι κατεκτείνοντο πετήλοις:</TextUnit>
    <TextUnit id="7785" loc="17.337">ἐξείης δ' ἐπέπηκτο τανυπτόρθοις ἐνί δένδροις</TextUnit>
    <TextUnit id="7786" loc="17.338">̓Ινδῶν πυκνὰ βέλεμνα, καὶ ἔγχεϊ νύσσετο πεύκη</TextUnit>
    <TextUnit id="7787" loc="17.339">τηλεπόρῳ, βέβλητο πίτυς, τοξεύετο δάφνη,</TextUnit>
    <TextUnit id="7788" loc="17.340">Φοίβου δένδρον ἐοῦσα, καὶ αἰδομένοις ἐνὶ φύλλοις</TextUnit>
    <TextUnit id="7789" loc="17.341">πεμπομένων ἐκάλυπτε τανυπτερύγων νέφος ἰῶν,</TextUnit>
    <TextUnit id="7790" loc="17.342">μή μιν ἴδῃ βελέεσσιν ὀιστευθεῖσαν ̓Απόλλων.</TextUnit>
    <TextUnit id="7791" loc="17.343">καὶ γυμνῇ παλάμῃ σακέων δίχα, νόσφι σιδήρου,</TextUnit>
    <TextUnit id="7792" loc="17.344">Βάκχη ῥόπτρα τίνασσε, καὶ ἤριπεν ἀσπιδιώτης:</TextUnit>
    <TextUnit id="7793" loc="17.345">τύμπανα δ' ἐσμαράγησε, καὶ ὠρχήσαντο μαχηταί:</TextUnit>
    <TextUnit id="7794" loc="17.346">κύμβαλα δ' ἐκροτάλιζε, καὶ αὐχένα κύψε Λυαίῳ</TextUnit>
    <TextUnit id="7795" loc="17.347">̓Ινδὸς ἀνὴρ ἱκέτης. ὀλίγῳ δ' ἐνὶ δέρματι νεβρῶν</TextUnit>
    <TextUnit id="7796" loc="17.348">ἀρραγέες γλωχῖνες ἐδοχμώθησαν ἀκόντων:</TextUnit>
    <TextUnit id="7797" loc="17.349">χαλκοβαρὴς δ' ἄγναμπτος ἐτέμνετο φυλλάδι πήληξ.</TextUnit>
    <TextUnit id="7798" loc="17.350">καί τις ̓Αρειμανέων Σατύρων πρόμος ἀνέρα Βάλλων</TextUnit>
    <TextUnit id="7799" loc="17.351">εὔια ῥῖπτε πέτηλα, νεουτήτου δὲ φορῆος</TextUnit>
    <TextUnit id="7800" loc="17.352">χάλκεος ἀμπελόεντι χιτὼν ἐσχίζετο κισσῷ.</TextUnit>
    <TextUnit id="7801" loc="17.353">ἀθρήσας δὲ τάλαντα μάχης ἑτεραλκέι ῥιπῇ</TextUnit>
    <TextUnit id="7802" loc="17.354">νίκην ̓Ινδοφόνοιο προθεσπίζοντα Λυαίου</TextUnit>
    <TextUnit id="7803" loc="17.355">̓Αστράεις ἀκίχητος ἐχάζετο, πότμον ἀλύξας,</TextUnit>
    <TextUnit id="7804" loc="17.356">ἐγχείην τανύφυλλον ὑποπτήσσων Διονύσου.</TextUnit>
    <TextUnit id="7805" loc="17.357">τόφρα δ' ̓Αρισταῖος φυσίζοα φάρμακα πάσσων</TextUnit>
    <TextUnit id="7806" loc="17.358">Βασσαρίδων ὅλον ἕλκος ἀκέσσατο Φοιβάδι τέχνῃ.</TextUnit>
    <TextUnit id="7807" loc="17.359">τῆς μὲν ἐπὶ πληγῇσι βαλὼν Κενταυρίδα ποίην.</TextUnit>
    <TextUnit id="7808" loc="17.360">τῆς δὲ βαρυνομένης φονίην ἐκάθηρεν ἐέρσην</TextUnit>
    <TextUnit id="7809" loc="17.361">αἷμα περιθλίβων: κινυρὴν δ' ἰήσατο Βάκχην</TextUnit>
    <TextUnit id="7810" loc="17.362">συντρίψας βοτάνας πολυειδέας ἕλκεσι κούρης,</TextUnit>
    <TextUnit id="7811" loc="17.363">ἢ ποδὸς ἢ παλάμης ἢ στήθεος ἢ κενεῶνος.</TextUnit>
    <TextUnit id="7812" loc="17.364">ἄλλου δὲ προμάχου φονίῳ βληθέντος ὀιστῷ</TextUnit>
    <TextUnit id="7813" loc="17.365">εἷλκε θοὴν γλωχῖνα, καὶ ἕλκεα χειρὶ πιέζων</TextUnit>
    <TextUnit id="7814" loc="17.366">αἱμαλέην κατὰ βαιὸν ἀνηκόντιζεν ἐέρσην:</TextUnit>
    <TextUnit id="7815" loc="17.367">ἄλλῳ χεῖρα πέλασσε, καὶ ἕλκεος ἄκρα χαράξας</TextUnit>
    <TextUnit id="7816" loc="17.368">ἰῷ φαρμακόεντι σεσηπότα τάμνε μαχαίρῃ,</TextUnit>
    <TextUnit id="7817" loc="17.369">ἀκροτάτῃ παλάμῃ πεφιδημένα δάκτυλα βάλλων:</TextUnit>
    <TextUnit id="7818" loc="17.370">καὶ χλοερῷ συνέμιξε βιαρκέος ἄνθεϊ γαίης</TextUnit>
    <TextUnit id="7819" loc="17.371">δαιδαλέας ὠδῖνας ἀλεξικάκοιο μελίσσης,</TextUnit>
    <TextUnit id="7820" loc="17.372">χειρὶ περιρραίνων ὀδυνήφατον ἰκμάδα βάκχου:</TextUnit>
    <TextUnit id="7821" loc="17.373">ἄλλους δ' οὐταμένους ἰήσατο φοιβάδι φωνῇ,</TextUnit>
    <TextUnit id="7822" loc="17.374">φρικτὸν ὑποτρύζων πολυώνυμον ὕμνον ἀοιδῆς,</TextUnit>
    <TextUnit id="7823" loc="17.377">πατρῴης νοέων ζωαρκέος ὄργια τέχνης.</TextUnit>
    <TextUnit id="7824" loc="17.375">ὥς ὁ μέν αἰόλον ἕλκος ἀκέσσατο. μαρναμένων δὲ</TextUnit>
    <TextUnit id="7825" loc="17.376">ἤδη βαρβαρόφωνος ἐπαύσατο θῆλυς ̓Ενυώ.</TextUnit>
    <TextUnit id="7826" loc="17.378">καὶ πολέας ζώγρησαν ἀπὸ πτολέμοιο μαχητὰς</TextUnit>
    <TextUnit id="7827" loc="17.379">Βασσαρίδες: πολλοὶ δὲ λελοιπότες οὔρεα ταύρου</TextUnit>
    <TextUnit id="7828" loc="17.380">δυσμενέες νόστησαν ἐς ̓Ινδῴης κλίμα γαίης</TextUnit>
    <TextUnit id="7829" loc="17.381">ἐλπίσιν ἀπρήκτοισιν ἐς οἰκία Δηριαδῆος,</TextUnit>
    <TextUnit id="7830" loc="17.382">ἀμφιλαφεῖς ἐλατῆρες ἀμετροβίων ἐλεφάντων.</TextUnit>
    <TextUnit id="7831" loc="17.383">καὶ Σατύρους μετὰ δῆριν ἐποίνιον εἰς χορὸν ἕλκων</TextUnit>
    <TextUnit id="7832" loc="17.384">Πὰν νόμιος κελάδησε, χέων ἐπινίκιον ἠχώ.</TextUnit>
    <TextUnit id="7833" loc="17.385">καὶ Βλέμυς οὐλοκάρηνος, ̓Ερυθραίων πρόμος ̓Ινδῶν,</TextUnit>
    <TextUnit id="7834" loc="17.386">ἱκεσίης κούφιζεν ἀναίμονα θαλλὸν ἐλαίης,</TextUnit>
    <TextUnit id="7835" loc="17.387">̓Ινδοφόνῳ γόνυ δοῦλον ὑποκλίνων Διονύσῳ.</TextUnit>
    <TextUnit id="7836" loc="17.388">καὶ θεός, ἀθρήσας κυρτούμενον ἀνέρα γαίῃ,</TextUnit>
    <TextUnit id="7837" loc="17.389">χειρὶ λαβὼν ὤρθωσε, πολυγλώσσῳ δ' ἅμα λαῷ</TextUnit>
    <TextUnit id="7838" loc="17.390">κυανέων πόμπευεν ἐρύκων τηλόθεν ̓Ινδῶν,</TextUnit>
    <TextUnit id="7839" loc="17.391">κοιρανίην στυγέοντα καὶ ἤθεα Δηριαδῆος,</TextUnit>
    <TextUnit id="7840" loc="17.392">̓Αρραβίης ἐπί πέζαν, ὅπῃ παρὰ γείτονι πόντῳ</TextUnit>
    <TextUnit id="7841" loc="17.393">ὄλβιον οὖδας ἔναιε καὶ οὔνομα δῶκε πολίταις:</TextUnit>
    <TextUnit id="7842" loc="17.394">καὶ Βλέμυς ὠκὺς ἵκανεν ἐς ἑπταπόρου στόμα Νείλου,</TextUnit>
    <TextUnit id="7843" loc="17.395">ἐσσόμενος σκηπτοῦχος ὁμόχροος Αἰθιοπήων:</TextUnit>
    <TextUnit id="7844" loc="17.396">καί μιν ἀειθερέος Μερόης ὑπεδέξατο πυθμήν,</TextUnit>
    <TextUnit id="7845" loc="17.397">ὀψιγόνοις Βλεμύεσσι προώνυμον ἡγεμονῆα.</TextUnit>
    <TextUnit id="7846" loc="18.1">ἤδη δὲ πτερόεσσα πολύστομος ἵπτατο Φήμη</TextUnit>
    <TextUnit id="7847" loc="18.2">̓Ασσυρίης στίχα πᾶσαν ὑποτροχόωσα πολήων,</TextUnit>
    <TextUnit id="7848" loc="18.3">οὔνομα κηρύσσουσα κορυμβοφόρου Διονύσου,</TextUnit>
    <TextUnit id="7849" loc="18.4">καὶ θρασὺν ̓Ινδὸν ̓́Αρηα καὶ ἀγλαόβοτρυν ὀπώρην.</TextUnit>
    <TextUnit id="7850" loc="18.5">καὶ Στάφυλος Σατύρων στρατιὴν ἀσίδηρον ἀκούων</TextUnit>
    <TextUnit id="7851" loc="18.6">ὄργιά τ' ἀμπελόεντα καὶ Εὔια θύσθλα Λυαίου</TextUnit>
    <TextUnit id="7852" loc="18.7">Βάκχον ἰδεῖν μενέαινε: καὶ υἱέα Βότρυν ἐπείγων</TextUnit>
    <TextUnit id="7853" loc="18.8">κοίρανος ̓Ασσυρίων ἀνεμώκεος ὑψόθι δίφρου</TextUnit>
    <TextUnit id="7854" loc="18.9">ἤντετο βοτρυόεντι παρερχομένῳ Διονύσῳ.</TextUnit>
    <TextUnit id="7855" loc="18.10">τὸν μέν ἰδὼν ἐπιόντα καὶ ἀργυρόκυκλον ἀπήνην</TextUnit>
    <TextUnit id="7856" loc="18.11">πορδαλίων τε λέπαδνα καὶ ἡνία φαιδρὰ λεόντων</TextUnit>
    <TextUnit id="7857" loc="18.12">βότρυς ἀκερσικόμης ἀνεσείρασεν ἅρμα τοκῆος:</TextUnit>
    <TextUnit id="7858" loc="18.13">καὶ Στάφυλος σκηπτοῦχος ἑοῦ κατεπήλατο δίφρου</TextUnit>
    <TextUnit id="7859" loc="18.14">πορδαλίων στατὸν ἴχνος ὀπιπεύων Διονύσου:</TextUnit>
    <TextUnit id="7860" loc="18.15">καὶ ποδὸς ὀκλάζοντος ἐπὶ χθονὸς ἴχνος ἐρείδων,</TextUnit>
    <TextUnit id="7861" loc="18.16">θαλλὸν ἐλαιήεντα θεουδέι χειρὶ τιταίνων</TextUnit>
    <TextUnit id="7862" loc="18.17">καὶ φιλίῳ Διόνυσον ἄναξ μειλίξατο μύθῳ:</TextUnit>
    <TextUnit id="7863" loc="18.18">“πρὸς Διὸς ἱκεσίοιο, τεοῦ, Διόνυσε, τοκῆος,</TextUnit>
    <TextUnit id="7864" loc="18.19">πρὸς Σεμέλης θεόπαιδος, ἐμὸν μὴ παῖδα παρέλθῃς.</TextUnit>
    <TextUnit id="7865" loc="18.20">ἔκλυον, ὡς ὑπέδεκτο τεὸν γενετῆρα Λυκάων,</TextUnit>
    <TextUnit id="7866" loc="18.21">αὐτὸν ὁμοῦ μακάρεσσι, καὶ υἱέα χειρὶ δαΐξας</TextUnit>
    <TextUnit id="7867" loc="18.22">Νύκτιμον ἀγνώσσοντι τεῷ παρέβαλλε τοκῆι,</TextUnit>
    <TextUnit id="7868" loc="18.23">καὶ Διὶ παμμεδέοντι μιῆς ἔψαυσε τραπέζης,</TextUnit>
    <TextUnit id="7869" loc="18.24">̓Αρκαδίης παρὰ πέζαν: ὑπὲρ Σιπύλου δὲ καρήνων</TextUnit>
    <TextUnit id="7870" loc="18.25">Τάνταλος, ὡς ἐνέπουσι, τεὸν ξείνισσε τοκῆα,</TextUnit>
    <TextUnit id="7871" loc="18.26">δαιτρεύσας δ' ἑὸν υἷα θεοῖς παρέθηκεν ἐδωδήν:</TextUnit>
    <TextUnit id="7872" loc="18.27">καὶ Πέλοπος πλατὺν ὦμον, ὅσον θοινήσατο Δηώ,</TextUnit>
    <TextUnit id="7873" loc="18.28">μορφώσας ἐλέφαντι, νόθῳ τεχνήμονι κόσμῳ,</TextUnit>
    <TextUnit id="7874" loc="18.29">υἱέα δαιτρευθέντα πάλιν ζώγρησε Κρονίων,</TextUnit>
    <TextUnit id="7875" loc="18.30">ἔμπαλιν ἀλλήλοις μεμερισμένα γυῖα συνάπτων.</TextUnit>
    <TextUnit id="7876" loc="18.31">ἀλλὰ τί σοι, Διόνυσε, Λυκάονα παιδοφονῆα</TextUnit>
    <TextUnit id="7877" loc="18.32">ξεινοδόκον μακάρων, καὶ Τάνταλον ἠεροφοίτην</TextUnit>
    <TextUnit id="7878" loc="18.33">νεκταρέων ὀνόμηνα δολόφρονα φῶρα κυπέλλων,</TextUnit>
    <TextUnit id="7879" loc="18.34">δήιον ἀμβροσίης καἰ νέκταρος ἄνδρα πιφαύσκων;</TextUnit>
    <TextUnit id="7880" loc="18.35">Ζῆνα καὶ ̓Απόλλωνα μιῇ ξείνισσε Μακελλώ ...</TextUnit>
    <TextUnit id="7881" loc="18.36">καὶ Φλεγύας ὅτε πάντας ἀνερρίζωσε θαλάσσῃ</TextUnit>
    <TextUnit id="7882" loc="18.37">νῆσον ὅλην τριόδοντι διαρρήξας ἐνοσίχθων,</TextUnit>
    <TextUnit id="7883" loc="18.38">ἀμφοτέρας ἐφύλαξε καὶ οὐ πρήνιξε τριαίνῃ.</TextUnit>
    <TextUnit id="7884" loc="18.39">καὶ σύ, φέρων μίμημα τεοῦ ξενίοιο τοκῆος,</TextUnit>
    <TextUnit id="7885" loc="18.40">εἰς μίαν ἠριγένειαν ἐμῶν ἐπίβηθι μελάθρων:</TextUnit>
    <TextUnit id="7886" loc="18.41">δὸς χάριν ἀμφοτέροις, καὶ Βότρυϊ καἰ γενετῆρι.”</TextUnit>
    <TextUnit id="7887" loc="18.42">ὥς εἰπὼν παρέπεισεν: ἑῷ δ' ἐποχήσατο δίφρῳ.</TextUnit>
    <TextUnit id="7888" loc="18.43">ὀλβίζων ἑὸν οἶκον, ἐφεσπομένου Διονύσου:</TextUnit>
    <TextUnit id="7889" loc="18.44">καὶ θρασὺς ἱππείην ἀνεκούφισε Βότρυς ἱμάσθλην,</TextUnit>
    <TextUnit id="7890" loc="18.45">ταυρείην δ' ἑλικηδὸν ἐρημάδα πέζαν ὁδεύων</TextUnit>
    <TextUnit id="7891" loc="18.46">ἤλασε πάτριον ἅρμα, καὶ ἡγεμόνευε Λυαίῳ</TextUnit>
    <TextUnit id="7892" loc="18.47">̓Ασσυρίην ἐπὶ γαῖαν: ἐπαυχενίοις δὲ λεπάδνοις</TextUnit>
    <TextUnit id="7893" loc="18.48">χρύσεα Μυγδονίοιο δεδεγμένος ἡνία διφρου</TextUnit>
    <TextUnit id="7894" loc="18.49">ἡνίοχος Βρομίοιο Μάρων, ἀκόρητος ἱμάσθλης</TextUnit>
    <TextUnit id="7895" loc="18.50">θηρονόμου μάστιγος ἀφειδέα ῥοῖζον ἰάλλων,</TextUnit>
    <TextUnit id="7896" loc="18.51">πορδαλίων ἤλαυνεν ἀελλήεσσαν ἀπήνην:</TextUnit>
    <TextUnit id="7897" loc="18.52">καὶ Σάτυροι προθέοντες ἀνεκρούσαντο χορείην,</TextUnit>
    <TextUnit id="7898" loc="18.53">ἀμφιπερισκαίροντες ὀρίδρομον ἄρμα Λυαίου:</TextUnit>
    <TextUnit id="7899" loc="18.54">πολλὴ δ' ἔνθα καἰ ἔνθα φιλάνθεμος ἔτρεχε Βάκχη</TextUnit>
    <TextUnit id="7900" loc="18.55">δύσβατον οἶμον ἔχουσα βατῷ ποδί, καἰ πτύχα πέτρης</TextUnit>
    <TextUnit id="7901" loc="18.56">στεινὴν κλιμακόεσσαν ἐμέτρεεν ὠκέι ταρσῷ,</TextUnit>
    <TextUnit id="7902" loc="18.57">καὶ παλάμῃ κροτάλιζε καὶ εὐρύθμοισι πεδίλοις,</TextUnit>
    <TextUnit id="7903" loc="18.58">μόχθον ὑποκλέπτουσα βαθυκρήμνοιο κελεύθου,</TextUnit>
    <TextUnit id="7904" loc="18.59">οἰστρομανής: καὶ Πᾶνες ἐθήμονος ὑψόθι πέτρης</TextUnit>
    <TextUnit id="7905" loc="18.60">ποσσὶν ἐυκνήμισιν ἐπωρχήσατο κονίῃ,</TextUnit>
    <TextUnit id="7906" loc="18.61">ἀστιβέος πρηῶνα διαστείχοντες ἐρίπνης.</TextUnit>
    <TextUnit id="7907" loc="18.62">ἀλλ' ὅτε νισσομένοισι φάνη βασιλήιος αὐλὴ</TextUnit>
    <TextUnit id="7908" loc="18.63">τηλεφανὴς στίλβουσα λίθων ἑτερόχροϊ κόσμῳ,</TextUnit>
    <TextUnit id="7909" loc="18.64">εὐχαίτης τότε Βότρυς ὄχον πατρῷον ἐάσας</TextUnit>
    <TextUnit id="7910" loc="18.65">εἰς δόμον ὠκυπέδιλος ἔβη, προκέλευθος ὁδίτης,</TextUnit>
    <TextUnit id="7911" loc="18.66">ἐντύνων ἅμα πάντα, φιλοστόργῳ δὲ μενοινῇ</TextUnit>
    <TextUnit id="7912" loc="18.68">ὥπλισε πιαλέης ἑτερότροπα δεῖπνα τραπέζης.</TextUnit>
    <TextUnit id="7913" loc="18.67">ὄφρα μέν εἰσέτι Βότρυς ἐκόσμεε δαῖτα Λυαίῳ,</TextUnit>
    <TextUnit id="7914" loc="18.69">τόφρα δὲ ποικιλόδωρος ἄναξ ἐπεδείκνυε Βάκχῳ</TextUnit>
    <TextUnit id="7915" loc="18.70">κάλλεα τεχνήεντα λιθοστρώτοιο μελάθρου,</TextUnit>
    <TextUnit id="7916" loc="18.71">τῶν ἄπο μαρμαρέη πολυδαίδαλος ἔρρεεν αἴγλη,</TextUnit>
    <TextUnit id="7917" loc="18.72">σύγχροος ἠελίοιο καὶ ἀντιτύποιο σελήνης:</TextUnit>
    <TextUnit id="7918" loc="18.73">τοῖχοι δ' ἀργυρέοισιν ἐλευκαίνοντο μετάλλοις,</TextUnit>
    <TextUnit id="7919" loc="18.74">καὶ μερόπων σπινθῆρας ἐπαστράπτουσα προσώπῳ</TextUnit>
    <TextUnit id="7920" loc="18.75">λύχνις ἔην, λύχνοιο φερώνυμος: εἶχε καἰ αὐτὴν</TextUnit>
    <TextUnit id="7921" loc="18.76">οἶκος ἐρευθιόωντι κεκασμένος αἴθοπι πέτρῳ</TextUnit>
    <TextUnit id="7922" loc="18.77">οἰνωπὴν ἀμέθυστον ἐρειδομένην ὑακίνθῳ:</TextUnit>
    <TextUnit id="7923" loc="18.78">αὐγὴν δ' αἰθαλόεσσαν ἀπέπτυεν ὠχρὸς ἀχάτης,</TextUnit>
    <TextUnit id="7924" loc="18.79">καἰ φολίδων στικτοῖσι τύποις ἀμάρυσσεν ὀφίτης:</TextUnit>
    <TextUnit id="7925" loc="18.80">̓Ασσυρίη δὲ μάραγδος ἀνήρυγεν ἔγχλοον αἴγλην.</TextUnit>
    <TextUnit id="7926" loc="18.81">κιονέῃ δὲ φάλαγγι περιστρωθέντα μελάθρων</TextUnit>
    <TextUnit id="7927" loc="18.82">χρύσεα δουρατέης ἐρυθαίνετο νῶτα καλύπτρης</TextUnit>
    <TextUnit id="7928" loc="18.83">ἀφνειοῖς ὀρόφοισι: πολυσχιδέων δέ μετάλλων</TextUnit>
    <TextUnit id="7929" loc="18.84">φαιδρὸν ἐυψήφιδι πέδον ποικίλλετο τέχνῃ:</TextUnit>
    <TextUnit id="7930" loc="18.85">καὶ πυλεὼν περίμετρος ἐυγλύπτῳ τινὶ δούρῳ</TextUnit>
    <TextUnit id="7931" loc="18.86">λεπτοφυῆ τύπον εἶχε νεοπρίστων ἐλεφάντων.</TextUnit>
    <TextUnit id="7932" loc="18.87">τοῖα γέρων σκηπτοῦχος ἐδείκνυε μάρτυρι Βάκχῳ:</TextUnit>
    <TextUnit id="7933" loc="18.88">καὶ μόγις ἴχνος ἔκαμψεν ἔσω θεοδέγμονος αὐλῆς</TextUnit>
    <TextUnit id="7934" loc="18.89">χειρὸς ἔχων Διόνυσον: ὁ δὲ βραδυπειθέι ταρσῷ</TextUnit>
    <TextUnit id="7935" loc="18.90">πλαζομένην ἑλικηδὸν ἑὴν ἐτίταινεν ὀπωπήν:</TextUnit>
    <TextUnit id="7936" loc="18.91">καὶ θεὸς ἀστερόεσσαν ἐθάμβεεν ἤνοπι κόσμῳ</TextUnit>
    <TextUnit id="7937" loc="18.92">ξεινοδόκου βασιλῆος ἰδὼν χρυσήλατον αὐλήν.</TextUnit>
    <TextUnit id="7938" loc="18.93">ἀμφιπόλους δ' οἴστρησεν ἄναξ καὶ δμῶας ἐπείγων,</TextUnit>
    <TextUnit id="7939" loc="18.94">ταύρων ζατρεφέων ἀγέλην καὶ πώεα μήλων</TextUnit>
    <TextUnit id="7940" loc="18.95">δαιτρεύειν Σατύροισι βοοκραίρου Διονύσου.</TextUnit>
    <TextUnit id="7941" loc="18.96">καὶ Σταφύλου σπεύδοντος ἔην ταχυεργὸς ἀπειλὴ</TextUnit>
    <TextUnit id="7942" loc="18.97">δμωσὶν ἀμοιβαίοισιν: ἐπερρώοντο δὲ πολλοὶ</TextUnit>
    <TextUnit id="7943" loc="18.98">εἰλαπίνης δρηστῆρες: ἐδαιτρεύοντο δὲ ταῦροι</TextUnit>
    <TextUnit id="7944" loc="18.99">καὶ νομάδων ὀίων λιπαραὶ στίχες. ἦν δὲ χορείη:</TextUnit>
    <TextUnit id="7945" loc="18.100">καὶ δόμον εὐφόρμιγγα θυώδεες ἔπνεον αὖραι,</TextUnit>
    <TextUnit id="7946" loc="18.101">εὐόδμου δέ πόληος ἀνεκνίσσωσαν ἀγυιάς:</TextUnit>
    <TextUnit id="7947" loc="18.102">ἀμφιλαφεῖς δ' ἐμέθυσσαν ὅλον δόμον ἰκμάδες οἴνου.</TextUnit>
    <TextUnit id="7948" loc="18.103">κύμβαλα δ' ἐπλατάγησε, παρ' εὐκελάδῳ δὲ τραπέζῃ</TextUnit>
    <TextUnit id="7949" loc="18.104">Πανιάδες σύριγγες ἐβόμβεον, ἔβρεμον αὐλοὶ</TextUnit>
    <TextUnit id="7950" loc="18.105">συμπλεκέες, καὶ κύκλος ἐριγδούποιο βοείης</TextUnit>
    <TextUnit id="7951" loc="18.106">διχθαδίοις πατάγοισιν ἐπεσμαράγησε μελάθρῳ,</TextUnit>
    <TextUnit id="7952" loc="18.107">καὶ κτύπος ἦν κροτάλων ἐπιδόρπιος. ὲν δ' ἄπα μέσσῳ</TextUnit>
    <TextUnit id="7953" loc="18.108">οἰνοβαρὴς τρομεροῖο φέρων ποδὸς ἄστατον ὁρμὴν</TextUnit>
    <TextUnit id="7954" loc="18.109">ἤιεν ἔνθα καὶ ἔνθα Μάρων, δεδονημένος οἴστρῳ,</TextUnit>
    <TextUnit id="7955" loc="18.110">ὄρθιον ἐκ δαπέδοιο παλίσσυτον ἴχνος ἑλίσσων,</TextUnit>
    <TextUnit id="7956" loc="18.111">χεῖρας ἑὰς διδύμων Σατύρων ὑπὲρ ὦμον ἐρείσας</TextUnit>
    <TextUnit id="7957" loc="18.112">μεσσοφανής: ἑτέρου δὲ ποδὸς κουφίζετο παλμῷ</TextUnit>
    <TextUnit id="7958" loc="18.113">ἀλλοτρίῳ, ξανθωπὸν ἔχων χρόα, μεσσόθι, πέμπων</TextUnit>
    <TextUnit id="7959" loc="18.114">πορφυρέας ἀκτῖνας ὅλῳ στίλβοντι προσώπῳ,</TextUnit>
    <TextUnit id="7960" loc="18.115">ἀντίτυπον μίμημα Σεληναίῃσι κεραίαις,</TextUnit>
    <TextUnit id="7961" loc="18.116">λαιῇ μὲν νεόδαρτον ἐθήμονος ἔγκυον οἴνου</TextUnit>
    <TextUnit id="7962" loc="18.117">αὐχενίῳ ζωστῆρι περίπλοκον ἀσκὸν ἀείρων,</TextUnit>
    <TextUnit id="7963" loc="18.118">δεξιτερῇ δὲ κύπελλον: ἐκυκλώσαντο δὲ Βάκχαι</TextUnit>
    <TextUnit id="7964" loc="18.119">γηραλέον σκαίροντα ποδῶν ἑτεραλκέι ταρσῷ,</TextUnit>
    <TextUnit id="7965" loc="18.120">οἷα πεσεῖν μέλλοντα τινασσομένοιο καρήνου,</TextUnit>
    <TextUnit id="7966" loc="18.121">οὔ ποτε πεπτηῶτα. μεθυσφαλέες δὲ καὶ αὐτοὶ</TextUnit>
    <TextUnit id="7967" loc="18.122">ἀμφίπολοι καὶ δμῶες ἐβακχεύοντο χορείῃ,</TextUnit>
    <TextUnit id="7968" loc="18.123">γευσάμενοι πρώτιστον ἀήθεος ἡδέος οἴνου.</TextUnit>
    <TextUnit id="7969" loc="18.124">καὶ Σταφύλου βασιλῆος ἀριστώδινα γυναῖκα</TextUnit>
    <TextUnit id="7970" loc="18.125">Βακχιὰς ἀμπελόεσσα Μέθην ἐμέθυσεν ἐέρση:</TextUnit>
    <TextUnit id="7971" loc="18.126">ἡ δὲ καρηβαρέουσα πιεῖν πάλιν ᾔτεε Βάκχας,</TextUnit>
    <TextUnit id="7972" loc="18.127">οἰνοδόκον κρητῆρα περισκαίρουσα Λυαίου:</TextUnit>
    <TextUnit id="7973" loc="18.128">καὶ κεφαλὴν ἐλέλιζε μετήλυδα δίζυγι παλμῷ,</TextUnit>
    <TextUnit id="7974" loc="18.129">ὤμῳ ἐπικλίνουσα κόμην ἑτεραλκέι ῥιπῇ</TextUnit>
    <TextUnit id="7975" loc="18.130">ἄστατος, ἔνθα καὶ ἔνθα παλίντροπος: ἀμφὶ δὲ γαίῃ</TextUnit>
    <TextUnit id="7976" loc="18.131">πυκνὰ πεσεῖν μέλλουσαν ὀλισθηροῖσι πεδίλοις</TextUnit>
    <TextUnit id="7977" loc="18.132">θυιάδα χερσὶ λαβοῦσα Μέθην ὠρθώσατο Βάκχη.</TextUnit>
    <TextUnit id="7978" loc="18.133">καὶ Στάφυλος μεμέθυστο: φιλακρήτῳ δὲ κυπέλλῳ</TextUnit>
    <TextUnit id="7979" loc="18.134">βότρυος οἰνωθέντος ἐφοινίσσοντο παρειαί:</TextUnit>
    <TextUnit id="7980" loc="18.135">καὶ πάις ἀρτιγένειος ἅμα Σταφύλῳ γενετῆρι</TextUnit>
    <TextUnit id="7981" loc="18.136">ἀπλεκέας πλοκαμῖδας ἀήθεϊ δήσατο κισσῷ</TextUnit>
    <TextUnit id="7982" loc="18.137">μιτρώσας στεφανηδόν: ἐπ' ἴχνεσι δ' ἴχνος ἀμείβων</TextUnit>
    <TextUnit id="7983" loc="18.138">ποσσὶν ὁμοζήλοισιν ἕλιξ ὠρχήσατο Βότρυς,</TextUnit>
    <TextUnit id="7984" loc="18.139">δεξιὸν ἐκ λαιοῖο μετήλυδα ταρσὸν ἑλίσσων:</TextUnit>
    <TextUnit id="7985" loc="18.140">καὶ Στάφυλος σκίρτησε ποδῶν βητάρμονι παλμῷ,</TextUnit>
    <TextUnit id="7986" loc="18.141">καμπύλον ἴχνος ἄγων τροχαλῷ κυκλούμενον ὁλκῷ,</TextUnit>
    <TextUnit id="7987" loc="18.142">βότρυος ὀρχηστῆρος ἐπ' αὐχένι πῆχυν ἐρείσας:</TextUnit>
    <TextUnit id="7988" loc="18.143">καὶ ποτὸν εὐφήμησε χοροπλεκέος Διονύσου</TextUnit>
    <TextUnit id="7989" loc="18.144">ἄστατος, ἔνθα καὶ ἔνθα καθειμένα βόστρυχα σείων</TextUnit>
    <TextUnit id="7990" loc="18.145">ὤμῳ ἐπαΐσσοντα: μέθη δ' ἐχόρευε καὶ αὐτή.</TextUnit>
    <TextUnit id="7991" loc="18.146">πῆχυν ἐπικλίνουσα καὶ υἱέι καί παρακοίτῃ.</TextUnit>
    <TextUnit id="7992" loc="18.147">μεσσατίη Σταφύλου καὶ Βότρυος: ἧ δὲ νοῆσαι</TextUnit>
    <TextUnit id="7993" loc="18.148">τερπωλὴν τριέλικτον ὁμοπλέκτοιο χορείης.</TextUnit>
    <TextUnit id="7994" loc="18.149">καὶ Πίθος ὠμογέρων, πολιὴν ἀνέμοισι τινάσσων,</TextUnit>
    <TextUnit id="7995" loc="18.150">χεύματος ἡδυπότοιο βεβυσμένος ἄχρις ὀδόντων</TextUnit>
    <TextUnit id="7996" loc="18.151">οἰνοβαρὴς ἐχόρευε, μεθυσφαλὲς ἴχνος ἑλίσσων:</TextUnit>
    <TextUnit id="7997" loc="18.152">καὶ γλυκεραῖς λιβάδεσσιν ἐρευγομένων ἀπὸ λαιμῶν</TextUnit>
    <TextUnit id="7998" loc="18.153">ξανθὴν ἀφριόωσαν ἑὴν λεύκαινεν ὑπήνην.</TextUnit>
    <TextUnit id="7999" loc="18.154">καὶ πίον εἰς ὅλον ἦμαρ: ἀφυσσομένων δὲ κυπέλλων</TextUnit>
    <TextUnit id="8000" loc="18.155">ἑσπερίην χθόνα πᾶσαν ὑπόσκιος ἔσκεπεν ὄρφνη</TextUnit>
    <TextUnit id="8001" loc="18.156">ἀκροκελαινιόωσα, καὶ αἰόλα φέγγεϊ λεπτῷ</TextUnit>
    <TextUnit id="8002" loc="18.157">ἄστρα καταυγάζων ἐμελαίνετο δίχροος ἀήρ,</TextUnit>
    <TextUnit id="8003" loc="18.158">δυομένου Φαέθοντος ὑπὸ σκιοειδέι κώνῳ,</TextUnit>
    <TextUnit id="8004" loc="18.159">βαιὸν ὀπισθοκέλευθον ἔχων ἔτι λείψανον ̓Ηοῦς:</TextUnit>
    <TextUnit id="8005" loc="18.160">καὶ ζόφον ἐχλαίνωσεν ἑῷ χροῒ σιγαλέη νὺξ</TextUnit>
    <TextUnit id="8006" loc="18.161">οὐρανὸν ἀστερόεντι διαγράψασα χιτῶνι.</TextUnit>
    <TextUnit id="8007" loc="18.162">οἱ δὲ μετὰ κρητῆρα μέθης, μετὰ δεῖπνα τραπέζης</TextUnit>
    <TextUnit id="8008" loc="18.163">βότρυς ὁμοῦ γενετῆρι καὶ οἰνοχύτῳ Διονύσῳ</TextUnit>
    <TextUnit id="8009" loc="18.164">κεκριμένοι στοιχηδὸν ἐυστρώτων ἐπὶ λέκτρων</TextUnit>
    <TextUnit id="8010" loc="18.165">ὕπνου δῶρον ἕλοντο καὶ ὡμίλησαν ὀνείροις.</TextUnit>
    <TextUnit id="8011" loc="18.166">ἀλλ' ὅτε δὴ ῥοδέοις ἀμαρύγμασιν ἅγγελος ̓Ηοῦς</TextUnit>
    <TextUnit id="8012" loc="18.167">ἀκροφαὴς ἐχάραξε λιπόσκιον ὄρθρος ὀμίχλην,</TextUnit>
    <TextUnit id="8013" loc="18.168">εὐχαίτης τότε Βάκχος ἑώιος ἄνθορεν εὐνῆς,</TextUnit>
    <TextUnit id="8014" loc="18.169">ἐλπίδι νικαίῃ δεδονημένος: ἐννύχιος γὰρ</TextUnit>
    <TextUnit id="8015" loc="18.170">̓Ινδῴην ἐδάιζε γονὴν κισσώδεϊ θύρσῳ,</TextUnit>
    <TextUnit id="8016" loc="18.171">ὑπναλέης μεθέπων ἀπατήλιον εἰκόνα χάρμης.</TextUnit>
    <TextUnit id="8017" loc="18.172">καὶ κτύπον εἰσαΐων Σατύρων καὶ δοῦπον ἀκόντων</TextUnit>
    <TextUnit id="8018" loc="18.173">φλοῖσβον ὀνειρείης ἀπεσείσατο δηιοτῆτος,</TextUnit>
    <TextUnit id="8019" loc="18.174">ὕπνον ἀποσκεδάσας πολεμήιον: εἶχε δὲ θυμῷ</TextUnit>
    <TextUnit id="8020" loc="18.175">μαντιπόλου φόβον αἰνὸν ἀπειλητῆρος ὀνείρου:</TextUnit>
    <TextUnit id="8021" loc="18.176">μιμηλῆς γὰρ ὄπωπε μάχης ἴνδαλμα Λυκούργου</TextUnit>
    <TextUnit id="8022" loc="18.177">ἐσσομένων προκέλευθον, ὅτι θρασὺς ἔνδοθι λόχμης</TextUnit>
    <TextUnit id="8023" loc="18.178">δύσμαχος ἐκ σκοπέλοιο λέων λυσσώδεϊ λαιμῷ</TextUnit>
    <TextUnit id="8024" loc="18.179">Βάκχον ἔτι σκαίροντα καὶ οὐ ψαύοντα σιδήρου</TextUnit>
    <TextUnit id="8025" loc="18.180">εἰς φόβον ἐπτοίησε, καὶ ἤλασεν ἄχρι θαλάσσης</TextUnit>
    <TextUnit id="8026" loc="18.181">κρυπτόμενον πελάγεσσι, πεφυζότα θηρὸς ἀπειλήν:</TextUnit>
    <TextUnit id="8027" loc="18.182">καὶ φόβον ἄλλον ὄπωπε, λέων θρασὺς ὅττι γυναῖκας</TextUnit>
    <TextUnit id="8028" loc="18.183">θυρσοφόρους ἐδίωκε, κεχηνότος ἀνθερεῶνος,</TextUnit>
    <TextUnit id="8029" loc="18.184">αἱμάσσων ὀνύχεσσι, χαρασσομένων δὲ γυναικῶν</TextUnit>
    <TextUnit id="8030" loc="18.185">μύστιδος ὲκ παλάμης ἐκυλίνδετο θύσθλα κονίῃ,</TextUnit>
    <TextUnit id="8031" loc="18.186">κύμβαλα δ' ὲν χθονὶ κεῖτο: μεταστρεφθεῖσα δὲ Βάκχη</TextUnit>
    <TextUnit id="8032" loc="18.187">δεσμὰ λεοντείοισιν ἐπεσφήκωσε γενείοις</TextUnit>
    <TextUnit id="8033" loc="18.188">σειρὴν ἀμπελόεσσαν ἐπισφίγξασα καρήνῳ,</TextUnit>
    <TextUnit id="8034" loc="18.189">ἀγχονίῳ δὲ λέοντος ἐπέπλεκεν αὐχένα δεσμῷ:</TextUnit>
    <TextUnit id="8035" loc="18.190">θηρὶ δὲ θῆλυς ὅμιλος ἐπέδραμεν ἄλλος ἐπ' ἄλλῳ,</TextUnit>
    <TextUnit id="8036" loc="18.191">καὶ βλοσυροὺς ἐχάραξε πόδας καὶ χεῖρας ἀκάνθαις:</TextUnit>
    <TextUnit id="8037" loc="18.192">καὶ μόγις εἱλικόεντι περιζωσθέντα κορύμβῳ</TextUnit>
    <TextUnit id="8038" loc="18.193">̓́Αρτεμις ἐζώγρησεν: ἀπ' αἰθερίοιο δὲ κόλπου</TextUnit>
    <TextUnit id="8039" loc="18.194">ἀστεροπὴ πυρόεσσα καταΐξασα προσώπου</TextUnit>
    <TextUnit id="8040" loc="18.195">θῆρα παλινδίνητον ἐθήκατο τυφλὸν ὁδίτην.</TextUnit>
    <TextUnit id="8041" loc="18.196">τοῖον ὄναρ Διόνυσος ἐσέδρακεν: ἐκ λεχέων δὲ</TextUnit>
    <TextUnit id="8042" loc="18.197">ὀρθὸς ἐὼν ἔνδυνε φόνῳ πεπαλαγμένον ̓Ινδῶν</TextUnit>
    <TextUnit id="8043" loc="18.198">χάλκεον ἀστερόεντα κατὰ στέρνοιο χιτῶνα,</TextUnit>
    <TextUnit id="8044" loc="18.199">καὶ σκολιῷ μίτρωσε κόμην ὀφιώδεϊ δεσμῷ,</TextUnit>
    <TextUnit id="8045" loc="18.200">καὶ πόδας ἐσφήκωσεν ἐρευθιόωντι κοθόρνῳ,</TextUnit>
    <TextUnit id="8046" loc="18.201">χειρὶ δὲ θύρσον ἄειρε, φιλάνθεμον ἔγχος ̓Ενυοῦς:</TextUnit>
    <TextUnit id="8047" loc="18.202">καὶ Σάτυρον κίκλησκεν ὀπάονα. θεσπεσίην δὲ</TextUnit>
    <TextUnit id="8048" loc="18.203">Βακχείων στομάτων ἀίων ἀντίκτυπον ἠχὼ</TextUnit>
    <TextUnit id="8049" loc="18.204">κοίρανος ἔγρετο Βότρυς, ἑὸν δ' ἔνδυνε χιτῶνα:</TextUnit>
    <TextUnit id="8050" loc="18.205">καὶ Πίον ὑπνώοντα μέθη δ' ὡς ἔκλυε φωνῆς,</TextUnit>
    <TextUnit id="8051" loc="18.206">κρᾶτα μόγις κούφιζε, βαρυνομένου δὲ καρήνου</TextUnit>
    <TextUnit id="8052" loc="18.207">ὀκναλέη πάλιν εὗδε: καὶ ὄρθριον εἰσέτι νύμφη</TextUnit>
    <TextUnit id="8053" loc="18.208">μίμνεν ἀμεργομένη γλυκερώτερον ὕπνον ὀπωπαῖς,</TextUnit>
    <TextUnit id="8054" loc="18.209">ὀψὲ λέκτρον ἔλειπεν ἑῷ βραδυπειθέι ταρσῷ.</TextUnit>
    <TextUnit id="8055" loc="18.210">καὶ Στάφυλος φιλόβοτρυς ἐφωμάρτησε Λυαίῳ</TextUnit>
    <TextUnit id="8056" loc="18.211">εἰς ὁδὸν ἐσσυμένῳ ξεινήια δῶρα τιταίνων,</TextUnit>
    <TextUnit id="8057" loc="18.212">χρύσεον ἀμφιφορῆα σὺν ἀργυρέοισι κυπέλλοις,</TextUnit>
    <TextUnit id="8058" loc="18.213">οἷς πάρος αἰὲν ἔπινεν ἀμελγομένων γλάγος αἰγῶν:</TextUnit>
    <TextUnit id="8059" loc="18.214">καὶ πόρε ποικίλα πέπλα, τά περ παρὰ Τίγριδος ὕδωρ</TextUnit>
    <TextUnit id="8060" loc="18.215">νήματι λεπταλέῳ τεχνήσατο Περσὶς ̓Αράχνη.</TextUnit>
    <TextUnit id="8061" loc="18.216">καὶ Βρομίῳ πολύδωρος ἅναξ ἐφθέγξατο φωνήν: “</TextUnit>
    <TextUnit id="8062" loc="18.217">μάρναό μοι, Διόνυσε, καὶ ἄξια ῥέζε τοκῆος:</TextUnit>
    <TextUnit id="8063" loc="18.218">δεῖξον, ὅτι Κρονίδαο φέρεις γένος: ἀρτιθαλὴς γὰρ</TextUnit>
    <TextUnit id="8064" loc="18.219">γηγενέας Τιτῆνας ἀπεστυφέλιξεν ̓Ολύμπου</TextUnit>
    <TextUnit id="8065" loc="18.220">σὸς γενέτης ἔτι κοῦρος: ἐπείγεο καὶ σὺ κυδοιμῷ</TextUnit>
    <TextUnit id="8066" loc="18.221">γηγενέων ὑπέροπλον ἀιστῶσαι γένος ̓Ινδῶν.</TextUnit>
    <TextUnit id="8067" loc="18.222">μέμνημαί τινα μῦθον, ὃν ἡμετέρῳ γενετῆρι</TextUnit>
    <TextUnit id="8068" loc="18.229">̓Ασσύριός ποτε Βῆλος, ἐμῆς πολιοῦχος ἀρούρης,</TextUnit>
    <TextUnit id="8069" loc="18.224">πατροπάτωρ ἐμὸς εἶπεν, ἐγὼ δέ σοι αὐτὸς ἐνίψω:</TextUnit>
    <TextUnit id="8070" loc="18.223">κουφίζων Κρόνος ὑγρὸς ἀμερσιγάμου γένυν ἅρπης,</TextUnit>
    <TextUnit id="8071" loc="18.225">ὁππότε μητρῴῃσιν ἐπεσσυμένοιο χαμεύναις</TextUnit>
    <TextUnit id="8072" loc="18.227">τάμνεν ἀνυμφεύτων στάχυν ἄρσενα πατρὸς ἀρότρων.</TextUnit>
    <TextUnit id="8073" loc="18.228">Τιτήνων προκέλευθος, ἐμάρνατο σεῖο τοκῆι,</TextUnit>
    <TextUnit id="8074" loc="18.226">καὶ Κρόνος εὐρυγένειος ἀνερρίπιζεν ̓Ενυὼ</TextUnit>
    <TextUnit id="8075" loc="18.230">ἔγχεα παχνήεντα κατὰ Κρονίωνος ἰάλλων,</TextUnit>
    <TextUnit id="8076" loc="18.231">ψυχρὸν ἀκοντίζων διερὸν βέλος: ὀξυτενεῖς δὲ</TextUnit>
    <TextUnit id="8077" loc="18.232">ἠερόθεν πέμποντο χαλαζήεντες ὀιστοί.</TextUnit>
    <TextUnit id="8078" loc="18.233">καὶ πλέον ̓Ηελίοιο κορύσσετο πυρσοφόρος Ζεὺς</TextUnit>
    <TextUnit id="8079" loc="18.234">θερμοτέρῳ σπινθῆρι λύων πετρούμενον ὕδωρ</TextUnit>
    <TextUnit id="8080" loc="18.235">ὠμοβόρους δὲ λέοντας ἐπὶ κλόνον ̓Ινδὸν ἱμάσσων,</TextUnit>
    <TextUnit id="8081" loc="18.236">μὴ τρομέοις ἐλέφαντας, ἐπεὶ τεὸς ὑψιμέδων Ζεὺς</TextUnit>
    <TextUnit id="8082" loc="18.237">Κάμπην ὑψικάρηνον ἀπηλοίησε κεραυνῷ,</TextUnit>
    <TextUnit id="8083" loc="18.238">ἧς σκολιὸν πολύμορφον ὅλον δέμας: ἀλλοφυῆ γὰρ</TextUnit>
    <TextUnit id="8084" loc="18.239">λοξὴν αὐτοέλικτον ἀνερρίπιζον ̓Ενυὼ</TextUnit>
    <TextUnit id="8085" loc="18.240">χίλιοι ἑρπηστῆρες ἐχιδναίων ἀπὸ ταρσῶν</TextUnit>
    <TextUnit id="8086" loc="18.241">ἰὸν ἐρευγομένων δολιχόσκιον: ἀμφὶ δὲ δειρὴν</TextUnit>
    <TextUnit id="8087" loc="18.242">ἤνθεε πεντήκοντα καρήατα ποικίλα θηρῶν:</TextUnit>
    <TextUnit id="8088" loc="18.243">καὶ τὰ μὲν ἐβρυχᾶτο λεοντείοισι καρήνοις</TextUnit>
    <TextUnit id="8089" loc="18.244">Σφιγγὸς ἀσημάντοιο τύπῳ βλοσυροῖο προσώπου,</TextUnit>
    <TextUnit id="8090" loc="18.245">ἄλλα δὲ καπρείων ἀνεκήκιεν ἀφρὸν ὀδόντων,</TextUnit>
    <TextUnit id="8091" loc="18.246">συμφερτῇ δὲ φάλαγγι πολυσκυλάκων κεφαλάων</TextUnit>
    <TextUnit id="8092" loc="18.247">Σκύλλης ἰσοτέλεστον ἔην μίμημα προσώπου:</TextUnit>
    <TextUnit id="8093" loc="18.248">καὶ χροῒ μεσσατίῳ διφυὴς ἀνεφαίνετο νύμφη</TextUnit>
    <TextUnit id="8094" loc="18.249">ἰοβόλοις κομόωσα δρακοντείοισι κορύμβοις:</TextUnit>
    <TextUnit id="8095" loc="18.250">τῆς μὲν ἐπὶ στέρνοισιν ἐς ἀκροτάτην πτύχα μηρῶν</TextUnit>
    <TextUnit id="8096" loc="18.251">κητείαις φολίδεσσι νόθη τρηχύνετο μορφὴ</TextUnit>
    <TextUnit id="8097" loc="18.252">ὑψιτενής: ὄνυχες δὲ πολυσπερέων παλαμάων</TextUnit>
    <TextUnit id="8098" loc="18.253">λοξὸν ἐδοχμώσαντο τύπον γαμψώνυχος ἅρπης:</TextUnit>
    <TextUnit id="8099" loc="18.254">ἐξ ὑπάτου δὲ τένοντος ἀμαιμακέτων διὰ νώτων</TextUnit>
    <TextUnit id="8100" loc="18.255">σκορπίος αὐτοέλικτος ἐπήορος αὐχένος οὐρῇ</TextUnit>
    <TextUnit id="8101" loc="18.256">εἷρπε χαλαζήεντι τεθηγμένος ὀξέι κέντρῳ.</TextUnit>
    <TextUnit id="8102" loc="18.257">τοίη ποικιλόμορφος ἕλιξ κουφίζετο Κάμπη,</TextUnit>
    <TextUnit id="8103" loc="18.258">καὶ χθόνα δινεύουσα καὶ ἠέρα καὶ βυθὸν ἅλμης</TextUnit>
    <TextUnit id="8104" loc="18.259">ἵπτατο κυανέων πτερύγων ἑτερόζυγι παλμῷ,</TextUnit>
    <TextUnit id="8105" loc="18.260">λαίλαπας αἰθύσσουσα καὶ ὁπλίζουσα θυέλλας,</TextUnit>
    <TextUnit id="8106" loc="18.261">νύμφη Ταρταρίη μελανόπτερος: ἐκ βλεφάρων δὲ</TextUnit>
    <TextUnit id="8107" loc="18.262">τηλεπόρους σπινθῆρας ἀνήρυγε φοιταλέη φλόξ.</TextUnit>
    <TextUnit id="8108" loc="18.263">ἀλλὰ τόσην κτάνε θῆρα πατὴρ τεὸς αἰθέριος Ζεύς,</TextUnit>
    <TextUnit id="8109" loc="18.264">καὶ Κρονίην νίκησεν ἐχιδνήεσσαν ̓Ενυώ.</TextUnit>
    <TextUnit id="8110" loc="18.265">γίνεο καὶ σὺ τοκῆι πανείκελος, ὄφρα καὶ αὐτὸν</TextUnit>
    <TextUnit id="8111" loc="18.266">γηγενέων ὀλετῆρα μετὰ Κρονίδην σὲ καλέσσω,</TextUnit>
    <TextUnit id="8112" loc="18.267">δήιον ἀμήσαντα χαμαιγενέων στάχυν ̓Ινδῶν.</TextUnit>
    <TextUnit id="8113" loc="18.268">σοὶ μόθος οὗτος ἔοικεν ὁμοίιος: ἀρχέγονον γὰρ</TextUnit>
    <TextUnit id="8114" loc="18.269">σὸς γενέτης Κρονίοιο προασπιστῆρα κυδοιμοῦ</TextUnit>
    <TextUnit id="8115" loc="18.270">ἠλιβάτοις μελέεσσι κεκασμένον υἱὸν ἀρούρης</TextUnit>
    <TextUnit id="8116" loc="18.271">̓Ινδὸν ἀπεπρήνιξεν, ὅθεν γένος ἔλλαχον ̓Ινδοι:</TextUnit>
    <TextUnit id="8117" loc="18.272">̓Ινδῷ σὸς γενέτης, σὺ δὲ μάρναο Δηριαδῆι.</TextUnit>
    <TextUnit id="8118" loc="18.273">γίνεό μοι καὶ ̓́Αρηι πανείκελος, ὅττι καὶ αὐτὸς</TextUnit>
    <TextUnit id="8119" loc="18.274">τηλίκον ἐπρήνιξε θεημάχον υἱὸν ̓Εχίδνης,</TextUnit>
    <TextUnit id="8120" loc="18.275">φρικτὸν ἀποπτύοντα δυσειδέος ἰὸν ̓Εχίδνης,</TextUnit>
    <TextUnit id="8121" loc="18.276">ὃς λάχε διπλόον εἶδος ὁμόζυγον, ἔνδοθι λόχμης</TextUnit>
    <TextUnit id="8122" loc="18.277">μητρῴης δονέων ἑλικώδεα κύκλον ἀκάνθης:</TextUnit>
    <TextUnit id="8123" loc="18.278">τὸν Κρόνος ἄπλετον εἶχε καταιχμάζοντα κεραυνοῦ,</TextUnit>
    <TextUnit id="8124" loc="18.279">Αρεα συρίζοντα ποδῶν ὀφιώδεϊ ταρσῷ,</TextUnit>
    <TextUnit id="8125" loc="18.280">ὁππότε κουφίζων παλάμας ὑπὲρ ἄντυγα μαζοῦ</TextUnit>
    <TextUnit id="8126" loc="18.281">Ζηνὶ τεῷ πολέμιζεν, ἐν ἠερίῃ δὲ κελεύθῳ</TextUnit>
    <TextUnit id="8127" loc="18.282">στοιχάδας ὑψιλόφῳ νεφέλας ἔστησε καρήνῳ,</TextUnit>
    <TextUnit id="8128" loc="18.283">καὶ σκολιαῖς ὄρνιθας ἐπιπλαγχθέντας ἐθείραις</TextUnit>
    <TextUnit id="8129" loc="18.284">πολλάκι συμμάρψας πολυχανδέι δαίνυτο λαιμῷ:</TextUnit>
    <TextUnit id="8130" loc="18.285">τοῦτον ἀριστεύοντα τεὸς κτάνε σύγγονος ̓́Αρης.</TextUnit>
    <TextUnit id="8131" loc="18.286">Αρεος οὐ καλέω σε χερείονα: καὶ γὰρ ἐρίζοις</TextUnit>
    <TextUnit id="8132" loc="18.287">πᾶσι Διὸς τεκέεσσιν, ἐπεὶ φονίῳ σέο θύρσῳ</TextUnit>
    <TextUnit id="8133" loc="18.288">τόσσον ἀριστεύεις, ὅσσον δορὶ μάρναται ̓́Αρης,</TextUnit>
    <TextUnit id="8134" loc="18.289">καὶ τελέεις, ἅτε Φοῖβος, ἀέθλια, θηροφόνον δὲ</TextUnit>
    <TextUnit id="8135" loc="18.290">υἱὸν ἐγὼ Διὸς ἄλλον ἐμῷ ξείνισσα μελάθρῳ:</TextUnit>
    <TextUnit id="8136" loc="18.291">χθιζὰ γὰρ εἰς ἐμὸν οἶκον ἐύπτερος ἤλυθε Περσεὺς</TextUnit>
    <TextUnit id="8137" loc="18.292">γείτονα Κωρυκίοιο διαυγέα Κύδνον ἐάσας,</TextUnit>
    <TextUnit id="8138" loc="18.293">ὡς σύ, φίλος, καὶ ἔφασκεν ἐπώνυμον ὠκέι ταρσῷ</TextUnit>
    <TextUnit id="8139" loc="18.294">ἀνδράσι πὰρ Κιλίκεσσι νεόκτιτον ἄστυ χαράξαι:</TextUnit>
    <TextUnit id="8140" loc="18.295">ἀλλ' ὁ μὲν ἠέρταζεν ἀθηήτοιο. Μεδούσης</TextUnit>
    <TextUnit id="8141" loc="18.296">Γοργόνος ἄκρα κάρηνα σὺ δ' οἴνοπα καρπὸν ἀείρεις,</TextUnit>
    <TextUnit id="8142" loc="18.297">ἄγγελον εὐφροσύνης, βροτέης ἐπίληθον ἀνίης:</TextUnit>
    <TextUnit id="8143" loc="18.298">Περσεὺς κῆτος ἔπεφνεν ̓Ερυθραίῳ παρὰ πόντῳ,</TextUnit>
    <TextUnit id="8144" loc="18.299">καὶ σὺ κατεπρήνιξας ̓Ερυθραίων γένος ̓Ινδῶν.</TextUnit>
    <TextUnit id="8145" loc="18.300">κτεῖνε δὲ Δηριάδην, ὡς ἔκτας ̓Ινδὸν ̓Ορόντην</TextUnit>
    <TextUnit id="8146" loc="18.301">κήτεος εἰναλίοιο κακώτερον: ἀχνυμένην μὲν</TextUnit>
    <TextUnit id="8147" loc="18.302">Περσεὺς ̓Ανδρομέδην, σὺ δὲ ῥύεο μείζονι νίκῃ</TextUnit>
    <TextUnit id="8148" loc="18.303">πικρὰ βιαζομένην ἀδίκων ὑπὸ νεύμασιν ̓Ινδῶν</TextUnit>
    <TextUnit id="8149" loc="18.304">παρθένον ἀστερόεσσαν, ὅπως ἕνα κῶμον ἀνάψω</TextUnit>
    <TextUnit id="8150" loc="18.305">Γοργοφόνῳ Περσῆι καὶ ̓Ινδοφόνῳ Διονύσῳ. ”</TextUnit>
    <TextUnit id="8151" loc="18.306">ὣς εἰπὼν παλίνορσος ἑῷ νόστησε μελάθρῳ</TextUnit>
    <TextUnit id="8152" loc="18.307">ἁβρὸς ἄναξ. Βρομίου ξεινηδόκος: εἰσαΐων δὲ</TextUnit>
    <TextUnit id="8153" loc="18.308">φθεγγομένου βασιλῆος ἐτέρπετο κέντορι μύθῳ</TextUnit>
    <TextUnit id="8154" loc="18.309">θυρσομανὴς Διόνυσος, ἐβακχεύθη δὲ κυδοιμῷ</TextUnit>
    <TextUnit id="8155" loc="18.310">οὔασι θελγομένοισι μόθον πατρῷον ἀκούων:</TextUnit>
    <TextUnit id="8156" loc="18.311">καὶ Κρονίδην νείκεσσε, καὶ ἤθελε μείζονα νίκην</TextUnit>
    <TextUnit id="8157" loc="18.312">ἐσσομένην τριτάτην, διδύμην μετὰ φύλοπιν ̓Ινδῶν,</TextUnit>
    <TextUnit id="8158" loc="18.313">ζῆλον ἔχων Κρονίδαο. Φερέσπονδον δὲ καλέσσας,</TextUnit>
    <TextUnit id="8159" loc="18.314">οὐρανίου κήρυκος ἀπόσπορον, εἴκελον αὔραις,</TextUnit>
    <TextUnit id="8160" loc="18.315">̓Ιφθίμης σοφὸν υἷα, φίλῳ προσπτύξατο μύθῳ:</TextUnit>
    <TextUnit id="8161" loc="18.316">“ὦ τέκος ̔Ερμάωνος, ἐμοὶ πεφιλημένε κῆρυξ,</TextUnit>
    <TextUnit id="8162" loc="18.317">τοῦτο μολὼν ἄγγειλον ἀγήνορι Δηριαδῆι:</TextUnit>
    <TextUnit id="8163" loc="18.318">“κοίρανε, νόσφι μάχης ἢ δέχνυσο δῶρα Λυαίου,</TextUnit>
    <TextUnit id="8164" loc="18.319">ἢ Βρομίῳ πολέμιζε καὶ ἔσσεαι ἶσος ̓Ορόντῃ.””</TextUnit>
    <TextUnit id="8165" loc="18.320">εἶπε: καὶ ὠκυπέδιλος ἀπὸ χθονὸς εἰς χθόνα βαίνων</TextUnit>
    <TextUnit id="8166" loc="18.321">ἠῴην ἐπὶ πέζαν ἀταρπιτὸν ἤνυσε κῆρυξ,</TextUnit>
    <TextUnit id="8167" loc="18.322">σκῆπτρον ἔχων γενετῆρος: ὁ δὲ χρυσέων ἐπὶ δίφρων</TextUnit>
    <TextUnit id="8168" loc="18.323">βότρυν ἀερτάζων φρενοτερπέα καρπὸν ὀπώρης</TextUnit>
    <TextUnit id="8169" loc="18.324">ποσσὶ πολυγνάμπτοισιν ἀπ' ἄστεος ἄστεα βαίνων</TextUnit>
    <TextUnit id="8170" loc="18.325">̓Ασσυρίην χθόνα πᾶσαν ἑῆς ἔπλησεν ὀπώρης,</TextUnit>
    <TextUnit id="8171" loc="18.326">ἀγρονόμοις ὀρέγων σταφυληκόμον ἄνθος ἀλωῆς.</TextUnit>
    <TextUnit id="8172" loc="18.327">ὄφρα μὲν ἀντολικοῖο παρὰ πτερὸν αἴθοπος Εὔρου</TextUnit>
    <TextUnit id="8173" loc="18.328">φοιταλέῳ Σύρον οὖδας ἐμέτρεεν οἴνοπι δίφρῳ,</TextUnit>
    <TextUnit id="8174" loc="18.329">τόφρα δὲ καὶ Σταφύλῳ μόρος ἔχραεν: ἐν δὲ μελάθρῳ</TextUnit>
    <TextUnit id="8175" loc="18.330">δμῶες ἀνερρήξαντο κατὰ στέρνοιο χιτῶνα,</TextUnit>
    <TextUnit id="8176" loc="18.331">ἀμφίπολοι δ' ἀλάλαζον: ἐφοινίσσοντο δὲ μαζοὶ</TextUnit>
    <TextUnit id="8177" loc="18.332">τυπτόμενοι παλάμῃσι: πολυθρήνων δὲ γυναικῶν</TextUnit>
    <TextUnit id="8178" loc="18.333">πενθαλέοις ὀνύχεσσι χαράσσετο κύκλα προσώπου.</TextUnit>
    <TextUnit id="8179" loc="18.334">ὀψὲ δὲ δὴ παλίνορσος ἐρισταφύλων ἐπὶ δίφρων</TextUnit>
    <TextUnit id="8180" loc="18.335">νοστήσας Διόνυσος ἐδύσατο Βότρυος αὐλήν.</TextUnit>
    <TextUnit id="8181" loc="18.336">μνῆστιν ἔχων Σταφύλοιο φιλοστόργοιο τραπέζης:</TextUnit>
    <TextUnit id="8182" loc="18.337">καὶ Πίθον ὡς ἐνόησε κατηφιόωντι προσώπῳ,</TextUnit>
    <TextUnit id="8183" loc="18.338">πότμον ἑοῦ Σταφύλοιο σοφῇ μαντεύσατο σιγῇ</TextUnit>
    <TextUnit id="8184" loc="18.339">αὐτόματος: καλέσας δὲ Μέθην ἐξείρετο μύθῳ:</TextUnit>
    <TextUnit id="8185" loc="18.340">“εἰπέ, γύναι, τί παθοῦσα τεὴν ἠλλάξαο μορφήν;</TextUnit>
    <TextUnit id="8186" loc="18.341">αὐχμηρὴν ὁρόω σε, καἰ ἀστράπτουσαν ἐάσας:</TextUnit>
    <TextUnit id="8187" loc="18.342">τίς τεὸν ἔσβεσε κάλλος ἀθέσφατον; οὐκέτι πέμπεις</TextUnit>
    <TextUnit id="8188" loc="18.343">ἔμφυτον οἰνωπῇσι παρηίσι πορφύρεον πῦρ.</TextUnit>
    <TextUnit id="8189" loc="18.344">καὶ σύ, γέρον, μὴ κρύπτε, πόθεν τάδε δάκρυα χεύεις;</TextUnit>
    <TextUnit id="8190" loc="18.345">τίς τάμεν, εὐρυγένειε, τεὸν πώγωνα κομήτην;</TextUnit>
    <TextUnit id="8191" loc="18.346">τίς πολιὴν ᾔσχυνε; τίς ἔσχισε σεῖο χιτῶνα;</TextUnit>
    <TextUnit id="8192" loc="18.347">καὶ σύ, φιλακρήτοιο Μέθης βλάστημα τεκούσης,</TextUnit>
    <TextUnit id="8193" loc="18.348">τέκνον ἐμοῦ Σταφύλοιο, πόθεν λάχες ἄτριχα κόρσην;</TextUnit>
    <TextUnit id="8194" loc="18.349">τίς φθόνος ἠμάλδυνε τεὴν ἑλικώδεα χαίτην;</TextUnit>
    <TextUnit id="8195" loc="18.350">οὐ πλόκαμοι προχυθέντες ἐπ' ἀργυφέων σέθεν ὤμων</TextUnit>
    <TextUnit id="8196" loc="18.351">ἀπλεκέες Τυρίοιο μύρου πέμπουσιν ἀυτμήν,</TextUnit>
    <TextUnit id="8197" loc="18.352">οὐκέτι βακχευθέντος ἀφ' ὑμετέροιο καρήνου</TextUnit>
    <TextUnit id="8198" loc="18.353">μαρμαρυγὴν ῥοδόεσσαν ὀιστεύουσι παρειαί.</TextUnit>
    <TextUnit id="8199" loc="18.354">πῶς φορέεις τάδε πέπλα χυτῇ ῥυπόωντα κονίῃ;</TextUnit>
    <TextUnit id="8200" loc="18.355">πῇ μοι ἔβη Τυρίης βασιλήια πέπλα θαλάσσης;</TextUnit>
    <TextUnit id="8201" loc="18.356">οὐκέτι γινώσκω σε μαραινομένοιο προσώπου.</TextUnit>
    <TextUnit id="8202" loc="18.357">πῇ Στάφυλος σκηπτοῦχος ἀνήλυθεν, ὄφρα νοήσω;</TextUnit>
    <TextUnit id="8203" loc="18.358">εἰπέ, τεὸν γενετῆρα τίς ἥρπασεν εἰς μίαν ὥρην;</TextUnit>
    <TextUnit id="8204" loc="18.359">γινώσκω σέο πῆμα, καὶ εἰ κρύπτειν μενεαίνεις:</TextUnit>
    <TextUnit id="8205" loc="18.360">φωνῆς ὑμετέρης οὐ δεύομαι: αὐτόματοι γὰρ</TextUnit>
    <TextUnit id="8206" loc="18.361">σιγαλέον σέο πένθος ἀπαγγέλλουσιν ὀπωπαί:</TextUnit>
    <TextUnit id="8207" loc="18.362">γινώσκω σέο πῆμα, καὶ εἰ κρύπτειν μενεαίνεις:</TextUnit>
    <TextUnit id="8208" loc="18.363">δάκρυα σὰς ὀδύνας μαντεύεται, αὐσταλέοι δὲ</TextUnit>
    <TextUnit id="8209" loc="18.364">πότμον ἐμοῦ Σταφύλοιο τεοὶ βοόωσι χιτῶνες.</TextUnit>
    <TextUnit id="8210" loc="18.365">ἐλπίδα δ' ἡμετέρην φθόνος ἥρπασεν: ὠισάμην γὰρ</TextUnit>
    <TextUnit id="8211" loc="18.366">̓Ινδῴην μετὰ δῆριν ἅμα Σταφύλῳ βασιλῆι</TextUnit>
    <TextUnit id="8212" loc="18.367">χερσὶν ἀερτάζειν θαλαμηπόλον ἑσπέριον πῦρ,</TextUnit>
    <TextUnit id="8213" loc="18.368">βότρυος ἀγχιμάχοιο τελειομένων ὑμεναίων.”</TextUnit>
    <TextUnit id="8214" loc="19.1">ὣς φαμένου βαρὺ κέντρον ἔχων νεοπενθέι θυμῷ</TextUnit>
    <TextUnit id="8215" loc="19.2">κοῦρος ἀφωνήτῳ σφρηγίσσατο χείλεα σιγῇ,</TextUnit>
    <TextUnit id="8216" loc="19.3">δάκρυσιν αὐτοχύτοις νικώμενος: ὀψὲ δὲ μήτηρ</TextUnit>
    <TextUnit id="8217" loc="19.4">οἰκτρὸν ἔπος κατέλεξε Μέθη χαίρουσα Λυαίῳ:</TextUnit>
    <TextUnit id="8218" loc="19.5">“ὑμετέρης ἄγρυπνον ὀπιπευτῆρα χορείης,</TextUnit>
    <TextUnit id="8219" loc="19.6">σὸν Στάφυλον, Διόνυσε, κατεύνασε χάλκεος ὕπνος,</TextUnit>
    <TextUnit id="8220" loc="19.7">σὸν Στάφυλον, Διόνυσε, Χαρωνίδες ἥρπασαν αὖραι.</TextUnit>
    <TextUnit id="8221" loc="19.8">δισσὸν ἐμοὶ βαρὺ πένθος ἐπέχραεν: ἀμπελόεις μὲν</TextUnit>
    <TextUnit id="8222" loc="19.9">Βάκχος ἐμὲ προλέλοιπε, πόσις δ' ἐμὸς ἔμπεσε νούσῳ:</TextUnit>
    <TextUnit id="8223" loc="19.10">καὶ ξυνὴν μεθέπεσκον ἐπ' ἀμφοτέροισιν ἀνίην,</TextUnit>
    <TextUnit id="8224" loc="19.11">καὶ Σταφύλῳ θνήσκοντι καὶ οὐ παρεόντι Λυαίῳ.</TextUnit>
    <TextUnit id="8225" loc="19.12">ἀλλὰ τεῆς, φίλε Βάκχε, πολυρραθάμιγγος ὀπώρης</TextUnit>
    <TextUnit id="8226" loc="19.13">δός μοι σεῖο κύπελλον ἐνίπλεον, ὄφρα πιοῦσα</TextUnit>
    <TextUnit id="8227" loc="19.14">εὐνήσω βαρὺ πένθος ἀπενθήτῳ σέθεν οἴνῳ.</TextUnit>
    <TextUnit id="8228" loc="19.15">ἐλπὶς ἐμοί, Διόνυσε φιλεύιε, μοῦνον ὀπώρην,</TextUnit>
    <TextUnit id="8229" loc="19.16">μοῦνον ἴδω κρητῆρα, καὶ οὐκέτι δάκρυα λείβω.”</TextUnit>
    <TextUnit id="8230" loc="19.17">ὣς φαμένην ἐλέαιρε, κερασσάμενος δὲ κυπέλλῳ</TextUnit>
    <TextUnit id="8231" loc="19.18">ἰκμάδα λυσιμέριμνον ἀλεξικάκου πόρεν οἴνου</TextUnit>
    <TextUnit id="8232" loc="19.19">παιδὶ νέῳ καὶ μητρὶ κατηφέι: καἰ πίον ἄμφω</TextUnit>
    <TextUnit id="8233" loc="19.20">τερψινόῳ ῥαθάμιγγι μελίρρυτον ὄγκον ὀπώρης:</TextUnit>
    <TextUnit id="8234" loc="19.21">καὶ στοναχὴν πρήυνε Μέθη καὶ Βότρυς ἀνίην:</TextUnit>
    <TextUnit id="8235" loc="19.22">καί τινα μῦθον ἔειπε γυιὴ θελξίφρονι Βάκχῳ:</TextUnit>
    <TextUnit id="8236" loc="19.23">“ἦλθες ἐμοί, φίλε Βάκχε, φίλον φάος: οὐκέτ' ἀνίη,</TextUnit>
    <TextUnit id="8237" loc="19.24">οὐκέτι πένθος ἔχει με Διωνύσοιο φανέντος:</TextUnit>
    <TextUnit id="8238" loc="19.25">ἦλθες ἐμοί, φίλε Βάκχε, φίλον φάος: ὑμετέρῳ γὰρ</TextUnit>
    <TextUnit id="8239" loc="19.26">δάκρυον ἐπρήυνα ποτῷ παιήονος οἴνου.</TextUnit>
    <TextUnit id="8240" loc="19.27">οὐ πόσιν, οὐ πατέρος στενάχω μόρον, ἀλλὰ καὶ αὐτοῦ</TextUnit>
    <TextUnit id="8241" loc="19.28">βότρυος, ἢν ἐθέλῃς, νοσφίσσομαι: ἀμφότερον γὰρ</TextUnit>
    <TextUnit id="8242" loc="19.29">Βάκχον ἔχω γενετῆρα καὶ υἱέα καὶ παρακοίτην.</TextUnit>
    <TextUnit id="8243" loc="19.30">ἕσπομαι, ἢν ἐθέλῃς με, καἰ εἰς τεὸν οἶκον ἱκάνω:</TextUnit>
    <TextUnit id="8244" loc="19.31">εἴην Βασσαρίδεσσιν ὁμόστολος: ἢν δ' ἐθελήσῃς,</TextUnit>
    <TextUnit id="8245" loc="19.32">κουφίζω σέο θύρσα καὶ ἱμερόεσσαν ὀπώρην,</TextUnit>
    <TextUnit id="8246" loc="19.33">χείλεσι δ' ἡμετέροις ἐπιλήνιον αὐλὸν ἐρείσω.</TextUnit>
    <TextUnit id="8247" loc="19.34">χήρην μή με λίπῃς, μὴ διπλόον ἄλγος ἀέξω</TextUnit>
    <TextUnit id="8248" loc="19.35">καὶ φθιμένου Σταφύλοιο καὶ οἰχομένου Διονύσου.</TextUnit>
    <TextUnit id="8249" loc="19.36">βότρυν ἔχεις θεράποντα: διδασκέσθω δὲ χορείας</TextUnit>
    <TextUnit id="8250" loc="19.37">καὶ τελετὰς καὶ θύσθλα καί, ἢν ἐθέλῃς, μόθον ̓Ινδῶν:</TextUnit>
    <TextUnit id="8251" loc="19.38">καί μιν ἴδω γελόωντα φιλακρήτῳ παρὰ ληνῷ</TextUnit>
    <TextUnit id="8252" loc="19.39">ποσσὶ περιθλίβοντα τεῆς ὠδῖνας ὀπώρης.</TextUnit>
    <TextUnit id="8253" loc="19.40">γηραλέου δὲ Πίθου μιμνήσκεο, μή μιν ἐάσῃς</TextUnit>
    <TextUnit id="8254" loc="19.41">σῆς τελετῆς ἀδίδακτον ἢ ἄμμορον ἡδέος οἴνου.”</TextUnit>
    <TextUnit id="8255" loc="19.42">ὣς φαμένην θάρσυνε Μέθην γελόωντι προσώπῳ</TextUnit>
    <TextUnit id="8256" loc="19.43">Βάκχος ἄναξ καὶ τοῖα φιλακρήτῳ φάτο νύμφῃ:</TextUnit>
    <TextUnit id="8257" loc="19.44">“ὦ γύναι, ἀγλαόδωρε μετά χρυσῆν ̓Αφροδίτην,</TextUnit>
    <TextUnit id="8258" loc="19.45">εὐφροσύνης δώτειρα τερψίμβροτε μῆτερ ̓Ερώτων,</TextUnit>
    <TextUnit id="8259" loc="19.46">εἰλαπίνης ψαύοντι συνειλαπίναζε Λυαίῳ:</TextUnit>
    <TextUnit id="8260" loc="19.47">ἔσσο Διωνύσῳ στεφανηφόρος, ὡς ̓Αφροδίτη,</TextUnit>
    <TextUnit id="8261" loc="19.48">ἄνθεσι μιτρωθεῖσα καὶ εὐαλδέσσι κορύμβοις:</TextUnit>
    <TextUnit id="8262" loc="19.49">στέμματα σῶν πλοκάμων τελέσει ζηλήμονα Νίκην.</TextUnit>
    <TextUnit id="8263" loc="19.50">οἰνοχόον τελέσω σε μετὰ χρυσόθρονον ̔́Ηβην:</TextUnit>
    <TextUnit id="8264" loc="19.51">ἔσσεαι ἀμπελόεντι συναντέλλουσα Λυαίῳ</TextUnit>
    <TextUnit id="8265" loc="19.52">Βακχείων ὁμόφοιτος ὑποδρήστειρα κυπέλλων,</TextUnit>
    <TextUnit id="8266" loc="19.53">καί σε Μέθην καλέσουσι κόρον τερψίμβροτον οἴνου:</TextUnit>
    <TextUnit id="8267" loc="19.54">βότρυν ἐμῆς καλέσω λαθικηδέα καρπὸν ὀπώρης,</TextUnit>
    <TextUnit id="8268" loc="19.55">καὶ σταφυλὴν φερέβοτρυν ἀπὸ Σταφύλοιο καλέσσω</TextUnit>
    <TextUnit id="8269" loc="19.56">ἡμερίδων ὠδῖνα καὶ ἀμπελόεσσαν ἐέρσην.</TextUnit>
    <TextUnit id="8270" loc="19.57">οὐδὲ Μέθης ἀπάνευθε δυνήσομαι εἰλαπινάζειν,</TextUnit>
    <TextUnit id="8271" loc="19.58">οὐδὲ Μέθης ἀπάνευθεν ἐγώ ποτε κῶμον ἐγείρω.”</TextUnit>
    <TextUnit id="8272" loc="19.59">ὣς εἰπὼν Σταφύλοιο μεθυσφαλέος παρὰ τύμβῳ</TextUnit>
    <TextUnit id="8273" loc="19.60">νηπενθὴς Διόνυσος ἀπειθέα θῆκεν ἀγῶνα:</TextUnit>
    <TextUnit id="8274" loc="19.61">καὶ τράγον εὐπώγωνα καὶ ἄρσενα ταῦρον ἐρύσσας</TextUnit>
    <TextUnit id="8275" loc="19.62">διπλόα θῆκεν ἄεθλα, καὶ εὐφόρμιγγας ἐρίζειν</TextUnit>
    <TextUnit id="8276" loc="19.63">Πιερικῆς ἐκάλεσσεν ἁμιλλητῆρας ἀοιδῆς:</TextUnit>
    <TextUnit id="8277" loc="19.64">διπλόα θῆκεν ἄεθλα, καὶ ἀθλητῆρας ἐπείγων</TextUnit>
    <TextUnit id="8278" loc="19.65">ἴδμονας εὐκελάδοιο λύρης μειλίξατο μύθῳ:</TextUnit>
    <TextUnit id="8279" loc="19.66">“̓Αττικὸν ἐνθάδε κῶμον ἐγείρομεν: ἀθλοφόρῳ γὰρ</TextUnit>
    <TextUnit id="8280" loc="19.67">ἀνέρι νικήσαντι λιπόχροα ταῦρον ὀπάσσω,</TextUnit>
    <TextUnit id="8281" loc="19.68">ἀνδρὶ δὲ νικηθέντι δασὺν τράγον ἐγγυαλίξω.”</TextUnit>
    <TextUnit id="8282" loc="19.69">ὣς φαμένου Βρομίοιο λυροκτύπος ἄνθορεν ἀνήρ,</TextUnit>
    <TextUnit id="8283" loc="19.70">Βιστονίης Οἴαγρος ἀθαλπέος ἀστὸς ἀρούρης,</TextUnit>
    <TextUnit id="8284" loc="19.71">πλῆκτρον ἔχων φόρμιγγι παρήορον: αὐτὰρ ἐπ' αὐτῷ</TextUnit>
    <TextUnit id="8285" loc="19.72">̓Ατθίδος ὑμνοπόλου ναέτης ἀνόρουσεν ̓Ερεχθεύς.</TextUnit>
    <TextUnit id="8286" loc="19.73">ἄμφω δ' εἰς μέσον ἦλθον ἀεθλητῆρες ἀγῶνος</TextUnit>
    <TextUnit id="8287" loc="19.74">φορμίγγων ἐλατῆρες: ἐμιτρώσαντο δέ χαίτην</TextUnit>
    <TextUnit id="8288" loc="19.75">δαφναίοις πετάλοισιν: ἀνεζώννυντο δέ πέπλους.</TextUnit>
    <TextUnit id="8289" loc="19.76">ἀρχόμενοι δ' ἐλέλιζον ἐθήμονι δάκτυλα παλμῷ</TextUnit>
    <TextUnit id="8290" loc="19.77">ἐκταδίης θλίβοντες ἀμοιβαίην στίχα νευρῆς</TextUnit>
    <TextUnit id="8291" loc="19.78">ἄκρα περισφίγγοντες, ὅπως μήτ' ὄρθιος εἴη,</TextUnit>
    <TextUnit id="8292" loc="19.79">μή ποτε θηλύνειε παρειμένος ἄρσενα μολπήν.</TextUnit>
    <TextUnit id="8293" loc="19.80">καὶ πρότερος κλήροιο τυχὼν τεχνήμονι ῥυθμῷ</TextUnit>
    <TextUnit id="8294" loc="19.81">Κεκροπίης ναέτης κιθάρην ἐλέλιζεν ̓Ερεχθεύς,</TextUnit>
    <TextUnit id="8295" loc="19.82">μέλπων πάτριον ὕμνον, ὅτι “ζαθέαις ἐν ̓Αθήναις</TextUnit>
    <TextUnit id="8296" loc="19.83">καὶ Κελεὸς ξείνισσε Βίου παμμήτορα Δηὼ</TextUnit>
    <TextUnit id="8297" loc="19.84">Τριπτολέμῳ σὺν παιδὶ καὶ ἀρχαίῃ Μετανείρῃ,</TextUnit>
    <TextUnit id="8298" loc="19.85">καί σφισι καρπὸν ὄπασσεν, ὅτε χθονὸς αὔλακα νίφων</TextUnit>
    <TextUnit id="8299" loc="19.86">Τριπτόλεμος σπόρον εὗρε φερεσταχύων ἐπὶ δίφρων,</TextUnit>
    <TextUnit id="8300" loc="19.87">καὶ Κελεοῦ φθιμένοιο νεοδμήτῳ παρὰ τύμβῳ</TextUnit>
    <TextUnit id="8301" loc="19.88">ὄμμασιν ἀκλαύτοισι θαλυσιὰς ἔστενε Δηώ,</TextUnit>
    <TextUnit id="8302" loc="19.89">ἀλλὰ παρηγορέουσα πάλιν θελξίφρονι μύθῳ</TextUnit>
    <TextUnit id="8303" loc="19.90">Τριπτολέμου Βαρὺ πένθος ἀπέσβεσε καὶ Μεταιείρης:</TextUnit>
    <TextUnit id="8304" loc="19.91">οὕτω καὶ Διόνυσον ἑῷ ξείνισσε μελάθρῳ</TextUnit>
    <TextUnit id="8305" loc="19.92">̓Ασσυρίων σκηπτοῦχος: ἄναξ δέ οἱ ἀντὶ τραπέζης</TextUnit>
    <TextUnit id="8306" loc="19.93">ὤπασεν Εὔια δῶρα καὶ ἀμπελόεσσαν ὀπώρην,</TextUnit>
    <TextUnit id="8307" loc="19.94">καὶ Σταφύλου φθιμένοιο, φιλακρήτου βασιλῆος,</TextUnit>
    <TextUnit id="8308" loc="19.95">υἱέα Βότρυν ἔπαυσε φιλοθρήνοιο μερίμνης,</TextUnit>
    <TextUnit id="8309" loc="19.96">καὶ κινυρῆς ἀλόχοιο Μέθης εὔνησεν ἀνίην.”</TextUnit>
    <TextUnit id="8310" loc="19.97">τοῖα σοφὸς φόρμιζε λυροκτύπος: ἀμφὶ δὲ ῥυθμῷ</TextUnit>
    <TextUnit id="8311" loc="19.98">πάντες ὁμοῦ θέλγοντο: σὺν εὐθύρσῳ δὲ Λυαίῳ</TextUnit>
    <TextUnit id="8312" loc="19.99">ἅρμενον ἱμερόφωνον ἐθάμβεον ̓Ατθίδα μολπήν.</TextUnit>
    <TextUnit id="8313" loc="19.100">δεύτερος αἰόλον ὕμνον ἄναξ Οἴαγρος ὑφαίνων,</TextUnit>
    <TextUnit id="8314" loc="19.101">ὡς γενέτης ̓Ορφῆος, ὁμέστιος ἠθάδι Μούσῃ,</TextUnit>
    <TextUnit id="8315" loc="19.102">δίστιχον ἁρμονίην ἀνεβάλλετο Φοιβάδι μολπῇ,</TextUnit>
    <TextUnit id="8316" loc="19.103">παυροεπής, λιγύμυθος, ̓Αμυκλαίῳ τινί θεσμῷ:</TextUnit>
    <TextUnit id="8317" loc="19.104">“Εὐχαίτην ̔Υάκινθον ἀνεζώγρησεν ̓Απόλλων,</TextUnit>
    <TextUnit id="8318" loc="19.105">καὶ Στάφυλον Διόνυσος ἀεί ζώοντα τελέσσει.”</TextUnit>
    <TextUnit id="8319" loc="19.106">οὔ πω κῶμος ἔληγεν, ἐπεφθέγξαντο δὲ λαοὶ</TextUnit>
    <TextUnit id="8320" loc="19.107">εὐφήμοις ἐπέεσσιν ὁμογλώσσων ἀπό λαιμῶν,</TextUnit>
    <TextUnit id="8321" loc="19.108">καὶ Σάτυροι σμαράγησαν ἀολλέες: ἐκ δὲ θοώκου</TextUnit>
    <TextUnit id="8322" loc="19.109">ἄστατος ἅλλετο Βάκχος, ἄνω καὶ ἔνερθε τινάσσων</TextUnit>
    <TextUnit id="8323" loc="19.110">δεξιτερήν, καὶ Βότρυς ἀνέδραμεν, εὐάδι φωνῇ</TextUnit>
    <TextUnit id="8324" loc="19.111">ἁρμονίην εὔρυθμον ἀοιδοπόλοιο γεραίρων:</TextUnit>
    <TextUnit id="8325" loc="19.112">Οἰάγρου δὲ κάρηνον ἄναξ ἐστέψατο κισσῷ,</TextUnit>
    <TextUnit id="8326" loc="19.113">καὶ γενέτης ̓Ορφῆος ἐπιρρήσσων χθόνα ταρσῷ</TextUnit>
    <TextUnit id="8327" loc="19.114">ἄσμενος ἄζυγα ταῦρον ἐδέξατο μισθὸν ἀοιδῆς:</TextUnit>
    <TextUnit id="8328" loc="19.115">ἀμφὶ δέ μιν στοιχηδὸν ἐπεσκίρτησαν ἑταῖροι.</TextUnit>
    <TextUnit id="8329" loc="19.116">καί τράγον εὐρυγένειον, ἄχος καὶ ζῆλον ἀέξων,</TextUnit>
    <TextUnit id="8330" loc="19.117">αἰδομέναις παλάμῃσιν ἀνείρυσεν ἀστὸς ̓Αθήνης.</TextUnit>
    <TextUnit id="8331" loc="19.118">Εὐχαίτης δ' ̓Ιόβακχος, ἀφειδέι χειρὶ κομίζων,</TextUnit>
    <TextUnit id="8332" loc="19.119">ἄξια θῆκεν ἄεθλα χοροπλεκέος περί νίκης,</TextUnit>
    <TextUnit id="8333" loc="19.120">γηραλέου κρητῆρα θυώδεος ἔγκυον οἴνου,</TextUnit>
    <TextUnit id="8334" loc="19.121">χρύσεον, ἄσπετα μέτρα κεχανδότα, διψάδι γαίῃ</TextUnit>
    <TextUnit id="8335" loc="19.122">ἰκμάδα τετραέτηρον ἀναβλύζοντα Λυαίου,</TextUnit>
    <TextUnit id="8336" loc="19.123">̔Ηφαίστου σοφὸν ἔρυον ̓Ολύμπιον, ὅν ποτε Κύπρις</TextUnit>
    <TextUnit id="8337" loc="19.124">ὤπασε βοτρυόεντι κασιγνήτῳ Διονύσῳ:</TextUnit>
    <TextUnit id="8338" loc="19.125">μείονα δὲ κρητῆρα μέσῳ παρέθηκεν ἀγῶνι</TextUnit>
    <TextUnit id="8339" loc="19.126">ἀργύρεον, στίλβοντα, περίτροχον, ὅν ποτε Βάκχῳ</TextUnit>
    <TextUnit id="8340" loc="19.127">δῶκεν ἄναξ ̓Αλύβης ξεινήιον οἰκία ναίων,</TextUnit>
    <TextUnit id="8341" loc="19.128">ἀφνειὴν παρὰ πέζαν, ὅπῃ χθονίοιο μετάλλου</TextUnit>
    <TextUnit id="8342" loc="19.129">ἀργυρέοις ἀγκῶσι μέλας λευκαίνετο κευθμών,</TextUnit>
    <TextUnit id="8343" loc="19.130">τοῦ περὶ χείλεος ἄκρον ἐπ' ὀμφαλόεντι καρήνῳ</TextUnit>
    <TextUnit id="8344" loc="19.131">κισσὸς ἕλιξ, χρυσέῳ δὲ πέριξ δαιδάλλετο κόσμῳ:</TextUnit>
    <TextUnit id="8345" loc="19.132">τοῦτον ἄγων ἔστησε βαθυνομένῳ κενεῶνι</TextUnit>
    <TextUnit id="8346" loc="19.133">ληνὸν ἔτι πνείοντα νεώτερον ὄγκον ὀπώρης,</TextUnit>
    <TextUnit id="8347" loc="19.134">γλεῦκος, ἀνυμφεύτοιο μέθης ποτόν: οὐ νέμεσις γὰρ</TextUnit>
    <TextUnit id="8348" loc="19.135">ἀνέρα νικηθέντα πιεῖν ἀμέθυστον ἐέρσην.</TextUnit>
    <TextUnit id="8349" loc="19.136">ἀλλ' ὅτε Βάκχος ἄεθλα μέσῳ στήριξεν ἀγῶνι,</TextUnit>
    <TextUnit id="8350" loc="19.137">ἴδμονας ὀρχηθμοῖο καλέσσατο μάρτυρι φωνῇ:</TextUnit>
    <TextUnit id="8351" loc="19.138">“ὅς τις ἀεθλεύσει κυκλούμενος ἴδμονι ταρσῷ</TextUnit>
    <TextUnit id="8352" loc="19.139">νικήσας τροχαλοῖο ποδός κρίσιν, οὗτος ἑλέσθω</TextUnit>
    <TextUnit id="8353" loc="19.140">καὶ χρύσεον κρητῆρα καὶ ἡδυπότου χύσιν οἴνου:</TextUnit>
    <TextUnit id="8354" loc="19.141">ὃς δὲ πέσῃ σφαλεροῖο ποδὸς δεδονημένος ὁλκῷ,</TextUnit>
    <TextUnit id="8355" loc="19.142">ἥσσονα δ' ὀρχήσαιτο, καὶ ἥσσονα δῶρα δεχέσθω:</TextUnit>
    <TextUnit id="8356" loc="19.143">οὐ γὰρ ἐγὼ πάντεσσιν ὁμοίιος: ἀθλοφόρῳ δέ</TextUnit>
    <TextUnit id="8357" loc="19.144">ἀνέρι νικήσαντι χοροίτυπον ἁβρὸν ἀγῶνα</TextUnit>
    <TextUnit id="8358" loc="19.145">οὐ τρίποδα στίλβοντα καὶ οὐ ταχὺν ἵππον ὀπάσσω,</TextUnit>
    <TextUnit id="8359" loc="19.146">οὐ δόρυ καὶ θώρηκα φόνῳ πεπαλαγμένον ̓Ινδῶν,</TextUnit>
    <TextUnit id="8360" loc="19.147">δίσκον ἐς ἰθυκέλευθον ἀκοντιστῆρας ἐγείρων:</TextUnit>
    <TextUnit id="8361" loc="19.148">οὐδὲ ποδωκείης τέταται δρόμος, οὐ δορὸς αἰχμή</TextUnit>
    <TextUnit id="8362" loc="19.149">τηλεφόρου: Σταφύλῳ δέ, καταφθιμένῳ Βασιλῆι,</TextUnit>
    <TextUnit id="8363" loc="19.150">ἀνδρὶ φιλοσκάρθμῳ, φιλοπαίγμονα ταρσὰ γεραίρω:</TextUnit>
    <TextUnit id="8364" loc="19.151">οὐδὲ παλαισμοσύνῃ μυιαλκέι δῶρα τιταίνω,</TextUnit>
    <TextUnit id="8365" loc="19.152">οὐ δρόμος ἱπποσύνης, οὐκ ̓́Ηλιδός εἰσιν ἀγῶνες,</TextUnit>
    <TextUnit id="8366" loc="19.153">οὐ δρόμος Οἰνομάου γαμβροκτόνος: ἡμετέρη γὰρ</TextUnit>
    <TextUnit id="8367" loc="19.154">νύσσα χορός, βαλβῖδες ἐπισκιρτήματα ταρσῶν,</TextUnit>
    <TextUnit id="8368" loc="19.155">χεὶρ τροχαλὴ καὶ σκαρθμὸς ἕλιξ, καὶ νεῦμα προσώπου</TextUnit>
    <TextUnit id="8369" loc="19.156">ἄστατα κινυμένοιο, καὶ αὐδήεσσα σιωπὴ</TextUnit>
    <TextUnit id="8370" loc="19.157">δάκτυλα δινεύουσα καὶ ὀρχηστῆρος ὀπωπήν.”</TextUnit>
    <TextUnit id="8371" loc="19.158">τοῖον ἔπος φαμένου κερόεις Σειληνὸς ἀνίστη,</TextUnit>
    <TextUnit id="8372" loc="19.159">καὶ τριγέρων βαρύθοντι Μάρων ἀνεπήλατο ταρσῷ</TextUnit>
    <TextUnit id="8373" loc="19.160">χρύσεον ἀστράπτοντα μέγαν κρητῆρα δοκεύων,</TextUnit>
    <TextUnit id="8374" loc="19.161">οὐχ ὅτι χρύσεος ἦεν ὑπέρτερος, ἀλλ' ὅτι μοῦνον</TextUnit>
    <TextUnit id="8375" loc="19.162">εἶχεν ἐυρραθάμιγγα παλαίτατον ὄγκον ἐέρσης</TextUnit>
    <TextUnit id="8376" loc="19.163">ἄκρου χείλεος ἄχρις: ἔρως δέ μιν ἡδέος οἴνου</TextUnit>
    <TextUnit id="8377" loc="19.164">θῆκε νέον, πολιὴν δὲ βιήσατο Βακχιὰς ὀδμή:</TextUnit>
    <TextUnit id="8378" loc="19.165">καὶ πόδας ἀμφελέλιζεν ἑῆς πειρώμενος ἀλκῆς,</TextUnit>
    <TextUnit id="8379" loc="19.166">μὴ βαρὺ γῆρας ἔπαυσε λελασμένα γυῖα χορείης.</TextUnit>
    <TextUnit id="8380" loc="19.167">καὶ ψυχὴν Σταφύλοιο γέρων μειλίξατο φωνῇ,</TextUnit>
    <TextUnit id="8381" loc="19.168">νηφάλιον λασίῳ προχέων ἔπος ἀνθερεῶνι:</TextUnit>
    <TextUnit id="8382" loc="19.169">“εἰμὶ Μάρων, συνάεθλος ἀπενθήτοιο Λυαίου:</TextUnit>
    <TextUnit id="8383" loc="19.170">δακρυχέειν οὐκ οἶδα: τί δάκρυσι καί Διονύσῳ;</TextUnit>
    <TextUnit id="8384" loc="19.171">κύκλα ποδῶν ἐμὰ δῶρα ταφήια σῷ παρὰ τύμβῳ:</TextUnit>
    <TextUnit id="8385" loc="19.172">δέξό με μειδιόωντα: Μάρων οὐκ οἶδε μερίμνας,</TextUnit>
    <TextUnit id="8386" loc="19.173">οὐ γόον οἶδε Μάρων, οὐ πενθάδος ὄγκον ἀνίης:</TextUnit>
    <TextUnit id="8387" loc="19.174">ἱμερόεις πέλε λάτρις ἀπενθήτου Διονύσου.</TextUnit>
    <TextUnit id="8388" loc="19.175">ἵλαθι σεῖο Μάρωνι, καὶ εἰ πίες ὕδατα Λήθης,</TextUnit>
    <TextUnit id="8389" loc="19.176">δὸς χάριν, ὄφρα πίοιμι παλαιγενέος χύσιν οἴου,</TextUnit>
    <TextUnit id="8390" loc="19.177">Σειληνὸς δὲ νέης πιέτω νέον ὄγκον ὀπώρης.</TextUnit>
    <TextUnit id="8391" loc="19.178">καὶ Σταφύλῳ μετὰ πότμον, ἅτε ζώοντι, χορεύσω,</TextUnit>
    <TextUnit id="8392" loc="19.179">ὅττι χορὸν προβέβουλα φιλοκνίσοιο τραπέζης:</TextUnit>
    <TextUnit id="8393" loc="19.180">σοί, Στάφυλε, ζώοντι καὶ οὐ πνείοντι χορεύω</TextUnit>
    <TextUnit id="8394" loc="19.181">κῶμον ἀνακρούων ἐπιτύμβιον: εἰμὶ δὲ Βάκχου,</TextUnit>
    <TextUnit id="8395" loc="19.182">οὐ θεράπων Φοίβοιο, καὶ οὐ μάθον αἴλινα μέλπειν,</TextUnit>
    <TextUnit id="8396" loc="19.183">οἷα παρὰ Κρήτεσσιν ἄναξ ἐλίγαινεν ̓Απόλλων</TextUnit>
    <TextUnit id="8397" loc="19.184">δακρυχέων ἐρατεινὸν ̓Ατύμνιον: ̔Ηλιάδων δὲ</TextUnit>
    <TextUnit id="8398" loc="19.185">ξεῖνος ἐγὼ γενόμην, ἀλλότριος ̓Ηριδανοῖο</TextUnit>
    <TextUnit id="8399" loc="19.186">εἰμί, νόθος Φαέθοντος ὀλωλότος ἡνιοχῆος:</TextUnit>
    <TextUnit id="8400" loc="19.187">οὐ Σπάρτης ναέτης, οὐ πένθιμον ἄνθος ἀείρω</TextUnit>
    <TextUnit id="8401" loc="19.188">σείων ἁβρὰ πέτηλα φιλοκλαύτων ὑακίνθων.</TextUnit>
    <TextUnit id="8402" loc="19.189">σήμερον, εἰ Μίνωι παρήμενος ἶσα δικάζεις,</TextUnit>
    <TextUnit id="8403" loc="19.190">εἴτε καὶ ἀνθεμόεσσαν ἔχεις ̔Ραδαμάνθυος αὐλήν,</TextUnit>
    <TextUnit id="8404" loc="19.191">̓Ηλυσίου λειμῶνος ἐν ἄλσεσιν ἁβρὸν ὁδεύων,</TextUnit>
    <TextUnit id="8405" loc="19.192">κέκλυθι σεῖο Μάρωνος: ἐγὼ δέ σοι ἀντὶ κυπέλλων</TextUnit>
    <TextUnit id="8406" loc="19.193">ἀσπόνδοις στομάτεσσιν ἐρεύγομαι ἔμφρονα λοιβήν:</TextUnit>
    <TextUnit id="8407" loc="19.194">ἵλαθι σεῖο Μάρωνι, δίδου δέ μοι οἴνοπα νίκην,</TextUnit>
    <TextUnit id="8408" loc="19.195">νίκην πασιμέλουσαν: ἐγὼ δέ σοι ὑψόθι τύμβου</TextUnit>
    <TextUnit id="8409" loc="19.196">σπείσω ἐμῶν χρυσέων πρωτάγρια καλὰ κυπέλλων</TextUnit>
    <TextUnit id="8410" loc="19.197">ἀρχόμενος κρητῆρος ἐμῆς μετ' ἀέθλια νίκης.”</TextUnit>
    <TextUnit id="8411" loc="19.198">ὣς εἰπὼν ἐχόρευε Μάρων ἑλικώδεϊ ταρσῷ,</TextUnit>
    <TextUnit id="8412" loc="19.199">δεξιὸν ἐκ λαιοῖο μετήλυδα ταρσὸν ἀμείβων,</TextUnit>
    <TextUnit id="8413" loc="19.200">σιγὴν ποικιλόμυθον ἀναυδέι χειρὶ χαράσσων:</TextUnit>
    <TextUnit id="8414" loc="19.201">ὀφθαλμοὺς δ' ἐλέλιζεν ἀλήμονας, εἰκόνα μύθων,</TextUnit>
    <TextUnit id="8415" loc="19.202">νεύματι τεχνήεντι νοήμονα ῥυθμὸν ὑφαίνων:</TextUnit>
    <TextUnit id="8416" loc="19.203">καὶ κεφαλὴν ἐτίνασσε καὶ ἤθελε βόστρυχα σείειν,</TextUnit>
    <TextUnit id="8417" loc="19.204">εἰ μὴ γυμνὰ μέτωπα λιπότριχος εἶχε καρήνου.</TextUnit>
    <TextUnit id="8418" loc="19.205">οὐδὲ μέν, οἷα γέρων Τιτήνιον αἷμα κομίζων,</TextUnit>
    <TextUnit id="8419" loc="19.206">ἔγραφε φωνήεντι τύπῳ Τιτηνίδα φύτλην,</TextUnit>
    <TextUnit id="8420" loc="19.207">οὐ Κρόνον ἠὲ Φάνητα παλαίτερον, οὐδὲ γενέθλην</TextUnit>
    <TextUnit id="8421" loc="19.208">ἠελίου Τιτῆνος ὁμόχρονον ἥλικι κόσμῳ:</TextUnit>
    <TextUnit id="8422" loc="19.209">ἀλλὰ λιπὼν ξύμπαντα καὶ ἀρχαίης χύσιν ὕλης</TextUnit>
    <TextUnit id="8423" loc="19.210">οἰνοχόον Κρονίδαο σοφῇ ποίκιλλε σιωπῇ</TextUnit>
    <TextUnit id="8424" loc="19.211">Ζηνὶ δέπας τανύοντα καὶ ἀθανάτων χορὸν ἄλλων</TextUnit>
    <TextUnit id="8425" loc="19.212">αἰὲν ἐπασσυτέροισιν ἐυφραίνοντα κυπέλλοις,</TextUnit>
    <TextUnit id="8426" loc="19.213">ἢ ζαθέην προχέοντα κατὰ κρητῆρος ἐέρσην:</TextUnit>
    <TextUnit id="8427" loc="19.214">ἦν δέ οἱ ἁρμονίη γλυκερὸν ποτόν: ἀλλὰ καὶ αὐτὴν</TextUnit>
    <TextUnit id="8428" loc="19.215">νέκταρ ἀρυομένην ὠρχήσατο παρθένον ̔́Ηβην:</TextUnit>
    <TextUnit id="8429" loc="19.216">εἰς Σατύρους δ' ὁρόων Γανυμήδεος ἔγραφε μορφὴν</TextUnit>
    <TextUnit id="8430" loc="19.217">χερσὶν ἀφωνήτοισι, καὶ ὁππότε δέρκετο Βάκχας,</TextUnit>
    <TextUnit id="8431" loc="19.218">ἥβην χρυσοπέδιλον ἐχέφρονι δείκνυε σιγῇ.</TextUnit>
    <TextUnit id="8432" loc="19.219">τοῖα Μάρων ἐχάρασσε πολύτροπα δάκτυλα πάλλων,</TextUnit>
    <TextUnit id="8433" loc="19.220">καὶ ποδὸς εὐρύθμοιο σοφὴν ἀνεσείρασεν ὁρμήν,</TextUnit>
    <TextUnit id="8434" loc="19.221">ἀσταθέος τελέσας πολυκαμπέα μέτρα χορείης.</TextUnit>
    <TextUnit id="8435" loc="19.222">ἵστατο δὲ τρομέων, δεδοκημένος ὄμματι λοξῷ,</TextUnit>
    <TextUnit id="8436" loc="19.223">τίς τίνα νικήσειε, τίς εἰς ἑὸν οἶκον ἱκάνοι</TextUnit>
    <TextUnit id="8437" loc="19.224">μείζονα καὶ πλήθοντα μέθης κρητῆρα κομίζων.</TextUnit>
    <TextUnit id="8438" loc="19.225">Σειληνὸς δ' ἐχόρευε: πολυστρέπτοιο δὲ τέχνης</TextUnit>
    <TextUnit id="8439" loc="19.226">σύμβολα τεχνήεντα κατέγραφε σιγαλέη χείρ.</TextUnit>
    <TextUnit id="8440" loc="19.227">καἰ παλάμαις τότε τοῖος ἔην τύπος, ὥς ποτε πολλὴ</TextUnit>
    <TextUnit id="8441" loc="19.228">υἱέι Κυρήνης ἔρις ἔμπεσε καὶ Διονύσῳ</TextUnit>
    <TextUnit id="8442" loc="19.229">ἀμφὶ πότου, μάκαρες δὲ συνήιον: οὐ τότε πυγμή.</TextUnit>
    <TextUnit id="8443" loc="19.230">οὐ δρόμος, οὐ τότε δίσκος ἀέθλια: παιδὶ Φοίβου</TextUnit>
    <TextUnit id="8444" loc="19.231">ὄργανα κεῖτο κύπελλα μεμηλότα καί Διονύσῳ</TextUnit>
    <TextUnit id="8445" loc="19.232">καὶ δίδυμοι κρητῆρες, ὁ μὲν χρονίου χύσιν οἴνου,</TextUnit>
    <TextUnit id="8446" loc="19.233">ὃς δὲ φέρων νέα δῶρα φιλοπτόρθοιο μελίσσης:</TextUnit>
    <TextUnit id="8447" loc="19.234">καὶ Κρονίδης ἐκάθητο δικασπόλος, ἀθλοφόροις δὲ</TextUnit>
    <TextUnit id="8448" loc="19.235">ἁβρὸς ἀγὼν τετάνυστο μελισταγέος περὶ νίκης:</TextUnit>
    <TextUnit id="8449" loc="19.236">ὄργανα κεῖτο κύπελλα: καὶ, ὡς χρυσόπτερος ̔Ερμῆς,</TextUnit>
    <TextUnit id="8450" loc="19.237">αὐτὸς ̓́Ερως ἐρόεις ἐναγώνιος εἰς μέσον ἔστη,</TextUnit>
    <TextUnit id="8451" loc="19.238">χειρὶ μιῇ καὶ κισσὸν ἔχων καὶ θαλλὸν ἐλαίης,</TextUnit>
    <TextUnit id="8452" loc="19.239">Βάκχῳ κίσσινον ἄνθος, ̓Αρισταίῳ δὲ προτείνων</TextUnit>
    <TextUnit id="8453" loc="19.240">στέμμασι Πισαίοισιν ἐοικότα θαλλὸν ἐλαίης,</TextUnit>
    <TextUnit id="8454" loc="19.241">Παλλάδος ἁγνὸν ἄγαλμα. μελικρήτῳ δὲ κυπέλλῳ</TextUnit>
    <TextUnit id="8455" loc="19.242">πρῶτος ̓Αρισταῖος κεράσας ὠδῖνα μελίσσης</TextUnit>
    <TextUnit id="8456" loc="19.243">ὤρεγεν ἀθανάτοισι σοφὸν ποτόν, ἄλλον ἐπ' ἄλλῳ</TextUnit>
    <TextUnit id="8457" loc="19.244">εὐφραίνων, καὶ ἔνειμε δέπας στοιχηδὸν ἑκάστῳ:</TextUnit>
    <TextUnit id="8458" loc="19.245">τοῖσι μὲν ἀρχομένοισιν ἐυρραθάμιγγος ἐέρσης</TextUnit>
    <TextUnit id="8459" loc="19.246">ὀξύτατος κόρος ἔσκεν, ἀρυομένων δὲ κυπέλλων</TextUnit>
    <TextUnit id="8460" loc="19.247">τὸ τρίτον ἠρνήσαντο, καὶ οὐχ ἥψαντο τετάρτου,</TextUnit>
    <TextUnit id="8461" loc="19.248">καὶ μέλιτος μέμψαντο ταχὺν κόρον: ἡδυπότου δὲ</TextUnit>
    <TextUnit id="8462" loc="19.249">ἁβροχίτων Διόνυσος ἀπὸ κρητῆρος ἀφύσσων</TextUnit>
    <TextUnit id="8463" loc="19.250">κούφισε δισσὰ κύπελλα καὶ ὤρεγε δίζυγι παλμῷ</TextUnit>
    <TextUnit id="8464" loc="19.251">τὸ πρῶτον Κρονίδῃ, τὸ δὲ δεύτερον ὤπασεν ̔́Ηρῃ,</TextUnit>
    <TextUnit id="8465" loc="19.252">πατροκασιγνήτῳ τρίτατον δέπας ἐννοσιγαίῳ:</TextUnit>
    <TextUnit id="8466" loc="19.253">ἑξείης δ' ἅμα πᾶσι θεοῖς καὶ Ζηνὶ τοκῆι</TextUnit>
    <TextUnit id="8467" loc="19.254">τερπομένοις ἐκέρασσε, κατηφιόωντι δὲ μούνῳ</TextUnit>
    <TextUnit id="8468" loc="19.255">μειδιόων ἐτίταινε δέπας ζηλήμονι Φοίβῳ:</TextUnit>
    <TextUnit id="8469" loc="19.256">οἱ δὲ πολυσπερέεσσι νόον θέλγοντο κυπέλλοις,</TextUnit>
    <TextUnit id="8470" loc="19.257">διψαλέοι δ' ἔτι μᾶλλον ἀεὶ γίνοντο πιόντες,</TextUnit>
    <TextUnit id="8471" loc="19.258">καὶ πάλιν ᾔτεον ἄλλο, καὶ οὐ κόρος ἔσκε κυπέλλων.</TextUnit>
    <TextUnit id="8472" loc="19.259">ἀθάνατοι δ' ὀλόλυξαν, ἐπετρέψαντο δὲ Βάκχῳ</TextUnit>
    <TextUnit id="8473" loc="19.260">οἰνάδος ἡδυπότοιο φέρειν πρεσβήια νίκης:</TextUnit>
    <TextUnit id="8474" loc="19.261">καὶ μεθύων ἀκίχητος ̓́Ερως, ὀχετηγὸς ἀγῶνος,</TextUnit>
    <TextUnit id="8475" loc="19.262">κισσῷ βοτρυόεντι κόμην ἔστεψε Λυαίου.</TextUnit>
    <TextUnit id="8476" loc="19.263">τοῦτο σοφῇ παλάμῃ κερόεις Σειληνὸς ὑφαίνων</TextUnit>
    <TextUnit id="8477" loc="19.264">δεξιτερὴν μὲν ἔπαυσε, πολυσκάρθμῳ δὲ πεδίλῳ</TextUnit>
    <TextUnit id="8478" loc="19.265">ἐκ χθονὸς ᾐώρητο καὶ ἠέρι πέμπεν ὀπωπάς,</TextUnit>
    <TextUnit id="8479" loc="19.266">πῇ μὲν ἐπ' ἀλλήλοισιν ὁμόζυγα ταρσὰ συνάπτων,</TextUnit>
    <TextUnit id="8480" loc="19.267">πῇ δὲ διαζεύξας ἑτεραλκέι πάλλετο τέχνῃ,</TextUnit>
    <TextUnit id="8481" loc="19.268">ἄλλοτε πουλυέλικτος ὑπὲρ δαπέδοιο χορεύων</TextUnit>
    <TextUnit id="8482" loc="19.269">ὀρθὸς ἐπὶ πτέρναις ἑλικώδεϊ σείετο παλμῷ:</TextUnit>
    <TextUnit id="8483" loc="19.270">δεξιτερῷ δ' ἄγναμπτος ἐπεστηρίζετο ταρσῷ</TextUnit>
    <TextUnit id="8484" loc="19.271">δάκτυλον ἄκρον ἔχων ἑτέρου ποδός, ἢ γόνυ κάμψας</TextUnit>
    <TextUnit id="8485" loc="19.272">συμφερταῖς παλάμῃσιν ἢ ἐκταδίην πτύχα μηρῶν</TextUnit>
    <TextUnit id="8486" loc="19.273">Σειληνὸς βαρύγουνος, ἔχων ποδὸς ὄρθιον ὁρμήν:</TextUnit>
    <TextUnit id="8487" loc="19.274">καὶ πόδα λαιὸν ἄειρεν ἐπὶ πλευροῖο καὶ ὤμου</TextUnit>
    <TextUnit id="8488" loc="19.275">κουφίζων ἑλικηδόν, ὀπισθοτόνῳ δ' ὑπὸ τέχνῃ</TextUnit>
    <TextUnit id="8489" loc="19.276">καμπύλον ᾐώρησεν ἐπ' αὐχένι ταρσὸν ἑλίξας:</TextUnit>
    <TextUnit id="8490" loc="19.277">καὶ βαλίῃ στροφάλιγγι παλιννόστοιο χορείης</TextUnit>
    <TextUnit id="8491" loc="19.278">ὕπτιος αὐτοέλικτος ἐκάμπτετο κυκλάδι τέχνῃ</TextUnit>
    <TextUnit id="8492" loc="19.279">πεπταμένην ἐπίκυρτον ἐς ἠέρα γαστέρα φαίνων,</TextUnit>
    <TextUnit id="8493" loc="19.280">τὴν αὐτὴν στεφανηδὸν ἀτέρμονα νύσσαν ἀμείβων:</TextUnit>
    <TextUnit id="8494" loc="19.281">καὶ κεφαλὴ πεφόρητο παρήορος, οἷά περ αἰεὶ</TextUnit>
    <TextUnit id="8495" loc="19.282">ἁπτομένη δαπέδοιο καὶ οὐ ψαύουσα κονίης:</TextUnit>
    <TextUnit id="8496" loc="19.283">καὶ ποδὶ λαχνήεντι πέδον Σειληνὸς ἀμύσσων</TextUnit>
    <TextUnit id="8497" loc="19.284">ἄστατος ἔνθα καὶ ἔνθα ποδῶν βακχεύετο παλμῷ.</TextUnit>
    <TextUnit id="8498" loc="19.285">καὶ τότε γούνατα κάμνε, τινασσομένου δὲ καρήνου</TextUnit>
    <TextUnit id="8499" loc="19.286">ὕπτιος αὐτοκύλιστος ἐπωλίσθησεν ἀρούρῃ:</TextUnit>
    <TextUnit id="8500" loc="19.287">καὶ ποταμὸς μορφοῦτο: δέμας δέ οἱ ἔβλυεν ὕδωρ</TextUnit>
    <TextUnit id="8501" loc="19.288">χεύμασιν αὐτομάτοισιν: ἀμειβομένου δὲ μετώπου</TextUnit>
    <TextUnit id="8502" loc="19.289">εἰς προχοὴν ἐπίκυρτον ἐκυμαίνοντο κεραῖαι,</TextUnit>
    <TextUnit id="8503" loc="19.290">καὶ ῥόθιον κορυφοῦτο κυκώμενον ὕψι καρήνου,</TextUnit>
    <TextUnit id="8504" loc="19.291">καὶ βυθὸς ἰχθυόεις ψαμάθῳ κοιλαίνετο γαστήρ:</TextUnit>
    <TextUnit id="8505" loc="19.292">Σειληνοῦ δὲ χυθέντος ἀμειβομένη πέλε χαίτη</TextUnit>
    <TextUnit id="8506" loc="19.293">εἰς θρύον αὐτοτέλεστον: ὑπὲρ ποταμοῖο δὲ γείτων</TextUnit>
    <TextUnit id="8507" loc="19.294">ὀξυτενὴς σύριζε δόναξ δεδονημένος αὔραις</TextUnit>
    <TextUnit id="8508" loc="19.295">αὐτοφυής. γλυκερὴν δὲ Μάρων ἀνεδήσατο νίκην,</TextUnit>
    <TextUnit id="8509" loc="19.296">ἀγκὰς ἔχων κρητῆρα βεβυσμένον ἡδέος οἴνου:</TextUnit>
    <TextUnit id="8510" loc="19.297">Σειληνοῦ δὲ χυθέντος ἀέθλιον, οἷά τε λοιβήν,</TextUnit>
    <TextUnit id="8511" loc="19.298">ἀργύρεον κρητῆρα λαβὼν ἔρριψε ῥεέθροις,</TextUnit>
    <TextUnit id="8512" loc="19.299">καὶ προχοὰς ἐμέθυσσε χοροπλεκέος ποταμοῖο,</TextUnit>
    <TextUnit id="8513" loc="19.300">χῶρος ὅθεν κρητῆρος ἐπώνυμος, ἡδυπότου δὲ</TextUnit>
    <TextUnit id="8514" loc="19.301">Σειληνοῦ κελάδοντος ἀκούεται Εὔιον ὕδωρ.</TextUnit>
    <TextUnit id="8515" loc="19.302">καί τινα μῦθον ἔλεξε Μάρων ποταμηίδι πηγῇ:</TextUnit>
    <TextUnit id="8516" loc="19.303">“οὔ σε Μάρων, Σειληνέ, Βιάζεται: εἰς σὲ δὲ ῥίψω</TextUnit>
    <TextUnit id="8517" loc="19.304">οἶνον ἐρευθιόωντα καὶ οἰνοδόκον σε καλέσσω.</TextUnit>
    <TextUnit id="8518" loc="19.305">δέξο, μέθης ἀκόρητε, τεὸν μέθυ, δέχνυσο Βάκχου</TextUnit>
    <TextUnit id="8519" loc="19.306">ἀργύρεον κρητῆρα, καὶ ἔσσεαι ἀργυροδίνης.</TextUnit>
    <TextUnit id="8520" loc="19.307">εἰλιπόδη Σειληνέ, καὶ ἐν προχοῇσι χορεύεις,</TextUnit>
    <TextUnit id="8521" loc="19.308">σεῖο ποδῶν στροφάλιγγα καὶ ἐν ῥοθίοισι φυλάσσεις,</TextUnit>
    <TextUnit id="8522" loc="19.309">εἰσέτι κωμάζεις διερὸν τύπον: ἀλλὰ σὺ Βάκχαις</TextUnit>
    <TextUnit id="8523" loc="19.310">ἵλαθι καὶ Σατύροισι καὶ οἰνοδότῃσιν ὀπώραις,</TextUnit>
    <TextUnit id="8524" loc="19.311">Σειληνοὺς δὲ φύλασσε, τεῆς βλάστημα γενέθλης:</TextUnit>
    <TextUnit id="8525" loc="19.312">ἀκροπότῃ δὲ Μάρωνι χαρίζεο, μηδέ σε νίκης</TextUnit>
    <TextUnit id="8526" loc="19.313">ζῆλον ὑποκλέπτοντα καὶ ὲν ποταμοῖσι νοήσω.</TextUnit>
    <TextUnit id="8527" loc="19.314">ὕδασι μᾶλλον ἄεξε Μαρωνίδος οἶνον ὀπώρης:</TextUnit>
    <TextUnit id="8528" loc="19.315">ἔσσο καὶ ἐν ποταμοῖσιν ὁμοφρονέων Διονύσῳ.</TextUnit>
    <TextUnit id="8529" loc="19.316">νήπιε, τίς σε δίδαξεν ἀρειοτέροισιν ἐρίζειν;</TextUnit>
    <TextUnit id="8530" loc="19.317">Σειληνὸς πάλιν ἄλλος, ὑπέρβιον αὐλὸν ἀμείβων,</TextUnit>
    <TextUnit id="8531" loc="19.318">αὐχένα γαῦρον ἄειρε καὶ εἰς ἔριν ἤλυθε Φοίβῳ:</TextUnit>
    <TextUnit id="8532" loc="19.319">ἀλλά ἑ γυμνώσας λασίου χροός, ἔρνεϊ δήσας,</TextUnit>
    <TextUnit id="8533" loc="19.320">ἔμπνοον ἀσκὸν ἔθηκε, καὶ ὑψόθι πολλάκι δένδρου</TextUnit>
    <TextUnit id="8534" loc="19.321">ἐνδόμυχος κόλπωσε τύπον μιμηλὸν ἀήτης,</TextUnit>
    <TextUnit id="8535" loc="19.322">οἶα πάλιν μέλποντος ἀσιγήτοιο νομῆος:</TextUnit>
    <TextUnit id="8536" loc="19.323">καἰ μιν ἐποικτείρων μορφώσατο Δελφὸς ̓Απόλλων,</TextUnit>
    <TextUnit id="8537" loc="19.324">καὶ ποταμὸν ποίησεν ὁμώνυμον: εἰσέτι κείνου</TextUnit>
    <TextUnit id="8538" loc="19.325">Σειληνοῦ λασίοιο φατίζεται ἀγκύλον ὕδωρ,</TextUnit>
    <TextUnit id="8539" loc="19.326">καὶ κτύπον ἠνεμόφοιτον ἐρεύγεται, οἶά περ αἰεὶ</TextUnit>
    <TextUnit id="8540" loc="19.327">ἀντιτύποις δονάκεσσι μελιζομένου Φρυγὸς αὐλοῦ.</TextUnit>
    <TextUnit id="8541" loc="19.328">καὶ σὺ δέμας μετάμειψας ἀρείονι νεῖκος ἀνάψας</TextUnit>
    <TextUnit id="8542" loc="19.329">Σειληνῷ προτέρῳ πανομοίιος. ἀλλὰ σὺ νύμφην</TextUnit>
    <TextUnit id="8543" loc="19.330">μηκέτι μαστεύσειας ἀσάμβαλον ἠθάδα Βάκχην,</TextUnit>
    <TextUnit id="8544" loc="19.331">Βάκχην λυσιέθειραν ὀρειάδα: λυσικόμων γὰρ</TextUnit>
    <TextUnit id="8545" loc="19.332">Νηιάδων ἀπέλεθρος ἐυφραίνει σε γενέθλη.</TextUnit>
    <TextUnit id="8546" loc="19.333">μηκέτι μαστεύσῃς ὀφιώδεα δεσμὰ Λυαίου,</TextUnit>
    <TextUnit id="8547" loc="19.334">ἐγχέλυας μεθέπων σκολιὴν ὠδῖνα ῥεέθρων,</TextUnit>
    <TextUnit id="8548" loc="19.335">καὶ στικταῖς φολίδεσσιν ἀρηρότες ἀντὶ δρακόντων</TextUnit>
    <TextUnit id="8549" loc="19.336">ἰχθύες ὑμετέροισιν ἐφερπύζουσι ῥεέθροις.</TextUnit>
    <TextUnit id="8550" loc="19.337">εἰ δὲ σὺ βοτρυόεντος ἐνοσφίσθης Διονύσου.</TextUnit>
    <TextUnit id="8551" loc="19.338">μᾶλλον ἐπολβίζω σε: σὺ γὰρ καὶ βότρυν ἀέξεις:</TextUnit>
    <TextUnit id="8552" loc="19.339">τί πλέον ἤθελες ἄλλο τεῶν θρεπτῆρα ῥοάων</TextUnit>
    <TextUnit id="8553" loc="19.340">Ζῆνα φέρων μετὰ Βάκχον, ὅλης γενετῆρα γενέθλης;</TextUnit>
    <TextUnit id="8554" loc="19.341">ἀντὶ τεῶν Σατύρων ποταμῶν στίχες: ἀντὶ δὲ ληνοῦ</TextUnit>
    <TextUnit id="8555" loc="19.342">̓Ωκεανοῦ κελάδοντος ὑπὲρ νώτοιο χορεύεις.</TextUnit>
    <TextUnit id="8556" loc="19.343">εἴκελον εἶδος ἔχεις καὶ ἐν ὕδασιν: οὐ νέμεσις δὲ</TextUnit>
    <TextUnit id="8557" loc="19.344">Σειληνὸν κομόωντα βοοκραίροισι μετώποις</TextUnit>
    <TextUnit id="8558" loc="19.345">ταυρείην κερόεσσαν ἔχειν ποταμηίδα μορφήν.”</TextUnit>
    <TextUnit id="8559" loc="19.346">εἶπε Μάρων: καὶ πάντες ἐθάμβεον ἀγκύλον ὕδωρ</TextUnit>
    <TextUnit id="8560" loc="19.347">Σειληνοῦ ζαχύτοιο κυβιστητῆρος ἰδόντες.</TextUnit>
    <TextUnit id="8561" loc="19.348">ἰσοφυὲς μίμημα πολυγνάμπτου ποταμοῖο.</TextUnit>
    <TextUnit id="8562" loc="20.1">λῦτο δ' ἀγών: Σάτυροι δὲ σὺν εὐθύρσῳ Διονύσῳ</TextUnit>
    <TextUnit id="8563" loc="20.2">βότρυος ἀφνειοῖσιν ἐναυλίζοντο μελάθροις.</TextUnit>
    <TextUnit id="8564" loc="20.3">τοῖσι δὲ δαινυμένοις ἐπεκώμασαν οἰνάδες ̔͂Ωραι:</TextUnit>
    <TextUnit id="8565" loc="20.4">καὶ κτύπος ἦν τυπάνων ἐπιδόρπιος, ὀξὺ δὲ σύρεγξ</TextUnit>
    <TextUnit id="8566" loc="20.5">ἀμφιλαφὴς ἐλίγαινεν, ἀρυόμενοι δὲ κυπέλλοις</TextUnit>
    <TextUnit id="8567" loc="20.6">οἰνοχόοι μογέεσκον ἀλωφήτῳ παρὰ δείπνῳ:</TextUnit>
    <TextUnit id="8568" loc="20.7">καὶ πλέον αἰτίζεσκον ὀπάονας οἶνον ἀφύσσειν</TextUnit>
    <TextUnit id="8569" loc="20.8">δαιτυμόνες σαίνοντες: ἀνεσκίρτησε δὲ Βάκχη</TextUnit>
    <TextUnit id="8570" loc="20.9">κύμβαλα δινεύουσα, φιλοσκάρθμοιο δὲ κούρης</TextUnit>
    <TextUnit id="8571" loc="20.10">ἄπλοκος ἀκρήδεμνος ἐσείετο βόστρυχος αὔραις.</TextUnit>
    <TextUnit id="8572" loc="20.11">καὶ θεὸς ἀμπελόεις, καλέσας Σταφύλοιο γυναῖκα,</TextUnit>
    <TextUnit id="8573" loc="20.12">αὐχμὸν ἀποσμήξας ἐπεκόσμεεν οἴνοπι πέπλῳ:</TextUnit>
    <TextUnit id="8574" loc="20.13">καὶ Πίθου εὐρυγένειον ὅλον ῥυπόωντα καθήρας</TextUnit>
    <TextUnit id="8575" loc="20.14">ἀργεννῷ παλίνορσος ἀνεχλαίνωσε χιτῶνι.</TextUnit>
    <TextUnit id="8576" loc="20.15">ῥίψας πένθιμα πέπλα χυτῇ πεπαλαγμένα τέφρῃ:</TextUnit>
    <TextUnit id="8577" loc="20.16">οὐκέτι δ' αὐτοχύτοισι παρήια δάκρυσι δεύων</TextUnit>
    <TextUnit id="8578" loc="20.17">βότρυς ἀνεστενάχιζε, Διωνύσῳ δὲ πιθήσας</TextUnit>
    <TextUnit id="8579" loc="20.18">φωριαμοὺς ὤιξε θυώδεας: οἰγομένων δὲ</TextUnit>
    <TextUnit id="8580" loc="20.19">μαρμαρυγὴ σελάγιζε πολυγλήνων ἀπὸ πέπλων:</TextUnit>
    <TextUnit id="8581" loc="20.20">κεῖθεν ἑλὼν Σταφύλου βασιλήια φαιδρὰ τοκῆος</TextUnit>
    <TextUnit id="8582" loc="20.21">δύσατο πορφυρέῳ πεπαλαγμένα φάρεα κόχλῳ,</TextUnit>
    <TextUnit id="8583" loc="20.22">καὶ θαλίης ψαύοντι συνειλαπίναζε Λυαίῳ.</TextUnit>
    <TextUnit id="8584" loc="20.23">τοῖσι δὲ τερπομένοισιν ἀνέδραμεν ̔́Εσπερος ἀστὴρ</TextUnit>
    <TextUnit id="8585" loc="20.24">φέγγος ἀναστείλας χοροτερπέος ἠριγενείης.</TextUnit>
    <TextUnit id="8586" loc="20.25">δαιτυμόνων δὲ φάλαγγες ἀμοιβαδὶς ἔνδοθεν αὐλῆς</TextUnit>
    <TextUnit id="8587" loc="20.26">ὕπνου δῶρον ἕλοντο βαθυστρώτων ἐπὶ λέκτρων.</TextUnit>
    <TextUnit id="8588" loc="20.27">καὶ Πίθος ἄλχι Μάρωνος ἀνήιεν εἰς μίαν εὐνήν,</TextUnit>
    <TextUnit id="8589" loc="20.28">νεκταρέης εὔοδμον ἀναβλύζων πόμα ληνοῦ,</TextUnit>
    <TextUnit id="8590" loc="20.29">ἀλλήλους δ' ἐμέθυσσαν ἴσην πέμποντες ἀυτμὴν</TextUnit>
    <TextUnit id="8591" loc="20.30">πάννυχον. Εὐπετάλη δέ, τιθηνήτειρα Λυαίου,</TextUnit>
    <TextUnit id="8592" loc="20.31">δαλὸν ἀναψαμένη καὶ Βότρυϊ καὶ Διονύσῳ</TextUnit>
    <TextUnit id="8593" loc="20.32">δισσὴν ἀμφοτέροις ἁλιπόρφυρον ἔντυεν εὐνήν:</TextUnit>
    <TextUnit id="8594" loc="20.33">γείτονι δ' ἐν θαλάμῳ Σατύρων δίχα, νόσφι Λυαίου,</TextUnit>
    <TextUnit id="8595" loc="20.34">ἀμφίπολοι στορέσαντο λέχος χρύσειον ἀνάσσῃ.</TextUnit>
    <TextUnit id="8596" loc="20.35">Βάκχῳ δ' ἦλθεν ὄνειρος, ̓́Ερις πολέμοιο τιθήνη,</TextUnit>
    <TextUnit id="8597" loc="20.36">ἅρμασι μιμηλοῖσιν ἐφεδρήσσουσα λεόντων,</TextUnit>
    <TextUnit id="8598" loc="20.37">̔Ρείης εἶδος ἔχουσα, φιλοκροτάλοιο θεαίνης:</TextUnit>
    <TextUnit id="8599" loc="20.38">καὶ Φόβος ἡνιόχευεν ὀνειρείων ζυγὰ δίφρων</TextUnit>
    <TextUnit id="8600" loc="20.39">ἀντιτύποις μελέεσσι νόθος μορφούμενος ̓́Αττις,</TextUnit>
    <TextUnit id="8601" loc="20.40">καὶ θρόον ὀξὺν ἔχων ἁπαλόχροος ἄρσενι μορφῇ</TextUnit>
    <TextUnit id="8602" loc="20.41">ἡνίοχον Κυβέλης ἀπεμάξατο θήλεϊ φωνῇ:</TextUnit>
    <TextUnit id="8603" loc="20.42">Βάκχου δ' ὑπναλέοιο παρεστηκυῖα καρήνῳ</TextUnit>
    <TextUnit id="8604" loc="20.43">φοιτὰς ̓́Ερις νεμέσησε, καὶ ἐγρεμόθῳ φάτο φωνῇ:</TextUnit>
    <TextUnit id="8605" loc="20.44">“ὑπνώεις, Διόνυσε θεηγενές: εἰς ἐνοπὴν δὲ</TextUnit>
    <TextUnit id="8606" loc="20.45">Δηριάδης καλέει σε, καὶ ἐνθάδε κῶμον ἐγείρεις:</TextUnit>
    <TextUnit id="8607" loc="20.46">μητρυιὴ δ' ὁρόωσα τεὴν φύξηλιν ̓Ενυὼ</TextUnit>
    <TextUnit id="8608" loc="20.47">̔́Ηρη κερτομέει σε, σὺ δὲ στρατὸν εἰς χορὸν ἕλκεις.</TextUnit>
    <TextUnit id="8609" loc="20.48">αἰδέομαι Κρονίωνι φανήμεναι, ἄζομαι ̔́Ηρην,</TextUnit>
    <TextUnit id="8610" loc="20.49">ἄζομαι ἀθανάτους, ὅτι μὴ κάμες ἄξια ̔Ρείης:</TextUnit>
    <TextUnit id="8611" loc="20.50">Τιτήνων δ' ὀλετῆρα, προασπιστῆρα τοκῆος,</TextUnit>
    <TextUnit id="8612" loc="20.51">αὐχένα γαῦρον ἔχοντα κατ' οὐρανὸν ̓́Αρεα φεύγω,</TextUnit>
    <TextUnit id="8613" loc="20.52">ἀσπίδα κουφίζοντα διάβροχον ἠθάδι λύθρῳ:</TextUnit>
    <TextUnit id="8614" loc="20.53">καὶ γνωτὴν δέο μᾶλλον, ἀριστογόνοιο τοκῆος</TextUnit>
    <TextUnit id="8615" loc="20.54">αὐτοτελῆ γονόεντος ἀμήτορα παῖδα καρήνου,</TextUnit>
    <TextUnit id="8616" loc="20.55">Παλλάδα δειμαίνω κορυθαιόλον, ὅττι καὶ αὐτὴ</TextUnit>
    <TextUnit id="8617" loc="20.56">μέμφεται ἄρσενα Βάκχον ἀεργέα θῆλυς ̓Αθήνη:</TextUnit>
    <TextUnit id="8618" loc="20.57">εἴκαθεν αἰγίδι θύρσος, ἐπεί ποτε Παλλὰς ἀγήνωρ</TextUnit>
    <TextUnit id="8619" loc="20.58">αἰγίδα κουφίζουσα πύλας ἔστεψεν ̓Ολύμπου,</TextUnit>
    <TextUnit id="8620" loc="20.59">Τιτήνων σκεδάσασα θυελλήεσσαν ̓Ενυώ,</TextUnit>
    <TextUnit id="8621" loc="20.60">πατρῴου δ' ἐγέραιρε σοφὴν ὠδῖνα καρήνου:</TextUnit>
    <TextUnit id="8622" loc="20.61">καὶ σὺ Διὸς γονόεσσαν ἐπαισχύνεις πτύχα μηροῦ.</TextUnit>
    <TextUnit id="8623" loc="20.62">ἠνίδε, πῶς γελόωσι καὶ ̔Ερμείας καὶ ̓Απόλλων,</TextUnit>
    <TextUnit id="8624" loc="20.63">ὃς μὲν ἀερτάζων δίδυμον βέλος εἰσέτι λύθρῳ</TextUnit>
    <TextUnit id="8625" loc="20.64">ὑψιλόφων τεκέων πεπαλαγμένον ̓Ιφιμεδείης,</TextUnit>
    <TextUnit id="8626" loc="20.65">ὃς δὲ καταφθιμένοιο πολυβλεφάροιο νομῆος</TextUnit>
    <TextUnit id="8627" loc="20.66">ῥάβδον ἔχων ὀλέτειραν: ἐγὼ δ' ἐμὸν αἰθέρα φεύγω</TextUnit>
    <TextUnit id="8628" loc="20.67">μῶμον ἀλυσκάζουσα φυγοπτολέμου Διονύσου.</TextUnit>
    <TextUnit id="8629" loc="20.68">θύρσους δ' ἠρεμέοντας ὀπιπεύουσα Λυαίου</TextUnit>
    <TextUnit id="8630" loc="20.69">μέμφεται ὀρχηστῆρι φιλοσκοπέλῳ Διονύσῳ</TextUnit>
    <TextUnit id="8631" loc="20.70">παρθένος ἰοχέαιρα, κυβερνήτειρα δὲ δίφρου</TextUnit>
    <TextUnit id="8632" loc="20.71">οὐτιδανῶν ἐλάφων, βαλίων ὀλέτειρα λαγωῶν,</TextUnit>
    <TextUnit id="8633" loc="20.72">μέμφεται οὐρεσίφοιτος ὀρειάδος ἐγγύθι ̔Ρείης</TextUnit>
    <TextUnit id="8634" loc="20.73">πορδαλίων ἐλατῆρι καὶ ἡνιοχῆι λεόντων.</TextUnit>
    <TextUnit id="8635" loc="20.74">παιδὸς ἐμοῦ Διὸς οἶκον ἀναίνομαι: ἐν γὰρ ̓Ολύμπῳ</TextUnit>
    <TextUnit id="8636" loc="20.75">ἅζομαι αὐχήεσσαν ἀγαλλομένην ἔτι Λητώ,</TextUnit>
    <TextUnit id="8637" loc="20.76">ἰὸν ἐμοὶ τανύουσαν ἑῶν χραισμήτορα λέκτρων,</TextUnit>
    <TextUnit id="8638" loc="20.77">γηγενέος Τιτυοῖο ποθοβλήτοιο φονῆα.</TextUnit>
    <TextUnit id="8639" loc="20.78">καὶ διδύμαις ὀδύνῃσιν ἱμάσσομαι, ὅττι δοκεύω</TextUnit>
    <TextUnit id="8640" loc="20.79">ἀχνυμένην Σεμέλην καὶ ἀγήνορος ἀστέρα Μαίης.</TextUnit>
    <TextUnit id="8641" loc="20.80">οὐ σὺ Διὸς τεκέεσσιν όμοίιος: οὐ κτάνες ἰῷ</TextUnit>
    <TextUnit id="8642" loc="20.81">̓͂Ωτον ἀπειλητῆρα καὶ ὑψιπόδην ̓Εφιάλτην,</TextUnit>
    <TextUnit id="8643" loc="20.82">οὐ Τιτυὸν πτερόεντι τεῷ κατέπεφνες ὀτστῷ.</TextUnit>
    <TextUnit id="8644" loc="20.83">οὐ θρασὺν ̓Ωρίωνα δυσίμερον, οὐ πρόμον ̔́Ηρης</TextUnit>
    <TextUnit id="8645" loc="20.84">̓́Αργον, ἀεξικάκοιο βοοσκόπον υἱὸν ἀρούρης,</TextUnit>
    <TextUnit id="8646" loc="20.85">Ζηνὸς ὀπιπευτῆρα βοοκραίρων ὑμεναίων:</TextUnit>
    <TextUnit id="8647" loc="20.86">ἀλλὰ παρὰ Σταφύλῳ καὶ Βότρυϊ κῶμον ὑφαίνεις,</TextUnit>
    <TextUnit id="8648" loc="20.87">ἀκλειὴς ἀσίδηρος ἐποίνιον ὕμνον ἀείδων:</TextUnit>
    <TextUnit id="8649" loc="20.88">αἰσχύνεις Σατύρων χθόνιον γένος, ὅττι καὶ αὐτοὶ</TextUnit>
    <TextUnit id="8650" loc="20.89">Βακχιάδος ψαύοντες ἀναιμάκτοιο χορείης</TextUnit>
    <TextUnit id="8651" loc="20.90">̓́Αρεος ἐλπίδα πᾶσαν ἐπετρέψαντο κυπέλλοις.</TextUnit>
    <TextUnit id="8652" loc="20.91">ἔστι καὶ εἰλαπίνη μετὰ φύλοπιν, ἔστι χορεύειν</TextUnit>
    <TextUnit id="8653" loc="20.92">̓Ινδῴην μετὰ δῆριν ἔσω Σταφύλοιο μελάθρων:</TextUnit>
    <TextUnit id="8654" loc="20.93">πηκτίδες ἄψ αὔουσιν ἐνυαλίην μετὰ νίκην:</TextUnit>
    <TextUnit id="8655" loc="20.94">νόσφι πόνων οὐκ ἔστιν ἀνέμβατον αἰθέρα ναίειν:</TextUnit>
    <TextUnit id="8656" loc="20.95">οὐ πέλε ῥηιδίη μακάρων ὁδός: ἐξ ἀρετῆς δὲ</TextUnit>
    <TextUnit id="8657" loc="20.96">ἀτραπὸς Οὐλύμποιο θεόσσυτος εἰς πόλον ἕλκει.</TextUnit>
    <TextUnit id="8658" loc="20.97">τέτλαθι καὶ σὺ πόνους πολυειδέας: οὐρανίην γὰρ</TextUnit>
    <TextUnit id="8659" loc="20.98">̔́Ηρη σοὶ κοτέουσα Διὸς μαντεύεται αὐλήν.”</TextUnit>
    <TextUnit id="8660" loc="20.99">ὥς φαμένη πεπότητο. θεὸς δ' ἀνεπήλατο λέκτρων,</TextUnit>
    <TextUnit id="8661" loc="20.100">φρικτὸν ἔχων ἔτι δοῦπον ἀπειλητῆρος ὀνείρου</TextUnit>
    <TextUnit id="8662" loc="20.101">καὶ θρασὺς ἄνθορε Βότρυς, ἑὸν δ' ἔνδυνε χιτῶνα</TextUnit>
    <TextUnit id="8663" loc="20.102">Σιδονίης ἀκτῖνας ἀκοντίζοντα θαλάσσης,</TextUnit>
    <TextUnit id="8664" loc="20.103">καὶ χρυσέῳ συνέεργεν ἀρηρότα ταρσὰ πεδίλῳ:</TextUnit>
    <TextUnit id="8665" loc="20.104">ὤμοις δ' ἀκαμάτοις διμερῆ κληίδα φυλάσσων</TextUnit>
    <TextUnit id="8666" loc="20.105">φαιδρὸν ἁλιχλαίνων περονήσατο φᾶρος ἀνάκτων,</TextUnit>
    <TextUnit id="8667" loc="20.106">πατρῴην λαγόνεσσι βαλὼν ὑψήνορα μίτρην,</TextUnit>
    <TextUnit id="8668" loc="20.107">σκῆπτρον ἔχων. Σάτυροι δὲ δαφοινήεσσαν ἀπήνην</TextUnit>
    <TextUnit id="8669" loc="20.108">πορδαλίων ἔζευξαν ἐπειγομένῳ Διονύσῳ:</TextUnit>
    <TextUnit id="8670" loc="20.109">Σειληνοὶ δ' ἀλάλαζον: ἐμυκήσαντο δὲ Βάκχαι</TextUnit>
    <TextUnit id="8671" loc="20.110">θυρσοφόροι: στρατιαὶ δὲ συνήλυδες εἰς μόθον ̓Ινδῶν</TextUnit>
    <TextUnit id="8672" loc="20.111">στοιχάδες ἐρρώοντο: καὶ ἔβρεμεν αὐλὸς ̓Ενυοῦς:</TextUnit>
    <TextUnit id="8673" loc="20.112">κεκριμένας δὲ φάλαγγας ἐκόσμεον ἡγεμονῆες.</TextUnit>
    <TextUnit id="8674" loc="20.113">καί τις ὑπὲρ νώτοιο θορὼν ἐπιβήτορι παλμῷ</TextUnit>
    <TextUnit id="8675" loc="20.114">εἰς δρόμον ἐσσυμένης λοφίην ἐπεμάστιεν ἄρκτου</TextUnit>
    <TextUnit id="8676" loc="20.115">λυσσαλέης: ἕτερος δὲ δασύτριχα γαστέρα νύσσων</TextUnit>
    <TextUnit id="8677" loc="20.116">ἄγριον ἡνιόχευε καλαύροπι ταῦρον ἀλήτην,</TextUnit>
    <TextUnit id="8678" loc="20.117">πλευραῖς ἀμφοτέραις κεχαλασμένα ταρσὰ συνάπτων:</TextUnit>
    <TextUnit id="8679" loc="20.118">ὅς δὲ δασυστέρνων ῥαχίης ἐπέβαινε λεόντων</TextUnit>
    <TextUnit id="8680" loc="20.119">αὐχενίων πλοκάμων δεδραγμένος ἀντὶ χαλινοῦ.</TextUnit>
    <TextUnit id="8681" loc="20.120">καὶ μέγαρον πατρῷον ὁμοῦ καὶ κλῆρον ἐάσας</TextUnit>
    <TextUnit id="8682" loc="20.121">βότρυς ἐρευθήεις, τετράζυγον ἄρμα τιταίνων,</TextUnit>
    <TextUnit id="8683" loc="20.122">σύνδρομος ἡνιόχευε φιλοσταφύλῳ Διονύσῳ,</TextUnit>
    <TextUnit id="8684" loc="20.123">δμῶας ἔχων κατόπισθε: μέθῃ δ' ἄμα μητέρι νύμφη</TextUnit>
    <TextUnit id="8685" loc="20.124">λευκοχίτων ἀνέβαινεν ἐς ἀργυρόκυκλον ἀπήνην,</TextUnit>
    <TextUnit id="8686" loc="20.125">καὶ ζυγίων Φασύλεια κυβερνήτειρα λεπάδνων</TextUnit>
    <TextUnit id="8687" loc="20.126">εἰς λόφον ἡμιόνων χρυσέην ἐλέλιζεν ἱμάσθλην:</TextUnit>
    <TextUnit id="8688" loc="20.127">καὶ Πίθος εὐρυκάρηνος, ὀπίστερον ἅρμα τιταίνων,</TextUnit>
    <TextUnit id="8689" loc="20.128">ἔσπετο θητεύων καὶ Βότρθϊ καὶ Διονύσῳ.</TextUnit>
    <TextUnit id="8690" loc="20.129">οὐ μὲν ἔην ἀγέραστος: ἑλὼν δέ μιν εἰς χθόνα Λυδῶν</TextUnit>
    <TextUnit id="8691" loc="20.130">Βάκχος ἄναξ ἔστησε μέθης ἐγκύμονι ληνῷ,</TextUnit>
    <TextUnit id="8692" loc="20.131">δεχνύμενον χυτὸν ὄγκον ἐυρραθάμιγγος ὀπώρης</TextUnit>
    <TextUnit id="8693" loc="20.132">ἄγγεσιν οἰνοδόκοις, ὅθεν οὔνομα τοῦτο φυλάσσων</TextUnit>
    <TextUnit id="8694" loc="20.133">πορφυρέῳ κενεῶνι πίθος παρὰ γείτονι ληνῷ</TextUnit>
    <TextUnit id="8695" loc="20.134">ἵσταται Εὔια δῶρα δεδεγμένος εἰσέτι Βάκχου,</TextUnit>
    <TextUnit id="8696" loc="20.135">σῆμα Πίθου προτέροιο: καὶ εἰ βροτέην λάχε φωνήν,</TextUnit>
    <TextUnit id="8697" loc="20.136">τοῖον ἔπος Σατύροισιν ἐρεύγετο κῶμον ἀκούων:</TextUnit>
    <TextUnit id="8698" loc="20.137">“εἰμὶ Πίθος, προτέροιο φερώνυμος, ἄγχι δὲ ληνοῦ</TextUnit>
    <TextUnit id="8699" loc="20.138">δέχνυμαι ἡμερίδων γλυκερὸν ῥόον: ̓Ασσυρίου δὲ</TextUnit>
    <TextUnit id="8700" loc="20.139">λάτρις ἐγὼ Σταφύλου καὶ Βότρυος, ἀμφοτέρους δὲ</TextUnit>
    <TextUnit id="8701" loc="20.140">νηπιάχους ἔθρεψα γέρων τροφός: εἰσέτι δ' ἄμφω,</TextUnit>
    <TextUnit id="8702" loc="20.141">οἶα πάλιν ζώοντας, ἐμαῖς λαγόνεσσιν ἀείρω.”</TextUnit>
    <TextUnit id="8703" loc="20.142">καὶ τὰ μὲν ὣς ἤμελλε μετὰ χρόνον ὀψὲ τελέσσαι</TextUnit>
    <TextUnit id="8704" loc="20.143">Βάκχος ἄναξ. περόων δὲ Τύρον καὶ Βύβλον ὁδεύων</TextUnit>
    <TextUnit id="8705" loc="20.144">καὶ ποταμοῦ θυόεντος ̓Αδώνιδος εὔγαμον ὔδωπ</TextUnit>
    <TextUnit id="8706" loc="20.145">καὶ σκόπελον Λιβάνοιο καὶ ἔνδια Κυπρογενείης,</TextUnit>
    <TextUnit id="8707" loc="20.146">̓Αρραβίης ἐπέβαινε, καὶ εὐόδμων ὑπὸ δένδρων</TextUnit>
    <TextUnit id="8708" loc="20.147">Νυσιάδος τανύφυλλον ἐθάμβεε δειράδα λόχμης</TextUnit>
    <TextUnit id="8709" loc="20.148">καὶ πόλιν αἰπύδμητον, ἀκοντοφόρων τροφὸν ἀνδρῶν.</TextUnit>
    <TextUnit id="8710" loc="20.149">ἔνθά τις, ̓́Αρεος αἷμα, μιαιφόνος ᾤκεεν ἀνήρ,</TextUnit>
    <TextUnit id="8711" loc="20.150">ἤθεσι ῥιγεδανοῖσιν ἔχων μίμημα τοκῆος,</TextUnit>
    <TextUnit id="8712" loc="20.151">ὀθνείους ἀθέμιστος ἀμεμφέας εἰς μόρον ἕλκων,</TextUnit>
    <TextUnit id="8713" loc="20.152">αἰνομανὴς Λυκόοργος: ἀποκταμένων δὲ σιδήρῳ</TextUnit>
    <TextUnit id="8714" loc="20.153">ἔστεφεν ἀνδρομέοισιν ἑὸν πυλεῶνα καρήνοις</TextUnit>
    <TextUnit id="8715" loc="20.154">εἴκελος Οἰνομάῳ καὶ ὁμόχρονος, οὗ ποτε δειλὴ</TextUnit>
    <TextUnit id="8716" loc="20.155">πατρὸς ἀνυμφεύτοισι δόμοις ἐφυλάσσετο κούρη</TextUnit>
    <TextUnit id="8717" loc="20.156">χήρη, γηραλέη, γαμίων ἔτι νῆες ̓Ερώτων,</TextUnit>
    <TextUnit id="8718" loc="20.157">εἰσόκε Τανταλίδης, ἱππήλατον οἶδμα χαράσσων,</TextUnit>
    <TextUnit id="8719" loc="20.158">ἄβροχον ἅρμα φέρων τετράζυγον ἐννοσιγαίου</TextUnit>
    <TextUnit id="8720" loc="20.159">νυμφίδιον δρόμον εἶχεν, ὅτε τροχοειδέι κύκλῳ</TextUnit>
    <TextUnit id="8721" loc="20.160">Μυρτίλος αἰολόμητις ἐπίκλοπον ἤνυσε νίκην</TextUnit>
    <TextUnit id="8722" loc="20.161">μιμηλῷ τελέσας ἀπατήλιον ἄξονα κηρῷ,</TextUnit>
    <TextUnit id="8723" loc="20.162">οἶκτον ἔχων καὶ ἔρωτα γοήμονος ̔Ιπποδαμείης:</TextUnit>
    <TextUnit id="8724" loc="20.163">καὶ δρόμος ἦν ἀνόνητος: ὑπ' ̓Ηελίοιο δὲ δίφρῳ</TextUnit>
    <TextUnit id="8725" loc="20.164">κηροπαγὴς φλογόεντι τύπος θερμαίνετο πυρσῷ,</TextUnit>
    <TextUnit id="8726" loc="20.165">καὶ τροχὸν ἠκόντιζε λυθεὶς μινυώριος ἄξων.</TextUnit>
    <TextUnit id="8727" loc="20.166">τοῖος ἔην Λυκόοργος ὁμότροπος: ἀχθοφόρους δὲ</TextUnit>
    <TextUnit id="8728" loc="20.167">πολλάκις ἐν τριόδοισιν ἀλήμονας ἄνδρας ὁδίτας</TextUnit>
    <TextUnit id="8729" loc="20.168">δήσας εἰς δόμον εἷλκεν, ̓Ενυαλίῳ δὲ τοκῆι</TextUnit>
    <TextUnit id="8730" loc="20.169">δαιτρεύων ἱέρευε: δαϊζομένων δὲ μαχαίρῃ</TextUnit>
    <TextUnit id="8731" loc="20.170">ἄκρα λαβὼν ἐπύκαζε κακοξείνους πυλεῶνας.</TextUnit>
    <TextUnit id="8732" loc="20.171">ὡς δ' ὅτε δυσμενέων μετὰ φύλοπιν ὀψὲ μολόντος</TextUnit>
    <TextUnit id="8733" loc="20.172">ἀνδρὸς ἀκοντοφόροιο νέης ἀναθήματα νίκης,</TextUnit>
    <TextUnit id="8734" loc="20.173">ἀσπίδες ἢ πήληκες, ἐπεκρεμόωντο μελάθρῳ,</TextUnit>
    <TextUnit id="8735" loc="20.174">οὕτω καὶ φονίοιο παρὰ προπύλαια Λυκούργου</TextUnit>
    <TextUnit id="8736" loc="20.175">ἄκρα ποδῶν καὶ χεῖρες ἐπῃώρηντο θανόντων.</TextUnit>
    <TextUnit id="8737" loc="20.176">καὶ φόνος ἦν: ξενίου δὲ Διὸς παρὰ γείτονι βωμῷ</TextUnit>
    <TextUnit id="8738" loc="20.177">ὀθνεῖοι στενάχοντες ἐμιστύλλοντο μαχαίρῃ,</TextUnit>
    <TextUnit id="8739" loc="20.178">οἷα βόες καὶ μῆλα, περιρραίνοντο δὲ βωμοὶ</TextUnit>
    <TextUnit id="8740" loc="20.179">σφαζομένων, στικτὴ δὲ κόνις φοινίσσετο λύθρῳ</TextUnit>
    <TextUnit id="8741" loc="20.180">δώματος ἀμφὶ θύρετρα: βιαζόμενοι δὲ πολῖται</TextUnit>
    <TextUnit id="8742" loc="20.181">ἀντὶ Διὸς σπεύδοντο θυηπολέειν Λυκοόργῳ.</TextUnit>
    <TextUnit id="8743" loc="20.182">Οὐδ' ἔλαθες, Διόνυσε, δολορραφέος φθόνον ̓́Ηρης:</TextUnit>
    <TextUnit id="8744" loc="20.183">ἀλλὰ πάλιν κοτέουσα τεῇ θεόπαιδι γενέθλῃ</TextUnit>
    <TextUnit id="8745" loc="20.184">ἄγγελον ̓͂Ιριν ἔπεμπε δυσάγγελον, ὄφρά σε θέλξῃ</TextUnit>
    <TextUnit id="8746" loc="20.185">κλεψινόῳ κεράσασα δόλῳ ψευδήμονα πειθώ:</TextUnit>
    <TextUnit id="8747" loc="20.186">δῶκε δέ οἱ βουπλῆγα θεημάχον, ὄφρα κομίσσῃ</TextUnit>
    <TextUnit id="8748" loc="20.187">̓Αρραβίης μεδέοντι, Δρυαντιάδῃ Λυκοόργῳ.</TextUnit>
    <TextUnit id="8749" loc="20.188">οὐδὲ θεὰ δήθυνεν: ἀμειβομένῳ δὲ προσώπῳ</TextUnit>
    <TextUnit id="8750" loc="20.189">̓́Αρεος ἀντιτύποιο νόθην ἐψεύσατο μορφήν:</TextUnit>
    <TextUnit id="8751" loc="20.190">καὶ λόφον εὐπήληκα διαιθύσσουσα καρήνου,</TextUnit>
    <TextUnit id="8752" loc="20.191">δαιδαλέους κροκόεντας ἑοὺς ῥίψασα χιτῶνας,</TextUnit>
    <TextUnit id="8753" loc="20.192">κερδαλέῳ θώρηκι καλύπτετο, μαῖα κυδοιμοῦ,</TextUnit>
    <TextUnit id="8754" loc="20.193">αἱμαλέῳ θώρηκι, καὶ ἐγρεκύδοιμον ἀπειλὴν</TextUnit>
    <TextUnit id="8755" loc="20.194">ἄρσενα κερδαλέη βλοσυρῷ πέμπουσα προσώπῳ</TextUnit>
    <TextUnit id="8756" loc="20.195">γλῶσσαν ̓Ενυαλίου τροχαλῇ μιμήσατο φωνῇ:</TextUnit>
    <TextUnit id="8757" loc="20.196">“τέκνον, ἀνικήτου σπόρος ̓́Αρεος, ἦ ῤα καὶ αὐτὸς</TextUnit>
    <TextUnit id="8758" loc="20.197">Βασσαρίδων τρομέεις ἁπαλόχροα θῆλυν ἀπειλήν;</TextUnit>
    <TextUnit id="8759" loc="20.198">οὐκ ἀπὸ Θερμώδοντος ̓Αμαζόνες εἰσὶ καὶ αὐταί,</TextUnit>
    <TextUnit id="8760" loc="20.199">οὐκ ἀπὸ Καυκασίοιο μαχήμονές εἰσι γυναῖκες:</TextUnit>
    <TextUnit id="8761" loc="20.200">οὐ θοὰ τόξα φέρουσι καὶ οὐ δονέουσιν ὀιστούς:</TextUnit>
    <TextUnit id="8762" loc="20.201">οὐ θρασὺν ἵππον ἔχουσιν ̓Αρήιον: οὐδ' ὑπὲρ ὤμων</TextUnit>
    <TextUnit id="8763" loc="20.202">βάρβαρον ἡμιτέλεστον ἐλαφρίζουσι βοείην.</TextUnit>
    <TextUnit id="8764" loc="20.203">αἰδέομαι καλέων σε ποτὶ κλόνον, ὅττι γυναῖκες</TextUnit>
    <TextUnit id="8765" loc="20.204">δῆριν ἀπειλείουσιν ἀδηρίτῳ Λυκοόργῳ.</TextUnit>
    <TextUnit id="8766" loc="20.205">ἠρεμέεις, Λυκόοργε, κορυσσομένου Διονύσου;</TextUnit>
    <TextUnit id="8767" loc="20.206">θνητὸς ἀνὴρ πέλεν οὗτος ἀώριος, οὐκ ἀπὸ φύτλης</TextUnit>
    <TextUnit id="8768" loc="20.207">οὐρανίης βλάστησε: Διὸς δέ μιν ̔Ελλάδι φήμῃ</TextUnit>
    <TextUnit id="8769" loc="20.208">ἔμμεναι ἔπλασε μῦθος: ἐγὼ δ' οὐκ οἶδα πιθέσθαι</TextUnit>
    <TextUnit id="8770" loc="20.209">ἀμφὶ τόκου Κρονίωνος, ὅτι βροτὸν ἄρσενι μηρῷ</TextUnit>
    <TextUnit id="8771" loc="20.210">υἱέα θῆλυν ἔτικτε πατὴρ ἐμὸς ὑψιμέδων Ζεύς:</TextUnit>
    <TextUnit id="8772" loc="20.211">μύθοις ψευδαλέοις οὐ πείθομαι, εἰ βροτὸς ἀνὴρ</TextUnit>
    <TextUnit id="8773" loc="20.212">Ζηνὸς ἐμοῦ τόκον ἔσχεν, ὅθεν βλάστησεν ̓Αθήνη:</TextUnit>
    <TextUnit id="8774" loc="20.213">Ζεὺς ἐμὸς οὐ δεδάηκεν ἀνάλκιδα παῖδα λοχεῦσαι:</TextUnit>
    <TextUnit id="8775" loc="20.214">̓́Αρεα σὸν γενέτην ἔχε μάρτυρον: εἶδες ̓Αθήνην</TextUnit>
    <TextUnit id="8776" loc="20.215">παῖδα Διὸς θήλειαν ἀρειοτέρην Διονύσου.</TextUnit>
    <TextUnit id="8777" loc="20.216">τέκνον ἐμόν, μεθέπεις ἴδιον σθένος, οὐδὲ χατίζεις</TextUnit>
    <TextUnit id="8778" loc="20.217">πατρὸς ̓Ενυαλίοιο, καὶ εἰ πολέμοισιν ἀνάσσει:</TextUnit>
    <TextUnit id="8779" loc="20.218">ἔμπης δ'. ἢν ἐθέλῃς, θωρήξομαι, οὐδέ σε λείψω</TextUnit>
    <TextUnit id="8780" loc="20.219">μοῦνον ἐνὶ πτολέμοισι: θεὰ δέ σοι, εἰ χρέος εἴη,</TextUnit>
    <TextUnit id="8781" loc="20.220">γνωτὴ Ζηνὸς ἄκοιτις ὁμόστολος εἰς μόθον ̔́Ηρη</TextUnit>
    <TextUnit id="8782" loc="20.221">ἕσπεται υἱωνοῖο προασπίζουσα Λυκούργου ”</TextUnit>
    <TextUnit id="8783" loc="20.222">“στήσω δ' ὑμετέρου θεοδέγμονος ἔνδοθι νηοῦ</TextUnit>
    <TextUnit id="8784" loc="20.223">θύρσους Βασσαρίδων, νόθα δούρατα: Βουκεράων δὲ</TextUnit>
    <TextUnit id="8785" loc="20.224">Κενταύρων ἀτίνακτα κεράατα μακρὰ δαΐξας</TextUnit>
    <TextUnit id="8786" loc="20.225">τοξοφόρων ̓Αράβων κεραελκέα τόξα τελέσσω,</TextUnit>
    <TextUnit id="8787" loc="20.226">ὡς θέμις: ἐκταδίην δὲ ταμὼν δολιχόσκιον οὐρὴν</TextUnit>
    <TextUnit id="8788" loc="20.227">Σειληνῶν λασίην τελέσω πλήξιππον ἱμάσθλην.</TextUnit>
    <TextUnit id="8789" loc="20.228">ταῦτα μὲν εἰς σὲ φέρω μετὰ φύλοπιν: ἀπτολέμου δὲ</TextUnit>
    <TextUnit id="8790" loc="20.229">Βάκχου ξανθὰ πέδιλα γυναικείους τε χιτῶνας</TextUnit>
    <TextUnit id="8791" loc="20.230">πορφυρέους καὶ θῆλυν ἐπ' ἰξύι κυκλάδα μίτρην</TextUnit>
    <TextUnit id="8792" loc="20.231">γνωτῇ σεῖο δάμαρτι φυλάξομεν ἀφρογενείῃ,</TextUnit>
    <TextUnit id="8793" loc="20.232">ἅρμενα θήλεα δῶρα: γυναιμανέος δὲ Λυαίου</TextUnit>
    <TextUnit id="8794" loc="20.233">ἀμφιπόλων στίχα πᾶσαν ἐμοῖς δμώεσσι συνάψω</TextUnit>
    <TextUnit id="8795" loc="20.234">εἰς εὐνὴν ἀνάεδνον ἀναγκαίων ὑμεναίων,</TextUnit>
    <TextUnit id="8796" loc="20.235">οἷα δορικτήτοισι πέλει θέμις: οὐτιδανοὺς δὲ</TextUnit>
    <TextUnit id="8797" loc="20.236">ἡμερίδων ὄρπηκας, ἐνέα δῶρα Λυαίου,</TextUnit>
    <TextUnit id="8798" loc="20.237">θερμοτέρῳ σπινθῆρι δεδέξεται ̓Αρραβίη φλόξ.</TextUnit>
    <TextUnit id="8799" loc="20.238">καὶ βριαρὴ θεράπαινα χοροπλεκέος Διονύσου</TextUnit>
    <TextUnit id="8800" loc="20.239">Βασσαρὶς ἀλλοίην ἐχέτω καὶ ἀήθεα τέχνην</TextUnit>
    <TextUnit id="8801" loc="20.240">δώματα ναιετάουσα μετ' οὔρεα, δαιδαλέην δὲ</TextUnit>
    <TextUnit id="8802" loc="20.241">νεβρίδα καλλείψασα δέμας κρύψειε χιτῶνι,</TextUnit>
    <TextUnit id="8803" loc="20.242">καρπὸν ἀλετρεύουσα μύλης τροχοειδέι πέτρῳ:</TextUnit>
    <TextUnit id="8804" loc="20.243">καὶ στεφάνους ῥίψασα, καὶ ἣν καλέουσιν ὀπώρην,</TextUnit>
    <TextUnit id="8805" loc="20.244">ξυνὰ διδασκέσθω μελεδήματα δίζυγι θεσμῷ,</TextUnit>
    <TextUnit id="8806" loc="20.245">δμωὶς ἀναγκαίη καὶ Παλλάδι καὶ Κυθερείῃ</TextUnit>
    <TextUnit id="8807" loc="20.246">ἠματίοις ταλάροισι καὶ ἐννυχίοις ὑμεναίοις,</TextUnit>
    <TextUnit id="8808" loc="20.247">κερκίδα κουφίζουσα καὶ οὐκέτι κύμβαλα ̔Ρείης.</TextUnit>
    <TextUnit id="8809" loc="20.248">Σειληνοὶ δὲ γέροντες ἐμῆς παρὰ δαῖτα τραπέζης</TextUnit>
    <TextUnit id="8810" loc="20.249">εὔιον ἀείσωσι, καὶ ἠθάδος ἀντὶ Λυαίου</TextUnit>
    <TextUnit id="8811" loc="20.250">κῶμον ἀνακρούσωσι καὶ ̓́Αρεϊ καὶ Λυκοόργῳ.”</TextUnit>
    <TextUnit id="8812" loc="20.251">ὣς φαμένου μείδησε θεὰ χρυσόπτερος ̓͂Ιρις,</TextUnit>
    <TextUnit id="8813" loc="20.252">ψευδαλέην ἴρηκος ἐρετμώσασα πορείην.</TextUnit>
    <TextUnit id="8814" loc="20.253">καί μιν ἰδὼν Λυκόοργος ἑὴν μαντεύσατο νίκην,</TextUnit>
    <TextUnit id="8815" loc="20.254">γινώσκων ταχὺν ὄρνιν, ὅτι πτερὰ φοίνια πάλλων</TextUnit>
    <TextUnit id="8816" loc="20.255">ἀδρανέας δεδάηκε πελειάδας εἰς φόβον ἕλκεν:</TextUnit>
    <TextUnit id="8817" loc="20.256">εἶδε γάρ, εἶδεν ὄνειρον ὁμοίιον, ὡς παρὰ λόχμῃ</TextUnit>
    <TextUnit id="8818" loc="20.257">χαιτήεις κεκόρυστο λέων λυσσώδϊ λαιμῷ</TextUnit>
    <TextUnit id="8819" loc="20.258">καὶ βαλίων ἐλάφων κεραὴν ἐδίωκε γενέθλην.</TextUnit>
    <TextUnit id="8820" loc="20.259">τοῖον ὄναρ νοέων ἐκορύσσετο θυιάσι Βάκχαις,</TextUnit>
    <TextUnit id="8821" loc="20.260">Βασσαρίδας κεμάδεσσιν ἀπειρομόθοισιν ἐίσκων,</TextUnit>
    <TextUnit id="8822" loc="20.261">καὶ πλέον ἔλλαβε θάρσος, ἀναΐξασα δὲ δαίμων</TextUnit>
    <TextUnit id="8823" loc="20.262">νεύμασιν ̔Ηραίοισι προάγγελος ἦλθε Λυαίῳ,</TextUnit>
    <TextUnit id="8824" loc="20.263">ταρσὰ ποδῶν πτερόεντι περισφίγξασα πεδίλῳ,</TextUnit>
    <TextUnit id="8825" loc="20.264">ῥάβδον ἐλαφρίζουσα, καὶ ὡς Διὸς ἄγγελος ̔Ερμῆς</TextUnit>
    <TextUnit id="8826" loc="20.265">Βάκχῳ χαλκοχίτωνι δολοπλόκον ἴαχε φωνήν:</TextUnit>
    <TextUnit id="8827" loc="20.266">“γνωτέ, περισσονόοιο Διὸς τέκος, ἔκτοθι χάρμης</TextUnit>
    <TextUnit id="8828" loc="20.267">ὄργια σεῖο κόμιζε φιλοξείνῳ Λυκοόργῳ.</TextUnit>
    <TextUnit id="8829" loc="20.268">λεῖπε μόθον, μὴ κτεῖνε φίλους, μὴ φεῦγε γαλήνην,</TextUnit>
    <TextUnit id="8830" loc="20.269">ἵλαθι μειλιχίοισι: τίς ἤπιον ἄνδρα δαμάσσει;</TextUnit>
    <TextUnit id="8831" loc="20.270">μηδὲ τεοῖς ἱκέτῃσιν ἀναστήσειας ̓Ενυώ:</TextUnit>
    <TextUnit id="8832" loc="20.271">μὴ τεὸν ἀστερόεντι δέμας θώρηκι καλύψῃς:</TextUnit>
    <TextUnit id="8833" loc="20.272">μὴ κεφαλὴν σφίγξειας ἀερσιλόφῳ τρυφαλείῃ:</TextUnit>
    <TextUnit id="8834" loc="20.273">μὴ τρίχα μιτρώσειας ἐχιδνήεντι κορύμβῳ:</TextUnit>
    <TextUnit id="8835" loc="20.274">ἀλλὰ λιπὼν σέο θύρσα μιαιφόνα, καὶ κέρας οἴνου</TextUnit>
    <TextUnit id="8836" loc="20.275">ἔμπλεον ἡδυπότοιο καὶ ἠθάδα ῥάβδον ἀείρων,</TextUnit>
    <TextUnit id="8837" loc="20.276">εὔια δῶρα τίταινε φιλοσταφύλῳ Λυκοόργῳ:</TextUnit>
    <TextUnit id="8838" loc="20.277">ἄρτι δέμας κόσμησον ἀναιμάκτῳ σέο πέπλῳ,</TextUnit>
    <TextUnit id="8839" loc="20.278">ἄρτι μέολς πλέξωμεν ἀθωρήκτοιο χορείης,</TextUnit>
    <TextUnit id="8840" loc="20.279">καὶ στρατὸς ἠρεμέων μενέτω παρὰ δάσκιον ὕλην,</TextUnit>
    <TextUnit id="8841" loc="20.280">μὴ μόθον ἐντύνειε γαληναίῳ βασιλῆι:</TextUnit>
    <TextUnit id="8842" loc="20.281">ἀλλά, βαλὼν πλοκάμοισι φίλον στέφος, ἔρχεο χαίρων</TextUnit>
    <TextUnit id="8843" loc="20.282">εἰς δόμον ἀκλήιστον ἑτοιμοτάτου Λυκοόργου,</TextUnit>
    <TextUnit id="8844" loc="20.283">ἔρχεο κωμάζων ἅτε νυμφίος: ̓Ινδοφόνους δὲ</TextUnit>
    <TextUnit id="8845" loc="20.284">θύρσους σεῖο φύλαξον ἀπειθέι Δηριαδῆι.</TextUnit>
    <TextUnit id="8846" loc="20.285">οὐ μὲν ἄναξ Λυκόοργος ἀνάλκιδα θυμὸν ἀέξει:</TextUnit>
    <TextUnit id="8847" loc="20.286">ἔστι γὰρ ̓́Αρεος αἷμα Διιπετές, ἐν δὲ κυδοιμοῖς</TextUnit>
    <TextUnit id="8848" loc="20.287">πατρὸς ̓Ενυαλίοιο φέρων ἐμφύλιον ἀλκὴν</TextUnit>
    <TextUnit id="8849" loc="20.288">οὐδὲ τεοῦ Κρονίωνος ὑποπτήξειεν ̓Ενυώ.”</TextUnit>
    <TextUnit id="8850" loc="20.289">ὣς φαμένη παρέπεισε, μεταχρονίῳ δὲ πεδίλῳ</TextUnit>
    <TextUnit id="8851" loc="20.290">αἰθέρος ἔνδον ἵκανε. δολοφροσύνῃ δὲ θεαίνης</TextUnit>
    <TextUnit id="8852" loc="20.291">ἐγρεμόθους Διόνυσος ἑοὺς ἀπεσείσατο θύρσους</TextUnit>
    <TextUnit id="8853" loc="20.292">καὶ κυνέην λοφόεσσαν ἑῶν ἀνέλυσε κομάων</TextUnit>
    <TextUnit id="8854" loc="20.293">καὶ σάκος ἀστερόνωτον ἐθήκατο: χειρὶ δὲ γυμνῇ</TextUnit>
    <TextUnit id="8855" loc="20.294">πορφυρέης ἤειρε βεβυσμένον ἄγγος ἐέρσης,</TextUnit>
    <TextUnit id="8856" loc="20.295">ὀξὺ κέρας καὶ βότρυν ἀπενθέα: μηκεδανὴν δὲ</TextUnit>
    <TextUnit id="8857" loc="20.296">ἄπλοκον ἀμπελόεντι κόμην ἐστέψατο κισσῷ.</TextUnit>
    <TextUnit id="8858" loc="20.297">καὶ στρατιὴν εὔοπλον ἐγερσιμόθους τε γυναῖκας</TextUnit>
    <TextUnit id="8859" loc="20.298">ἐγγύθι Καρμήλοιο λιπὼν καὶ δίφρα λεόντων</TextUnit>
    <TextUnit id="8860" loc="20.299">ἁβροχίτων ἀσίδηρος ἐκώμασε πεζὸς ὁδίτης:</TextUnit>
    <TextUnit id="8861" loc="20.300">καὶ μέλος εὐφροσύνης ἐπιδόρπιον ἴαχε σύριγξ,</TextUnit>
    <TextUnit id="8862" loc="20.301">καί φίλιον σύριγμα συνωρίδες ἔβρεμον αὐλῶν</TextUnit>
    <TextUnit id="8863" loc="20.302">χερσὶ δὲ δινεύουσα φιλύια ῥόπτρα Λυαίου</TextUnit>
    <TextUnit id="8864" loc="20.303">Βασσαρὶς ἐσκίρτησε παρὰ προπύλαια Λυκούργου.</TextUnit>
    <TextUnit id="8865" loc="20.304">καὶ θρασὺς ὡς ἤκουσεν ἄναξ ἀλάλαγμα χορείης,</TextUnit>
    <TextUnit id="8866" loc="20.305">αὐλοῦ μελπομένοιο μέλος Βερεκυντίδος ἠχοῦς</TextUnit>
    <TextUnit id="8867" loc="20.306">καὶ καναχὴν σύριγγος, ἀρασσομένης δὲ καὶ αὐτῆς</TextUnit>
    <TextUnit id="8868" loc="20.307">μαίνετο παπταίνων διδυμόκτυπα κύκλα βοείης:</TextUnit>
    <TextUnit id="8869" loc="20.308">καὶ θεὸν ἀμπελόεντα παρὰ προθύροισι δοκεύων,</TextUnit>
    <TextUnit id="8870" loc="20.309">σαρδόνιον γελόων, φιλοκέρτομον ἴαχε φωνήν,</TextUnit>
    <TextUnit id="8871" loc="20.310">Βασσαρίδων ἐλατῆρι χέων ἄσπονδον ἀπειλήν:</TextUnit>
    <TextUnit id="8872" loc="20.311">“ἡμετέρων ὁράᾳς ἀναθήματα ταῦτα μελάθρων;</TextUnit>
    <TextUnit id="8873" loc="20.312">καὶ σύ, φίλος, κόσμησον ἐμὸν δόμον ἢ σέο θύρσοις</TextUnit>
    <TextUnit id="8874" loc="20.313">ἢ ποσὶν ἢ παλάμῃσιν ἢ αἱματόεντι καρήνῳ.</TextUnit>
    <TextUnit id="8875" loc="20.314">εἰ κεραοῖς Σατύροισι, κερασφόρε Βάκχε, κελεύεις,</TextUnit>
    <TextUnit id="8876" loc="20.315">ὑμέας ἶσα βόεσσιν ἐμῷ βουπλῆγι δαμάσσω.</TextUnit>
    <TextUnit id="8877" loc="20.316">τοῦτό σοι ἐξ ἐμέθεν ξεινήιον, ὄφρά τις εἴπῃ,</TextUnit>
    <TextUnit id="8878" loc="20.317">ἢ θεὸς ἢ μερόπων τις, ὅτι προπύλαια Λυκούργου</TextUnit>
    <TextUnit id="8879" loc="20.318">ἡμιτόμοις μελέεσσιν ἐμιτρώθη Διονύσου.</TextUnit>
    <TextUnit id="8880" loc="20.319">οὐ παρὰ Βοιωτοῖσιν ἀνάσσομεν, οὐ τάδε Θῆβαι,</TextUnit>
    <TextUnit id="8881" loc="20.320">οὐ Σεμέλης δόμος οὗτος, ὅπῃ νόθα τέκνα γυναῖκες</TextUnit>
    <TextUnit id="8882" loc="20.321">ἀστεροπῇ τίκτουσι καὶ ὠδίνουσι κεραυνῷ.</TextUnit>
    <TextUnit id="8883" loc="20.322">σείεις οἴνοπα θύρσον, ἐγὼ βουπλῆγα τινάσσω,</TextUnit>
    <TextUnit id="8884" loc="20.323">καί σε διατμήξας βοέου κατὰ μέσσα μετώπου</TextUnit>
    <TextUnit id="8885" loc="20.324">ὑμετέρην ἐπίκυρτον ἀναρρήξαιμι κεραίην.”</TextUnit>
    <TextUnit id="8886" loc="20.325">ὣς εἰπὼν ἐδίωκε Διωνύσοιο τιθήνας</TextUnit>
    <TextUnit id="8887" loc="20.326">θεινομένας βουπλῆγι: φιλοσκάρθμων δὲ γυναικῶν</TextUnit>
    <TextUnit id="8888" loc="20.327">ἡ μὲν ἑῆς παλάμης ἀπεσείσατο κύμβαλα ̔Ρείης,</TextUnit>
    <TextUnit id="8889" loc="20.328">ἡ δὲ φιλοκροτάλων ἀπεθήκατο τύμπανα χειρῶν,</TextUnit>
    <TextUnit id="8890" loc="20.329">ἄλλη βοτρυόεσσαν ἀνηκόντιζεν ὀπώρην,</TextUnit>
    <TextUnit id="8891" loc="20.330">ἄλλη νεκταρέοισι συνωλίσθησε κυπέλλοις:</TextUnit>
    <TextUnit id="8892" loc="20.331">πολλαὶ δ' αὐτοκύλιστον ἀπερρίψαντο κονίῃ</TextUnit>
    <TextUnit id="8893" loc="20.332">ἡδυμελῆ σύριγγα καὶ ἔμπνοον αὐλὸν ̓Αθήνης.</TextUnit>
    <TextUnit id="8894" loc="20.333">ὡς δ' ὅτε τις μετὰ χεῖμα γαληναίῃ παρὰ λόχμῃ</TextUnit>
    <TextUnit id="8895" loc="20.334">ἀννεφέλου Φαέθοντος ἰδὼν τερψίμβροτον ὥρην</TextUnit>
    <TextUnit id="8896" loc="20.335">ποιμὴν κῶμον ἔγειρε, συνωρχήσαντο δὲ Νύμφαι:</TextUnit>
    <TextUnit id="8897" loc="20.336">ἄφνω δ' ἐκ σκοπέλοιο χύθη κυκλούμενον ὕδωρ</TextUnit>
    <TextUnit id="8898" loc="20.337">κύμασι πυργωθέντος ὀρεσσιχύτου ποταμοῖο:</TextUnit>
    <TextUnit id="8899" loc="20.338">αὐτὰρ ὁ συρίζων ἀπεσείσατο πηκτίδα χειρῶν</TextUnit>
    <TextUnit id="8900" loc="20.339">δειμαίνων θρασὺ χεῦμα χαραδραίου ποταμοῖο,</TextUnit>
    <TextUnit id="8901" loc="20.340">οἰδαλέῳ μὴ μῆλα κατακρύψειε ῥεέθρῳ:</TextUnit>
    <TextUnit id="8902" loc="20.341">ὣς ὅ γε τερψινόου σκεδάσας ἀλάλαγμα χορείης</TextUnit>
    <TextUnit id="8903" loc="20.342">εἰς ὄρος ὑψικάρηνον ἀνάμπυκας ἤλασε Βάκχας:</TextUnit>
    <TextUnit id="8904" loc="20.343">καὶ κλονέων ἀχόρευτος ἀλήμονα θῆλυν ̓Ενυώ,</TextUnit>
    <TextUnit id="8905" loc="20.344">θηγαλέον βουπλῆγα φέρων, κειμήλιον ̔́Ηρης,</TextUnit>
    <TextUnit id="8906" loc="20.345">χαλκοχίτων Λυκόοργος ἀτευχέι μάρνατο Βάκχῳ:</TextUnit>
    <TextUnit id="8907" loc="20.346">καὶ κέλαδον βρονταῖον ἐπέκτυπε δύσμαχος ̔́Ηρη,</TextUnit>
    <TextUnit id="8908" loc="20.347">μητρυιὴ βαρύδουπος ἐπιβρίθουσα Λυαίῳ,</TextUnit>
    <TextUnit id="8909" loc="20.348">καί μιν ἀνεπτοίησε: βαρυζήλου δὲ θεαίνης</TextUnit>
    <TextUnit id="8910" loc="20.349">ὕψι κορυσσομένης ἐλελίζετο γούνατα Βάκχου:</TextUnit>
    <TextUnit id="8911" loc="20.350">ἔλπετο γὰρ Κρονίωνα προασπίζειν Λυκοόργου,</TextUnit>
    <TextUnit id="8912" loc="20.351">αἰθερίου πατάγοιο τύπον βρονταῖον ἀκούων:</TextUnit>
    <TextUnit id="8913" loc="20.352">ταρβαλέοις δὲ πόδεσσι φυγὼν ἀκίχητος ὁδίτης</TextUnit>
    <TextUnit id="8914" loc="20.353">γλαυκὸν ̓Ερυθραίης ὑπεδύσατο κῦμα θαλάσσης.</TextUnit>
    <TextUnit id="8915" loc="20.354">τὸν δὲ Θέτις βυθίη φιλίῳ πήχυνεν ἀγοστῷ,</TextUnit>
    <TextUnit id="8916" loc="20.355">καί μιν ἔσω δύνοντα πολυφλοίσβοιο μελάθρου</TextUnit>
    <TextUnit id="8917" loc="20.356">χερσὶ φιλοξείνοισιν ̓́Αραψ ἠσπάζετο Νηρεύς:</TextUnit>
    <TextUnit id="8918" loc="20.357">τὸν δὲ παρηγορέων φιλίῳ μειλίξατο μύθῳ:</TextUnit>
    <TextUnit id="8919" loc="20.358">“εἰπέ, τί σοι, Διόνυσε, κατηφέες εἰσὶν ὀπωπαί;</TextUnit>
    <TextUnit id="8920" loc="20.359">οὔ σε χαμαιγενέων ̓Αράβων στρατός, οὔ σε διώκων</TextUnit>
    <TextUnit id="8921" loc="20.360">θνητὸς ἀνὴρ νίκησε, καὶ οὐ βροτέην φύγγες αἰχμήν:</TextUnit>
    <TextUnit id="8922" loc="20.361">ἀλλὰ Διὸς Κρονίδαο κασιγνήτη δάμαρ ̔́Ηρη</TextUnit>
    <TextUnit id="8923" loc="20.362">οὐρανόθεν κεκόρυστο συναιχμάζουσα Λυκούργῳ,</TextUnit>
    <TextUnit id="8924" loc="20.363">̔́Ηρη καὶ μενέχαρμος ̓́Αρης καὶ χάλκεος αἰθήρ,</TextUnit>
    <TextUnit id="8925" loc="20.364">τέτρατος ἦν Λυκόοργος ὁ τηλίκος: ὑψιμέδων δὲ</TextUnit>
    <TextUnit id="8926" loc="20.365">πολλάκι σὸς γενέτης πρόμος αἰθέρος εἴκαθεν ̔́Ηρῃ.</TextUnit>
    <TextUnit id="8927" loc="20.366">σοὶ πλέον ἔσσεται εὖχος, ὅταν μακάρων τις ἐνίψῃ,</TextUnit>
    <TextUnit id="8928" loc="20.367">ὅττι Διὸς μεγάλοιο δάμαρ καὶ σύγγονος ̔́Ηρη</TextUnit>
    <TextUnit id="8929" loc="20.368">χεῖρας ἑὰς θώρηξεν ἀθωρήκτῳ Διονύσῳ.”</TextUnit>
    <TextUnit id="8930" loc="20.369">τοῖα παρηγορέων Βρομίῳ μυθήσατο Νηρεύς.</TextUnit>
    <TextUnit id="8931" loc="20.370">καὶ χαροποῖς ῥοθίοισι καλυπτομένου Διονύσου</TextUnit>
    <TextUnit id="8932" loc="20.371">ἀσχαλόων Λυκόοργος ἐς ὕδατα: ῥῆξεν ἰωήν:</TextUnit>
    <TextUnit id="8933" loc="20.372">“αἴθε πατήρ με δίδαξε μετὰ κλόνον ἔργα θαλάσσης,</TextUnit>
    <TextUnit id="8934" loc="20.373">ὥς κεν ἀεθλεύσαιμι καὶ ἰχθυβόλων ἐς ἀγῶνα</TextUnit>
    <TextUnit id="8935" loc="20.374">ἀγρεύσας Διόνυσον, ὑποβρυχίων δ ἀπὸ κόλπων</TextUnit>
    <TextUnit id="8936" loc="20.375">Λυδὸν ἐμὸν θεράποντα τὸ δεύτερον εἰς χθόνα σύρω.</TextUnit>
    <TextUnit id="8937" loc="20.376">ἀλλ', ἐπεὶ οὐ μάθον ἔργα θαλασσοπόρων ἁλιήων</TextUnit>
    <TextUnit id="8938" loc="20.377">καὶ βυθίης οὐκ οἶδα δολορραφέος δόλον ἄγρης,</TextUnit>
    <TextUnit id="8939" loc="20.378">Λευκοθέης ἔχε δῶμα βαθύρροον, εἰσόκε πόντου</TextUnit>
    <TextUnit id="8940" loc="20.379">καὶ σὲ καὶ ὃν καλέουσι μεταστήσω Μελικέρτην,</TextUnit>
    <TextUnit id="8941" loc="20.380">σύγγονον αἷμα φέροντα: καὶ οὐ χρέος ἐστὶ σιδήρου,</TextUnit>
    <TextUnit id="8942" loc="20.381">οὐ χθονίου βουπλῆγος ἀφειδέος, ἀλλὰ χατίζω</TextUnit>
    <TextUnit id="8943" loc="20.382">ἰχθυβόλων, ἵνα δύντες ̓Ερυθραίης βυθὸν ἅ0λμης</TextUnit>
    <TextUnit id="8944" loc="20.383">ἐνδόμυχον Διόνυσον ἀφαρπάζωσι θαλάσσης:</TextUnit>
    <TextUnit id="8945" loc="20.384">ἰχθυβόλοι, Νηρῆος ἐρευνητῆρες ἐναύλων,</TextUnit>
    <TextUnit id="8946" loc="20.385">δίκτυα μὴ νεπόδεσσιν ἐφαπλώσητε θαλάσσης,</TextUnit>
    <TextUnit id="8947" loc="20.386">ἀλλὰ λίνοις Διόνυσον ἐρύσσατε: Λευκοθέη δὲ</TextUnit>
    <TextUnit id="8948" loc="20.387">εἰς χθόνα νοστήσειε συναγρευθεῖσα Λυαίῳ,</TextUnit>
    <TextUnit id="8949" loc="20.388">καὶ θρασύς εἰς ἐμόν οἶκον ὁμαρτήσειε Παλαίμων</TextUnit>
    <TextUnit id="8950" loc="20.389">ἀβρέκτοις μελέεσσιν ὑποδρήσσων Λυκοόργῳ,</TextUnit>
    <TextUnit id="8951" loc="20.390">ὄφρα λιπὼν ̓Εφύρειον ἁλιτρεφέων δρόμον ἵππων</TextUnit>
    <TextUnit id="8952" loc="20.391">δίφρον ἐμὸν ζεύξειεν ἐπιχθονίῃ παρὰ φάτνῃ,</TextUnit>
    <TextUnit id="8953" loc="20.392">αὐτός ὁμοῦ καὶ Βάκχος ὀπάονες: εἷς δόμος ἔστω,</TextUnit>
    <TextUnit id="8954" loc="20.393">εἷς δόμος ἀμφοτέροισι, Παλαίμονι καὶ Διονύσῳ.”</TextUnit>
    <TextUnit id="8955" loc="20.394">ὣς εἰπὼν κεχόλωτο, καὶ ἠπείλησε θαλάσσῃ</TextUnit>
    <TextUnit id="8956" loc="20.395">καὶ πολιῷ Νηρῆι, καὶ ἤθελε πόντον ἱμάσσειν.</TextUnit>
    <TextUnit id="8957" loc="20.396">Ζεύς δὲ πατὴρ ἰάχησεν ἀμαιμακέτῳ Λυκοόργῳ:</TextUnit>
    <TextUnit id="8958" loc="20.397">“ἀφραίνεις, Λυκόοργε, μάτην ἀνέμοισιν ἐρίζων:</TextUnit>
    <TextUnit id="8959" loc="20.398">χάζεο σοῖσι πόδεσσιν, ἕως ὁρόωσιν ὀπωπαί.</TextUnit>
    <TextUnit id="8960" loc="20.399">ἔκλυες, ὡς τὸ πάροιθεν ὀρεσσιχύτῳ παρὰ πηγῇ</TextUnit>
    <TextUnit id="8961" loc="20.400">γυμνὴ Τειρεσίας θηήσατο μοῦνον ̓Αθήνην,</TextUnit>
    <TextUnit id="8962" loc="20.401">οὐ δόρυ θοῦρον ἄειρε καὶ οὐ πολέμιζε θεαίνῃ.</TextUnit>
    <TextUnit id="8963" loc="20.402">ἔμπης μοῦνον ὄπωπε καὶ ὤλεσε φέγγος ὀπωπῆς.”</TextUnit>
    <TextUnit id="8964" loc="20.403">τοῖον ἔπος κατέλεξε δι' ἠέρος ὑψιμέδων Ζεὺς</TextUnit>
    <TextUnit id="8965" loc="20.404">δυσσεβίην ὑπέροπλον ὀπιπεύων Λυκοόργου.</TextUnit>
    <TextUnit id="8966" loc="21.1">οὐδὲ Δρυαντιάδης προτέρης ἐπελήσατο χάρμης:</TextUnit>
    <TextUnit id="8967" loc="21.2">ἀλλὰ λαβὼν βουπλῆγα τὸ δεύτερον ἔνδοθι λόχμης</TextUnit>
    <TextUnit id="8968" loc="21.3">ἔθνεα Βασσαρίδων διζήμενος. ἀμβροσίῃ δὲ</TextUnit>
    <TextUnit id="8969" loc="21.4">δῶκε μένος καὶ θάρσος ἀρειμανές οὐράνιος Ζεύς,</TextUnit>
    <TextUnit id="8970" loc="21.5">ἣ τότε βακχευθεῖσα κατάσχετος οἴδματι λύσσης</TextUnit>
    <TextUnit id="8971" loc="21.6">μάρμαρον ἠέρταζε, καταιχμάζουσα Λυκούργου,</TextUnit>
    <TextUnit id="8972" loc="21.7">καὶ βριαρήν τρυφάλειαν ἀπεστυφέλιξε κομάων.</TextUnit>
    <TextUnit id="8973" loc="21.8">αὐτὰρ ὁ θαρσήεις ἐπεμάρνατο μείζονι πέτρῳ</TextUnit>
    <TextUnit id="8974" loc="21.9">τρηχαλέῳ, καὶ στέρνα βοώπιδος ἤλασε Νύμφης:</TextUnit>
    <TextUnit id="8975" loc="21.10">οὐδέ μιν ἐπρήνιξε, χόλῳ δ' ἀνενείκατο φωνήν:</TextUnit>
    <TextUnit id="8976" loc="21.11">“̓͂Αρες, ἄναξ πολέμοιο, πάτερ κρατεροῖο Λυκούργου,</TextUnit>
    <TextUnit id="8977" loc="21.12">αἰδόμενος σκοπίαζε τεὸν γόνον ἀντὶ Λυαίου</TextUnit>
    <TextUnit id="8978" loc="21.13">οὐτιδανήν ἀσίδηρον ὀιστεύοντα γυναῖκα.</TextUnit>
    <TextUnit id="8979" loc="21.14">πόντος ἐμόν βουπλῆγα βιάζεται: ἐν ῥοθίοις γὰρ</TextUnit>
    <TextUnit id="8980" loc="21.15">κρύπτετο μὲν Διόνυσος, ἐγὼ δ' ἄπρηκτος ὁδεύων</TextUnit>
    <TextUnit id="8981" loc="21.16">ἵξομαι εἰς ἐμὸν ἄστυ, πόνον δ' ἀτέλεστον ἀνήσω.”</TextUnit>
    <TextUnit id="8982" loc="21.17">ἔννεπεν: ἀμβροσίην δὲ μέσην γυιαλκέι δεσμῷ</TextUnit>
    <TextUnit id="8983" loc="21.18">χειρὶ λαβὼν ἐπίεζε: καὶ ἤθελε δεσμὰ καθάψαι,</TextUnit>
    <TextUnit id="8984" loc="21.19">οἷα δορικτήτην μετανάστιον εἰς δόμον ἕλκων,</TextUnit>
    <TextUnit id="8985" loc="21.20">παιδοκόμον Βρομίοιο φέρων θιασώδεα Νύμφην,</TextUnit>
    <TextUnit id="8986" loc="21.21">ἀμφιτόμῳ βουπλῆγι μετάφρενα δούλια νύσσων.</TextUnit>
    <TextUnit id="8987" loc="21.22">οὐ δέ μιν ἱσταμένην ἀνεσείρασεν, οὐδέ ἑ λύθρῳ</TextUnit>
    <TextUnit id="8988" loc="21.23">ἀρτιχύτῳ φοίνιξεν ἀρασσομένοιο καρήνου:</TextUnit>
    <TextUnit id="8989" loc="21.24">ἀλλά φύγε θρασὺν ἄνδρα καὶ εὔξατο μητέρι Γαίῃ</TextUnit>
    <TextUnit id="8990" loc="21.25">ἀμβροσίη κροκόπεπλος, ὅπως Λυκόοργον ἀλύξῃ.</TextUnit>
    <TextUnit id="8991" loc="21.26">γαῖα δὲ καρποτόκεια πετασσαμένη κενεῶνα</TextUnit>
    <TextUnit id="8992" loc="21.27">ἀμφίπολον Βρομίοιο φιλήτορι δέξατο κόλπῳ</TextUnit>
    <TextUnit id="8993" loc="21.28">ἀμβροσίην ζώουσαν: ἀιστωθεῖσα δὲ Νύμφη</TextUnit>
    <TextUnit id="8994" loc="21.29">εἰς φυτόν εἶδος ἄμειψε καὶ ἀμπελόεις πέλεν ὄρπηξ:</TextUnit>
    <TextUnit id="8995" loc="21.30">σειρὴν δ' αὐτοέλικτον ἐπιπλέξασα Λυκούργου</TextUnit>
    <TextUnit id="8996" loc="21.31">ἀγχονίῳ σφήκωσεν ὁμόζυγον αὐχένα δεσμῷ,</TextUnit>
    <TextUnit id="8997" loc="21.32">μαρναμένη μετά θύρσον ἀπειλητῆρι κορύμβῳ.</TextUnit>
    <TextUnit id="8998" loc="21.33">καὶ φυτόν αὐδῆεν ζαμενὴς ποιήσατο ̔Ρείη</TextUnit>
    <TextUnit id="8999" loc="21.34">ἡμερίδων βασιλῆι χαριζομένη Διονύσῳ:</TextUnit>
    <TextUnit id="9000" loc="21.35">ἀμβροσίη δ' ὀλόλυξε καὶ ἔμπνοον ἴαχε φωνήν:</TextUnit>
    <TextUnit id="9001" loc="21.36">“οὐδέ, φυτόν περ ἐοῦσα, τεήν ποτε δῆριν ἀλύξω,</TextUnit>
    <TextUnit id="9002" loc="21.37">σὸν δέμας οὐτήσω καὶ ὲν ἔρνεσιν, ἀντὶ δὲ σειρῆς</TextUnit>
    <TextUnit id="9003" loc="21.38">χαλκείης ἀλύτοις σε περισφίγξαιμι πετήλοις:</TextUnit>
    <TextUnit id="9004" loc="21.39">εἰς σὲ καὶ ἀμπελόεσσα κορύσσομαι, ὄφρά τις εἴπῃ:</TextUnit>
    <TextUnit id="9005" loc="21.40">“Βασσαρίδες κτείνουσι καὶ ἐν πετάλοισι φονῆας.”</TextUnit>
    <TextUnit id="9006" loc="21.41">φυταλιὰς πεφύλαξο μαχήμονας: ἀντιβίους γὰρ</TextUnit>
    <TextUnit id="9007" loc="21.42">ἡμερίδες βάλλουσι καὶ αἰχμάζουσιν ὀπῶραι.</TextUnit>
    <TextUnit id="9008" loc="21.43">σοὶ μαχόμην ζώουσα καὶ ὀλλυμένη σε δαμάσσω:</TextUnit>
    <TextUnit id="9009" loc="21.44">οὕτω ἀριστεύουσι Διωνύσοιο τιθῆναι.</TextUnit>
    <TextUnit id="9010" loc="21.45">ἔκλυες εἰναλίην ἐχενηίδα, πῶς ἐνὶ πόντῳ</TextUnit>
    <TextUnit id="9011" loc="21.46">ἰχθὺς βαιός ἄναλκις ἐπέχραε πολλάκι ναύταις</TextUnit>
    <TextUnit id="9012" loc="21.47">ἂψ ἀνασειράζων, ὀλίγῳ δ' ὑπὸ χάσματι λαιμοῦ</TextUnit>
    <TextUnit id="9013" loc="21.48">μηκεδανὴν ἀνέκοψε κατάσχετον ὁλκάδα δεσμῷ;</TextUnit>
    <TextUnit id="9014" loc="21.49">δέξο με χερσαίην ἐχενηίδα, δέξο πετήλων</TextUnit>
    <TextUnit id="9015" loc="21.50">αὐτοπέδην ἀσίδηρον ἐρισταφύλοιο κυδοιμοῦ.</TextUnit>
    <TextUnit id="9016" loc="21.51">μίμνε μοι, αὐτόθι μίμνε δεδεγμένος υἷα Θυώνης,</TextUnit>
    <TextUnit id="9017" loc="21.52">εἰσόκε νοστήσειε θαλασσαίων ἀπὸ κόλπων.”</TextUnit>
    <TextUnit id="9018" loc="21.53">τοῖα μὲν ἀμπελόεσσα κορυμβοφόρῳ φάτο φωνῇ</TextUnit>
    <TextUnit id="9019" loc="21.54">ἀμβροσίη τανύφυλλος, ἀρασσομένοιο Λυκούργου:</TextUnit>
    <TextUnit id="9020" loc="21.55">καὶ ,χλοεροῖς δεσμοῖσι κατάσχετος ἄγριος ἀνὴρ</TextUnit>
    <TextUnit id="9021" loc="21.56">ἀρραγέων ἀτίνακτος ἀλυκτοπέδῃσι πετήλων</TextUnit>
    <TextUnit id="9022" loc="21.57">ἀμφιπαγὴς ἀλάλαζεν ἀπειλείων Διονύσῳ:</TextUnit>
    <TextUnit id="9023" loc="21.58">οὐδὲ φυγεῖν σθένος εἶχε, μάτην δ' ἐτίνασσεν ἀνάγκῃ</TextUnit>
    <TextUnit id="9024" loc="21.59">οὐτιδαναῖς ἑλίκεσσι περίπλοκον ἀνθερεῶνα:</TextUnit>
    <TextUnit id="9025" loc="21.60">οὐδὲ δι' ἀσφαράγοιο μέση πορθμεύετο φωνὴ</TextUnit>
    <TextUnit id="9026" loc="21.61">θλιβομένου στεφανηδόν: ἐκυκλώσαντο δὲ Βάκχαι</TextUnit>
    <TextUnit id="9027" loc="21.62">αὐχένα μιτρωθέντα μέσον πνικτῆρι κορύμβῳ.</TextUnit>
    <TextUnit id="9028" loc="21.63">καὶ πέλεκυν δασπλῆτα δορυσσόος ἥρπασεν ̓́Αρης</TextUnit>
    <TextUnit id="9029" loc="21.64">παιδὸς ἑοῦ: Βρομίην γὰρ ἐδείδιε λυσσάδα Βάκχην,</TextUnit>
    <TextUnit id="9030" loc="21.65">μὴ φονίῳ βουπλῆγι δέμας πλήξειε Λυκούργου:</TextUnit>
    <TextUnit id="9031" loc="21.66">οὐδὲ Δρυαντιάδην χλοερῶν ἀπελύσατο δεσμῶν,</TextUnit>
    <TextUnit id="9032" loc="21.67">καὶ μάλα περ ποθέων, στεροπῇ δ' ὑπόειξε τοκῆος</TextUnit>
    <TextUnit id="9033" loc="21.68">δοῦπον ἀπειλητῆρα Διὸς βρονταῖον ἀκούων.</TextUnit>
    <TextUnit id="9034" loc="21.69">καὶ δολιχὴν προθέλυμνον ἐπιπροχυθεῖσα καρήνῳ</TextUnit>
    <TextUnit id="9035" loc="21.70">ἀνδρὸς ἀμαιμακέτοιο κόμην ὤλοψε Πολυξώ:</TextUnit>
    <TextUnit id="9036" loc="21.71">γαστέρι δ' ἀντιβίου μανιώδεα χεῖρα βαλοῦσα,</TextUnit>
    <TextUnit id="9037" loc="21.72">ἁπτομένη θώρηκος, ἀνέσπασεν ἅρπαγι παλμῷ,</TextUnit>
    <TextUnit id="9038" loc="21.73">χωομένη δ' ἔρρηξε—μαχήμονες, εἴπατε, Μοῦσαι,</TextUnit>
    <TextUnit id="9039" loc="21.74-75">οἷον ἔην τότε θαῦμα δαϊζομένοιο χιτῶνος</TextUnit>
    <TextUnit id="9040" loc="21.75-74">θηλυτέροις ὀνύχεσσι, σιδηρείου περ ἐόντος—:</TextUnit>
    <TextUnit id="9041" loc="21.76">καὶ ταναοῖς πλέξασα λύγοις ἑλικώδεα σειρὴν</TextUnit>
    <TextUnit id="9042" loc="21.77">Κλείτη λυσιέθειρα καὶ ἀμπελόεσσα Γιγαρτὼ</TextUnit>
    <TextUnit id="9043" loc="21.78">εὐπετάλῳ μάστιγι δέμας φοίνιξε Λυκούργου</TextUnit>
    <TextUnit id="9044" loc="21.79">αἱμαλέῃ σμώδιγγι χαρασσομένων ἐπὶ νώτων:</TextUnit>
    <TextUnit id="9045" loc="21.80">Φλειὼ δ' εὐρυτέρῃσι κατέγραφε ταρσὸν ἀκάνθαις</TextUnit>
    <TextUnit id="9046" loc="21.81">αἰνομανής: ̓Ερίφη δὲ συνέμπορος Εἰραφιώτῃ</TextUnit>
    <TextUnit id="9047" loc="21.82">δραξαμένη μέσσοιο δασύτριχος ἀνθερεῶνος</TextUnit>
    <TextUnit id="9048" loc="21.83">ἄνδρα βαλεῖν μενέαινεν ἐπὶ χθονί: μαρναμένη δὲ</TextUnit>
    <TextUnit id="9049" loc="21.84">Βακχείης Φασύλεια κυβερνήτειρα χορείης</TextUnit>
    <TextUnit id="9050" loc="21.85">δυσμενέος κενεῶνα κατέγραφεν ὀξέι κέντρῳ:</TextUnit>
    <TextUnit id="9051" loc="21.86">καὶ Θεόπη κεκόρυστο, τιθηνήτειρα Λυαίου,</TextUnit>
    <TextUnit id="9052" loc="21.87">ῥινοτόρῳ νάρθηκι: δέμας δ' ἤρασσε Λυκούργου</TextUnit>
    <TextUnit id="9053" loc="21.88">καὶ Βρομίη Βρομίοιο φερώνυμος: αἷς ἅμα Νύμφη</TextUnit>
    <TextUnit id="9054" loc="21.89">Κισσηὶς φιλόβοτρυς ἐμάστιεν ἀνέρα κισσῷ.</TextUnit>
    <TextUnit id="9055" loc="21.90">καὶ πολέμῳ δρυόεντι βιαζομένου Λυκοόργου</TextUnit>
    <TextUnit id="9056" loc="21.91">πῆμα φάνη πάλιν ἄλλο κακώτερον: ̓Αρραβίῃ γὰρ</TextUnit>
    <TextUnit id="9057" loc="21.92">πόντιον ἐννοσίγαιον ὀρεστιὰς ὥπλισε ̔Ρείη,</TextUnit>
    <TextUnit id="9058" loc="21.93">σχιζομένων καναχηδὸν ἀκοντιστῆρα θεμέθλων:</TextUnit>
    <TextUnit id="9059" loc="21.94">καὶ δαπέδου βαθύκολπον ἀπεστυφέλιξεν ὀχῆα</TextUnit>
    <TextUnit id="9060" loc="21.95">αἰχμάζων τριόδοντι θαλασσομέδων ἐνοσίχθων,</TextUnit>
    <TextUnit id="9061" loc="21.96">ἐνδομύχοις ἀνέμοισιν ἱμασσομένων κενεώνων,</TextUnit>
    <TextUnit id="9062" loc="21.97">γειοπόνοις ἀνέμοισιν, ἐπεὶ νωμήτορι παλμῷ</TextUnit>
    <TextUnit id="9063" loc="21.98">χάσματα κοιλαίνουσι σεσηρότα φωλάδες αὖραι:</TextUnit>
    <TextUnit id="9064" loc="21.99">̓Αρραβίης δ' ἀτίνακτος ἐσείετο κόλπος ἀρούρης,</TextUnit>
    <TextUnit id="9065" loc="21.100">ἀγχινεφῆ δὲ μέλαθρα τινάκτορι λύετο παλμῷ:</TextUnit>
    <TextUnit id="9066" loc="21.101">καὶ δρύες εἰς χθόνα πῖπτον, ἀρασσόμενος δὲ τριαίνῃ</TextUnit>
    <TextUnit id="9067" loc="21.102">Νύσιος ἀμφιέλικτος ̓́Αραψ ὠρχήσατο πυθμήν:</TextUnit>
    <TextUnit id="9068" loc="21.103">καὶ πτελέη χθονὶ κεῖτο, κόμην δ' ἐκονίσσατο δάφνη,</TextUnit>
    <TextUnit id="9069" loc="21.104">καὶ πίτυς αὐτόρριζος ἐκέκλιτο γείτονι πεύκῃ.</TextUnit>
    <TextUnit id="9070" loc="21.105">ὄφρα μὲν ἐννοσίγαιος, ὑπὸ χθόνα λάβρος ἀήτης,</TextUnit>
    <TextUnit id="9071" loc="21.106">νερτερίων κευθμῶνα μετερρίζωσεν ἐναύλων,</TextUnit>
    <TextUnit id="9072" loc="21.107">τόφρα πέλεν κακὸν ἄλλο νεώτερον: ὑλονόμοι γὰρ</TextUnit>
    <TextUnit id="9073" loc="21.108">θεινόμεναι μάστιγι δρακοντοκόμοιο Μεγαίρης</TextUnit>
    <TextUnit id="9074" loc="21.109">Νυσιάδες ταυρηδὸν ἐμυκήσαντο γυναῖκες,</TextUnit>
    <TextUnit id="9075" loc="21.110">σφωιτέρων τεκέων δηλήμονες: ἐσσυμένη δὲ</TextUnit>
    <TextUnit id="9076" loc="21.111">ἡ μὲν ἀνηκόντιζεν ἐς ἠέρα κοῦρον ἀλήτην</TextUnit>
    <TextUnit id="9077" loc="21.112">ἠερόθεν προκάρηνον ὀλισθήσαντα κονίῃ,</TextUnit>
    <TextUnit id="9078" loc="21.113">ἡ δὲ φίλον βρέφος εἷλκε, καὶ οὐκ ἐμνήσατο μαζοῦ:</TextUnit>
    <TextUnit id="9079" loc="21.114">ἄλλη παιδοφόνῳ παλάμην φοίνιξε σιδήρῳ</TextUnit>
    <TextUnit id="9080" loc="21.115">υἱέα δαιτρεύσασα, καὶ ἔπλετο μαινὰς ̓Αγαύη.</TextUnit>
    <TextUnit id="9081" loc="21.116">καὶ σφετέροις τεκέεσσιν ἐπέδραμον, ἀρτιτόκους δὲ</TextUnit>
    <TextUnit id="9082" loc="21.117">υἱέας, οὓς ἐλόχευσαν, ἐμιστύλλοντο μαχαίρῃ</TextUnit>
    <TextUnit id="9083" loc="21.118">ἄλλος ὑποπτήσσων μανιώδεα Πανὸς ἱμάσθλην</TextUnit>
    <TextUnit id="9084" loc="21.119">εἰς ἐνοπὴν ἄγραυλον ̓́Αραψ βακχεύετο ποιμήν.</TextUnit>
    <TextUnit id="9085" loc="21.120">τοῖα μὲν οἰστρήεντι δόλῳ κυμαίνετο βούτης</TextUnit>
    <TextUnit id="9086" loc="21.121">δαιτρεύων ἑὰ τέκνα, καὶ υἱέας εἰλαπινάζων</TextUnit>
    <TextUnit id="9087" loc="21.122">παιδοβόροις γενύεσσι: νοοσφαλέων δὲ βοτήρων</TextUnit>
    <TextUnit id="9088" loc="21.123">ἄτροφον ἀρσενόπαιδα τόκον τυμβεύσατο γαστὴρ</TextUnit>
    <TextUnit id="9089" loc="21.124">νυμφάων παλάμῃσι: πολυγνάμπτοις δὲ πετήλοις</TextUnit>
    <TextUnit id="9090" loc="21.125">ἀμφιπαγὴς πεπέδητο, καὶ οὐ γόνυ κάμψε Λυαίῳ,</TextUnit>
    <TextUnit id="9091" loc="21.126">οὐ Διὶ χεῖρα τίταινεν, ἀλεξήτειραν ἀνάγκης,</TextUnit>
    <TextUnit id="9092" loc="21.127">οὐ βροντῆς φόβον εἶχεν: ἀπειλήσας δὲ προσώπῳ</TextUnit>
    <TextUnit id="9093" loc="21.128">χώετο Βασσαρίδεσσιν: ἐπεσσυμένην δὲ καρήνῳ</TextUnit>
    <TextUnit id="9094" loc="21.129">ἀστεροπὴν ἐνόησε, καὶ οὐχ ὑπόειξε Λυαίῳ.</TextUnit>
    <TextUnit id="9095" loc="21.130">βάλλετο δ' ἔνθα καὶ ἔνθα, πολυσπερέων δὲ βολάων</TextUnit>
    <TextUnit id="9096" loc="21.131">τοσσατίην ἕστηκε μένων ἀντίξοον ὁρμήν,</TextUnit>
    <TextUnit id="9097" loc="21.132">̓́Αρεα μοῦνον ἔχων χραισμήτορα, μοῦνος ἐρίζων</TextUnit>
    <TextUnit id="9098" loc="21.133">Ζηνί, Ποσειδάωνι, ̔Ρέῃ, Χθονί, Νηρέι, Βάκχῳ.</TextUnit>
    <TextUnit id="9099" loc="21.134">καὶ μογέων ἀχάλινον ἀπερροίβδησεν ἰωήν:</TextUnit>
    <TextUnit id="9100" loc="21.135">“ἅψατε πῦρ, φλέξωμεν ὅλον φυτόν, ἐν πυρὶ κείσθω</TextUnit>
    <TextUnit id="9101" loc="21.136">βακχικὰ ταῦτα πέτηλα, καὶ αἰθομένας διὰ πόντου</TextUnit>
    <TextUnit id="9102" loc="21.137">ἡμερίδας ῥίψωμεν ὑποβρυχίῳ Διονύσῳ,</TextUnit>
    <TextUnit id="9103" loc="21.138">ἠνορέης ̓Αράβων σημήιον: ἀλλὰ καὶ αὐτὴ</TextUnit>
    <TextUnit id="9104" loc="21.139">δεξαμένη κατὰ κῦμα Θέτις πυρίκαυτον ὀπώρην</TextUnit>
    <TextUnit id="9105" loc="21.140">τέφρην ἀμπελόεσσαν ἀποσβέσσειε θαλάσσῃ.</TextUnit>
    <TextUnit id="9106" loc="21.141">λύσατε φάσματα ταῦτα καὶ αἰόλα μάγγανα δεσμῶν:</TextUnit>
    <TextUnit id="9107" loc="21.142">μάγγανα Νηρεΐδων Ποσιδήια ταῦτα δοκεύω:</TextUnit>
    <TextUnit id="9108" loc="21.143">λύσατε, καὶ ῥοθίοις με πελάσσατε: μαντιπόλῳ γὰρ</TextUnit>
    <TextUnit id="9109" loc="21.144">Πρωτέι φαρμακόεντι κορύσσομαι: ἅψατε πεύκην,</TextUnit>
    <TextUnit id="9110" loc="21.145">ὄφρα μολὼν παρὰ πόντον ἐμῷ ποινήτορι θυμῷ</TextUnit>
    <TextUnit id="9111" loc="21.146">ξεινοδόκον Βρομίοιο καταφλέξω Μελικέρτην.”</TextUnit>
    <TextUnit id="9112" loc="21.147">εἶπεν ἀπειλείων καὶ Νηρέι καὶ Διονύσῳ</TextUnit>
    <TextUnit id="9113" loc="21.148">̓Αρραβίης σχεδὸν ἦλθεν: ̓Ενυαλίου δὲ καμόντα</TextUnit>
    <TextUnit id="9114" loc="21.149">υἱέα δενδρήεντος ἀνεζώγρησε κυδοιμοῦ</TextUnit>
    <TextUnit id="9115" loc="21.150">Αρεος ἆορ ἔχουσα σιδήρεον, ἀμφὶ δὲ Βάκχαις</TextUnit>
    <TextUnit id="9116" loc="21.151">δαιμονίης γύμνωσε σελασφόρα νῶτα μαχαίρης,</TextUnit>
    <TextUnit id="9117" loc="21.152">εἰς φόβον αἰθύσσουσα Κυβηλίδα θῆλυν ̓Ενυώ:</TextUnit>
    <TextUnit id="9118" loc="21.153">ἀμβροσίης δὲ πέτηλα διατμήξασα σιδήρῳ</TextUnit>
    <TextUnit id="9119" loc="21.154">δεσμοὺς βοτρυόεντας ἀπεσφήκωσε Λυκούργου.</TextUnit>
    <TextUnit id="9120" loc="21.155">καὶ χθονὸς ἐπρήυνε τινάκτορα κυανοχαίτην</TextUnit>
    <TextUnit id="9121" loc="21.156">γνωτὸν ἑὸν καὶ Ζῆνα πόσιν καὶ μητέρα ̔Ρείην,</TextUnit>
    <TextUnit id="9122" loc="21.157">ῥυσαμένη Λυκόοργον, ὅπως ἐναρίθμιος εἴη</TextUnit>
    <TextUnit id="9123" loc="21.158">ἀθανάτοις: ̓́Αραβες δὲ πολυκνίσων ἐπὶ βωμῶν,</TextUnit>
    <TextUnit id="9124" loc="21.159">ὡς θεόν, υἷα Δρύαντος ἐμειλίξαντο θυηλαῖς,</TextUnit>
    <TextUnit id="9125" loc="21.160">ἀντὶ Διωνύσοιο μελιρραθάμιγγος ὀπώρης</TextUnit>
    <TextUnit id="9126" loc="21.161">λύθρον ἐπισπένδοντες ἀβακχεύτῳ Λυκοόργῳ.</TextUnit>
    <TextUnit id="9127" loc="21.162">καὶ τὰ μὲν ὣς ἤμελλε γέρων χρόνος ὀψὲ τελέσσαι:</TextUnit>
    <TextUnit id="9128" loc="21.163">Ζεὺς δὲ πατήρ, ἵνα μή τις ἀγηνορέων βροτὸς ἀνὴρ</TextUnit>
    <TextUnit id="9129" loc="21.164">ἄλλος ἔχων μίμημα δοριθρασέος Λυκοόργου</TextUnit>
    <TextUnit id="9130" loc="21.165">μῶμον ἀναστήσειεν ἀμωμήτῳ Διονύσῳ,</TextUnit>
    <TextUnit id="9131" loc="21.166">αἰνομανῆ Λυκόοργον ἐθήκατο τυφλὸν ἀλήτην,</TextUnit>
    <TextUnit id="9132" loc="21.167">ἄστεος ἀγνώστοιο παλινδίνητον ὁδίτην,</TextUnit>
    <TextUnit id="9133" loc="21.168">πομπὸν ἀναγκαίης διζήμενον ἀτραπιτοῖο,</TextUnit>
    <TextUnit id="9134" loc="21.169">πολλάκις αὐτοκέλευθα περιπταίοντα πεδίλοις.</TextUnit>
    <TextUnit id="9135" loc="21.170">καὶ τὰ κὲν ἐν σκοπέλοισιν. ̓Ερυθραίῳ δ' ἐνὶ πόντῳ</TextUnit>
    <TextUnit id="9136" loc="21.171">θυγατέρες Νηρῆος ἔσω βαθυκύμονος αὐλῆς</TextUnit>
    <TextUnit id="9137" loc="21.172">εἰναλίῃ Διόνυσον ἐμειλίξαντο τραπέζῃ:</TextUnit>
    <TextUnit id="9138" loc="21.173">καὶ Σεμέλης ῥίψασα Διιπετέος φθόνον εὐνῆς,</TextUnit>
    <TextUnit id="9139" loc="21.174">οἰνοφύτῳ θρασὺν ὕμνον ἀνακρούουσα Λυαίῳ,</TextUnit>
    <TextUnit id="9140" loc="21.175">μαῖα Διωνύσοιο μελίζετο, ποντιὰς ̓Ινώ:</TextUnit>
    <TextUnit id="9141" loc="21.176">καὶ Βρομίῳ γλυκὺ νέκταρ ἀπὸ κρητῆρος ἀφύσσων</TextUnit>
    <TextUnit id="9142" loc="21.177">σύντροφος ἰσοέτηρος ἐῳνοχόει Μελικέρτης.</TextUnit>
    <TextUnit id="9143" loc="21.178">ὣς ὁ μὲν αὐτόθι μίμνεν ἔσω βαθυκύμονος αὐλῆς</TextUnit>
    <TextUnit id="9144" loc="21.179">πόντον ἔχων πλατὺν οἶκον, ὑποβρύχιος μετανάστης:</TextUnit>
    <TextUnit id="9145" loc="21.180">καὶ Θέτιδος βρυόεντι χυθεὶς ἐπεκέκλιτο κόλπῳ:</TextUnit>
    <TextUnit id="9146" loc="21.181">Καδμείην δ' ἀκόρητος ἑὴν εὔπαιδα τιθήνην</TextUnit>
    <TextUnit id="9147" loc="21.182">αὐτοκασιγνήτην προσπτύξατο μητέρος ̓Ινώ,</TextUnit>
    <TextUnit id="9148" loc="21.183">καὶ φιλίῳ πήχυνε Παλαίμονα πολλάκι δεσμῷ</TextUnit>
    <TextUnit id="9149" loc="21.184">σύντροφον ἰσοέτηρον. ἀδουπήτῳ δὲ πεδίλῳ</TextUnit>
    <TextUnit id="9150" loc="21.185">οὐκέτι πουλυέλικτον ἀνακρούουσα χορείην,</TextUnit>
    <TextUnit id="9151" loc="21.186">Βάκχου μὴ παρεόντος, ἀνεπτοίητο Μιμαλλὼν</TextUnit>
    <TextUnit id="9152" loc="21.187">ἴχνια μαστεύουσα θαλασσοπόροιο Λυαίου:</TextUnit>
    <TextUnit id="9153" loc="21.188">καὶ Σάτυρος φιλόμοχθος ἔχων ἀγέλαστον ὀπωπὴν</TextUnit>
    <TextUnit id="9154" loc="21.189">ξείνῳ πένθεϊ κάμνεν, ὀριπλάγκτοισι δὲ χηλαῖς</TextUnit>
    <TextUnit id="9155" loc="21.190">ἔτρεχον οἰστρήεντες ἀνὰ δρυμὰ Πᾶνες ἀλῆται,</TextUnit>
    <TextUnit id="9156" loc="21.191">Πᾶνες, ἐρευνητῆρες ἀκηρύκτου Διονύσου:</TextUnit>
    <TextUnit id="9157" loc="21.192">Σειληνὸς δ' ἀχόρευτος, ἀκηδέα κύμβαλα ῥίψας,</TextUnit>
    <TextUnit id="9158" loc="21.193">κεῖτο κατηφιόων: Κρονίη δ' ἐλελίζετο Νύμφη</TextUnit>
    <TextUnit id="9159" loc="21.194">Μάκρις ἀπενθήτοιο Διωνύσοιο τιθήνη,</TextUnit>
    <TextUnit id="9160" loc="21.195">Βακχείης ὁμόδιφρος ἐυκνήμιδος ἀπήνης.</TextUnit>
    <TextUnit id="9161" loc="21.196">ὣς οἱ μὲν δεδόνηντο κατηφέες: ἀχνυμένοις δὲ</TextUnit>
    <TextUnit id="9162" loc="21.197">Σκέλμις ἀκυμάντοιο λιπὼν κευθμῶνα θαλάσσης</TextUnit>
    <TextUnit id="9163" loc="21.198">πατρῴην ἀδίαντον ἑὴν ἤλαυνεν ἀπήνην,</TextUnit>
    <TextUnit id="9164" loc="21.199">νόστον ἐπερχομένοιο προαγγέλλων Διονύσου.</TextUnit>
    <TextUnit id="9165" loc="21.200">ὄφρα μὲν ἄμφεπε Βάκχος ἁλίτροφα δεῖπνα τραπέζης,</TextUnit>
    <TextUnit id="9166" loc="21.201">τόφρα δὲ Καυκασίοιο δι' οὔρεος εἰς πόλιν ̓Ινδῶν</TextUnit>
    <TextUnit id="9167" loc="21.202">οἰνοφύτου Βρομίοιο ποδήνεμος ἵκετο κῆρυξ</TextUnit>
    <TextUnit id="9168" loc="21.203">ταυροφυής, νόθον εἶδος ἔχων κεραελκέι μορφῇ,</TextUnit>
    <TextUnit id="9169" loc="21.204">ἀντίτυπον μίμημα Σεληναίῃσι κεραίαις,</TextUnit>
    <TextUnit id="9170" loc="21.205">αἰγὸς ὀρεσσινόμοιο περὶ χροῒ δέρμα συνάψας,</TextUnit>
    <TextUnit id="9171" loc="21.206">αὐχενίῃ κληῖδι καθειμένον ἐξ ἑνὸς ὤμου,</TextUnit>
    <TextUnit id="9172" loc="21.207">δεξιτεροῦ πλευροῖο κατήορον εἰς πτύχα μηροῦ,</TextUnit>
    <TextUnit id="9173" loc="21.208">ἀμφοτέρης ἑκάτερθε παρηίδος οὔατα σείων,</TextUnit>
    <TextUnit id="9174" loc="21.209">ὡς ὄνος οὐατόεις, λάσιος δέμας: ἐκ μεσάτης δὲ</TextUnit>
    <TextUnit id="9175" loc="21.210">ἰξύος αὐτοέλικτος ἐσύρετο σύγγονος οὐρή.</TextUnit>
    <TextUnit id="9176" loc="21.211">ἀμφὶ δέ μιν γελόωντες ἐπέρρεον αἴθοπες ̓Ινδοί,</TextUnit>
    <TextUnit id="9177" loc="21.212">εἰσόκεν ἐγγὺς ἵκανεν, ὅπῃ διδυμόζυγι δίφρῳ</TextUnit>
    <TextUnit id="9178" loc="21.213">ἑζετο Δηριάδης περιμήκετος, ὄρχαμος ἀνδρῶν,</TextUnit>
    <TextUnit id="9179" loc="21.214">ἠλιβάτων στατὸν ἴχνος ἀναστέλλων ἐλεφάντων.</TextUnit>
    <TextUnit id="9180" loc="21.215">καὶ Σατύρῳ γελόων φιλοκέρτομον ἴαχε φωνήν:</TextUnit>
    <TextUnit id="9181" loc="21.216">“οἵους Δηριάδῃ διδυμόχροας ἄνδρας ἰάλλει</TextUnit>
    <TextUnit id="9182" loc="21.217">ταυροφυὴς Διόνυσος, ἀθύρματα δηιοτῆτος,</TextUnit>
    <TextUnit id="9183" loc="21.218">ἀλλοφυεῖς, οὐ φῶτας ὅλην βροτοειδέα μορφήν,</TextUnit>
    <TextUnit id="9184" loc="21.219">θηρῶν εἶδος ἔχοντας, ἐπεὶ διδυμάονι μορφῇ</TextUnit>
    <TextUnit id="9185" loc="21.220">εἰσὶ νόθοι ταῦροί τε καὶ ἀνέρες: ἀμφότερον γὰρ</TextUnit>
    <TextUnit id="9186" loc="21.221">καὶ βοὸς εἶδος ἔχουσι καὶ ἀνδρομέοιο προσώπου.”</TextUnit>
    <TextUnit id="9187" loc="21.227">ἔννεπε, καὶ πολέμοιο προάγγελα σήματα φαίνων</TextUnit>
    <TextUnit id="9188" loc="21.228">ἀσπίδα ποικιλόνωτον ἀφειδέι τύψε μαχαίρῃ</TextUnit>
    <TextUnit id="9189" loc="21.229">μεσσοφανῆ περίκυκλον ἐς ὀμφαλόν: ἐκ δὲ βοείης</TextUnit>
    <TextUnit id="9190" loc="21.230">χαλκὸς ἀρασσομένης ἐπεβόμβεε λοίγιον ἠχώ.</TextUnit>
    <TextUnit id="9191" loc="21.231">καὶ βλοσυρῷ βασιλῆι τεθηπότα χείλεα λύσας</TextUnit>
    <TextUnit id="9192" loc="21.232">ἀγγελίην Βρομίοιο ταχύδρομος ἔννεπε κῆρυξ:</TextUnit>
    <TextUnit id="9193" loc="21.233">“Δηριάδη, σκηπτοῦχε, θεὸς Διόνυσος ἀνώγει</TextUnit>
    <TextUnit id="9194" loc="21.234">̓Ινδοὺς δεχνυμένους λαθικηδέος οἶνον ὀπώρης</TextUnit>
    <TextUnit id="9195" loc="21.235">σπένδειν ἀθανάτοισι, δίχα πτολέμων, δίχα μόχθων:</TextUnit>
    <TextUnit id="9196" loc="21.236">εἰ δέ κε μὴ δέξαιντο, κορύσσεται, εἰσόκε θύρσοις</TextUnit>
    <TextUnit id="9197" loc="21.237">Βασσαρίδων γόνυ δοῦλον ὑποκλίνειεν ̔Υδάσπης.</TextUnit>
    <TextUnit id="9198" loc="21.238">ἀγγελίης ἤκουσας ἀληθέος: εἰπὲ καὶ αὐτὸς</TextUnit>
    <TextUnit id="9199" loc="21.239">εἰρομένῳ τινὰ μῦθον, ἵν' ἀγγείλω Διονύσῳ.”</TextUnit>
    <TextUnit id="9200" loc="21.240">ὣς φαμένου σκηπτοῦχος ἀνήρυγε λυσσάδα φωνήν:</TextUnit>
    <TextUnit id="9201" loc="21.241">“ὦ πόποι, οἷον ἔπος θρασὺς ἔννεπεν ἀνδρόμεος θήρ.</TextUnit>
    <TextUnit id="9202" loc="21.242">αἰδέομαι κήρυκα μαχήμονι χειρὶ δαμάσσαι,</TextUnit>
    <TextUnit id="9203" loc="21.243">οὐ δόρυ θοῦρον ἔχοντα καὶ οὐ ψαύοντα βοείης.</TextUnit>
    <TextUnit id="9204" loc="21.244">ἔκλυον, ὅσσα μόγησε τεὸς πρόμος: ἔκλυε Γάγγης</TextUnit>
    <TextUnit id="9205" loc="21.245">ἀδρανίην Βρομίοιο καὶ ἠνορέην Λυκοόργου:</TextUnit>
    <TextUnit id="9206" loc="21.246">οἶδα τεὸν βασιλῆα, νόθον θεόν, ὁππότε φεύγων</TextUnit>
    <TextUnit id="9207" loc="21.247">εἰς βυθὸν ὠλίσθησεν ἀλεξικάκοιο θαλάσσης.</TextUnit>
    <TextUnit id="9208" loc="21.222">καὶ πυρόεις σέο Βάκχος ἀκούεται, ὅττι τεκούσης</TextUnit>
    <TextUnit id="9209" loc="21.223">ἐκ λαγόνων ἀνέτελλε Διοβλήτοιο Θυώνης:</TextUnit>
    <TextUnit id="9210" loc="21.224">καὶ πυρός ἐστιν ὕδωρ πολὺ φέρτερον: ἣν ἐθελήσῃ,</TextUnit>
    <TextUnit id="9211" loc="21.225">χεύματι παφλάζοντι πατὴρ ἐμός, ̓Ινδὸς ̔Υδάσπης,</TextUnit>
    <TextUnit id="9212" loc="21.226">Ζηνὸς ἀποσβέσσειε πυρίπνοον ἄσθμα κεραυνοῦ.</TextUnit>
    <TextUnit id="9213" loc="21.248">ἢν δ' ἐθέλῃς, πόδα κάμψον ὁμούριον εἰς χθόνα Μήδων:</TextUnit>
    <TextUnit id="9214" loc="21.249">κεῖθι μολὼν ἀγόρευε χοροστασίας Διονύσου.</TextUnit>
    <TextUnit id="9215" loc="21.250">δύεο Βάκτριον οὖδας, ὅπῃ θεὸς ἔπλετο Μίθρης,</TextUnit>
    <TextUnit id="9216" loc="21.251">̓Ασσύριος Φαέθων ἐνὶ Περσίδι: Δηριάδης γὰρ</TextUnit>
    <TextUnit id="9217" loc="21.252">οὐ μάθεν οὐρανίων μακάρων χορόν, οὐδὲ γεραίρει</TextUnit>
    <TextUnit id="9218" loc="21.253">ἠέλιον καὶ Ζῆνα καὶ εὐφαέων χορὸν ἄστρων.</TextUnit>
    <TextUnit id="9219" loc="21.254">οὐ Κρόνον, οὐ Κρονίδην ἐδάην ὀλετῆρα τοκῆος,</TextUnit>
    <TextUnit id="9220" loc="21.255">οὐ Κρόνον ἀγκυλόμητιν, ἑῶν θοινήτορα παίδων,</TextUnit>
    <TextUnit id="9221" loc="21.256">αἰθέρος ἀμήσαντα φυτοσπόρον ἑσμὸν ̓Ερώτων.</TextUnit>
    <TextUnit id="9222" loc="21.257">ἀγνώσσω σέο δῶρα καὶ ἣν ὀνόμηνας ὀπώρην:</TextUnit>
    <TextUnit id="9223" loc="21.258">οὐ δέχομαι ποτὸν ἄλλο μετὰ χρύσειον ̔Υδάσπην:</TextUnit>
    <TextUnit id="9224" loc="21.259">οἶνος ἐμὸς πέλεν ἔγχος, ὁ δ' αὖ πότος ἐστὶ βοείη.</TextUnit>
    <TextUnit id="9225" loc="21.260">οὐ Σεμέλη με λόχευσε πυριβλήτοις ὑμεναίοις</TextUnit>
    <TextUnit id="9226" loc="21.261">δεξαμένη θαλάμοις φόνιον φλόγα, χαλκοχίτων δὲ</TextUnit>
    <TextUnit id="9227" loc="21.262">ἡμέας ἠέξησε μόθων ἀκόρητος ̓Ενυώ.</TextUnit>
    <TextUnit id="9228" loc="21.263">οὐ μακάρων ἀλέγω τεκέων Διός: ἀμφότεροι γὰρ</TextUnit>
    <TextUnit id="9229" loc="21.264">μοῦνοι ἐμοὶ γεγάασι θεοὶ καὶ Γαῖα καὶ ̔́Υδωρ.</TextUnit>
    <TextUnit id="9230" loc="21.265">ταῦτα μολὼν ἀγόρευε φυγοπτολέμῳ Διονύσῳ:</TextUnit>
    <TextUnit id="9231" loc="21.266">ἔρρε φυγὼν ἀκίχητος, ἕως ἔτι τόξον ἐρύκω,</TextUnit>
    <TextUnit id="9232" loc="21.267">ἔρρε φυγὼν ἐμὸν ἔγχος: ἐς ὑσμίνην δὲ κορύσσας</TextUnit>
    <TextUnit id="9233" loc="21.268">ἡμιτελεῖς σέο θῆρας ἀθωρήκτους τε γυναῖκας</TextUnit>
    <TextUnit id="9234" loc="21.269">Δηριάδῆ πολέμιζε, καὶ ̓Ινδῴην μετὰ νίκην</TextUnit>
    <TextUnit id="9235" loc="21.270">σύνδρομον αὖ ἐρύσω σε δορικτήτῳ Διονύσῳ.</TextUnit>
    <TextUnit id="9236" loc="21.271">οὐ μὲν ἐγὼ τελέσω σε διάκτορον: οὐ δύνασαι γὰρ</TextUnit>
    <TextUnit id="9237" loc="21.272">λάτριον ἔργον ἔχειν οἰκοσσόον: ἀλλά σε μακροῖς</TextUnit>
    <TextUnit id="9238" loc="21.273">οὔασι ῥιπίζοντα παρ' εἰλαπίνῃσιν ἐάσω.”</TextUnit>
    <TextUnit id="9239" loc="21.274">ὣς εἰπὼν ἀπέπεμψεν ἀπειλείοντι προσώπῳ:</TextUnit>
    <TextUnit id="9240" loc="21.275">καὶ πίνακος πτυκτοῖο μέσον κενεῶνα χαράξας</TextUnit>
    <TextUnit id="9241" loc="21.276">τοῖον ἔπος ταχύμυθος ἐπέγραφε δίζυγι δέλτῳ:</TextUnit>
    <TextUnit id="9242" loc="21.277">“εἰ δύνασαι, Διόνυσε, κορύσσεο Δηριαδῆι.”</TextUnit>
    <TextUnit id="9243" loc="21.278">τοῖα μὲν εἰσαΐων πάλιν ἔδραμεν ἠχέτα κῆρυξ.</TextUnit>
    <TextUnit id="9244" loc="21.279">Σειληνοὺς δ' ἐκίχησε γεγηθότας: ἐξανιὼν δὲ</TextUnit>
    <TextUnit id="9245" loc="21.280">ἐκ ῥοθίων Διόνυσος ̓Ορειάσι μίγνυτο Νύμφαις:</TextUnit>
    <TextUnit id="9246" loc="21.281">καὶ Σάτυροι σκίρτησαν, ἐπωρχήσαντο δὲ Βάκχαι,</TextUnit>
    <TextUnit id="9247" loc="21.282">γηραλέοις δὲ πόδεσσι Μάρων ἡγήσατο μολπῆς</TextUnit>
    <TextUnit id="9248" loc="21.283">πῆχυν ἐπικλίνων διδυμάονος αὐχένι Βάκχης</TextUnit>
    <TextUnit id="9249" loc="21.284">μεσσοφανής, εὔοδμον ἀναβλύζων χύσιν οἴνου:</TextUnit>
    <TextUnit id="9250" loc="21.285">καὶ μέλος ἀκρήδεμνος ἐπεσμαράγησε Μιμαλλών,</TextUnit>
    <TextUnit id="9251" loc="21.286">ἴχνιον ἀείδουσα παλιννόστου Διονύσου.</TextUnit>
    <TextUnit id="9252" loc="21.287">καὶ θεὸς ἀμπελόεις προτέρας ἔρριψε μερίμνας,</TextUnit>
    <TextUnit id="9253" loc="21.288">τερπωλῆς δ' ἐπέβαινεν, ἐπεὶ μάθεν ἔνδοθι πόντου</TextUnit>
    <TextUnit id="9254" loc="21.289">πάντα Τορωναίοιο παρὰ Πρωτῆος ἀκούων,</TextUnit>
    <TextUnit id="9255" loc="21.290">ἀξείνων ̓Αράβων ἐνοσίχθονα παλμὸν ἀρούρης,</TextUnit>
    <TextUnit id="9256" loc="21.291">καὶ σφαλερὸν Λυκόοργον ἑῷ ποδὶ τυφλὸν ἀλήτην:</TextUnit>
    <TextUnit id="9257" loc="21.292">ἔκλυε καὶ νομίης θανατηφόρον οἶστρον ἀνάγκης,</TextUnit>
    <TextUnit id="9258" loc="21.293">πῶς χορὸς ἀγρονόμων ἐλελίζετο, πῶς ἐνὶ βήσσαις</TextUnit>
    <TextUnit id="9259" loc="21.294">σφωιτέρας ὠδῖνας ἐδαιτρεύσαντο γυναῖκες:</TextUnit>
    <TextUnit id="9260" loc="21.295">ἔκλυε δ' αἰθερίων ̔Υάδων χορόν, ἔκλυεν αὐτὴν</TextUnit>
    <TextUnit id="9261" loc="21.296">ἀμβροσίην μετὰ γαῖαν ἐπαντέλλουσαν ̓Ολύμπῳ,</TextUnit>
    <TextUnit id="9262" loc="21.297">ἀμβροσίην ἀκάμαντι κορυσσομένην Λυκοόργῳ,</TextUnit>
    <TextUnit id="9263" loc="21.298">καὶ μόθον εὐόρπηκα καὶ ἀμπελόεσσαν ̓Ενυώ.</TextUnit>
    <TextUnit id="9264" loc="21.299">τοῖσι δὲ τερπομένοισι παλίνδρομος ἤιε κῆρυξ,</TextUnit>
    <TextUnit id="9265" loc="21.300">ἀσκηθὴς πολύευκτος ἀγαλλομένῳ Διονύσῳ,</TextUnit>
    <TextUnit id="9266" loc="21.301">ἀφροσύνην ἐνέπων ὑψαύχενα Δηριαδῆος,</TextUnit>
    <TextUnit id="9267" loc="21.302">δίζυγα δέλτον ἔχων ἐγκύμονα δηιοτῆτος.</TextUnit>
    <TextUnit id="9268" loc="21.303">οὐ μέν ἄναξ ἀμέλησεν: ἐς ὑσμίνην δὲ μαχητὰς</TextUnit>
    <TextUnit id="9269" loc="21.304">θαρσήεις ἐβόησε, προάγγελα Δηριαδῆος</TextUnit>
    <TextUnit id="9270" loc="21.305">σύμβολα γινώσκων κεχαραγμένα μάρτυρι δέλτῳ.</TextUnit>
    <TextUnit id="9271" loc="21.306">καὶ καλέσας ̔Ραδαμᾶνας ἀλήμονας, οὕς ποτε γαίης</TextUnit>
    <TextUnit id="9272" loc="21.307">Κρηταίης ἀέκοντας ἀπὸ χθονὸς ἤλασε Μίνως</TextUnit>
    <TextUnit id="9273" loc="21.308">̓Αρραβίης ἐπὶ πέζαν, ἐπέφραδε νεύματι ̔Ρείης</TextUnit>
    <TextUnit id="9274" loc="21.309">πῆξαι νήια δοῦρα θαλάσσιον εἰς μόθον ̓Ινδῶν.</TextUnit>
    <TextUnit id="9275" loc="21.310">καὶ ταχὺς ἤλασε δίφρον ̔Εώιον εἰς κλίμα γαίης</TextUnit>
    <TextUnit id="9276" loc="21.311">τεύχεσιν ἀστράπτων ἅτε Φωσφόρος: ἀμφὶ δὲ πέτρην</TextUnit>
    <TextUnit id="9277" loc="21.312">Καυκασίην λοφόεντα διαστείχων κενεῶνα</TextUnit>
    <TextUnit id="9278" loc="21.313">̓Ηῴης παράμειβε φεραυγέα πέζαν ἀρούρης,</TextUnit>
    <TextUnit id="9279" loc="21.314">ἠελίου βαλβῖδα μεσημβρίζουσαν ὁδεύων.</TextUnit>
    <TextUnit id="9280" loc="21.315">ὄφρα μὲν εὐθύρσοιο μάχης ἠκούετο φωνὴ</TextUnit>
    <TextUnit id="9281" loc="21.316">καὶ στρατὸς ἀγχικέλευθος ὀρεσσινόμου Διονύσου,</TextUnit>
    <TextUnit id="9282" loc="21.317">τόφρα δὲ Δηριάδης πυκινὸν λόχον ἵδρυεν ̓Ινδῶν,</TextUnit>
    <TextUnit id="9283" loc="21.318">γαῖαν ἐς ἀντιπέραιαν ἑὸν στρατὸν ἄζυγα πέμπων,</TextUnit>
    <TextUnit id="9284" loc="21.319">πᾶσαν ἐπιτρέψας δολομήχανον ἐλπίδα χάρμης</TextUnit>
    <TextUnit id="9285" loc="21.320">̓́Αρεϊ χαλκοχίτωνι: καὶ ἔπλεεν ὑψόθι νηῶν</TextUnit>
    <TextUnit id="9286" loc="21.321">λαὸν ἐρετμώσας πεπερημένον ̓Ινδὸν ̔Υδάσπην.</TextUnit>
    <TextUnit id="9287" loc="21.322">καὶ στρατιαῖς διδύμῃσι μερίζετο φύλοπις ̓Ινδῶν</TextUnit>
    <TextUnit id="9288" loc="21.323">ἀμφοτέρην παρὰ πέζαν ἀκοντοφόρου ποταμοῖο:</TextUnit>
    <TextUnit id="9289" loc="21.324">Θουρεὺς μὲν Ζεφύροιο παρὰ σφυρά, Δηριάδης δὲ</TextUnit>
    <TextUnit id="9290" loc="21.325">ἀντιπόρου σχεδὸν ἦλθε παρὰ πτερὸν αἴθοπος Εὔρου.</TextUnit>
    <TextUnit id="9291" loc="21.326">ἦν δέ τις αὐτόθι χῶρος ἐύσκιος, ὁππόθι πυκνοῖς</TextUnit>
    <TextUnit id="9292" loc="21.327">ἔρνεσι παντοίοισιν ἐμιτρώθη ῥάχις ὕλης</TextUnit>
    <TextUnit id="9293" loc="21.328">εὐρυτενής, καὶ κοῖλον ἔην σπέος: ἱπτάμενος δὲ</TextUnit>
    <TextUnit id="9294" loc="21.329">οὔ ποτε δένδρεα κεῖνα κατέγραφεν ἰὸς ἀλήτης,</TextUnit>
    <TextUnit id="9295" loc="21.330">εἴ τις ὀιστεύσειε, καὶ οὔ ποτε μεσσόθι θάμνων</TextUnit>
    <TextUnit id="9296" loc="21.331">ἠέλιος πεφόρητο κατάσσυτος ὀξέι παλμῷ</TextUnit>
    <TextUnit id="9297" loc="21.332">ἐνδομύχοις ἀκτῖσιν ὁμόπλοκα φύλλα χαράξας,</TextUnit>
    <TextUnit id="9298" loc="21.333">οὐ χύσις ἠερόφοιτος ἐδύσατο δάσκιον ὕλην</TextUnit>
    <TextUnit id="9299" loc="21.334">ἐκ Διὸς ὑετίοιο, μόγις δέ οἱ ὕδατος ὁλκῷ</TextUnit>
    <TextUnit id="9300" loc="21.335">ὑψιφανὴς Διὸς ὅμβρος ἐπέβρεχεν ἄκρα πετήλων.</TextUnit>
    <TextUnit id="9301" loc="21.336">κεῖθι τανυπρέμνοισιν ἐν ἄλσεσι φώριος ̓́Αρης</TextUnit>
    <TextUnit id="9302" loc="21.337">ἠλιβάτων χλοεροῖσι φυτῶν κεκάλυπτο κορύμβοις,</TextUnit>
    <TextUnit id="9303" loc="21.338">ἀπροϊδής, ἀτίνακτος, ἐνὶ δρυόεντι δὲ κόλπῳ</TextUnit>
    <TextUnit id="9304" loc="21.339">εἶχεν ἀδουπήτων πεφυλαγμένον ἴθμα πεδίλων,</TextUnit>
    <TextUnit id="9305" loc="21.340">οὐδὲ διαξαίνων κρυφίῳ ποδὶ φυλλάδα λόχμην,</TextUnit>
    <TextUnit id="9306" loc="21.341">οὐ ποδὸς ὀκλάζοντος ἔχων φόβον, οὐ λάλον ἠχὼ</TextUnit>
    <TextUnit id="9307" loc="21.342">χείλεϊ βαμβαίνοντι, καὶ οὐ χλόον ἀμφὶ προσώπῳ:</TextUnit>
    <TextUnit id="9308" loc="21.343">ἀλλὰ νόον θρασὺν εἶχε καὶ ἔμπεδον, ἐν δὲ χαμεύναις</TextUnit>
    <TextUnit id="9309" loc="21.344">μετρητὸν βλεφάροισιν ἐνόπλιον ὕπνον ἰαύων</TextUnit>
    <TextUnit id="9310" loc="21.345">δέγμενος ἐρχομένης στρατιῆς εὔρυθμον ̓Ενυώ.</TextUnit>
    <TextUnit id="9311" loc="22.1">ἀλλ' ὅτε δὴ πόρον ἷξον ἐυκροκάλου ποταμοῖο</TextUnit>
    <TextUnit id="9312" loc="22.2">Βάκχου πεζὸς ὅμιλος, ὅπῃ βαθυδίνεϊ κόλπῳ</TextUnit>
    <TextUnit id="9313" loc="22.3">πλωτὸν ὕδωρ, ἅτε Νεῖλος, ἐρεύγεται ̓Ινδὸς ̔Υδάσπης,</TextUnit>
    <TextUnit id="9314" loc="22.4">δὴ τότε Βασσαρίδων ἐμελίζετο θῆλυς ἀοιδὴ</TextUnit>
    <TextUnit id="9315" loc="22.6">Νυκτελίῳ Φρύγα κῶμον ἀνακρούουσα Λυαίῳ,</TextUnit>
    <TextUnit id="9316" loc="22.5">καὶ λασίων Σατύρων χορὸς ἔβρεμε μύστιδι φωνῇ:</TextUnit>
    <TextUnit id="9317" loc="22.7">γαῖα δὲ πᾶσα γέλασσεν, ἐμυκήσαντο δὲ πέτραι</TextUnit>
    <TextUnit id="9318" loc="22.8">νηιάδες δ' ὀλόλυξαν, ὑπὲρ ποταμοῖο δὲ Νύμφαι</TextUnit>
    <TextUnit id="9319" loc="22.9">σιγαλέοις ἑλικηδὸν ἐμιτρώσαντο ῥεέθροις</TextUnit>
    <TextUnit id="9320" loc="22.10">καὶ Σικελῆς ἐλίγαινον ὁμόζυγα ῥυθμὸν ἀοιδῆς,</TextUnit>
    <TextUnit id="9321" loc="22.11">οἷον ἀνεκρούοντο μελιγλώσσων ἀπὸ λαιμῶν</TextUnit>
    <TextUnit id="9322" loc="22.12">ὑμνοπόλοι Σειρῆνες: ὅλη δ' ἐλελίζετο λόχμη,</TextUnit>
    <TextUnit id="9323" loc="22.13">καὶ μέλος ἐφθέγξαντο σοφαὶ δρύες εἴκελον αὐλῷ,</TextUnit>
    <TextUnit id="9324" loc="22.14">̔Αδρυάδες δ' ἀλάλαζον, ἐπ' εὐπετάλοιο δὲ Νύμφη</TextUnit>
    <TextUnit id="9325" loc="22.15">ἡμιφανὴς ἤειδεν ὑπερκύψασα κορύμβου.</TextUnit>
    <TextUnit id="9326" loc="22.16">Χιονέῳ δὲ γάλακτι χυτὴ λευκαίνετο πηγή,</TextUnit>
    <TextUnit id="9327" loc="22.17">ὑδρηλή περ ἐοῦσα, χαραδραίῳ δ' ἐνὶ κόλπῳ</TextUnit>
    <TextUnit id="9328" loc="22.18">νηιάδες λούσατο γαλαξαίοισι ῥεέθροις,</TextUnit>
    <TextUnit id="9329" loc="22.19">καὶ γάλα λευκὸν ἔπινον: ἐρευθιόωντι δὲ μαζῷ</TextUnit>
    <TextUnit id="9330" loc="22.20">οἶνον ἐρευγομένη κραναὴ πορφύρετο πέτρη,</TextUnit>
    <TextUnit id="9331" loc="22.21">γλεῦκος ἀμοσχεύτοιο διαβλύζουσα κολώνης</TextUnit>
    <TextUnit id="9332" loc="22.22">ἡδυπότοις λιβάδεσσι: καὶ αὐτοχύτων ἀπὸ κόλπων</TextUnit>
    <TextUnit id="9333" loc="22.23">λαρὰ μελιρραθάμιγγος ἐλείβετο δῶρα μελίσσης,</TextUnit>
    <TextUnit id="9334" loc="22.24">σίμβλων οὐ χατέοντα: καὶ ἀρτιτόκων ἀπὸ θάμνων</TextUnit>
    <TextUnit id="9335" loc="22.25">ἄγχνοον ὀξυέθειρος ἀνέδραμε μῆλον ἀκάνθης:</TextUnit>
    <TextUnit id="9336" loc="22.26">αὐτομάτου δὲ χυθέντος ἐπ' ἀκρεμόνεσσιν ἐλαίου</TextUnit>
    <TextUnit id="9337" loc="22.27">ἰκμάσιν ἀθλιβέεσσιν ἐλούετο δένδρον ̓Αθήνης.</TextUnit>
    <TextUnit id="9338" loc="22.28">καὶ κύνας ὀρχηστῆρας ἐπηχύνοντο λαγωοί:</TextUnit>
    <TextUnit id="9339" loc="22.29">μηκεδανοὶ δὲ δράκοντες ἐβακχεύοντο χορείῃ</TextUnit>
    <TextUnit id="9340" loc="22.30">ἴχνια λιχμώοντες ἐχιδνοκόμου Διονύσου,</TextUnit>
    <TextUnit id="9341" loc="22.31">αὐχένα δοχμώσαντες, ἀνήρυγε δ' ἄλλος ἐπ' ἄλλῳ</TextUnit>
    <TextUnit id="9342" loc="22.32">μειλίχιον σύριγμα γεγηθότος ἀνθερεῶνος:</TextUnit>
    <TextUnit id="9343" loc="22.33">τερπομένου δὲ δράκοντος ἔην τότε ῥυθμὸς ἐχέφρων,</TextUnit>
    <TextUnit id="9344" loc="22.34">καὶ δολιχῆς ἐλέλικτο περίπλοκος ὁλκὸς ἀκάνθης</TextUnit>
    <TextUnit id="9345" loc="22.35">ποσσὶν ἀδειμάντοισι περισκαίρων Διονύσου:</TextUnit>
    <TextUnit id="9346" loc="22.36">̓Ινδῴην δ' ἑλικηδὸν ἐπισκαίροντες ἐρίπνην</TextUnit>
    <TextUnit id="9347" loc="22.37">τίγριδες ἑψιόωντο: πολὺς δέ τις ἔνδοθι λόχμης</TextUnit>
    <TextUnit id="9348" loc="22.38">ἐσμὸς ἀνεσκίρτησεν ὀρεσσινόμων ἐλεφάντων.</TextUnit>
    <TextUnit id="9349" loc="22.39">καὶ τότε παιπαλόεντα κατ' ἄγκεα Πᾶνες ἀλῆται</TextUnit>
    <TextUnit id="9350" loc="22.40">δύσβατα λεπταλέῃσι διέτρεχον οὔρεα χηλαῖς</TextUnit>
    <TextUnit id="9351" loc="22.41">φρικτά, τά μὴ θρασὺς ὄρνις ἐπέπτατο κοῦφος ὁδίτης...</TextUnit>
    <TextUnit id="9352" loc="22.42">ὑψιπόρων πτερύγων διεμέτρεε δίζυγι παλμῷ</TextUnit>
    <TextUnit id="9353" loc="22.43">καὶ δονέων πλοκαμῖδα παρήορον ἀνθερεῶνος</TextUnit>
    <TextUnit id="9354" loc="22.44">σύννομος ἀντεχόρευε λέων βητάρμονι κάπρῳ:</TextUnit>
    <TextUnit id="9355" loc="22.45">ἀνδρομέης δ' ὄρνιθες ἀνέκλαγον εἰκόνα μολπῆς</TextUnit>
    <TextUnit id="9356" loc="22.46">μιμηλὴν ἀτέλεστον ὑποκλέπτοντες ἰωήν,</TextUnit>
    <TextUnit id="9357" loc="22.47">νίκην ̓Ινδοφόνοιο προθεσπίζοντες ἀγῶνος,</TextUnit>
    <TextUnit id="9358" loc="22.48">καὶ χλοεροῖς μελέεσσι παρήορον ὄρθιον οὐρὴν</TextUnit>
    <TextUnit id="9359" loc="22.49">ἐκταδὸν αἰθύσσοντες: ὁμοζήλῳ δὲ χορείῃ</TextUnit>
    <TextUnit id="9360" loc="22.50">πόρδαλις ὑψιπότητος ἐπέτρεχε σύνδρομος ἄρκτῳ.</TextUnit>
    <TextUnit id="9361" loc="22.51">καὶ βαλίων σκυλάκων ἀνεσείρασεν ̓́Αρτεμις ὁρμὴν</TextUnit>
    <TextUnit id="9362" loc="22.52">μειλιχίης ὁρόωσα χοροίτυπον ἅλμα λεαίνης:</TextUnit>
    <TextUnit id="9363" loc="22.53">αἰδομένη δ' εὔκυκλον ἑὴν ἀνελύσατο νευρήν,</TextUnit>
    <TextUnit id="9364" loc="22.54">τερπομένους μὴ θῆρας ὀιστεύσειε βελέμνοις.</TextUnit>
    <TextUnit id="9365" loc="22.55">καί τις ἐσαθρήσας ἑτερότροπα θαύματα Βάκχου,</TextUnit>
    <TextUnit id="9366" loc="22.56">ὄμμα βαλὼν πυκινοῖο δι' ἀκροτάτοιο κορύμβου,</TextUnit>
    <TextUnit id="9367" loc="22.57">φύλλα περιστείλας θηήτορα κύκλον ὀπωπῆς,</TextUnit>
    <TextUnit id="9368" loc="22.58">τόσσον ἰδεῖν μεθέηκεν, ὅσον περιδέρκεται ἀνὴρ</TextUnit>
    <TextUnit id="9369" loc="22.59">ὄμμασι ποιητοῖσι διοπτεύων τρυφαλείης,</TextUnit>
    <TextUnit id="9370" loc="22.60">ἢ ὁπότε τραγικοῖο χοροῦ δεδαημένος ἀνήρ,</TextUnit>
    <TextUnit id="9371" loc="22.61">φρικτὸν ἔχων μύκημα τανυφθόγγων ἀπὸ λαιμῶν,</TextUnit>
    <TextUnit id="9372" loc="22.62">ἐνδόμυχον τυκτοῖο δι' ὄμματος ὄμμα τιταίνει,</TextUnit>
    <TextUnit id="9373" loc="22.63">ψευδαλέον βροτέοιο φέρων ἴνδαλμα προσώπου.</TextUnit>
    <TextUnit id="9374" loc="22.64">ὣς ὅ γε θαύματα πάντα λαθὼν ὑπὸ δάσκιον ὕλην</TextUnit>
    <TextUnit id="9375" loc="22.65">ἀπροϊδὴς ἐδόκευεν ὑποκλέπτοντι προσώπῳ:</TextUnit>
    <TextUnit id="9376" loc="22.66">ἀντιβίοις δ' ἤγγειλε: φόβῳ δ' ἐλελίζετο Θουρεὺς</TextUnit>
    <TextUnit id="9377" loc="22.67">μεμφόμενος Μορρῆι καὶ ἄφρονι Δηριαδῆι.</TextUnit>
    <TextUnit id="9378" loc="22.68">ἔτρεμε δ' ̓Ινδὸς ὅμιλος, ἀφειδήσας δὲ κυδοιμοῦ</TextUnit>
    <TextUnit id="9379" loc="22.69">χάλκεα ταρβαλέων ἀπεσείσατο τεύχεα χειρῶν,</TextUnit>
    <TextUnit id="9380" loc="22.70">δένδρεα παπταίνων δεδονημένα θυιάδι ῥιπῇ.</TextUnit>
    <TextUnit id="9381" loc="22.71">καί νύ κεν ̓Ινδὸς ὅμιλος ἑλὼν ἀπὸ γείτονος ὄχθης</TextUnit>
    <TextUnit id="9382" loc="22.72">μάρτυρον ἱκεσίης γλαυκόχροα θαλλὸν ἐλαίης</TextUnit>
    <TextUnit id="9383" loc="22.73">αὐχένα δοῦλον ἔκαμψεν ἀδηρίτῳ Διονύσῳ:</TextUnit>
    <TextUnit id="9384" loc="22.74">ἀλλὰ μεταλλάξασα δέμας πολυμήχανος ̔́Ηρη</TextUnit>
    <TextUnit id="9385" loc="22.75">δυσμενέας θάρσυνε καὶ ἤπαφεν ὄρχαμον ̓Ινδῶν,</TextUnit>
    <TextUnit id="9386" loc="22.76">Θεσσαλίδων μάγον ὕμνον ἐφαψαμένη Διονύσῳ,</TextUnit>
    <TextUnit id="9387" loc="22.77">καὶ Κίρκης κυκεῶνα θεοκλήτοις ἐπαοιδαῖς,</TextUnit>
    <TextUnit id="9388" loc="22.78">οἷά τε φαρμακτῆρος ἀφαρμάκτου ποταμοῖο.</TextUnit>
    <TextUnit id="9389" loc="22.79">καὶ πίθεν ἀντιβίους ταχυπειθέας: εἶπε δ' ἑκάστῳ,</TextUnit>
    <TextUnit id="9390" loc="22.80">μή ποτέ τις σφάλλοιτο κατάσχετος αἴθοπι δίψῃ</TextUnit>
    <TextUnit id="9391" loc="22.81">κλεψινόου ποταμοῖο πιὼν δεδολωμένον ὕδωρ.</TextUnit>
    <TextUnit id="9392" loc="22.82">καί νύ κεν ἀφράστοιο διαθρῴσκοντες ἐναύλου</TextUnit>
    <TextUnit id="9393" loc="22.83">δαινυμέναις στρατιῇσιν ἐπέχραον αἴθοπες ̓Ινδοί:</TextUnit>
    <TextUnit id="9394" loc="22.84">ἀλλά τις ἠνεμόεντος ὑπερκύψασα κορύμβου</TextUnit>
    <TextUnit id="9395" loc="22.85">ἐκ λασίου κενεῶνος ̔Αμαδρυὰς ἄνθορε Νύμφη:</TextUnit>
    <TextUnit id="9396" loc="22.86">χειρὶ δὲ θύρσον ἔχουσα φυὴν ἰνδάλλετο Βάκχῃ,</TextUnit>
    <TextUnit id="9397" loc="22.87">μιμηλὴν δρυόεντι πυκαζομένη τρίχα κισσῷ:</TextUnit>
    <TextUnit id="9398" loc="22.88">δυσμενέων δ' ἐνέπουσα δόλου σημάντορι σιγῇ</TextUnit>
    <TextUnit id="9399" loc="22.89">οὔασι βοτρυόεντος ἐπεψιθύριζε Λυαίου:</TextUnit>
    <TextUnit id="9400" loc="22.90">“ἀμπελόεις Διόνυσε, φυτηκόμε κοίρανε καρπῶν,</TextUnit>
    <TextUnit id="9401" loc="22.91">σὸν φυτὸν ̔Αδρυάδεσσι χάριν καὶ κάλλος ὀπάσσει:</TextUnit>
    <TextUnit id="9402" loc="22.92">Βασσαρὶς οὐ γενόμην, οὐ σύνδρομός εἰμι Λυαίου,</TextUnit>
    <TextUnit id="9403" loc="22.93">μοῦνον ἐμῇ παλάμῃ ψευδήμονα θύρσον ἀείρω:</TextUnit>
    <TextUnit id="9404" loc="22.94">οὐ πέλον ἐκ Φρυγίης, σέο πατρίδος, οὐ χθόνα Λυδῶν</TextUnit>
    <TextUnit id="9405" loc="22.95">ναιετάω παρὰ χεῦμα ῥυηφενέος ποταμοῖο:</TextUnit>
    <TextUnit id="9406" loc="22.96">εἰμὶ δέ καλλιπέτηλος ̔Αμαδρυάς, ἧχι μαχηταὶ</TextUnit>
    <TextUnit id="9407" loc="22.97">δυσμενέες, λοχόωσιν, ἀφειδήσασα δὲ πάτρης</TextUnit>
    <TextUnit id="9408" loc="22.98">ῥύσομαι ἐκ θανάτοιο τεὸν στρατόν: ὑμετέροις γὰρ</TextUnit>
    <TextUnit id="9409" loc="22.99">πιστὰ φέρω Σατύροισι, καὶ ̓Ινδῴη περ ἐοῦσα,</TextUnit>
    <TextUnit id="9410" loc="22.100">ἀντὶ δὲ Δηριαδῆος ὁμοφρονέω Διονύσῳ:</TextUnit>
    <TextUnit id="9411" loc="22.101">σοὶ γὰρ ὀφειλομένην ὀπάσω χάριν, ὅττι ῥεέθρων</TextUnit>
    <TextUnit id="9412" loc="22.102">ὑγροτόκους ὠδῖνας, ὅτι δρύας αἰὲν ἀέξει</TextUnit>
    <TextUnit id="9413" loc="22.103">ὀμβρηρῇ ῥαθάμιγγι πατὴρ μέγας ὑέτιος Ζεύς.</TextUnit>
    <TextUnit id="9414" loc="22.104">δός μοι σεῖο πέτηλα, καὶ ἐνθάδε ταῦτα φυτεύσω,</TextUnit>
    <TextUnit id="9415" loc="22.105">δός μοι σεῖο κόρυμβα, τά περ λύουσι μερίμνας.</TextUnit>
    <TextUnit id="9416" loc="22.106">ἀλλά, φίλος, μὴ σπεῦδε ῥόον ποταμοῖο περῆσαι,</TextUnit>
    <TextUnit id="9417" loc="22.107">μή σοι ἐπιβρίσωσιν ἐν ὕδασι γείτονες ̓Ινδοί:</TextUnit>
    <TextUnit id="9418" loc="22.108">εἰς δρύας ὄμμα τίταινε καὶ εὐπετάλῳ παρὰ λόχμῃ</TextUnit>
    <TextUnit id="9419" loc="22.109">ἀπροϊδῆ σκοπίαζε καλυπτομένων λόχον ἀνδρῶν.</TextUnit>
    <TextUnit id="9420" loc="22.110">ἀλλὰ τί σοι ῥέξουσιν ἀνάλκιδες ἔνδοθι λόχμης;</TextUnit>
    <TextUnit id="9421" loc="22.111">δυσμενέες ζώουσιν, ἕως ἔτι θύρσον ἐρύκεις.</TextUnit>
    <TextUnit id="9422" loc="22.112">σιγῇ ἐφ' ἡμείων, μὴ δήιος ἐγγὺς ἀκούσῃ,</TextUnit>
    <TextUnit id="9423" loc="22.113">μὴ κρυφίοις ̓Ινδοῖσιν ἐπαγγείλειεν ̔Υδάσπης.”</TextUnit>
    <TextUnit id="9424" loc="22.114">ὣς φαμένη παλίνορσος ̔Αμαδρυὰς ᾤχετο Νύμφη,</TextUnit>
    <TextUnit id="9425" loc="22.115">ἰσοφυὴς ὄρνιθι διέτρεχε φωλάδος ὕλης,</TextUnit>
    <TextUnit id="9426" loc="22.116">ἥλικος ἀίσσουσα κατὰ δρυός αὐτὰ ὁ σιγῇ</TextUnit>
    <TextUnit id="9427" loc="22.117">μίσγετο Βασσαρίδεσσιν, ̔Αμαδρυάδος δὲ θεαίνης</TextUnit>
    <TextUnit id="9428" loc="22.118">εἶπεν ἑοῖς προμάχοισιν ἐς οὔατα ἑκάστου</TextUnit>
    <TextUnit id="9429" loc="22.120">νεύμασι δενδίλλων, νοερῇ δ' ἐκέλευε σιωπῇ</TextUnit>
    <TextUnit id="9430" loc="22.121">τεύχεσι θωρηχθέντας ἀνὰ δρύας εἰλαπινάζειν,</TextUnit>
    <TextUnit id="9431" loc="22.122">καὶ κρυφίων ἀγόρευε δολορραφέων δόλον ̓Ινδῶν,</TextUnit>
    <TextUnit id="9432" loc="22.123">μή σφιν ἐπτβρίσωσιν ἀθωρήκτοισι μαχηταί,</TextUnit>
    <TextUnit id="9433" loc="22.124">εἰσέτι δαινυμένοισιν ἀνὰ στρατόν: οἱ δὲ Λυαίῳ</TextUnit>
    <TextUnit id="9434" loc="22.125">κεκλομένῳ πεῖθοντο, καὶ εἰς μόθον ἦσαν ἑτοῖμοι</TextUnit>
    <TextUnit id="9435" loc="22.126">σιγαλέον παρὰ δεῖπνον ἀκοντοφόροιο τραπέζης.</TextUnit>
    <TextUnit id="9436" loc="22.127">καὶ ταχινὸν μετὰ δόρπον ἐπέρρεον ἀσπιδιῶται</TextUnit>
    <TextUnit id="9437" loc="22.128">γείτονος ἐκ ποταμοῖο πιεῖν ἐπιδόρπιον ὕδωρ,</TextUnit>
    <TextUnit id="9438" loc="22.129">νεύμασι θεσπεσίοισι περισσονόου Διονύσου,</TextUnit>
    <TextUnit id="9439" loc="22.130">μὴ στρατὸν εὐνήσειε μέθη καὶ κῶμα καὶ ὄρφνη.</TextUnit>
    <TextUnit id="9440" loc="22.131">καὶ στρατὸς ἔνθα καὶ ἔνθα φιλοπτολέμῳ πέσεν εὐνῇ</TextUnit>
    <TextUnit id="9441" loc="22.132">βαιὸν ἐνυαλίης ὑπὲρ ἀσπίδος ὕπνον ἰαύων.</TextUnit>
    <TextUnit id="9442" loc="22.133">Ζεὺς δὲ πατὴρ δολόεντα μετατρέψας νόον ̓Ινδῶν</TextUnit>
    <TextUnit id="9443" loc="22.134">ἑσπερίην ἀνέκοψε μάχην μυκήτορι βόμβῳ,</TextUnit>
    <TextUnit id="9444" loc="22.135">ὄμβρου παννυχίοιο χέων ἀπερείσιον ἠχώ.</TextUnit>
    <TextUnit id="9445" loc="22.136">ἀλλ' ὅτε χιονόπεζα χαραξαμένη ζόφον ̓Ηὼς</TextUnit>
    <TextUnit id="9446" loc="22.137">ὄρθρον ἀμεργομένη δροσερῇ πορφύρετο πέτρῃ,</TextUnit>
    <TextUnit id="9447" loc="22.138">ἄκρον ὑπερκύψαντες ἐγερσιμόθου σκέπας ὕλης</TextUnit>
    <TextUnit id="9448" loc="22.139">δυσμενέες προύτυψαν ἀολλέες: ἦρχε δὲ Θουρεύς,</TextUnit>
    <TextUnit id="9449" loc="22.140">̓Ινδῴου πολέμοιο πέλωρ πρόμος, εἴκελος ὁρμὴν</TextUnit>
    <TextUnit id="9450" loc="22.141">ἠλιβάτῳ Τυφῶνι καταΐσσοντι κεραυνοῦ.</TextUnit>
    <TextUnit id="9451" loc="22.142">καὶ στρατιαὶ πινυτοῖο δολόφρονι νεύματι Βάκχου</TextUnit>
    <TextUnit id="9452" loc="22.143">ψευδαλέον φόβον εἶχον ἀταρβέες, ἐκ δὲ κυδοιμοῦ</TextUnit>
    <TextUnit id="9453" loc="22.144">αὐτόματοι χάζοντο θελήμονες, εἰσόκεν ̓Ινδοὶ</TextUnit>
    <TextUnit id="9454" loc="22.145">εἰς πεδίον προχέοντο λελοιπότες ἔνδια λόχμης.</TextUnit>
    <TextUnit id="9455" loc="22.146">τεύχεσι δ' ἀφνειοῖσι κορύσσετο Λύδιος ἀνήρ,</TextUnit>
    <TextUnit id="9456" loc="22.147">χρυσοφαῆ Λυκίοιο τύπον Γλαύκοιο κομίζων,</TextUnit>
    <TextUnit id="9457" loc="22.148">κηρύσσων ἑὸν οὖδας, ὅπῃ Πακτωλίδος ὄχθης</TextUnit>
    <TextUnit id="9458" loc="22.149">φαιδρὸς ἐρευθομένης ἀμαρύσσεται ὄλβος ἐέρσης,</TextUnit>
    <TextUnit id="9459" loc="22.150">καὶ ῥοδέαις ἤστραψε βολαῖς ἀντώπιον ̓Ηοῦς,</TextUnit>
    <TextUnit id="9460" loc="22.151">σείων ξανθὰ μέτωπα ῥυηφενέος τρυφαλείης</TextUnit>
    <TextUnit id="9461" loc="22.152">Λυδὸς ἀνὴρ ἀρίδηλος, ἀπὸ στέρνων δὲ φορῆος</TextUnit>
    <TextUnit id="9462" loc="22.153">μαρμαρυγὴ σελάγιζεν ἐρευθομένοιο χιτῶνος:</TextUnit>
    <TextUnit id="9463" loc="22.154">καὶ κυνέην στίλβουσαν ἐπὶ κροτάφοιο τινάσσων</TextUnit>
    <TextUnit id="9464" loc="22.155">ἐξ ̓Αλύβης πρόμος ἄλλος ἀριστεύων Διονύσῳ</TextUnit>
    <TextUnit id="9465" loc="22.156">πάτριον ὄλβον ἔφαινεν, ἀπ' εὐφαέος δὲ καρήνου</TextUnit>
    <TextUnit id="9466" loc="22.157">ἀργυρέης πήληκος ἐλάμπετο μάρμαρος αἴγλη</TextUnit>
    <TextUnit id="9467" loc="22.158">χιονέῃ σέλας ἶσον ἀκοντίζουσα Σελήνῃ.</TextUnit>
    <TextUnit id="9468" loc="22.159">καὶ θεὸς ἀστήρικτος ὅλους ἐφόβησε μαχητὰς</TextUnit>
    <TextUnit id="9469" loc="22.160">δυσμενέων, οὐ γυμνὸν ἔχων ξίφος, οὐ δόρυ πάλλων,</TextUnit>
    <TextUnit id="9470" loc="22.161">ἀλλὰ μέσος προμάχων πεφορημένος εἴκελος αὔραις</TextUnit>
    <TextUnit id="9471" loc="22.162">δεξιὸν ἐκ λαιοῖο κέρας κυκλώσατο χάρμης,</TextUnit>
    <TextUnit id="9472" loc="22.163">θύρσον ἀκοντίζων δολιχόσκιον, ἄνθεϊ γαίης,</TextUnit>
    <TextUnit id="9473" loc="22.164">ἔγχεϊ κισσήεντι διασχίζων νέφος ̓Ινδῶν.</TextUnit>
    <TextUnit id="9474" loc="22.165">οὐδέ μιν ὑψικάρηνος ὁ τηλίκος ἤλασε Θουρεύς,</TextUnit>
    <TextUnit id="9475" loc="22.166">οὐ στρατός, οὐ πρόμος ἄλλος: ἐπ' ἀλλήλοις δὲ χυθέντες</TextUnit>
    <TextUnit id="9476" loc="22.167">εἴκαθον ἔνθα καὶ ἔνθα διεσσυμένῳ Διονύσῳ.</TextUnit>
    <TextUnit id="9477" loc="22.168">κυανέην δ' Οἴαγρος ἀνεστυφέλιξεν ̓Ενυὼ</TextUnit>
    <TextUnit id="9478" loc="22.169">ἀμώων ἀκόρητος ἐπασσυτέρων στίχας ἀνδρῶν,</TextUnit>
    <TextUnit id="9479" loc="22.170">ἔγχεϊ Βιστονίῳ κορυθαιόλα λήια τέμνων.</TextUnit>
    <TextUnit id="9480" loc="22.171">ὡς δ' ὅτε τις προχέων ποταμὸς δυσπέμφελον ἀλκὴν</TextUnit>
    <TextUnit id="9481" loc="22.172">ἄστατος ἐκ σκοπέλοιο χαραδρήεντι ῥεέθρῳ</TextUnit>
    <TextUnit id="9482" loc="22.173">ἔρχεται, εἰς πεδίον πεφορημένος, οὐδέ μιν αὐταὶ</TextUnit>
    <TextUnit id="9483" loc="22.174">ἕρκεσιν ἀρραγέεσσιν ἀναστέλλουσιν ἀλωαὶ</TextUnit>
    <TextUnit id="9484" loc="22.175">λαϊνέης μέσα νῶτα διαξύοντα γεφύρης:</TextUnit>
    <TextUnit id="9485" loc="22.176">πολλὴ μέν κεκύλιστο πίτυς, πολλὴ δὲ πεσοῦσα</TextUnit>
    <TextUnit id="9486" loc="22.177">ὑψιφανὴς προθέλυμνος ἐσύρετο χεύματι πεύκη:</TextUnit>
    <TextUnit id="9487" loc="22.178">ὣς ὅ γε δυσμενέων στρατὸν ἄμφεπεν, ἄλλον ἐπ' ἄλλῳ</TextUnit>
    <TextUnit id="9488" loc="22.179">πεζὸν ἐπιστροφάδην ὀλέκων Σιθωνίδι λόγχῃ,</TextUnit>
    <TextUnit id="9489" loc="22.180">καί μιν ἐκυκλώσαντο, καὶ ἥν καλέουσι μαχηταὶ</TextUnit>
    <TextUnit id="9490" loc="22.181">μιμηλὴν σακέεσσιν ἐπυργώσαντο χελώνην:</TextUnit>
    <TextUnit id="9491" loc="22.182">ἴχνεσι μὲν στατὸν ἴχνος ἐρείδετο, κεκλιμένη δὲ</TextUnit>
    <TextUnit id="9492" loc="22.183">ἀσπὶς ἔην προθέλυμνος ἀμοιβαδὶς ἀσπίδι γείτων</TextUnit>
    <TextUnit id="9493" loc="22.184">στεινομένῃ, καὶ ἔνευε λόφῳ λόφος, ἀγχιφανὴς δὲ</TextUnit>
    <TextUnit id="9494" loc="22.185">ἀνδρὸς ἀνὴρ ἔψαυεν: ἐγειρομένης δὲ κονίης</TextUnit>
    <TextUnit id="9495" loc="22.186">ἱππείοις ὀνύχεσσιν ἐλευκαίνοντο μαχηταί.</TextUnit>
    <TextUnit id="9496" loc="22.187">ἔνθα τίνα πρῶτον, τίνα δ' ὕστατον ̔́Αιδι πέμπων</TextUnit>
    <TextUnit id="9497" loc="22.188">Βιστονίης Οἴαγρος ἀπέθρισεν ἀστὸς ἀρούρης,</TextUnit>
    <TextUnit id="9498" loc="22.189">κτείνων ἄλλοθεν ἄλλον, ἑῆς ἀλόχοιο τελέσσας</TextUnit>
    <TextUnit id="9499" loc="22.190">ἔργα φατιζομένης ἐπιδευέα Καλλιοπείης;</TextUnit>
    <TextUnit id="9500" loc="22.191">τὸν μέν ὑπέρ μαζοῖο θοῷ δορί, τὸν δέ δαΐζων</TextUnit>
    <TextUnit id="9501" loc="22.192">ἄορι κωπήεντι κατ' αὐχένος, αἰνομανῆ δὲ</TextUnit>
    <TextUnit id="9502" loc="22.193">δήιον ἄλλον ἔνυξε παρ' ὀμφαλόν, ἐκ φονίης δὲ</TextUnit>
    <TextUnit id="9503" loc="22.194">ὠτειλῆς ἐὸν ἔγχος ἀνείρυσεν, ἑλκομένῳ δὲ</TextUnit>
    <TextUnit id="9504" loc="22.195">σπλάγχνα δαφοινήεντι συνέσπασε θερμὰ σιδήρῳ:</TextUnit>
    <TextUnit id="9505" loc="22.196">ἄλλου μαρναμένοιο κατέδραμε φάσγανον ἕλκων,</TextUnit>
    <TextUnit id="9506" loc="22.197">ἄορι δ' εὐθήκτῳ παλάμην τάμεν, ἡ δὲ πεσοῦσα</TextUnit>
    <TextUnit id="9507" loc="22.198">αἱμοβαφὴς ἤσπαιρεν ἐπὶ χθονὸς ἁλλομένη χείρ:</TextUnit>
    <TextUnit id="9508" loc="22.199">καὶ παλάμη τέτμητο καὶ οὐ μεθέηκε βοείην</TextUnit>
    <TextUnit id="9509" loc="22.200">ἄκρα περισφίγγουσα κονιομένου τελαμῶνος</TextUnit>
    <TextUnit id="9510" loc="22.201">ψυχὴ δ' ἠνεμόφοιτος ἀναΐξασα θανόντος</TextUnit>
    <TextUnit id="9511" loc="22.202">συμπλεκέος ποθέεσκεν ἐθήμονα σώματος ἥβην.</TextUnit>
    <TextUnit id="9512" loc="22.203">ἄλλον ἀπηλοίησεν ἀφειδέι δουρὶ πατάξας,</TextUnit>
    <TextUnit id="9513" loc="22.204">θηγαλέῃ γλωχῖνι βραχίονος ἄκρα τορήσας,</TextUnit>
    <TextUnit id="9514" loc="22.205">ἄορι δ' ἀσπίδα τύψεν, ἀρασσομένης δὲ σιδήρῳ</TextUnit>
    <TextUnit id="9515" loc="22.206">ἀρραγέος βόμβησε μεσόμφαλα νῶτα βοείης.</TextUnit>
    <TextUnit id="9516" loc="22.207">αὐτάρ ὁ λυσσήεντι μόθου δεδονημένος οἴστρῳ</TextUnit>
    <TextUnit id="9517" loc="22.208">ἐγχείην ἐλέλιζε μετήλυδα κυκλάδι τέχνῃ</TextUnit>
    <TextUnit id="9518" loc="22.209">ἢ πλευρῆς ἑκάτερθεν ἤ αὐχένος ἢ σχεδὸν ὤμου:</TextUnit>
    <TextUnit id="9519" loc="22.210">σείων δ' ἔνθα καὶ ἔνθα παλινδίνητον ἀκωκὴν</TextUnit>
    <TextUnit id="9520" loc="22.211">στεινομένης μέσα νῶτα διέτμαγε δηιοτῆτος,</TextUnit>
    <TextUnit id="9521" loc="22.212">κραιπνός, ἀερσιλόφοιο καθήμενος ὑψόθεν ἵππου.</TextUnit>
    <TextUnit id="9522" loc="22.213">ὡς δ' ὅτε ῥιγαλέου σκιερὴν μετὰ χείματος ὥρην</TextUnit>
    <TextUnit id="9523" loc="22.214">φαίνεται ἀσκεπέων νεφέων γυμνούμενος ἀήρ,</TextUnit>
    <TextUnit id="9524" loc="22.215">φέγγεος εἰαρινοῖο δεδεγμένος αἴθριον αἴγλην:</TextUnit>
    <TextUnit id="9525" loc="22.216">ὣς ὅ γε βακχεύων πυκινὰς στίχας ἄτρομος ἀνὴρ</TextUnit>
    <TextUnit id="9526" loc="22.217">̓Ινδῶν σχιζομένων μεσάτην γυμνώσατο χάρμην.</TextUnit>
    <TextUnit id="9527" loc="22.218">καὶ τότε τις προμάχοιο περὶ στόμα χαλκὸν ἐρείσας</TextUnit>
    <TextUnit id="9528" loc="22.219">δεξιτερὴν δασπλῆτι γενειάδα τύψε μαχαίρῃ:</TextUnit>
    <TextUnit id="9529" loc="22.220">καί τις ἐπ' ἀντιβίοισιν ἐν ἠέρι βόμβον ἰάλλων</TextUnit>
    <TextUnit id="9530" loc="22.221">εἰς σκοπὸν ὑψικέλευθον ἐπέμπετο λᾶας ἀλήτης,</TextUnit>
    <TextUnit id="9531" loc="22.222">καὶ λίθος ἠερόφοιτος ἐπεσμαράγησε καρήνῳ,</TextUnit>
    <TextUnit id="9532" loc="22.223">καὶ λόφον εὐπήληκος ἀπεστυφέλιξεν ἐθείρης,</TextUnit>
    <TextUnit id="9533" loc="22.224">αὐχενίου δεσμοῖο παρ' ἀνθερεῶνα λυθέντος:</TextUnit>
    <TextUnit id="9534" loc="22.225">τῆς δὲ κυλινδομένης κεφαλὴ γυμνοῦτο φορῆος.</TextUnit>
    <TextUnit id="9535" loc="22.226">οὐ μοῦνοι τότε φῶτες ἐπέβρεμον, ἀλλὰ καἰ αὐτοὶ</TextUnit>
    <TextUnit id="9536" loc="22.227">ἵπποι χαλκοχίτωνες ἐπεσμαράγησαν ̓Ενυώ,</TextUnit>
    <TextUnit id="9537" loc="22.228">̓́Αρεα σαλπίζοντες ἐνυαλίῳ χρεμετισμῷ.</TextUnit>
    <TextUnit id="9538" loc="22.229">κούρη δ' ὑστερόφωνος ὀρεσσαύλων ἀπὸ λαιμῶν</TextUnit>
    <TextUnit id="9539" loc="22.230">πετραίοις στομάτεσσιν ἀμειβομένη κτύπον αὐτῶν</TextUnit>
    <TextUnit id="9540" loc="22.231">μιμηλὴ χρεμέτιζε μέλος πολεμήιον ̓Ηχώ.</TextUnit>
    <TextUnit id="9541" loc="22.232">καὶ πολὺς ἀρτιδάικτος ἑλίσσετο νεκρὸς ἀρούραις</TextUnit>
    <TextUnit id="9542" loc="22.233">θερμὸν ἀποπτύων ῥόον αἵματος: ὀλλυμένων δέ</TextUnit>
    <TextUnit id="9543" loc="22.234">οἱ μὲν ἐπὶ πλευρῇσιν ἐπῃώρηντο θανόντες,</TextUnit>
    <TextUnit id="9544" loc="22.235">ὃς δὲ τυπεὶς ἐλέλικτο χαρασσομένου κενεῶνος,</TextUnit>
    <TextUnit id="9545" loc="22.236">ἄλλος ὑπέρ δαπέδοιο χυτῇ κεκύλιστο κονίῃ,</TextUnit>
    <TextUnit id="9546" loc="22.237">ἄλλος ἐπεστήρικτο παρ' ὀμφαλόν, ὃς δ' ἐπὶ γαίῃ</TextUnit>
    <TextUnit id="9547" loc="22.238">ἀνέρος ἀσπαίροντος ἐπεσκίρτησε καρήνῳ,</TextUnit>
    <TextUnit id="9548" loc="22.239">ὃς δέ πεσὼν ἰάχησε τετυμμένος ἀνθερεῶνα,</TextUnit>
    <TextUnit id="9549" loc="22.240">καὶ πόδας ἀμφελέλιξεν ἔχων ὀρχηθμὸν ὀλέθρου:</TextUnit>
    <TextUnit id="9550" loc="22.241">πρηνὴς δ' ἄλλος ἔκειτο, καὶ ὡς κοτέων ὀλετῆρι</TextUnit>
    <TextUnit id="9551" loc="22.242">εὐρυχανὴς ἔσφιγξε μεμηνότι γαῖαν ὀδόντι.</TextUnit>
    <TextUnit id="9552" loc="22.243">ἄλλου βαλλομένοιο τανυγλώχινι σιδήρῳ</TextUnit>
    <TextUnit id="9553" loc="22.244">λευκὸς ἀκοντιστῆρι χιτὼν ἐρυθαίνετο λύθρῳ:</TextUnit>
    <TextUnit id="9554" loc="22.245">ἄλλου μαρναμένοιο τιταινομένων ἀπὸ τόξων</TextUnit>
    <TextUnit id="9555" loc="22.246">αἱμοβαφὴς πτερόεντι χαράσσετο μηρὸς ὀιστῷ.</TextUnit>
    <TextUnit id="9556" loc="22.247">καί τις ἑὴν σάλπιγγα μάτην περὶ χεῖλος ἐρείσας</TextUnit>
    <TextUnit id="9557" loc="22.248">ἐχθρὸς ἀνὴρ κελάδησεν ἐγερσιμόθου μέλος ἠχοῦς,</TextUnit>
    <TextUnit id="9558" loc="22.249">ὀκναλέον φύξηλιν ἑὸν στρατὸν εἰς μόθον ἕλκων.</TextUnit>
    <TextUnit id="9559" loc="22.250">οἱ δὲ βοῆς ἀίοντες ἐπὶ κλόνον ἔρρεον ̓Ινδοί.</TextUnit>
    <TextUnit id="9560" loc="22.251">θαρσαλέοι δ' ἥψαντο παλιννόστοιο κυδοιμοῦ</TextUnit>
    <TextUnit id="9561" loc="22.252">αἰδόμενοι βασιλῆι φανήμεναι ἔκτοθι νίκης.</TextUnit>
    <TextUnit id="9562" loc="22.253">καὶ πολέες στεφανηδὸν ἀπόσσυτον εἰν ἑνὶ χώρῳ</TextUnit>
    <TextUnit id="9563" loc="22.254">Αἰακὸν εὐθώρηκες ἐκυκλώσαντο μαχηταί.</TextUnit>
    <TextUnit id="9564" loc="22.255">αὐτὰρ ὁ μέσσος ἔην βεβιημένος, οὐ τρυφαλείῃ,</TextUnit>
    <TextUnit id="9565" loc="22.256">οὐ πίσυνος σακέεσσι καὶ οὐ θώρηκι κυδοιμοῦ:</TextUnit>
    <TextUnit id="9566" loc="22.257">ἀλλά ἑ πατρῴοις πεπυκασμένον ἀντὶ σιδήρου</TextUnit>
    <TextUnit id="9567" loc="22.258">ἀρρήκτοις νεφέεσσιν ὅλον πύργωσεν ̓Αθήνη,</TextUnit>
    <TextUnit id="9568" loc="22.259">οἶς πάρος ἀβρέκτοιο κατέσβεσεν αὐχμὸν ἀρούρης</TextUnit>
    <TextUnit id="9569" loc="22.260">διψαλέην ἐπὶ γαῖαν ἄγων βιοτήσιον ὕδωρ</TextUnit>
    <TextUnit id="9570" loc="22.261">Ζηνὸς ἐπομβρήσαντος, ἀμαλλοτόκοιο δὲ γαίης</TextUnit>
    <TextUnit id="9571" loc="22.262">αὔλακες εὐώδινες ἐνυμφεύθησαν ἀρότρῳ:</TextUnit>
    <TextUnit id="9572" loc="22.263">καὶ μέσος ἀντιβίων κυκλούμενος ἔνθεος ἀνὴρ</TextUnit>
    <TextUnit id="9573" loc="22.264">τοὺς μέν ἀπηλοίησε θοῷ δορί, τοὺς δὲ μαχαίρῃ,</TextUnit>
    <TextUnit id="9574" loc="22.265">τοὺς δὲ λίθοις κραναοῖσι: πέδον δ' ἐρυθαίνετο λύθρῳ</TextUnit>
    <TextUnit id="9575" loc="22.266">̓Ινδῶν κτεινομένων, καὶ ἀκαμπέος ἀνέρος αἰχμῇ</TextUnit>
    <TextUnit id="9576" loc="22.267">κεῖτο πολυσπερέων νεκύων χύσις, ὦν ὁ μὲν αὐτῶν</TextUnit>
    <TextUnit id="9577" loc="22.268">ἡμιθανὴς ἤσπαιρεν, ὁ δὲ χθόνα ποσσὶν ἀράσσων</TextUnit>
    <TextUnit id="9578" loc="22.269">ὕπτιος αὐτοκύλιστος ὁμίλεε γείτονι πότμῳ:</TextUnit>
    <TextUnit id="9579" loc="22.270">καὶ δαπέδῳ στείνοντο, νέκυς δ' ἐπερείδετο νεκρῷ</TextUnit>
    <TextUnit id="9580" loc="22.271">κεκλιμένῳ μετρηδόν, ἀπ' ἀρτιτόμοιο δὲ λαιμοῦ</TextUnit>
    <TextUnit id="9581" loc="22.272">ψυχρὸν ἐρευθιόωντι δέμας θερμαίνετο λύθρῳ:</TextUnit>
    <TextUnit id="9582" loc="22.273">καὶ φόνος ἄσπετος ἦεν, ἐπασσυτέρων δὲ πεσόντων</TextUnit>
    <TextUnit id="9583" loc="22.274">γαῖα κελαινιόωσα κατάρρυτος αἵματος ὁλκῷ,</TextUnit>
    <TextUnit id="9584" loc="22.275">υἱέας οἰκτείρουσα, χαραδραίῃ φάτο φωνῇ:</TextUnit>
    <TextUnit id="9585" loc="22.276">“υἱὲ Διὸς ζείδωρε μιαιφόνε—καὶ γὰρ ἀνάσσεις</TextUnit>
    <TextUnit id="9586" loc="22.277">ὄμβρου καρποτόκοιο καὶ αἱμαλέου νιφετοῖο,—</TextUnit>
    <TextUnit id="9587" loc="22.278">ὄμβρῳ μὲν γονόεσσαν ὅλην ἐδίηνας ἀλωὴν</TextUnit>
    <TextUnit id="9588" loc="22.279">̔Ελλάδος, ̓Ινδῴην δὲ κατέκλυσας αὔλακα λύθρῳ,</TextUnit>
    <TextUnit id="9589" loc="22.280">ὁ πρὶν ἀμαλλοφόρος, θανατηφόρος: ἀγρονόμοις μὲν</TextUnit>
    <TextUnit id="9590" loc="22.281">σὸς νιφετὸς στάχυν εὗρε, σὺ δὲ στρατὸν ἔθρισας ̓Ινδῶν</TextUnit>
    <TextUnit id="9591" loc="22.282">ἀνέρας ἀμώων ἅτε λήιον: ἀμφότερον δὲ</TextUnit>
    <TextUnit id="9592" loc="22.283">ἐκ Διὸς ὄμβρον ἄγεις, ἐξ ̓́Αεος αἵματι νίφεις.”</TextUnit>
    <TextUnit id="9593" loc="22.284">τοῖα μὲν ἔννεπε Γαῖα φερέσβιος. ἀλλὰ Κρονίων</TextUnit>
    <TextUnit id="9594" loc="22.285">οὐρανόθεν κελάδησε, καὶ Αἰακὸν εἰς φόνον ̓Ινδῶν</TextUnit>
    <TextUnit id="9595" loc="22.286">βρονταίοις πατάγοισι Διὸς προκαλίζετο σάλπιγξ.</TextUnit>
    <TextUnit id="9596" loc="22.287">καί τις ἐν ἀντιβίοισιν ἐς Αἰακὸν ὄμμα τανύσσας</TextUnit>
    <TextUnit id="9597" loc="22.288">πέμπε βέλος, καὶ βαιόν ὅσον χροὸς ἄκρον ἀμύξαι,</TextUnit>
    <TextUnit id="9598" loc="22.289">μηρὸν ἐπιγράψαντα παρέτραπεν ἰὸν ̓Αθήνη.</TextUnit>
    <TextUnit id="9599" loc="22.290">μάρνατο δ' εἰσέτι μᾶλλον ἀνώδυνος εἰς μέσον ̓Ινδῶν</TextUnit>
    <TextUnit id="9600" loc="22.291">Αἰακὸς ἀστήρικτος, ἐπεὶ βέλος ἥπτετο μηροῦ,</TextUnit>
    <TextUnit id="9601" loc="22.292">λεπτὸς ὄνυξ ἅτε φωτός, ὅτε χροὸς ἄκρα χαράξῃ.</TextUnit>
    <TextUnit id="9602" loc="22.293">καί τις ἀνὴρ ἀκίχητος ἐχάζετο πεζὸς ὁδίτης</TextUnit>
    <TextUnit id="9603" loc="22.294">ἴχνεσιν ὠκυτέροισι, καὶ ἤθελε γείτονα λόχμην</TextUnit>
    <TextUnit id="9604" loc="22.295">δύμεναι, ἧχι πάροιθεν ἐκεύθετο: τὸν δὲ διώκων</TextUnit>
    <TextUnit id="9605" loc="22.296">εἰς δρόμον ἡνιόχευε ποδήνεμον ἵππον ̓Ερεχθεύς:</TextUnit>
    <TextUnit id="9606" loc="22.297">ἀλλ' ὅτε τόσσον ἔμαρψεν, ὅσον προμάχοιο βαλόντος</TextUnit>
    <TextUnit id="9607" loc="22.298">ἔγχεος ἱπταμένοιο τιταίνεται ὄρθιος ὁρμή,</TextUnit>
    <TextUnit id="9608" loc="22.299">δὴ τότε οἱ μετὰ νῶτα βαλὼν ἀντώπιος ἔστη</TextUnit>
    <TextUnit id="9609" loc="22.300">πεζὸς ἀνήρ, ἱππῆα δεδεγμένος: αὐτὰρ ὁ κάμψας</TextUnit>
    <TextUnit id="9610" loc="22.301">ὀκλαδὸν ἐστήριξεν ἀριστερὸν ἴχνος ἀρούρῃ</TextUnit>
    <TextUnit id="9611" loc="22.302">λοξὸς ἐπὶ πλευρῇσιν, ὀπισθοτόνοιο δὲ ταρσοῦ</TextUnit>
    <TextUnit id="9612" loc="22.303">ἴχνιον ἠέρταζε μετάρσιον, ὀρθὰ τιταίνων</TextUnit>
    <TextUnit id="9613" loc="22.304">δεξιτεροῦ ποδὸς ἄκρα πεπηγότα δάκτυλα γαίῃ,</TextUnit>
    <TextUnit id="9614" loc="22.305">̓Ινδικὸν ἑπταβόειον ἔχων σάκος, εἰκόνα πύργου,</TextUnit>
    <TextUnit id="9615" loc="22.306">γυμνὸν ἔχων ξίφος ὀξύ: προϊσχόμενος δὲ προσώπου</TextUnit>
    <TextUnit id="9616" loc="22.307">ἀσπίδα χαλκεόνωτον ἐπέδραμεν ̓Ινδὸς ἀγήνωρ,</TextUnit>
    <TextUnit id="9617" loc="22.308">ἢ θανέειν ἤ φῶτα βαλεῖν ἤ πῶλον ἐλάσσαι</TextUnit>
    <TextUnit id="9618" loc="22.309">ἄορι τολμήεντι: καὶ ὀμφαλόεντι σιδήρῳ</TextUnit>
    <TextUnit id="9619" loc="22.310">δόχμιος ἀντικέλευθον ἀνακρούσας γένυν ἵππου</TextUnit>
    <TextUnit id="9620" loc="22.311">πεζὸς ἐὼν ἐτίναξεν ὑπέρτερον ἡνιοχῆα:</TextUnit>
    <TextUnit id="9621" loc="22.312">καὶ νύ εἰς χθόνα ῥῖψεν ἀμήτορος ἀστὀν ̓Αθήνης,</TextUnit>
    <TextUnit id="9622" loc="22.313">ἀλλά μιν ἔγχεϊ νύξε παρ' ὀμφαλὸν ἄκρον ̓Ερεχθεὺς</TextUnit>
    <TextUnit id="9623" loc="22.314">καὶ φονίῳ μέσον ἄνδρα πεπαρμένον ὀξέι χαλκῷ</TextUnit>
    <TextUnit id="9624" loc="22.315">εἰς πέδον ἠκόντιζεν: ὁ δὲ στροφάδεσσιν ἐρωαῖς</TextUnit>
    <TextUnit id="9625" loc="22.316">ἠερόθεν προκάρηνος ἐπωλίσθησε κονίῃ</TextUnit>
    <TextUnit id="9626" loc="22.317">κρᾶτα κυβιστητῆρα φέρων βητάρμονι παλμῷ.</TextUnit>
    <TextUnit id="9627" loc="22.318">τὸν δὲ λιπὼν σπαίροντα, μετατρέψας δρόμον ἵππου,</TextUnit>
    <TextUnit id="9628" loc="22.319">ἄλλοις δυσμενέεσσιν ἐπέχραεν ἀστὸς ̓Αθήνης.</TextUnit>
    <TextUnit id="9629" loc="22.320">κυκλώσας ἑὰ τόξα, καὶ ἁπλώσας ἐπὶ νευρὴν</TextUnit>
    <TextUnit id="9630" loc="22.321">ὄρθιον ἀκροτάτου τετανυσμένον ἄχρι σιδήρου</TextUnit>
    <TextUnit id="9631" loc="22.322">εἰς σκοπὸν εἷλκε βέλεμνον: ἀριστοτόκῳ δ' ἐπὶ νύμφῃ</TextUnit>
    <TextUnit id="9632" loc="22.323">νίκης ἐλπίδα πᾶσαν ἐπέτρεπε Καλλιοπείῃ.</TextUnit>
    <TextUnit id="9633" loc="22.324">ἐννέα μὲν προέηκε τανυγλώχινας ὀιστούς,</TextUnit>
    <TextUnit id="9634" loc="22.325">ἐννέα δ' ἄνδρας ἔπεφνεν: ἔην δέ τις ἶσος ἀριθμὸς</TextUnit>
    <TextUnit id="9635" loc="22.326">πεμπομένοις βελέεσσι καὶ ὀλλυμένοισι μαχηταῖς:</TextUnit>
    <TextUnit id="9636" loc="22.327">ὧν ὁ μὲν ἄκρα μέτωπα διέσχισεν ἰὸς ἀλήτης,</TextUnit>
    <TextUnit id="9637" loc="22.328">ὃς δὲ δασυστέρνοιο κατέγραψεν ἄντυγα μαζοῦ,</TextUnit>
    <TextUnit id="9638" loc="22.329">ἄλλος ὑπὲρ λαγόνων, ἕτερος δ' ἐπὶ νηδύι πίπτων</TextUnit>
    <TextUnit id="9639" loc="22.330">μεσσατίῃ πεφόρητο χαρασσομένου κενεῶνος,</TextUnit>
    <TextUnit id="9640" loc="22.331">ὃς δὲ διὰ πλευροῖο διέδραμεν, ὅς δὲ φυγόντος</TextUnit>
    <TextUnit id="9641" loc="22.332">ὀρθὸς ἀελλήεντι ποδῶν ἐνεπήγνυτο ταρσῷ</TextUnit>
    <TextUnit id="9642" loc="22.333">καὶ χθονίῳ σφήκωσεν ὁμοζεύκτῳ πόδα δεσμῷ.</TextUnit>
    <TextUnit id="9643" loc="22.334">ἠνεμόεν δὲ βέλεμνον ἀνείρυσεν: ἐκ δὲ φαρέτρης</TextUnit>
    <TextUnit id="9644" loc="22.335">ἄλλου πεμπομένοιο κατέδραμεν ἄλλος ἐπ' ἄλλῳ</TextUnit>
    <TextUnit id="9645" loc="22.336">ἠερίῃ στροφάλιγγι κατάσσυτος ὄμβρος ὀιστῶν.</TextUnit>
    <TextUnit id="9646" loc="22.337">ὡς δ' ὅτε χαλκείῳ τις ἐπ' ἄκμονι χαλκὸν ἐλαύνων</TextUnit>
    <TextUnit id="9647" loc="22.338">ἀκαμάτῳ ῥαιστῆρι πυρίβρομον ἦχον ἰάλλει,</TextUnit>
    <TextUnit id="9648" loc="22.339">τύπτων γείτονα μύδρον, ἀποθρῴσκουσι δὲ πολλοὶ</TextUnit>
    <TextUnit id="9649" loc="22.340">ἁλλόμενοι σπινθῆρες ἀρασσομένοιο σιδήρου,</TextUnit>
    <TextUnit id="9650" loc="22.341">ἠέρα θερμαίνοντες, ἀμοιβαίῃσι δὲ ῥιπαῖς</TextUnit>
    <TextUnit id="9651" loc="22.342">ὅς μὲν ἔην προκέλευθος, ὁ δὲ σχεδόν, ἅλλος ὀρούσας</TextUnit>
    <TextUnit id="9652" loc="22.343">ἄλλον ἔτι θρῴσκοντα κιχάνεται αἴθοπι παλμῷ:</TextUnit>
    <TextUnit id="9653" loc="22.344">ὣς ὅ γε τοξεύων στρατιὴν ἀντώπιον ̓Ινδῶν</TextUnit>
    <TextUnit id="9654" loc="22.345">μαρναμένων ἐκέδασσεν ἀλωφήτων ἀπὸ τόξων,</TextUnit>
    <TextUnit id="9655" loc="22.346">κτείνων ἄλλοθεν ἄλλον ἐπασσυτέροισι βελέμνοις.</TextUnit>
    <TextUnit id="9656" loc="22.347">μεσσατίης δὲ φάλαγγος ἀλευαμένης νέφος ἰῶν</TextUnit>
    <TextUnit id="9657" loc="22.348">χῶρος ἐγυμνώθη, κεραῆς ἴνδαλμα Σελήνης,</TextUnit>
    <TextUnit id="9658" loc="22.349">ἀμφιφαής ὅτε βαιὸν ἀποστίλβουσα κεραίης</TextUnit>
    <TextUnit id="9659" loc="22.350">ἄκρα διαπλήσασα δύω νεοφεγγέος αἴγλης</TextUnit>
    <TextUnit id="9660" loc="22.351">κεκλιμέναις ἀκτῖσι μέσον κύκλοιο χαράσσει,</TextUnit>
    <TextUnit id="9661" loc="22.352">δίζυγι κεκριμένῳ μαλακῷ πυρί: μεσσατίης δὲ</TextUnit>
    <TextUnit id="9662" loc="22.353">γυμνὰ χαρασσομένης ἔτι φαίνετο κύκλα Σελήνης.</TextUnit>
    <TextUnit id="9663" loc="22.354">οὐδὲ μάχης ἀπέληγε συναιχμάζων Διονύσῳ</TextUnit>
    <TextUnit id="9664" loc="22.355">Αἰακὸς ἀπτοίητος, ἐβακχεύθη δὲ κυδοιμῷ</TextUnit>
    <TextUnit id="9665" loc="22.356">κτείνων ἔνθα καὶ ἔνθα: καὶ ἐκ πεδίοιο διώκων</TextUnit>
    <TextUnit id="9666" loc="22.357">εἰς προχοὰς ποταμοῖο μετήγαγε λαὸν ἀλήτην.</TextUnit>
    <TextUnit id="9667" loc="22.358">συμφερτοὶ δ' ἕνα μοῦνον ἐκυκλώσαντο μαχηταὶ</TextUnit>
    <TextUnit id="9668" loc="22.359">τυπτόμενον ξιφέεσσι καὶ οὐκ ἀλέγοντα μαχαίρης,</TextUnit>
    <TextUnit id="9669" loc="22.360">οὐ βέλεος πτερόεντος: ἐπασσυτέρῃσι δὲ ῥιπαῖς</TextUnit>
    <TextUnit id="9670" loc="22.361">κυανέης ἤμησε σιδήρεα λήια χάρμης</TextUnit>
    <TextUnit id="9671" loc="22.362">κραιπνὸς ἀνὴρ καὶ πᾶσιν ἐμάρνατο, τοὺς μὲν ἐπ' ὄχθαις,</TextUnit>
    <TextUnit id="9672" loc="22.363">τοὺς δὲ κάτω ποταμοῖο μαχήμονι χειρὶ δαΐζων:</TextUnit>
    <TextUnit id="9673" loc="22.364">καὶ νεκύων ἔπλησεν ὅλον ῥόον: ὀλλυμένων δὲ</TextUnit>
    <TextUnit id="9674" loc="22.365">αἵματι μορμύρων ἐρυθαίνετο λευκὸς ̔Υδάσπης.</TextUnit>
    <TextUnit id="9675" loc="22.366">καί τις ἀνήρ προμάχοιο φυγὼν ἀνεμώδεα ῥιπὴν</TextUnit>
    <TextUnit id="9676" loc="22.367">κύμβαχος αὐτοκύλιστος ἐπωλίσθησε ῥεέθρῳ,</TextUnit>
    <TextUnit id="9677" loc="22.368">καὶ πολὺς ἀρτιδάικτος ἀκοντιστῆρι σιδήρῳ</TextUnit>
    <TextUnit id="9678" loc="22.369">σύρετο κυματόεντι νέκυς πεφορημένος ὁλκῷ</TextUnit>
    <TextUnit id="9679" loc="22.370">οἰδαλέοις μελέεσσιν: ὑποβρυχίοιο δὲ λύθρου</TextUnit>
    <TextUnit id="9680" loc="22.371">νηιάδες λούσαντο δαφοινήεντι ῥεέθρῳ,</TextUnit>
    <TextUnit id="9681" loc="22.372">καὶ φονίαις λιβάδεσσιν ἐφοινίχθη μέλαν ὕδωρ.</TextUnit>
    <TextUnit id="9682" loc="22.373">πολλοὶ δ' ἐν προχοῇσιν ἀπορρίψαντες ἀκωκὴν</TextUnit>
    <TextUnit id="9683" loc="22.374">ἱκεσίην ἀνέφαινον ἀτευχέες, ὅς μὲν ἐπ' ὄχθαις,</TextUnit>
    <TextUnit id="9684" loc="22.375">ὃς δὲ παρὰ ψαμάθοις τετανυσμένος, ὅς δ' ἐπὶ γαίῃ</TextUnit>
    <TextUnit id="9685" loc="22.376">ὄρθιος ὀκλάζων, κυρτούμενον αὐχένα κάμπτων:</TextUnit>
    <TextUnit id="9686" loc="22.377">ἀλλὰ λιτὰς ἀπέειπεν ἄνω νεύοντι προσώπῳ</TextUnit>
    <TextUnit id="9687" loc="22.378">Αἰακὸς ἀντιβίοισιν ἀκαμπέα μῆνιν ἀέξων:</TextUnit>
    <TextUnit id="9688" loc="22.379">αἰχμητὴν δ' ἀσίδηρον ἔτι ψαύοντα λιτάων</TextUnit>
    <TextUnit id="9689" loc="22.380">οὐχ ἕνα μοῦνον ἔπεφνε Λυκάονα, δυσμενέας δὲ</TextUnit>
    <TextUnit id="9690" loc="22.381">χερσὶν ἀθωρήκτοισι κυλινδομένους ἐπὶ γαίῃ</TextUnit>
    <TextUnit id="9691" loc="22.382">νηρίθμους κεράιζε, ῥόον ποταμοῖο μιαίνων:</TextUnit>
    <TextUnit id="9692" loc="22.383">καὶ πολὺν ̓Αστεροπαῖον ἐδέξατο νεκρὸν ̔Υδάσπης.</TextUnit>
    <TextUnit id="9693" loc="22.384">Οὐδ' ἀθεεὶ πολέμιζε καὶ Αἰακός: ἀντιβίους γάρ,</TextUnit>
    <TextUnit id="9694" loc="22.385">ὡς γενέτης Πηλῆος, ἔσω ποταμοῖο δαΐζων</TextUnit>
    <TextUnit id="9695" loc="22.386">ἰκμαλέον μόθον εἶχε καὶ ὑδατόεσσαν ̓Ενυώ,</TextUnit>
    <TextUnit id="9696" loc="22.387">οἷα προθεσπίζων ποταμοῦ περὶ χεῦμα Καμάνδρου</TextUnit>
    <TextUnit id="9697" loc="22.388">φύλοπιν ἡμιτέλεστον ἐπεσσομένην ̓Αχιλῆι:</TextUnit>
    <TextUnit id="9698" loc="22.389">καὶ μόθον υἱωνοῖο μόθος μαντεύσατο πάππου.</TextUnit>
    <TextUnit id="9699" loc="22.390">καί τις ἐνὶ προχοῇσιν ἀσάμβαλος ἴαχε Νύμφη</TextUnit>
    <TextUnit id="9700" loc="22.391">νηιὰς ἀκρήδεμνος ὑπερκύψασα ῥοάων:</TextUnit>
    <TextUnit id="9701" loc="22.392">“Νηιάδων ὁμόφυλε, Διιπετὲς αἷμα κομίζων,</TextUnit>
    <TextUnit id="9702" loc="22.393">ἁγνὸν ὕδωρ ἐλέαιρε Διιπετέος ποταμοῖο.</TextUnit>
    <TextUnit id="9703" loc="22.394">ἄρκιον ̓Ινδὸν ὄλεσσε τεὸν δόρυ: παύεο Νύμφαις</TextUnit>
    <TextUnit id="9704" loc="22.395">δάκρυα Νηιάδεσσιν ἀδακρύτοισιν ἐγείρων:</TextUnit>
    <TextUnit id="9705" loc="22.396">νηιὰς ὑδατόεσσα καὶ ὑμετέρη πέλε μήτηρ:</TextUnit>
    <TextUnit id="9706" loc="22.397">κούρην γὰρ ποταμοῖο τεὴν Αἴγιναν ἀκούω.</TextUnit>
    <TextUnit id="9707" loc="22.398">μνώεο, τίς σε λόχευσε, καὶ οὐκέτι χεῦμα μιαίνεις.</TextUnit>
    <TextUnit id="9708" loc="22.399">ἵξομαι εἰς ῥόον ἄλλον ἀκήρατον, εἰς ἄλα βαίνω.</TextUnit>
    <TextUnit id="9709" loc="22.400">καί με θαλασσαίη δέχεται Θέτις: ἀλλὰ μελέσθω</TextUnit>
    <TextUnit id="9710" loc="22.401">αἱματόεις ῥόος οὗτος ̓Ερινύι καὶ Διονύσῳ.”</TextUnit>
    <TextUnit id="9711" loc="23.1">ὣς φαμένη πατρῷον ἐδύσατο φοίνιον ὕδωρ</TextUnit>
    <TextUnit id="9712" loc="23.2">νηιὰς ὑδατόεσσα διάβροχος αἵματι Νύμφη.</TextUnit>
    <TextUnit id="9713" loc="23.3">αὐτὰρ ὁ βάρβαρα φῦλα παρ' ᾐόνας ἄορι τύπτων</TextUnit>
    <TextUnit id="9714" loc="23.4">εἰς προχοὰς ἔτρεψε: διωκόμενοι δὲ σιδήρῳ</TextUnit>
    <TextUnit id="9715" loc="23.5">δυσμενέες κτείνοντο φόβῳ στείνοντες ̔Υδάσπην.</TextUnit>
    <TextUnit id="9716" loc="23.6">καὶ πολὺς ἐν ῥοθίοισι πόδας καὶ χεῖρας ἑλίσσων</TextUnit>
    <TextUnit id="9717" loc="23.7">νηχομένους μιμεῖτο, καὶ ἤθελε πότμον ἀλύξαι</TextUnit>
    <TextUnit id="9718" loc="23.8">χερσὶν ἀπειρήτοις ποταμήια χεύματα τέμνων:</TextUnit>
    <TextUnit id="9719" loc="23.9">ἀλλὰ ῥόῳ κεκάλυπτο: καὶ ὕδασιν ἄλλος ἐπ' ἄλλῳ</TextUnit>
    <TextUnit id="9720" loc="23.10">ἔγκυος οἰδαίνων διερῷ τυμβεύετο πότμῳ.</TextUnit>
    <TextUnit id="9721" loc="23.11">Οὐδ' ἐπὶ δὴν παρὰ θῖνα φερεσσακέος ποταμοῖο</TextUnit>
    <TextUnit id="9722" loc="23.12">πληθύι τοσσατίῃ φονίων κυκλούμενος ̓Ινδῶν</TextUnit>
    <TextUnit id="9723" loc="23.13">Αἰακὸς εἰσέτι μίμνεν, ἐπεὶ μογέοντι παρέστη</TextUnit>
    <TextUnit id="9724" loc="23.14">̓Ινδοφόνος Διόνυσος ἀκαχμένα θύρσα τινάσσων.</TextUnit>
    <TextUnit id="9725" loc="23.15">ἔνθα πολὺν στρατὸν ἄλλον ἀφειδέι δούρατι νύσσων</TextUnit>
    <TextUnit id="9726" loc="23.16">Αἰακὸς ἐπρήνιξεν: ἐμαίνετο δ' οἷά περ ̓́Αρης,</TextUnit>
    <TextUnit id="9727" loc="23.17">σύνδρομος εὐθώρηκι κασιγνήτῳ Διονύσῳ.</TextUnit>
    <TextUnit id="9728" loc="23.18">καὶ διερῇ Διόνυσος ὁμίλεε σύζυγι χάρμῃ</TextUnit>
    <TextUnit id="9729" loc="23.19">ὑγρὸν ἐπ' ἀντιβίοισι φέρων μόρον. εἰ δέ τις ἀνὴρ</TextUnit>
    <TextUnit id="9730" loc="23.20">νήχετο δαιδαλέης ὑπὲρ ἀσπίδος οἴδματα τέμνων,</TextUnit>
    <TextUnit id="9731" loc="23.21">νηχομένων κεράιξε μετάφρενον: εἰ δέ τις ̓Ινδῶν</TextUnit>
    <TextUnit id="9732" loc="23.22">ἡμιφανὴς πολέμιζεν ἐπ' ἰλύι ταρσὸν ἐρείσας,</TextUnit>
    <TextUnit id="9733" loc="23.23">θύρσῳ στῆθος ἔτυψεν ἣ αὐχένα, κύματα τέμνων,</TextUnit>
    <TextUnit id="9734" loc="23.24">δυομένων: βυθίων γὰρ ἐπίστατο κόλπον ἐναύλων,</TextUnit>
    <TextUnit id="9735" loc="23.25">ἐξ ὅτε μιν φεύγοντα μόθον δασπλῆτα Λυκούργου</TextUnit>
    <TextUnit id="9736" loc="23.26">δώματι κυμαίνοντι γέρων ὑπεδέξατο Νηρεύς.</TextUnit>
    <TextUnit id="9737" loc="23.27">πολλοὶ δ' ἔνθα καὶ ἔνθα περικλείοντο ῥεέθρῳ,</TextUnit>
    <TextUnit id="9738" loc="23.28">υἷα Διὸς τρομέοντες ὀρίδρομον, ὧν ὁ μὲν αὐτῶν</TextUnit>
    <TextUnit id="9739" loc="23.29">ὄρθιος ἰλυόεντι πόδας σφηκώσατο πηλῷ,</TextUnit>
    <TextUnit id="9740" loc="23.30">αὐτοπαγὴς δ' ἀτίνακτος ἀπ' ἰξύος ἄχρι καρήνου</TextUnit>
    <TextUnit id="9741" loc="23.31">ἡμιφανὴς ἀνέτελλε καλυπτομένην πτύχα μηροῦ:</TextUnit>
    <TextUnit id="9742" loc="23.32">καὶ Βρομίῳ πολέμιζεν ἐν ὕδασι μᾶλλον ἀρούρης</TextUnit>
    <TextUnit id="9743" loc="23.33">ἀμφοτέραις παλάμαις διδυμάονα δούρατα πάλλων:</TextUnit>
    <TextUnit id="9744" loc="23.34">καὶ τὸ μὲν αἰχμάζεσκεν ἐς ᾐόνας ὑψόσε πέμπων,</TextUnit>
    <TextUnit id="9745" loc="23.35">Αἰακὸν ἀντικέλευθον ἔχων σκοπόν, ἄλλο δὲ σείσας</TextUnit>
    <TextUnit id="9746" loc="23.36">ἔγχος ἀνουτήτοιο κατηκόντιζε Λυαίου.</TextUnit>
    <TextUnit id="9747" loc="23.37">καί τις ἐνεστήρικτο μέσον κενεῶνα καλύπτων,</TextUnit>
    <TextUnit id="9748" loc="23.38">ὃς δὲ φυγεῖν οὐχ εὗρε, τετυμμένος ὀξέι θύρσῳ,</TextUnit>
    <TextUnit id="9749" loc="23.39">ἴχνια πηλώεντι φέρων πεπεδημένα δεσμῷ,</TextUnit>
    <TextUnit id="9750" loc="23.40">ταρσὸν ἔχων ψαμάθοισι κατάσχετον: ἵστατο δ' ἄλλος</TextUnit>
    <TextUnit id="9751" loc="23.41">κνήμης βαλλομένης: ὁ δὲ γούνατος ἄκρα διαίνων</TextUnit>
    <TextUnit id="9752" loc="23.42">ὑγρὴν αἱμαλέοιο δι' ὕδατος εἶχεν ̓Ενυώ:</TextUnit>
    <TextUnit id="9753" loc="23.43">ἄλλος ἐνερρίζωτο δεδυκότος ἄχρι γενείου,</TextUnit>
    <TextUnit id="9754" loc="23.44">καὶ πόδας ᾐώρησε λελουμένον ὦμον ἀείρων,</TextUnit>
    <TextUnit id="9755" loc="23.45">φεύγων φρικτὰ ῥέεθρα καταΐσσοντα προσώπου:</TextUnit>
    <TextUnit id="9756" loc="23.46">ἄλλος ἐνὶ προχοῇσιν ὅλον δέμας ἐκ ποδὸς ἄκρου</TextUnit>
    <TextUnit id="9757" loc="23.47">ἄχρι μέσου στέρνοιο κατάρρυτος, ὃς δὲ διαίνων</TextUnit>
    <TextUnit id="9758" loc="23.48">ὤμους διχθαδίους, ὁ δὲ βόστρυχον ἄκρον ἐρεύσας</TextUnit>
    <TextUnit id="9759" loc="23.49">δέχνυτο κυματόεσσαν ἐπαΐσσουσαν ἀπειλήν.</TextUnit>
    <TextUnit id="9760" loc="23.50">εἰς βυθὸν ἄλλος ἔδυνε διάβροχα χείλεα σείων</TextUnit>
    <TextUnit id="9761" loc="23.51">ἀνδροφόνον παρὰ χεῦμα σεσηρότος ἀνθερεῶνος.</TextUnit>
    <TextUnit id="9762" loc="23.52">καί τις ἑοὺς ἑτάρους δεδοκημένος ̓Ινδὸς ἀγήνωρ</TextUnit>
    <TextUnit id="9763" loc="23.53">τοὺς μὲν κτεινομένους δολιχῷ δορί, τοὺς δὲ μαχαίρῃ,</TextUnit>
    <TextUnit id="9764" loc="23.54">ἄλλον ὀιστευθέντα χαραδρήεντι βελέμνῳ,</TextUnit>
    <TextUnit id="9765" loc="23.55">τὸν δὲ πολυπλέκτῳ δεδαϊγμένον ὀξέι θύρσῳ,</TextUnit>
    <TextUnit id="9766" loc="23.56">Θουρέι νεκρὸν ὅμιλον ἐδείκνυεν, ἀχνύμενος δὲ</TextUnit>
    <TextUnit id="9767" loc="23.57">τίλλε κόμην, φλογερῷ δὲ χόλου βακχεύετο πυρσῷ,</TextUnit>
    <TextUnit id="9768" loc="23.58">σφίγγων καρχαρόδοντι μεμυκότα χείλεα δεσμῷ:</TextUnit>
    <TextUnit id="9769" loc="23.59">καὶ ταχὺς αὐτοφόνον μιμούμενος ̓Ινδὸν ̓Ορόντην,</TextUnit>
    <TextUnit id="9770" loc="23.60">βάρβαρον αἷμα φέρων καὶ βάρβαρον ἦθος ἀέξων,</TextUnit>
    <TextUnit id="9771" loc="23.61">ἆορ ἑὸν γύμνωσεν, ἀπορρίψας δὲ χιτῶνα,</TextUnit>
    <TextUnit id="9772" loc="23.62">̓́Αρεος ἀρραγὲς ἕρκος, ἀλεξητῆρα βελέμνων,</TextUnit>
    <TextUnit id="9773" loc="23.63">καὶ ξίφος ἀπτοίητος ἑῷ κενεῶνι πελάσσας</TextUnit>
    <TextUnit id="9774" loc="23.64">ὑστατίην ταχύποτμος ἀγήνορα ῥήξατο φωνήν:</TextUnit>
    <TextUnit id="9775" loc="23.65">“γαστήρ, δέχνυσο τοῦτο φίλον ξίφος: αἰδέομαι γάρ,</TextUnit>
    <TextUnit id="9776" loc="23.66">μή τις ἐμὲ κτείνειεν ἀνάρσιος ἀπτόλεμος χείρ.</TextUnit>
    <TextUnit id="9777" loc="23.67">αὐτὸς ἐμῷ κενεῶνι θελήμονα χαλκὸν ἐλάσσω,</TextUnit>
    <TextUnit id="9778" loc="23.68">μή με πατήρ μέμψαιτο δεδουπότα θήλεϊ θύρσῳ,</TextUnit>
    <TextUnit id="9779" loc="23.69">μὴ Σάτυρον, μὴ Βάκχον ἐμὸν καλέσειε φονῆα.”</TextUnit>
    <TextUnit id="9780" loc="23.70">ἔννεπε κυανέης κατὰ γαστέρος ἆορ ἐρείσας</TextUnit>
    <TextUnit id="9781" loc="23.71">τολμηραῖς παλάμῃσιν, ἅτε ξένον ἄνδρα δαΐζων,</TextUnit>
    <TextUnit id="9782" loc="23.72">καὶ θάνεν αὐτοδάικτος ἐν ἀντιβίοισι Μενοικεύς,</TextUnit>
    <TextUnit id="9783" loc="23.73">αἰδόμενος μετὰ δῆριν ἰδεῖν ἔτι Δηριαδῆα:</TextUnit>
    <TextUnit id="9784" loc="23.74">ὄμμασι δ' ἀκλαύτοισι θελήμονι κάτθανε πότμῳ,</TextUnit>
    <TextUnit id="9785" loc="23.75">καὶ μανίης ἀπάνευθεν ἐφαίνετο χάλκεος Αἴας.</TextUnit>
    <TextUnit id="9786" loc="23.76">καὶ φόνος ἄσπετος ἦεν: ἀναινομένῳ δὲ ῥεέθρῳ</TextUnit>
    <TextUnit id="9787" loc="23.77">κτεινομένους ἐκάλυψε καὶ ἔπλετο τύμβος ̔Υδάσπης.</TextUnit>
    <TextUnit id="9788" loc="23.78">καί τις ἔσω ποταμοῖο πανυστατίην χέε φωνήν:</TextUnit>
    <TextUnit id="9789" loc="23.79">“καὶ σύ, πάτερ, προχοῇσι πόθεν σέο τέκνα καλύπτεις;</TextUnit>
    <TextUnit id="9790" loc="23.80">πολλάκι Βάκτρον ̓́Αρηα μετήιον, ἀλλὰ ῥεέθροις</TextUnit>
    <TextUnit id="9791" loc="23.81">οὔ ποτε Μῆδον ὅμιλον ἀπέκτανε Μῆδος ̓Αράξης:</TextUnit>
    <TextUnit id="9792" loc="23.82">Περσικὸς Εὐφρήτης οὐκ ἔκρυφε γείτονα Πέρσην:</TextUnit>
    <TextUnit id="9793" loc="23.83">πολλάκι μοι παρὰ Ταῦρον ἔην μόθος, ἀλλ' ἐνὶ χάρμῃ</TextUnit>
    <TextUnit id="9794" loc="23.84">οὐ Κίλικάς ποτε Κύδνος ἑῷ τυμβεύσατο κόλπῳ</TextUnit>
    <TextUnit id="9795" loc="23.85">οὐ Τάναϊς χιονῶδες ἄγων πετρούμενον ὕδωρ</TextUnit>
    <TextUnit id="9796" loc="23.86">γείτονι Σαυρομάτῃ θωρήσσεται, ἀλλὰ κορύσσων</TextUnit>
    <TextUnit id="9797" loc="23.87">Κόλχοις ἀντιβίοισι χαραδρήεσσαν ̓Ενυὼ</TextUnit>
    <TextUnit id="9798" loc="23.88">πολλάκι παχνήεντι κατεπρήνιξε βελέμνῳ.</TextUnit>
    <TextUnit id="9799" loc="23.89">̓Ηριδανὸς πέλε σεῖο μακάρτερος, ὅττι ῥεέθροις</TextUnit>
    <TextUnit id="9800" loc="23.90">ἀλλοδαπὸν Φαέθοντα καὶ οὐκ ἔκρυψε πολίτην,</TextUnit>
    <TextUnit id="9801" loc="23.91">οὐ Γαλάτην ἐκάλυψε καὶ οὐ τάφος ἔπλετο Κελτῷ,</TextUnit>
    <TextUnit id="9802" loc="23.92">ἀλλὰ φίλοις ναέτῃσι ῥυηφενέων ἀπὸ δένδρων</TextUnit>
    <TextUnit id="9803" loc="23.93">̔Ηλιάδων ἤλεκτρα φεραυγέα δῶρα κυλίνδει:</TextUnit>
    <TextUnit id="9804" loc="23.94">̔Ρῆνος ̓́Ιβηρ βρεφέεσσι κορύσσεται, ἀλλὰ δικάζων,</TextUnit>
    <TextUnit id="9805" loc="23.95">καὶ κρυφίην ὠδῖνα διασχίζων τοκετοῖο</TextUnit>
    <TextUnit id="9806" loc="23.96">κτείνει ξεῖνα γένεθλα: σὺ δὲ φθιμένων ναετήρων</TextUnit>
    <TextUnit id="9807" loc="23.97">κρύπτεις γνήσια τέκνα καὶ οὐ νόθον αἷμα καλύπτεις.</TextUnit>
    <TextUnit id="9808" loc="23.98">πῶς δύνασαι ποταμοῖσι μιγήμεναι ἠὲ καὶ αὐτῷ</TextUnit>
    <TextUnit id="9809" loc="23.99">ὠκεανῷ γενέτῃ καὶ Τηθύι, σεῖο τεκούσῃ,</TextUnit>
    <TextUnit id="9810" loc="23.100">αἱμαλέαις λιβάδεσσι φόνου πλημμυρίδα σύρων;</TextUnit>
    <TextUnit id="9811" loc="23.101">ἅζεο, μὴ νεκύεσσι Ποσειδάωνα μιήνῃς.</TextUnit>
    <TextUnit id="9812" loc="23.102">σεῖο ῥόος Βρομίοιο κακώτερος, ὅττί με θύρσοις</TextUnit>
    <TextUnit id="9813" loc="23.103">οὐ κλονέει Διόνυσος, ὅσον κλονέεις με ῥεέθροις.”</TextUnit>
    <TextUnit id="9814" loc="23.104">ὣς εἰπὼν βαρύποτμος ἐδέχνυτο λοίσθιον ὕδωρ.</TextUnit>
    <TextUnit id="9815" loc="23.105">καὶ πλόος ἦν εὔοπλος: ἐκουφίζοντο δὲ λαοὶ</TextUnit>
    <TextUnit id="9816" loc="23.106">οἰδαλέοις μελέεσσιν: ἀποφθιμένου δὲ φορῆος</TextUnit>
    <TextUnit id="9817" loc="23.107">ἡμιφανὴς πλωτῆρι λόφῳ πορθμεύετο πήληξ</TextUnit>
    <TextUnit id="9818" loc="23.108">δυομένη κατὰ βαιόν: ἐφαλλόμεναι δὲ ῥεέθροις</TextUnit>
    <TextUnit id="9819" loc="23.109">ἐκταδὸν ἐν ῥοθίοισιν ἅτε πρυμνήσια νηῶν</TextUnit>
    <TextUnit id="9820" loc="23.110">νηχομένους τελαμῶνας ἐναυτίλλοντο βοεῖαι,</TextUnit>
    <TextUnit id="9821" loc="23.111">στοιχάδες ἔνθα καὶ ἔνθα: βαρυνόμενον δὲ σιδήρῳ</TextUnit>
    <TextUnit id="9822" loc="23.112">εἰς βυθὸν ὑγροχίτωνα κατέσπασεν ἀνέρα θώρηξ.</TextUnit>
    <TextUnit id="9823" loc="23.113">οὐδὲ μόθου Διόνυσος ἑοὺς ἀνέκοψε μαχητάς,</TextUnit>
    <TextUnit id="9824" loc="23.114">εἰ μὴ πάντας ἔπεφνεν ἑῷ ταμεσίχροϊ θύρσῳ,</TextUnit>
    <TextUnit id="9825" loc="23.115">καλλείψας ἕνα μοῦνον ὅλων κήρυκα θανόντων:</TextUnit>
    <TextUnit id="9826" loc="23.116">Θουρέα μοῦνον ἔλειπε θεουδέα μάρτυρα νίκης.</TextUnit>
    <TextUnit id="9827" loc="23.117">̔́Ηρη δ' ὡς ἐνόησε δαϊκταμένων φόνον ̓Ινδῶν,</TextUnit>
    <TextUnit id="9828" loc="23.118">οὐρανόθεν πεπότητο, δι' ὑψιπόρου δὲ κελεύθου</TextUnit>
    <TextUnit id="9829" loc="23.119">ἄστατος ἠνεμόεντι κατέγραφεν ἠέρα ταρσῷ.</TextUnit>
    <TextUnit id="9830" loc="23.120">̓Αντολίῃ δ' ἐπέβαινε, καὶ ἤλασεν ̓Ινδὸν ̔Υδάσπην</TextUnit>
    <TextUnit id="9831" loc="23.121">φύλοπιν αἱματόεσσαν ἀναστῆσαι Διονύσῳ.</TextUnit>
    <TextUnit id="9832" loc="23.122">ἀλλ' ὅτε βαρβαρόφωνος ̔Εώιος ὤκλασεν ̓́Αρης,</TextUnit>
    <TextUnit id="9833" loc="23.123">δὴ τότε ναυτιλίης ἑτερότροπα μάγγανα τεύχων</TextUnit>
    <TextUnit id="9834" loc="23.124">χεύμασιν ἀκλύστοισι χορὸς πορθμεύετο Βάκχων.</TextUnit>
    <TextUnit id="9835" loc="23.125">καὶ θεὸς ἡγεμόνευε, δι' οἴδματος ἡνιοχεύων</TextUnit>
    <TextUnit id="9836" loc="23.126">ἅρμασι χερσαίοισι νόθον πλόον, ὑγροπόρων δὲ</TextUnit>
    <TextUnit id="9837" loc="23.127">πορδαλίων ἀδίαντος ὄνυξ ἐχάραξεν ̔Υδάσπην:</TextUnit>
    <TextUnit id="9838" loc="23.128">καὶ στρατιαὶ πλόον εἶχον ἀκυμάντου ποταμοῖο,</TextUnit>
    <TextUnit id="9839" loc="23.129">ὧν ὁ μὲν ̓Ινδῴην σχεδίην πολύδεσμον ἐρέσσων,</TextUnit>
    <TextUnit id="9840" loc="23.130">ὃς δέ, κυβερνήσας διερὴν ἀκάτοιο πορείην,</TextUnit>
    <TextUnit id="9841" loc="23.131">ἐνδάπιον σκάφος εἶχε λινορραφέων ἁλιήων</TextUnit>
    <TextUnit id="9842" loc="23.132">ἁρπάξας: ἕτερος δὲ νόθῳ ναυτίλλετο θεσμῷ,</TextUnit>
    <TextUnit id="9843" loc="23.134">ἅμματι τεχνήεντι περίπλοκα δούρατα δήσας,</TextUnit>
    <TextUnit id="9844" loc="23.133">καὶ ξύλον αὐτόπρεμνον ὁμοίιον ὁλκάδι τεύχων,</TextUnit>
    <TextUnit id="9845" loc="23.135">ἔκτοθι πηδαλίου, δίχα λαίφεος, ἐκτὸς ἐρετμῶν,</TextUnit>
    <TextUnit id="9846" loc="23.136">οὐ Βορέην καλέων νηοσσόον—ἰθυτενὲς γὰρ</TextUnit>
    <TextUnit id="9847" loc="23.137">εἰς βυθίους κενεῶνας ὑποβρύχιον δόρυ πέμπων</TextUnit>
    <TextUnit id="9848" loc="23.138">̓́Αρεος ὑγροπόροιο δορυσσόος ἔπλεε ναύτης—,</TextUnit>
    <TextUnit id="9849" loc="23.139">καὶ πλωτῆς ἀδίαντος ἐπ' ἀσπίδος οἴδματα τέμνων,</TextUnit>
    <TextUnit id="9850" loc="23.140">πεῖσμα φέρων τελαμῶνα, σακέσπαλον εἶχε πορείην,</TextUnit>
    <TextUnit id="9851" loc="23.141">ξείνην ναυτιλίην ψευδήμονι νηὶ χαράσσων.</TextUnit>
    <TextUnit id="9852" loc="23.142">καὶ στρατὸς ἱππήων ῥόον ἔστιχε, καὶ πλόος ἵππων</TextUnit>
    <TextUnit id="9853" loc="23.143">ποσσὶν ἔην ῥαχίῃσιν ἀειρομένων ἐλατήρων:</TextUnit>
    <TextUnit id="9854" loc="23.144">καὶ τότε νηχομένου διερὸν δρόμον εὔποδος ἵππου</TextUnit>
    <TextUnit id="9855" loc="23.145">ἰξύι κουφίζοντος ὑπέρτερον ἡνιοχῆα</TextUnit>
    <TextUnit id="9856" loc="23.146">ὑψιφανὴς ἀνέτελλε δι' ὕδατος ἄβροχος αὐχήν.</TextUnit>
    <TextUnit id="9857" loc="23.147">καὶ στρατὸς ἐγρεμόθων πρυλέων ἀκάτοιο χατίζων,</TextUnit>
    <TextUnit id="9858" loc="23.148">ἀσκοῖς οἰδαλέοισι χέων ποιητὸν ἀήτην,</TextUnit>
    <TextUnit id="9859" loc="23.149">δέρματι φυσαλέῳ διεμέτρεεν ̓Ινδὸν ̔Υδάσπην,</TextUnit>
    <TextUnit id="9860" loc="23.150">ἐνδομύχων δ' ἀνέμων ἐγκύμονες ἔπλεον ἀσκοί.</TextUnit>
    <TextUnit id="9861" loc="23.151">αἰγείοις δὲ πόδεσσι διέτρεχε Παρράσιος Πὰν</TextUnit>
    <TextUnit id="9862" loc="23.152">ἄκρα γαληναίοιο διαστείχων ποταμοῖο:</TextUnit>
    <TextUnit id="9863" loc="23.153">καὶ Λύκος ἡνιόχευε θαλασσαίων δρόμον ἵππων</TextUnit>
    <TextUnit id="9864" loc="23.154">πατρῴην ἀδίαντον ἄγων τέθριππον ἀπήνην:</TextUnit>
    <TextUnit id="9865" loc="23.155">καὶ γνωτῷ περόωντι συνέστιχε Δαμναμενῆι</TextUnit>
    <TextUnit id="9866" loc="23.156">Σκέλμις ἀκυμάντοιο καθιππεύων ποταμοῖο.</TextUnit>
    <TextUnit id="9867" loc="23.157">ἄλλος ὑπὲρ νώτοιο θορὼν ὁμόφοιτον ἀέλλαις</TextUnit>
    <TextUnit id="9868" loc="23.158">εἰς πλόον ἡνιόχευε καλαύροπι ταῦρον ὁδίτην,</TextUnit>
    <TextUnit id="9869" loc="23.159">καὶ βοέοις ὀνύχεσσι κατέγραφεν ἄψοφον ὕδωρ:</TextUnit>
    <TextUnit id="9870" loc="23.160">Σειληνοὶ δὲ γέροντες ἐναυτίλλοντο θαλάσσῃ</TextUnit>
    <TextUnit id="9871" loc="23.161">καὶ ποσὶ καὶ παλάμῃσιν ἐρετμώσαντες ̔Υδάσπην...</TextUnit>
    <TextUnit id="9872" loc="23.162">καὶ προχέων κρουνηδὸν ἀλεξήτειραν ἰωὴν</TextUnit>
    <TextUnit id="9873" loc="23.163">γνωτῷ κυματόεντι γέρων ἰάχησεν ̔Υδάσπης,</TextUnit>
    <TextUnit id="9874" loc="23.164">μῦθον ἀπειλητῆρα χέων πολυπίδακι λαιμῷ:</TextUnit>
    <TextUnit id="9875" loc="23.165">“γνωτὲ πέπον, τέο μέχρι τεὸς ῥόος ἄψοφος ἕρπει;</TextUnit>
    <TextUnit id="9876" loc="23.166">οἴδματα σεῖο κόρυσσον ἐπιβρίθων Διονύσῳ,</TextUnit>
    <TextUnit id="9877" loc="23.167">ὄφρα κατακρύψωμεν ἐν ὕδασι πεζὸν ὁδίτην.</TextUnit>
    <TextUnit id="9878" loc="23.168">σοὶ καὶ ἐμοὶ πέλεν αἶσχος, ὅτε Βρομίοιο μαχηταὶ</TextUnit>
    <TextUnit id="9879" loc="23.169">ἀβρέκτοις ἐμὸν οἶδμα διασχίζουσι πεδίλοις:</TextUnit>
    <TextUnit id="9880" loc="23.170">Αἰόλε, καὶ σὺ τέλεσσον ἐμοὶ χάριν, ἀντιβίοις δὲ</TextUnit>
    <TextUnit id="9881" loc="23.171">σοὺς προμάχους θώρηξον ἀελλήεντας ἀήτας</TextUnit>
    <TextUnit id="9882" loc="23.172">μαρναμένους Σατύροισιν, ὅτι στρατὸς ὑγρὸς ὁδίτης</TextUnit>
    <TextUnit id="9883" loc="23.173">ἅρμασι χερσαίοισι βατὸν ποίησεν ̔Υδάσπην,</TextUnit>
    <TextUnit id="9884" loc="23.174">καὶ δρόμον ὑγρὸν ἔχουσιν ἐν ὕδασιν ἡνιοχῆες:</TextUnit>
    <TextUnit id="9885" loc="23.175">σοὺς ἀνέμους θώρηξον ἐμῷ πορθμῆι Λυαίῳ:</TextUnit>
    <TextUnit id="9886" loc="23.176">χεύμασι δ' ἑλκέσθω Σατύρων στόλος, ἡνιόχων δὲ</TextUnit>
    <TextUnit id="9887" loc="23.177">συρομένων προχοῇσιν ἐμὸς ῥόος ἄρμα δεχέσθω,</TextUnit>
    <TextUnit id="9888" loc="23.178">οἴδματι λυσσήεντι καλυπτομένων ἐλατήρων.</TextUnit>
    <TextUnit id="9889" loc="23.179">οὐ μὲν ἐγὼ νήποινον ἀήθεα πορθμὸν ἐάσω:</TextUnit>
    <TextUnit id="9890" loc="23.180">σοὶ καὶ ἐμοὶ πέλεν αἶσχος, ὅταν Βρομίοιο μαχηταὶ</TextUnit>
    <TextUnit id="9891" loc="23.181">ἀτραπὸν ἡνιόχοισι καὶ ἀβρέκτοισιν ὁδίταις</TextUnit>
    <TextUnit id="9892" loc="23.182">ὑγροπόρους δὲ λέοντας ἀιστώσω Διονύσου.</TextUnit>
    <TextUnit id="9893" loc="23.183">εἰπέ, πόθεν βατὸς ἔσκεν ἐμὸς ῥόος, ὑγροβαφὴς δὲ</TextUnit>
    <TextUnit id="9894" loc="23.184">νηιὰς ἐν προχοῇσι πόθεν χρεμετισμὸν ἀκούει</TextUnit>
    <TextUnit id="9895" loc="23.185">καὶ ῥάχιν ἰχθυόεσσαν ὄνυξ ἵππειος ἀράσσει;</TextUnit>
    <TextUnit id="9896" loc="23.186">αἰδέομαι ποταμοῖσι μιγήμεναι, ὅττι γυναῖκες</TextUnit>
    <TextUnit id="9897" loc="23.187">ἡμέας ἀκλύστοισι διαστείβουσι πεδίλοις.</TextUnit>
    <TextUnit id="9898" loc="23.188">οὔ ποτε τολμήεντες ἐμὸν ῥόον ἔξεον ̓Ινδοὶ</TextUnit>
    <TextUnit id="9899" loc="23.189">ἅρμασιν ἠλιβάτοισι, καὶ οὐ πατρώιον ὕδωρ</TextUnit>
    <TextUnit id="9900" loc="23.190">Δηριάδης ἐχάραξεν ἑῶ περιμήκεϊ δίφρῳ,</TextUnit>
    <TextUnit id="9901" loc="23.191">ὑψιλόφων λοφίῃσιν ἐφεδρήσσων ἐλεφάντων.”</TextUnit>
    <TextUnit id="9902" loc="23.192">ὣς εἰπὼν ἐκόρυσσεν ἑὸν ῥόον: ἆλτο δὲ Βάκχῳ</TextUnit>
    <TextUnit id="9903" loc="23.193">αἰχμάζων ῥοθίοισιν: ἀελλήεσσα δὲ πολλὴ</TextUnit>
    <TextUnit id="9904" loc="23.194">μαρναμένων ὑδάτων διερὴ μυκήσατο σάλπιγξ:</TextUnit>
    <TextUnit id="9905" loc="23.195">καὶ ποταμὸς κελάρυζεν ἄγων ὑψούμενον ὕδωρ,</TextUnit>
    <TextUnit id="9906" loc="23.196">μαρνάμενος Σατύροισι: πολυφλοίσβῳ δὲ κυδοιμῷ</TextUnit>
    <TextUnit id="9907" loc="23.197">Βασσαρὶς ἁβροχίτων ἀπεσείσατο κύμβαλα χειρῶν</TextUnit>
    <TextUnit id="9908" loc="23.198">καὶ πόδας ἀμφελέλιζεν, ἐρεσσομένοιο δὲ ταρσοῦ</TextUnit>
    <TextUnit id="9909" loc="23.199">ξανθὰ πολυρραφέων ἀπεσείσατο δεσμὰ πεδίλων,</TextUnit>
    <TextUnit id="9910" loc="23.200">καὶ ῥόος ἠνεμόεις πεφορημένος ἄχρι καρήνου</TextUnit>
    <TextUnit id="9911" loc="23.201">Βάκχης νηχομένης ἑλικώδεας ἔκλυσε χαίτας:</TextUnit>
    <TextUnit id="9912" loc="23.202">ἄλλη βριθομένη διεροὺς ἀπεθήκατο πέπλους,</TextUnit>
    <TextUnit id="9913" loc="23.203">νεβρίδας οἰδαλέοισιν ἐπιτρέψασα ῥεέθροις,</TextUnit>
    <TextUnit id="9914" loc="23.204">καί οἱ ἐπὶ στέρνοισι κορυσσομένου ποταμοῖο</TextUnit>
    <TextUnit id="9915" loc="23.205">ὄγκος ἐρευθιόωντι μέλας ἐπεσύρετο μαζῷ:</TextUnit>
    <TextUnit id="9916" loc="23.206">καὶ Σάτυρος παλάμῃσιν ἐρετμώσας χυτόν ὕδωρ</TextUnit>
    <TextUnit id="9917" loc="23.207">ἰκμαλέην ἐλέλιζε δι' ὕδατος ὄρθιον οὐρήν:</TextUnit>
    <TextUnit id="9918" loc="23.208">γηραλέοις δὲ πόδεσσι μεθυσφαλὲς ἴχνος ἐρέσσων</TextUnit>
    <TextUnit id="9919" loc="23.209">ἄστατος ὑδατόεντι Μάρων πεφορημένος ὁλκῷ</TextUnit>
    <TextUnit id="9920" loc="23.210">κύμασιν ἀσκὸν ἔλειπε βεβυσμένον ἡδέος οἴνου:</TextUnit>
    <TextUnit id="9921" loc="23.211">πυκνὰ δὲ σειομένη διδυμόζυγι σύνδρομος αὐλῷ</TextUnit>
    <TextUnit id="9922" loc="23.212">Πανιὰς ἀκροτάτοιο δι' ὕδατος ἔπλεε σύριγξ,</TextUnit>
    <TextUnit id="9923" loc="23.213">κύμασιν αὐτοέλικτος: ἁμιλλητῆρι δὲ παλμῷ</TextUnit>
    <TextUnit id="9924" loc="23.214">Σειληνοῦ λασίοιο κατ' αὐχένος ἔρρεε χαίτη.</TextUnit>
    <TextUnit id="9925" loc="23.215">καὶ ποταμὸς κελάδησεν ἀφυσγετὸν οἴδματι σύρων,</TextUnit>
    <TextUnit id="9926" loc="23.216">ξανθὸν ὑπὲρ πεδίοιο χέων μετανάστιον ὕδωρ,</TextUnit>
    <TextUnit id="9927" loc="23.217">κικλήσκων Διόνυσον ἐς ὑδατόεσσαν ̓Ενυώ:</TextUnit>
    <TextUnit id="9928" loc="23.218">καὶ ῥόος ἐγρεκύδοιμος ἔχων ἀντίπνοον αὔρην</TextUnit>
    <TextUnit id="9929" loc="23.219">ἀγχινεφὴς ὑψοῦτο, διάβροχον ἠέρα φαίνων,</TextUnit>
    <TextUnit id="9930" loc="23.220">οἴδματι παφλάζοντι καταθρῴσκων Διονύσου.</TextUnit>
    <TextUnit id="9931" loc="23.221">οὐχ οὕτω Σιμόεντος ̓Αρειμανὲς ἔβρεμεν ὕδωρ,</TextUnit>
    <TextUnit id="9932" loc="23.222">οὐχ οὕτω ῥόος ἔσκεν ἐγερσιμόθοιο Καμάνδρου</TextUnit>
    <TextUnit id="9933" loc="23.223">χεύματι κυματόεντι κατακλύζων ̓Αχιλῆα,</TextUnit>
    <TextUnit id="9934" loc="23.224">ὡς τότε Βακχείην στρατιὴν ἐδίωξεν ̔Υδάσπης.</TextUnit>
    <TextUnit id="9935" loc="23.225">καὶ ποταμῷ Διόνυσος ἀνήρυγε θυιάδα φωνήν:</TextUnit>
    <TextUnit id="9936" loc="23.226">“τί κλονέεις Διὸς υἷα, Διιπετές; ἢν ἐθελήσω,</TextUnit>
    <TextUnit id="9937" loc="23.227">τερσαίνει σέο χεῦμα πατὴρ ἐμός, ὑέτιος Ζεύς.</TextUnit>
    <TextUnit id="9938" loc="23.228">ἐκ νεφέων βλάστησας ἐμοῦ Κρονίδαο τοκῆος,</TextUnit>
    <TextUnit id="9939" loc="23.229">καὶ νεφεληγερέταο Διὸς βλάστημα διώκεις;</TextUnit>
    <TextUnit id="9940" loc="23.230">πατρὸς ἐμοῦ πεφύλαξο βέλος λοχίοιο κεραυνοῦ,</TextUnit>
    <TextUnit id="9941" loc="23.231">μὴ στεροπὴν Βρομίοιο γενέθλιον εἰς σὲ κορύσσῃ:</TextUnit>
    <TextUnit id="9942" loc="23.232">ἅζεο, μὴ βαρύγουνος, ὅπως ̓Ασωπός, ἀκούσῃς:</TextUnit>
    <TextUnit id="9943" loc="23.233">σὴν προχοὴν πρήυνον, ἕως ἔτι μῆνιν ἐρύκω.</TextUnit>
    <TextUnit id="9944" loc="23.234">ὑδατόεις πυρόεντι κορύσσεαι: οὐ δύνασαι δὲ</TextUnit>
    <TextUnit id="9945" loc="23.235">τλήμεναι αἰθαλόεντος ἔνα σπινθῆρα κεραυνοῦ.</TextUnit>
    <TextUnit id="9946" loc="23.236">εἰ δὲ μέγα φρονέεις χάριν ̓Αστερίης σέο νύμφης,</TextUnit>
    <TextUnit id="9947" loc="23.237">ἣ λάχεν αἰθερίης ̔Υπερίονος αἷμα γενέθλης,</TextUnit>
    <TextUnit id="9948" loc="23.238">ἠελίου θρασὺν υἷα, πυρώδεος ἡνιοχῆος,</TextUnit>
    <TextUnit id="9949" loc="23.239">οὐρανὸν ἱππεύοντα πατὴρ ἐμὸς ἔφλεγε πυρσῷ,</TextUnit>
    <TextUnit id="9950" loc="23.240">καὶ νέκυν ἔστενε παῖδα πυρὸς ταμίης ̔Υπερίων,</TextUnit>
    <TextUnit id="9951" loc="23.241">οὐδὲ χάριν Φαέθοντος ἐμῷ πολέμιζε τοκῆι,</TextUnit>
    <TextUnit id="9952" loc="23.242">οὐ πυρὶ πῦρ ἀνάειρε, καὶ εἰ πυρὸς ἡγεμονεύει.</TextUnit>
    <TextUnit id="9953" loc="23.243">εἰ χάριν ὑμετέρου μεγαλίζεαι ̓Ωκεανοῖο,</TextUnit>
    <TextUnit id="9954" loc="23.244">̓Ηριδανὸν σκοπίαζε Διὸς πληγέντα βελέμνῳ,</TextUnit>
    <TextUnit id="9955" loc="23.245">ὑμέτερον πυρίκαυτον ἀδελφεόν: αἰνοπαθὴς δὲ</TextUnit>
    <TextUnit id="9956" loc="23.246">σὸς διερὸς προπάτωρ, μιτρούμενος ἄντυγι κόσμου,</TextUnit>
    <TextUnit id="9957" loc="23.247">χεύμασι τοσσατίοισι χέων γαιήοχον ὕδωρ,</TextUnit>
    <TextUnit id="9958" loc="23.248">υἱὸν ἴδε φλεχθέντα, καὶ οὐ πολέμιζεν ̓Ολύμπῳ,</TextUnit>
    <TextUnit id="9959" loc="23.249">οὐ προχοαῖς ἐρίδαινε πυριγλώχινι κεραυνῷ.</TextUnit>
    <TextUnit id="9960" loc="23.250">ἀλλὰ τεῶν ὑδάτων ἔτι φείδεο, μή σε νοήσω</TextUnit>
    <TextUnit id="9961" loc="23.251">̓Ηριδανῷ φλεχθέντι κεκαυμένον ἶσον ̔Υδάσπην.”</TextUnit>
    <TextUnit id="9962" loc="23.252">ὣς φαμένῳ βαρύδουπος ἐχώσατο μᾶλλον ̔Υδάσπης</TextUnit>
    <TextUnit id="9963" loc="23.253">κύμασι λαβροτέροισι χέων ὑψίδρομον ὕδωρ.</TextUnit>
    <TextUnit id="9964" loc="23.254">καί νύ κεν ἔκρυφε πᾶσαν ἀβακχεύτων στίχα Βάκχων,</TextUnit>
    <TextUnit id="9965" loc="23.255">εἰ μὴ Βάκχος ἄμυνεν, ἀπ' ἀγχιπόροιο δὲ λόχμης</TextUnit>
    <TextUnit id="9966" loc="23.256">πυρσοτόκον νάρθηκα λαβὼν ἀντώπιον ̓Ηοῦς</TextUnit>
    <TextUnit id="9967" loc="23.257">ἠελίῳ θέρμηνεν: ἐριφλεγέος δὲ κορύμβου</TextUnit>
    <TextUnit id="9968" loc="23.258">αὐτογόνῳ σπινθῆρι λοχεύετο δουράτεον πῦρ:</TextUnit>
    <TextUnit id="9969" loc="23.259">καὶ προχοαῖς φλόγα ῥῖψεν: ἀπειλητῆρι δὲ δαλῷ</TextUnit>
    <TextUnit id="9970" loc="23.260">καιομένου ποταμοῖο ῥοαῖς ἐπεπάφλασαν ὄχθαι:</TextUnit>
    <TextUnit id="9971" loc="23.261">καὶ πολὺς ἠερόφοιτος ἑλίσσετο καπνὸς ἀλήτης</TextUnit>
    <TextUnit id="9972" loc="23.262">λωτοῦ καιομένοιο μαραινομένου τε κυπείρου:</TextUnit>
    <TextUnit id="9973" loc="23.263">καὶ θρύα πῦρ ἀμάθυνε: πολυστροφάλιγγι δὲ ῥιπῇ</TextUnit>
    <TextUnit id="9974" loc="23.264">καπνοῦ λιγνυόεντος ἕλιξ ἐμέθυσσεν ἀυτμὴ</TextUnit>
    <TextUnit id="9975" loc="23.265">ἠερίας ἁψῖδας, ὅλη δ' ἐμελαίνετο λόχμη</TextUnit>
    <TextUnit id="9976" loc="23.266">εὐόδμοις ἀνέμοισιν ἱμασσομένων δονακήων.</TextUnit>
    <TextUnit id="9977" loc="23.267">καὶ σέλας εἰς βυθὸν εἷρπεν: ἐνεκρύπτοντο δὲ πηλῷ</TextUnit>
    <TextUnit id="9978" loc="23.268">ἰχθύες αἰθαλόεντες: ὑποβρυχίοιο δὲ πυρσοῦ</TextUnit>
    <TextUnit id="9979" loc="23.269">νηχομένῳ σπινθῆρι διάβροχος ἔζεεν ἰλὺς</TextUnit>
    <TextUnit id="9980" loc="23.270">ὑγρὸν ἀναπτομένη: βυθίων δ' ἀπὸ καπνὸς ἐναύλων</TextUnit>
    <TextUnit id="9981" loc="23.271">ἔμπυρος ὑδατόεντι διέσσυτο σύνδρομος ἀτμῷ.</TextUnit>
    <TextUnit id="9982" loc="23.272">̔Υδριάδων δὲ φάλαγγες ἀνάμπυκες ὠκέι ταρσῷ</TextUnit>
    <TextUnit id="9983" loc="23.273">γυμναὶ κυματόεντος ἀπεπλάζοντο μελάθρου:</TextUnit>
    <TextUnit id="9984" loc="23.274">καί τις ἀναινομένη φλογερὸν πατρώιον ὕδωρ</TextUnit>
    <TextUnit id="9985" loc="23.275">νηιὰς ἀκρήδεμνος ἀήθεα δύσατο Γάγγην:</TextUnit>
    <TextUnit id="9986" loc="23.276">ἄλλη δ' ̓Ινδὸν ἔναιεν ἐριβρεμέτην ̓Ακεσίνην</TextUnit>
    <TextUnit id="9987" loc="23.277">ἀζαλέοις μελέεσσιν: ἀλωομένην δὲ Χοάσπης</TextUnit>
    <TextUnit id="9988" loc="23.278">ἄλλην οὐρεσίφοιτον ἀνάμπυκα Νηίδα Νύμφην</TextUnit>
    <TextUnit id="9989" loc="23.279">παρθενικὴν ἐδέξατο, Περσίδι γείτων.</TextUnit>
    <TextUnit id="9990" loc="23.280">̓Ωκεανὸς δ' ἰάχησεν ἀπειλείων Διονύσῳ,</TextUnit>
    <TextUnit id="9991" loc="23.281">ὑδατόεν μύκημα χέων πολυπίδακι λαιμῷ,</TextUnit>
    <TextUnit id="9992" loc="23.282">καὶ ῥόον ἀενάων στομάτων κρουνηδὸν ἰάλλων</TextUnit>
    <TextUnit id="9993" loc="23.283">ἠιόνας κόσμοιο κατέκλυσε χεύματι μύθων:</TextUnit>
    <TextUnit id="9994" loc="23.284">“ἥλικος ̓Ωκεανοῖο παρευνέτι, σύγχρονε κόσμου</TextUnit>
    <TextUnit id="9995" loc="23.285">παντρόφε συμμιγέων ὑδάτων, αὐτόσπορε Τηθύς,</TextUnit>
    <TextUnit id="9996" loc="23.286">ἀρχαίη φιλότεκνε, τί ῥέξομεν; αἰθαλόεις γὰρ</TextUnit>
    <TextUnit id="9997" loc="23.287">εἰς ἐμὲ καὶ σέο τέκνα κορύσσεται ὑέτιος Ζεύς:</TextUnit>
    <TextUnit id="9998" loc="23.288">ἅρπαγα γὰρ νόθον ὄρνιν ἔχει Κρονίωνα φονῆα</TextUnit>
    <TextUnit id="9999" loc="23.289">̓Ασωπὸς γενετῆρα, καὶ υἱέα Βάκχον ̔Υδάσπης.</TextUnit>
    <TextUnit id="10000" loc="23.290">ἀλλὰ Διὸς στεροπῇσιν ἄγων ἀντίξοον ὕδωρ</TextUnit>
    <TextUnit id="10001" loc="23.291">ἠέλιον πυρόεντα ῥόῳ σβεστῆρι καλύψω,</TextUnit>
    <TextUnit id="10002" loc="23.292">κρύψω δ' αἰθέρος ἄστρα: καὶ ἀθρήσει με Κρονίων</TextUnit>
    <TextUnit id="10003" loc="23.293">χεύματι μορμύροντι κατακλύζοντα Σελήνην:</TextUnit>
    <TextUnit id="10004" loc="23.294">̓Αρκτῴην δ' ὑπὸ πέζαν ἐμαῖς προχοῇσι λοέσσω</TextUnit>
    <TextUnit id="10005" loc="23.295">ἄξονος ἄκρα κάρηνα καὶ ἄβροχον ὁλκὸν ̔Αμάξης:</TextUnit>
    <TextUnit id="10006" loc="23.296">καὶ βυθίης ἀρχαῖον ἐμῆς πλωτῆρα θαλάσσης</TextUnit>
    <TextUnit id="10007" loc="23.297">αἰθέριον Δελφῖνα πάλιν πλωτῆρα τελέσσω,</TextUnit>
    <TextUnit id="10008" loc="23.298">κρυπτόμενον πελάγεσσι: καὶ ἀστερόφοιτον ἐρύσσω</TextUnit>
    <TextUnit id="10009" loc="23.299">νόστιμον οὐρανόθεν μετανάστιον εἰς χθόνα Κελτῶν</TextUnit>
    <TextUnit id="10010" loc="23.300">̓Ηριδανὸν πυρόεντα, καὶ ὑδατόεντα τελέσσω,</TextUnit>
    <TextUnit id="10011" loc="23.301">αἰθέρα γυμνώσας διεροῦ πυρός: ὑψιπόρους δὲ</TextUnit>
    <TextUnit id="10012" loc="23.302">ἰχθύας ἀστερόεντας ἐμοὺς πάλιν εἰς ἅλα σύρω,</TextUnit>
    <TextUnit id="10013" loc="23.303">νηχομένους μετ' ̓́Ολυμπον ἐν ὕδασιν. ἔγρεο, Τηθύς,</TextUnit>
    <TextUnit id="10014" loc="23.304">ὕδασιν αἰθέρος ἄστρα καλύψομεν, ὄφρα νοήσω</TextUnit>
    <TextUnit id="10015" loc="23.305">ταῦρον, ἀκυμάντοιο πάλαι πλωτῆρα θαλάσσης,</TextUnit>
    <TextUnit id="10016" loc="23.306">κύμασι λαβροτέροις πεφορημένον ὑγρὸν ὁδίτην,</TextUnit>
    <TextUnit id="10017" loc="23.307">Εὐρώπης μετὰ λέκτρον: ὀρινέσθω δὲ καὶ αὐτή,</TextUnit>
    <TextUnit id="10018" loc="23.308">δερκομένη κερόεσσαν ἐμὴν ταυρώπιδα μορφήν,</TextUnit>
    <TextUnit id="10019" loc="23.309">ταυροφυὴς κερόεσσα βοῶν ἐλάτειρα Σελήνη:</TextUnit>
    <TextUnit id="10020" loc="23.310">ἵξομαι ὑψικέλευθος ἐς οὐρανόν, ὄφρα νοήσω</TextUnit>
    <TextUnit id="10021" loc="23.311">ἰκμαλέον Κηφῆα καὶ ὑγροχίτωνα Βοώτην,</TextUnit>
    <TextUnit id="10022" loc="23.312">ὡς πάρος ἐννοσίγαιος, ὅτε θρασὺς ἀμφὶ Κορίνθου</TextUnit>
    <TextUnit id="10023" loc="23.313">ὑγρὸς ̓́Αρης ἀλάλαζεν ἐς ἀστερόεσσαν ̓Ενυώ:</TextUnit>
    <TextUnit id="10024" loc="23.314">κρύψω δ' ἔμπυρον Αἶγα, Διὸς τροφόν, ὑγροπόρῳ δὲ</TextUnit>
    <TextUnit id="10025" loc="23.315">ἄρμενον ̔Υδροχοῆι χαρίζομαι ἄφθονον ὕδωρ.</TextUnit>
    <TextUnit id="10026" loc="23.316">Τηθύς, καὶ σύ, θάλασσα, κορύσσεο: ταυροφυῆ γὰρ</TextUnit>
    <TextUnit id="10027" loc="23.317">Ζεὺς νόθον υἷα λόχευσεν, ̔??̓να ξύμπαντας ὀλέσσῃ</TextUnit>
    <TextUnit id="10028" loc="23.318">καὶ ποταμοὺς καί φῶτας ἀμεμφέας: ἀμφότερον δὲ</TextUnit>
    <TextUnit id="10029" loc="23.319">̓Ινδοὺς θύρσος ἔπεφνε καὶ ἔφλεγε πυρσὸς ̔Υδάσπην.”</TextUnit>
    <TextUnit id="10030" loc="23.320">ἔννεπε παφλάζων βαθυκύμονος οἴδματι φωνῆς.</TextUnit>
    <TextUnit id="10031" loc="24.1">Ζεὺς δὲ πατὴρ κοτέοντος ἀπέτραπε παιδὸς ἀπειλήν,</TextUnit>
    <TextUnit id="10032" loc="24.2">δοῦπον ὁμοπλεκέων νεφέων βρονταῖον ἱμάσσων:</TextUnit>
    <TextUnit id="10033" loc="24.3">καὶ χόλον ἐπρήυνεν ἀτέρμονος ̓Ωκεανοῖο,</TextUnit>
    <TextUnit id="10034" loc="24.4">ὑσμίνην φλογόεσσαν ἐρητύων Διονύσου.</TextUnit>
    <TextUnit id="10035" loc="24.5">̔́Ηρη δ' ἐσμαράγησε δι' ἠέρος ἄπλετον ἠχώ,</TextUnit>
    <TextUnit id="10036" loc="24.6">μῆνιν ἀναστέλλουσα πυρισθενέος Διονύσου.</TextUnit>
    <TextUnit id="10037" loc="24.7">καὶ διερὴν παλάμην ὀρέγων οἰκτίρμονι Βάκχῳ</TextUnit>
    <TextUnit id="10038" loc="24.8">παιδὶ Διὸς πυρόεντι γέρων ἰάχησεν ̔Υδάσπης,</TextUnit>
    <TextUnit id="10039" loc="24.9">μῦθον ἀναβλύζων ἱκετήσιον ἀνθερεῶνος:</TextUnit>
    <TextUnit id="10040" loc="24.10">“φείδεό μοι, Διόνυσε, διιπετέος ποταμοῖο,</TextUnit>
    <TextUnit id="10041" loc="24.11">ὕδασι καρποτόκοισι φέρων χάριν: ὑμετέρη γὰρ</TextUnit>
    <TextUnit id="10042" loc="24.12">ἐξ ὑδάτων εὔβοτρυς ἀνεβλάστησεν ὀπώρη.</TextUnit>
    <TextUnit id="10043" loc="24.13">ἀασάμην, Διόνυσε πυριτρεφές: οὐρανίην γὰρ</TextUnit>
    <TextUnit id="10044" loc="24.14">σῶν δαΐδων ἀμάρυγμα τεὴν κήρυξε γενέθλην.</TextUnit>
    <TextUnit id="10045" loc="24.15">ἀλλὰ πόθος τεκέων με βιήσατο: Δηριάδῃ γὰρ</TextUnit>
    <TextUnit id="10046" loc="24.16">υἱέι πιστὰ φέρων ῥοθίων ἐλέλιζον ἀπειλήν,</TextUnit>
    <TextUnit id="10047" loc="24.17">̓Ινδοῖς κτεινομένοισι βοηθόον οἶδμα κυλίνδων.</TextUnit>
    <TextUnit id="10048" loc="24.18">αἰδέομαι γενετῆρι φανήμεναι, ὅττι θαλάσσῃ</TextUnit>
    <TextUnit id="10049" loc="24.19">αἵματι μορμύροντι μεμιγμένα χεύματα σύρω</TextUnit>
    <TextUnit id="10050" loc="24.20">καὶ φονίῃ ῥαθάμιγγι Ποσειδάωνα μιαίνω:</TextUnit>
    <TextUnit id="10051" loc="24.21">τοῦτό με, τοῦτο κόρυσσεν ἐριδμαίνειν Διονύσῳ.</TextUnit>
    <TextUnit id="10052" loc="24.22">πρὸς δὲ τεοῦ ξενίοιο καὶ ἱκεσίοιο τοκῆος,</TextUnit>
    <TextUnit id="10053" loc="24.23">αἴδεο παφλάζοντα τεῷ πυρὶ θερμὸν ̔Υδάσπην.</TextUnit>
    <TextUnit id="10054" loc="24.24">νηιάδες φεύγουσιν ἐμὸν ῥόον: ἀμφὶ δὲ πηγάς</TextUnit>
    <TextUnit id="10055" loc="24.25">ἡ μὲν ναιετάει διερὸν δόμον, ἡ δ' ἐνὶ λόχμαις</TextUnit>
    <TextUnit id="10056" loc="24.26">σύννομος ̔Αδρυάδεσσι φυτὸν μετὰ πόντον ἀμείβει,</TextUnit>
    <TextUnit id="10057" loc="24.27">ἄλλη δ' ̓Ινδὸν ἔχει μετανάστιος, ἡ δὲ φυγοῦσα</TextUnit>
    <TextUnit id="10058" loc="24.28">ποσσὶ κονιομένοισιν ἐδύσατο διψάδα πέτρην</TextUnit>
    <TextUnit id="10059" loc="24.29">Καυκασίην, ἑτέρη δὲ μεταΐξασα Χοάσπην</TextUnit>
    <TextUnit id="10060" loc="24.30">ναίει ξεῖνα ῥέεθρα καὶ οὐκέτι πάτριον ὕδωρ.</TextUnit>
    <TextUnit id="10061" loc="24.31">μὴ καλάμους ὀλέσειας, ἐμῶν βλάστημα ῥοάων,</TextUnit>
    <TextUnit id="10062" loc="24.32">οἷσιν ἀεξομένοισιν ἐρείδεται οἰνάδος ὅρπηξ</TextUnit>
    <TextUnit id="10063" loc="24.33">ἀμπελόεις: δόνακες γὰρ ἐπ' ἀλλήλοισι δεθέντες</TextUnit>
    <TextUnit id="10064" loc="24.34">ὑμετέρην εὔυδρον ἐλαφρίζουσιν ὀπώρην:</TextUnit>
    <TextUnit id="10065" loc="24.35">μὴ δόνακας φλέξειας, ὅθεν σέο Μυγδόνες αὐλοί,</TextUnit>
    <TextUnit id="10066" loc="24.36">μή ποτέ σοι μέμψαιτο τεὴ φιλόμολπος ̓Αθήνη,</TextUnit>
    <TextUnit id="10067" loc="24.37">ἥ ποτε Γοργείων βλοσυρὸν μίμημα καρήνων</TextUnit>
    <TextUnit id="10068" loc="24.38">φθεγγομένων Λίβυν εὗρεν ὁμοζυγέων τύπον αὐλῶν:</TextUnit>
    <TextUnit id="10069" loc="24.39">καὶ σέο μυστιπόλοιο κυβερνήτειραν ἀοιδῆς</TextUnit>
    <TextUnit id="10070" loc="24.40">Πανιάδος σύριγγος ὁμόθροον αἴδεο μολπήν:</TextUnit>
    <TextUnit id="10071" loc="24.41">λῆγε τεῷ νάρθηκι ῥόον ποταμοῖο μαραίνων,</TextUnit>
    <TextUnit id="10072" loc="24.42">ὅττι ῥόος ποταμοῖο τεούς νάρθηκας ἀέξει.</TextUnit>
    <TextUnit id="10073" loc="24.43">οὐ ξένον οἶδμα πέρησας ἐπώνυμον: ἀλλοφυῆ γὰρ</TextUnit>
    <TextUnit id="10074" loc="24.44">ἄλλον ἐγὼ Διόνυσον ἐμοῖς φαίδρυνα λοετροῖς,</TextUnit>
    <TextUnit id="10075" loc="24.45">ὁπλοτέρου Βρομίοιο φερώνυμον, εὖτε Κρονίων</TextUnit>
    <TextUnit id="10076" loc="24.46">Ζαγρέα παιδοκόμοισιν ἐμαῖς παρακάτθετο Νύμφαις:</TextUnit>
    <TextUnit id="10077" loc="24.47">καὶ σὺ φέρεις Ζαγρῆος ὅλον δέμας: ἀλλὰ σὺ κείνῳ</TextUnit>
    <TextUnit id="10078" loc="24.48">δὸς χάριν ὀψιτέλεστον, ὅθεν πέλες: ἀρχεγόνου γὰρ</TextUnit>
    <TextUnit id="10079" loc="24.49">ἐκ κραδίης ἀνέτελλες, ἀειδομένου Διονύσου.</TextUnit>
    <TextUnit id="10080" loc="24.50">ὑμετέρου δὲ γέραιρε Λάμου κουροτρόφον ὕδωρ:</TextUnit>
    <TextUnit id="10081" loc="24.51">μνώεο Μαιονίης σέο πατρίδος: ὑμετέρου γὰρ</TextUnit>
    <TextUnit id="10082" loc="24.52">Πακτωλοῦ χαρίεντος ἀδελφεός ἐστιν ̔Υδάσπης.</TextUnit>
    <TextUnit id="10083" loc="24.53">καὶ σὺ τόσοις ποταμοῖσι μίαν χάριν ἄρτι τιταίνων,</TextUnit>
    <TextUnit id="10084" loc="24.54">γνωτοῖς ἡμετέροισι, τεὴν ἀνασείρασον αἴγλην:</TextUnit>
    <TextUnit id="10085" loc="24.55">μηδὲ πυρί φλέξῃς ὑδάτων χύσιν: ἐξ ὑδάτων γὰρ</TextUnit>
    <TextUnit id="10086" loc="24.56">ἀστεροπὴ βλάστησε, τεοῦ Διὸς ὑέτιον πῦρ.</TextUnit>
    <TextUnit id="10087" loc="24.57">ἀλλὰ χόλον πρήυνε, τεοῖς ὅτι γούνασι πίπτω</TextUnit>
    <TextUnit id="10088" loc="24.58">μειλίχιον στορέσας ἱκέτην ῥόον: ἐν πολέμοις γὰρ</TextUnit>
    <TextUnit id="10089" loc="24.59">εἰ θρασὺν αὐχένα κάμπτε, καὶ ἤπιος ἔσκε Τυφωεύς,</TextUnit>
    <TextUnit id="10090" loc="24.60">καί κεν ἀπορρίψας παλινάγρετον ὄγκον ἀπειλῆς</TextUnit>
    <TextUnit id="10091" loc="24.61">ἀστεροπὴν ἀνέκοπτε πατήρ τεός, ὑψιμέδων Ζεύς.”</TextUnit>
    <TextUnit id="10092" loc="24.62">ὣς φαμένου Διόνυσος ἑὴν ἀνεσείρασε πεύκην.</TextUnit>
    <TextUnit id="10093" loc="24.63">καὶ προχοὰς ̓Αρκτῷος ἀνερρίπιζεν ἀήτης</TextUnit>
    <TextUnit id="10094" loc="24.64">χειμερίῃ μάστιγι, φέρων δυσπέμφελον αὔρην,</TextUnit>
    <TextUnit id="10095" loc="24.65">χεῦμα πυριβλήτοιο καταψύχων ποταμοῖο,</TextUnit>
    <TextUnit id="10096" loc="24.66">ἠέλιον καὶ Βάκχον ὁμοῦ καὶ Ζῆνα γεραίρων,</TextUnit>
    <TextUnit id="10097" loc="24.67">καὶ ῥοθίων ἄσβεστον ἀπέσβεσε δαιμόνιον πῦρ.</TextUnit>
    <TextUnit id="10098" loc="24.68">ὄφρα μὲν εἰσέτι Βάκχος ἐπέπλεεν ὑγρὸν ̔Υδάσπην,</TextUnit>
    <TextUnit id="10099" loc="24.69">τόφρα δέ, θάρσος ̓́Αρηος ἔχων, περιμήκετον ὁρμὴν</TextUnit>
    <TextUnit id="10100" loc="24.70">Δηριάδης ἐπὶ δῆριν ἐπώνυμον ὥπλισεν ̓Ινδούς,</TextUnit>
    <TextUnit id="10101" loc="24.71">στήσας ἀμφὶ ῥέεθρον ἑὰς στίχας, ὄφρα μαχηταὶ</TextUnit>
    <TextUnit id="10102" loc="24.72">λαὸν ἐρητύσωσιν ἀνερχομένων ἔτι Βάκχων.</TextUnit>
    <TextUnit id="10103" loc="24.73">οὐδὲ Διὸς λάθεν ὄμμα πανόψιον: ἐσσυμένως δὲ</TextUnit>
    <TextUnit id="10104" loc="24.74">οὐρανόθεν πεφόρητο προασπίζων Διονύσον.</TextUnit>
    <TextUnit id="10105" loc="24.75">καὶ σφετέροισιν ἰόντες ἀρηγόνες, ἄλλος ἐπ' ἄλλῳ,</TextUnit>
    <TextUnit id="10106" loc="24.76">σὺν Διὶ πάντες ἵκοντο θεοὶ ναετῆρες ̓Ολύμπου</TextUnit>
    <TextUnit id="10107" loc="24.77">ἅλματι πωτήεντι: καὶ Αἰγίνης χάριν εὐνῆς</TextUnit>
    <TextUnit id="10108" loc="24.78">αἰετὸς ᾐώρητο τὸ δεύτερον ὑψιπέτης Ζεὺς</TextUnit>
    <TextUnit id="10109" loc="24.79">̓Ασωποῦ μετὰ χεῦμα, καὶ Αἰακὸν ἠεροφοίτην</TextUnit>
    <TextUnit id="10110" loc="24.80">φειδομένων ὀνύχων δεδραγμένος ἅρπαγε ταρσῷ</TextUnit>
    <TextUnit id="10111" loc="24.81">κουφίζων ἐκόμισσεν ἐς ̓́Αρεα Δηριαδῆος</TextUnit>
    <TextUnit id="10112" loc="24.82">̓Ινδῴην ἐπὶ πέζαν: ἀπ' εὐρυπόροιο δὲ κόλπου</TextUnit>
    <TextUnit id="10113" loc="24.83">υἱὸν ̓Αρισταῖον γενέτης ἐσάωσεν ̓Απόλλων,</TextUnit>
    <TextUnit id="10114" loc="24.84">φαιδρὸς ἀλεξικάκων πεφορημένος ἄρματι κύκνων,</TextUnit>
    <TextUnit id="10115" loc="24.85">μνῆστιν ἔχων θαλάμοιο λεοντοφόνοιο Κυρήνης:</TextUnit>
    <TextUnit id="10116" loc="24.86">καὶ κρατέων ἕο παῖδα τανύπτερος ἥρπασεν ̔Ερμῆς,</TextUnit>
    <TextUnit id="10117" loc="24.87">υἱέα Πηνελόπης, κεραελκέα Πᾶνα κομήτην:</TextUnit>
    <TextUnit id="10118" loc="24.88">Οὐρανίη δ' ̔Υμέναιον ἀνεζώγρησεν ὀλέθρου</TextUnit>
    <TextUnit id="10119" loc="24.89">παιδὸς ἑοῦ γονόεντος ἐπώνυμον, ἠερίας δὲ</TextUnit>
    <TextUnit id="10120" loc="24.90">ἀτραπιτούς ἐχάραξεν, ὁμοίιος ἀστέρος ὁλκῷ,</TextUnit>
    <TextUnit id="10121" loc="24.91">γνωτῷ βοτρυόεντι χαριζομένη Διονύσῳ:</TextUnit>
    <TextUnit id="10122" loc="24.92">Καλλιόπη δ' Οἴαγρον ἑοῖς ἀνεκούφισεν ὤμοις:</TextUnit>
    <TextUnit id="10123" loc="24.93">καί τεκέων ̔́Ηφαιστος ἑῶν ἀλέγιζε Καβείρων,</TextUnit>
    <TextUnit id="10124" loc="24.94">ἀμφοτέρους δ' ἥρπαξεν, ὁμοίιος ὀξέι πυρσῷ:</TextUnit>
    <TextUnit id="10125" loc="24.95">̓Ακταίη δ' ἐσάωσεν ̓Ερεχθέα Παλλάς ̓Αθήνη</TextUnit>
    <TextUnit id="10126" loc="24.96">̓Ινδοφόνον, ναετῆρα θεοκρήπιδος ̓Αθήνης:</TextUnit>
    <TextUnit id="10127" loc="24.97">νύμφας δ' ̔Αδρυάδας ναέται ζώγρησαν ̓Ολύμπου</TextUnit>
    <TextUnit id="10128" loc="24.98">πάντες, ὅσοις μεμέληντο φίλαι δρύες, ἐξοχα δ' ἄλλων</TextUnit>
    <TextUnit id="10129" loc="24.99">δαφναίας ἐσάωσε φανεὶς δαφναῖος ̓Απόλλων,</TextUnit>
    <TextUnit id="10130" loc="24.100">καί σφιν ἄμα χραίσμησε συνέμπορος υἱέι μήτηρ,</TextUnit>
    <TextUnit id="10131" loc="24.101">εἰσέτι κυδαίνουσα λεχώια δένδρεα Λητώ.</TextUnit>
    <TextUnit id="10132" loc="24.102">Βασσαρίδων δὲ φάλαγγα κορυμβοφόρους τε γυναῖκας</TextUnit>
    <TextUnit id="10133" loc="24.103">ἐκ βυθίου ῥύσαντο πολυφλοίσβοιο κυδοιμοῦ</TextUnit>
    <TextUnit id="10134" loc="24.104">θυγατέρες Κύδνοιο, φιλοζεφύρου ποταμοῖο,</TextUnit>
    <TextUnit id="10135" loc="24.105">πλωτὸν ἐπιστάμεναι διερὸν δρόμον, ἅς ἐπὶ νίκῃ</TextUnit>
    <TextUnit id="10136" loc="24.106">̓́Αρεος ̓Ινδῴοιο πατὴρ δωρήσατο Βάκχῳ,</TextUnit>
    <TextUnit id="10137" loc="24.107">Νηιάδας πολέμοιο δαήμονας, ἅς ποτε χάρμην</TextUnit>
    <TextUnit id="10138" loc="24.108">μαρνάμενος Κρονίωνι Κίλιξ ἐδίδαξε Τυφωεύς.</TextUnit>
    <TextUnit id="10139" loc="24.109">καὶ στρατὸς ὡμάρτησεν ὁμόστολος: ἐσσυμένους δὲ</TextUnit>
    <TextUnit id="10140" loc="24.110">Εὔιος ἔφθασε πάντας, ὀρεσσαύλων ἐπὶ δίφρων</TextUnit>
    <TextUnit id="10141" loc="24.111">ἄξονος ἀβρέκτοιο διαξύων ῥόον ὁλκῷ:</TextUnit>
    <TextUnit id="10142" loc="24.112">καὶ Σατύρων δρόμον εἶχεν ὁμόστολον, οἷς ἅμα Βάκχαι</TextUnit>
    <TextUnit id="10143" loc="24.113">ὑγροπόροι καὶ Πᾶνες ὁμήλυδες: ἔξοχα δ' ἄλλων</TextUnit>
    <TextUnit id="10144" loc="24.114">ὠκύτεροι Τελχῖνες ἁλιτρεφέων ὑπὲρ ἵππων,</TextUnit>
    <TextUnit id="10145" loc="24.115">πατρῴης ἐλατῆρες ἁλικρήπιδος ἀπήνης,</TextUnit>
    <TextUnit id="10146" loc="24.116">εἰς δρόμον ὡμάρτησαν ἐπειγομένῳ Διονύσῳ.</TextUnit>
    <TextUnit id="10147" loc="24.117">ἄλλοι δ' ἦσαν ὄπισθεν, ἐπεσσεύοντο δὲ πορθμῷ</TextUnit>
    <TextUnit id="10148" loc="24.118">ἐξ ἑτέρης ἀνιόντες ἀθηήτοιο κελεύθου,</TextUnit>
    <TextUnit id="10149" loc="24.119">ἧχι θεὸς πόμπευεν: ἐπεὶ πτερὸν ἠρέμα πάλλων</TextUnit>
    <TextUnit id="10150" loc="24.120">αἰετὸς ἡγεμόνευε δι' οὔρεος ἀντίτυπος Ζεύς,</TextUnit>
    <TextUnit id="10151" loc="24.121">φειδομένοις ὀνύχεσσι μετάρσιον υἷα κομίζων,</TextUnit>
    <TextUnit id="10152" loc="24.122">Αἰακὸν ἠερίῃ πεφορημένον ὕψι κελεύθῳ.</TextUnit>
    <TextUnit id="10153" loc="24.123">̓Ινδώῃ δ' ἐχόρευον ἐπισκαίροντες ἐρίπνῃ,</TextUnit>
    <TextUnit id="10154" loc="24.124">καὶ σκοπέλους ἐδίωκον, ἐναυλίζοντο δὲ λόχμαις,</TextUnit>
    <TextUnit id="10155" loc="24.125">καὶ κλισίας πήξαντες ἐς ἠρέμα δάσκιον ὕλην</TextUnit>
    <TextUnit id="10156" loc="24.126">οἱ δὲ τανυκραίρων ἐλάφων κεμαδοσσόον ἄγρην</TextUnit>
    <TextUnit id="10157" loc="24.127">εἶχον ἅμα σκυλάκεσσιν: ̔Αμαδρυάδεσσι δὲ Νύμφαις</TextUnit>
    <TextUnit id="10158" loc="24.128">̔Υδριάδες μίσγοντο φιλοπτόρθου Διονύσου.</TextUnit>
    <TextUnit id="10159" loc="24.129">Βασσαρίδων δὲ φάλαγγες ̓Ερυθραίῃ παρὰ λόχμῃ</TextUnit>
    <TextUnit id="10160" loc="24.130">σκύμνον ὀρεσσαύλοιο τιθηνήσαντο λεαίνης,</TextUnit>
    <TextUnit id="10161" loc="24.131">αὐτοχύτου δὲ γάλακτος ἀνέβλυον ἰκμάδα μαζοί:</TextUnit>
    <TextUnit id="10162" loc="24.132">ἄλλη ἐχιδναίοιο πόθον μεθέπουσα κορύμβου</TextUnit>
    <TextUnit id="10163" loc="24.133">ἰοβόλων μάστευε δι' οὔρεος ἄντρα δρακόντων,</TextUnit>
    <TextUnit id="10164" loc="24.134">θηροσύνην δ' ἀνέφαινεν: ἀκοντιστῆρι δὲ θύρσῳ</TextUnit>
    <TextUnit id="10165" loc="24.135">ἡ μὲν νεβρὸν ἔβαλλεν ἀελλόπον: ἡ δέ λαθοῦσα</TextUnit>
    <TextUnit id="10166" loc="24.136">ἅλματι λυσσήεντι κατέδραμε λυσσάδος ἄρκτου:</TextUnit>
    <TextUnit id="10167" loc="24.137">ἡ δὲ μελαρρίνων ῥαχίης ἐδράξατο θηρῶν</TextUnit>
    <TextUnit id="10168" loc="24.138">καὶ λοφίης ἐπέβαινεν ὀρεσσινόμων ἐλεφάντων.</TextUnit>
    <TextUnit id="10169" loc="24.139">καί τις ὀιστοβόλων βέλος ἥρμοσε κυκλάδι νευρῇ</TextUnit>
    <TextUnit id="10170" loc="24.140">καὶ πτελέην τόξευεν: ὁ δὲ σκοπὸν εἶχεν ἐλαίην:</TextUnit>
    <TextUnit id="10171" loc="24.141">καὶ πίτυν ἄλλος ἔβαλλε: πολὺς δ' ἐπὶ γείτονα πεύκην</TextUnit>
    <TextUnit id="10172" loc="24.142">πεμπομένων σύριζεν ἐν ἠέρι ῥοῖζος ὀιστῶν.</TextUnit>
    <TextUnit id="10173" loc="24.143">τοῖσι μὲν ἔβρεμε κῶμος ὀρίκτυπος. ἀχνύμενος δὲ</TextUnit>
    <TextUnit id="10174" loc="24.144">Δηριάδῃ βασιλῆι δυσάγγελος ἵκετο Θουρεύς,</TextUnit>
    <TextUnit id="10175" loc="24.145">δάκρυσιν ἀφθόγγοισιν ἀπαγγέλλων φόνον ̓Ινδῶν, 145</TextUnit>
    <TextUnit id="10176" loc="24.146">καὶ μόγις ἐκ στομάτων ἀνενείκατο πενθάδα φωνήν:</TextUnit>
    <TextUnit id="10177" loc="24.147">“Δηριάδη σκηπτοῦχε, θεηγενὲς ἔρνος ̓Ενυοῦς,</TextUnit>
    <TextUnit id="10178" loc="24.148">ᾔομεν, ὡς ἐκέλευσας, ἐς ἀντιπέραιαν ἐρίπνην,</TextUnit>
    <TextUnit id="10179" loc="24.149">εὕρομεν ἐν βήσσῃσιν ἐρημάδα γείτονα λόχμην:</TextUnit>
    <TextUnit id="10180" loc="24.150">κεῖθι λόχον στήσαντες ἐμίμνομεν, εἰσόκεν ἔλθῃ</TextUnit>
    <TextUnit id="10181" loc="24.151">θυρσομανὴς Διόνυσος: ἐπερχομένοιο δὲ Βάκχου</TextUnit>
    <TextUnit id="10182" loc="24.152">αὐλὸς ἐπεσμαράγησεν, ἀδεψήτου δὲ βοείης</TextUnit>
    <TextUnit id="10183" loc="24.153">τυπτομένης ἑκάτερθεν ἔην χαλκόκροτος ἠχὼ</TextUnit>
    <TextUnit id="10184" loc="24.154">καὶ καναχὴ σύριγγος: ὅλη δ' ἐλελίζετο λόχμη</TextUnit>
    <TextUnit id="10185" loc="24.155">καὶ δρύες ἐφθέγξαντο καὶ ὠρχήσαντο κολῶναι:</TextUnit>
    <TextUnit id="10186" loc="24.156">νηιάδες δ' ὀλόλυξαν. ἐγὼ δ' ἐκόρυσσα μαχητάς,</TextUnit>
    <TextUnit id="10187" loc="24.157">ὀκναλέους, τρομέοντας, ἀπειθέας εἰς μόθον ἕλκων.</TextUnit>
    <TextUnit id="10188" loc="24.158">καὶ θεός, ὃν καλέουσιν, ἀκαχμένα θύρσα τινάσσων,</TextUnit>
    <TextUnit id="10189" loc="24.159">οὐτιδανοῖς πετάλοισιν ὀιστεύων γένος ̓Ινδῶν,</TextUnit>
    <TextUnit id="10190" loc="24.160">κτεῖνε μὲν ἐν πεδίῳ στρατὸν ἄσπετον ὀξέι θύρσῳ</TextUnit>
    <TextUnit id="10191" loc="24.161">βλήμενον, ἐν ῥοθίοις δὲ τὸ λείψανον ὤλεσεν ̓Ινδῶν.</TextUnit>
    <TextUnit id="10192" loc="24.162">ἀλλὰ σοφοὺς Βραχμῆνας ἐρείομεν, ὄφρα δαείης,</TextUnit>
    <TextUnit id="10193" loc="24.163">εἰ θεὸς οὗτος ἵκανεν ἐς ἡμέας ἢ βροτὸς ἀνήρ.</TextUnit>
    <TextUnit id="10194" loc="24.164">μή νυχίην ἀνόνητον ἀναστήσειας ̓Ενυώ,</TextUnit>
    <TextUnit id="10195" loc="24.165">μὴ στρατιὴν ὀλέσειας ἀφεγγέι δηιοτῆτι:</TextUnit>
    <TextUnit id="10196" loc="24.166">ἤδη δ' ἀχλυόεις τέταται ζόφος: ἀγχιφανὴς δὲ</TextUnit>
    <TextUnit id="10197" loc="24.167">δῆριν ἀναστέλλων ἀμαρύσσεται ̔́Εσπερος ἀστήρ.</TextUnit>
    <TextUnit id="10198" loc="24.168">εἰ δὲ πόθος μεθέπει σε δυσαντήτοιο κυδοιμοῦ,</TextUnit>
    <TextUnit id="10199" loc="24.169">σήμερον ̓Ινδὸν ἔρυκε, καὶ αὕριον εἰς μόθον ἕλκεις.”</TextUnit>
    <TextUnit id="10200" loc="24.170">ὣς εἰπὼν παρέπεισεν ἀπειθέα Δηριαδῆα,</TextUnit>
    <TextUnit id="10201" loc="24.171">οὐ χάριν ἀδρανίης πειθήμονα, δυομένῳ δὲ</TextUnit>
    <TextUnit id="10202" loc="24.172">μεμφόμενον Φαέθοντι καὶ οὐκ εἴκοντα Λυαίῳ.</TextUnit>
    <TextUnit id="10203" loc="24.173">̓Ινδῴην δὲ φάλαγγα μεταστήσας ποταμοῖο</TextUnit>
    <TextUnit id="10204" loc="24.174">Δηριάδης ὑπέροπλος ἐχάζετο πενθάδι λύσσῃ,</TextUnit>
    <TextUnit id="10205" loc="24.175">ἑζόμενος λοφίῃσι παλιννόστων ἐλεφάντων.</TextUnit>
    <TextUnit id="10206" loc="24.176">̓Ινδοὶ δ' ἔνθα καὶ ἔνθα σὺν ἠλιβάτῳ βασιλῆι</TextUnit>
    <TextUnit id="10207" loc="24.177">εἰς πόλιν ἐρρώοντο πεφυζότες, ἔνδοθι πύργων</TextUnit>
    <TextUnit id="10208" loc="24.178">νίκην εἰσαΐοντες ἀρειμανέος Διονύσου.</TextUnit>
    <TextUnit id="10209" loc="24.179">ἤδη δὲ στονόεσσα δι' ἄστεος ἵπτατο φήμη,</TextUnit>
    <TextUnit id="10210" loc="24.180">σύγγονον ἀγγέλλουσα νεοσφαγέων φόνον ̓Ινδῶν.</TextUnit>
    <TextUnit id="10211" loc="24.181">καὶ γόος ἄσπετος ἔσκε: φιλοθρήνων δὲ γυναικῶν</TextUnit>
    <TextUnit id="10212" loc="24.182">πενθαλέοις ὀνύχεσσι χαράσσετο κύκλα προσώπου,</TextUnit>
    <TextUnit id="10213" loc="24.183">καὶ μεσάτου στέρνοιο διεσχίζοντο χιτῶνες</TextUnit>
    <TextUnit id="10214" loc="24.184">στήθεα γυμνώσαντες, ἀμοιβαίῃσι δὲ ῥιπαῖς</TextUnit>
    <TextUnit id="10215" loc="24.185">τυπτομένων παλάμῃσιν ἴτυς φοινίσσετο μαζῶν</TextUnit>
    <TextUnit id="10216" loc="24.186">αἱμοβαφής. πολιὸς δὲ γέρων ἐπὶ γήραος οὐδῷ</TextUnit>
    <TextUnit id="10217" loc="24.187">χιονέην πλοκαμῖδα κατηφέι τάμνε σιδήρῳ,</TextUnit>
    <TextUnit id="10218" loc="24.188">τέσσαρας ἡβώοντας ὀλωλότας νἷας ἀκούων,</TextUnit>
    <TextUnit id="10219" loc="24.189">Αἰακὸς οὓς ἐδάμασσε μιῇ δασπλῆτι μαχαίρῃ,</TextUnit>
    <TextUnit id="10220" loc="24.190">κτεινομένους ἐλεεινά: βαρυτλήτων δὲ γυναικῶν</TextUnit>
    <TextUnit id="10221" loc="24.191">ἡ μὲν ἑὸν στενάχιζεν ἀδελφεόν, ἡ δὲ τοκῆα:</TextUnit>
    <TextUnit id="10222" loc="24.192">ἄλλη ποικιλόδακρυς ἀνεστεναχίζετο νύμφη</TextUnit>
    <TextUnit id="10223" loc="24.193">νυμφίον ἀρτιχόρευτον ἐοικότα Πρωτεσιλάῳ,</TextUnit>
    <TextUnit id="10224" loc="24.194">ἄλλη Λαοδάμεια: νεοζεύκτοιο δὲ νύμφης</TextUnit>
    <TextUnit id="10225" loc="24.195">ἄπλοκος ἀκρήδεμνος ἐτίλλετο βότρυς ἐθείρης.</TextUnit>
    <TextUnit id="10226" loc="24.196">καί τις ἀμηχανέουσα δεδουπότος εὐνέτις ̓Ινδοῦ,</TextUnit>
    <TextUnit id="10227" loc="24.197">ἀγχιτόκους ὠδῖνας ἀναπλήσασα λοχείης</TextUnit>
    <TextUnit id="10228" loc="24.198">καὶ δεκάτης ὁρόωσα λεχώια κύκλα Σελήνης,</TextUnit>
    <TextUnit id="10229" loc="24.199">ὑδρηλῷ πολύδακρυς ἐπέστενεν ἀνδρὸς ὀλέθρῳ,</TextUnit>
    <TextUnit id="10230" loc="24.200">καὶ ποταμῷ κοτέουσα γοήμονα ῥήξατο φωνήν:</TextUnit>
    <TextUnit id="10231" loc="24.201">“οὐ πίομαι πατρῷον ἐμόν ποτε πικρὸν ̔Υδάσπην:</TextUnit>
    <TextUnit id="10232" loc="24.202">οὐκέτι κεῖνα ῥέεθρα παρέρχομαι, οὐκέτι δειλὴ</TextUnit>
    <TextUnit id="10233" loc="24.203">σεῖο νέκυν κρύψαντος ἐπιψαύσω ποταμοῖο,</TextUnit>
    <TextUnit id="10234" loc="24.204">οὐ μὰ σέ καί σέο φόρτον, ὃν ἔνδοθι γαστρὸς ἀείρω,</TextUnit>
    <TextUnit id="10235" loc="24.205">οὐ μὰ καὶ τὸν ἔρωτα, τὸν οὐ χρόνος οἶδε μαραίνειν.</TextUnit>
    <TextUnit id="10236" loc="24.206">τίς με λαβὼν κομίσειεν, ὅπου πέσε νεκρὸς ἀκοίτης,</TextUnit>
    <TextUnit id="10237" loc="24.207">ὄφρα περιπτύξω διερὸν νέκυν, ὄφρα καὶ αὐτὴν</TextUnit>
    <TextUnit id="10238" loc="24.208">κῦμα κατακρύψῃ με σὺν ὑγροπόρῳ παρακοίτῃ;</TextUnit>
    <TextUnit id="10239" loc="24.209">αἴθε δὲ καὶ τέκον υἷα καὶ ἔτρεφον: ἄρτι δὲ δειλὴν</TextUnit>
    <TextUnit id="10240" loc="24.210">γαστέρος ὄγκος ἔχει με πεπαινομένου τοκετοῖο.</TextUnit>
    <TextUnit id="10241" loc="24.211">εἰ δὲ τέκω ποτὲ παῖδα καὶ αἰτίζῃ γενετῆρα,</TextUnit>
    <TextUnit id="10242" loc="24.212">υἱέι παππάζοντι πόθεν δείξαιμι τοκῆα;”</TextUnit>
    <TextUnit id="10243" loc="24.213">εἶπε τὸν οὐκ ἀίοντα κινυρομένη παρακοίτην.</TextUnit>
    <TextUnit id="10244" loc="24.214">ἄλλη δ' ἐστενάχιζεν ἀνυμφεύτους ὑμεναίους</TextUnit>
    <TextUnit id="10245" loc="24.215">ὀλλυμένου μνηστῆρος, ὃν οὐκ ἴδεν εὔγαμος ὥρη</TextUnit>
    <TextUnit id="10246" loc="24.216">στέμματι νυμφιδίῳ πεπυκασμένον, οὐδ' ἐνὶ παστῷ</TextUnit>
    <TextUnit id="10247" loc="24.217">ἡδυμελὴς ἤεισε βιοσσόος αὐλὸς ̓Ερώτων.</TextUnit>
    <TextUnit id="10248" loc="24.218">τοῖσι μὲν ἀχνυμένοισιν ἔην γόος. ἀμφὶ δὲ λόχμας</TextUnit>
    <TextUnit id="10249" loc="24.219">Βάκχος ἑοῖς Σατύροισι καὶ ̓Ινδοφόνοισι μαχηταῖς</TextUnit>
    <TextUnit id="10250" loc="24.220">εἰλαπίνην ἔστησεν: ἐδαιτρεύοντο δὲ ταῦροι,</TextUnit>
    <TextUnit id="10251" loc="24.221">καὶ δαμάλαι στοιχηδὸν ἐμιστύλλοντο μαχαίρῃ</TextUnit>
    <TextUnit id="10252" loc="24.222">θεινόμεναι πελέκεσσιν, ̓Ερυθραίης δ' ἀπὸ ποίμνης</TextUnit>
    <TextUnit id="10253" loc="24.223">πυκνὰ δορικτήτων ἱερεύετο πώεα μήλων.</TextUnit>
    <TextUnit id="10254" loc="24.224">ἑζόμενοι δ' ἀγεληδὸν ἐπ' εὐκύκλοιο τραπέζης</TextUnit>
    <TextUnit id="10255" loc="24.225">Σειληνοὶ Σάτυροί τε σὺν εὐθύρσῳ Διονύσῳ</TextUnit>
    <TextUnit id="10256" loc="24.226">χερσὶ πολυσπερέεσσι μιῆς ἔψαυσαν ἐδωδῆς:</TextUnit>
    <TextUnit id="10257" loc="24.227">πίνετο δ' ἄσπετος οἶνος ἀμοιβαδίς: οἰνοχόοι δὲ</TextUnit>
    <TextUnit id="10258" loc="24.228">εὐόδμους ἐκένωσαν ἀπείρονας ἀμφιφορῆας,</TextUnit>
    <TextUnit id="10259" loc="24.229">νεκταρέης ἀρύοντες ἀμεμφέα βότρυν ὀπώρης.</TextUnit>
    <TextUnit id="10260" loc="24.230">τοῖσι δὲ τερπομένοισι παρὰ κρητῆρα λιγαίνων</TextUnit>
    <TextUnit id="10261" loc="24.231">Λέσβιος αὐτοδίδακτος ἀνέπλεκε Λεῦκος ἀοιδήν,</TextUnit>
    <TextUnit id="10262" loc="24.232">πῶς πρότεροι Τιτῆνες ἐθωρήχθησαν ̓Ολύμπῳ:</TextUnit>
    <TextUnit id="10263" loc="24.233">καὶ Διὸς ὑψιμέδοντος ἀληθέα μέλπετο νίκην,</TextUnit>
    <TextUnit id="10264" loc="24.234">πῶς Κρόνον εὐρυγένειον ὑποκλάζοντα κεραυνῷ</TextUnit>
    <TextUnit id="10265" loc="24.235">Ταρταρίῳ ζοφόεντι κατεσφρηγίσσατο κόλπῳ,</TextUnit>
    <TextUnit id="10266" loc="24.236">χείματος ὑδρηλοῖσι μάτην κεκορυθμένον ὅπλοις.</TextUnit>
    <TextUnit id="10267" loc="24.237">Κυπριάδος δὲ Λάπηθος ἀτευχέος ἀστὸς ἀρούρης</TextUnit>
    <TextUnit id="10268" loc="24.238">ἔμφρονι φορμικτῆρι παρέζετο, καί οἱ ἐδωδῆς</TextUnit>
    <TextUnit id="10269" loc="24.239">πίονα μοῖραν ὄρεξε, καὶ ᾔτεε κεῖνον ἀείδειν</TextUnit>
    <TextUnit id="10270" loc="24.240">τερπνὸν ἀσιγήτοισι μεμηλότα μῦθον ̓Αθήναις,</TextUnit>
    <TextUnit id="10271" loc="24.241">ἱστοπόνον Κυθέρειαν ἐριδμαίνουσαν ̓Αθήνῃ.</TextUnit>
    <TextUnit id="10272" loc="24.242">αὐτὰρ ὁ φορμίζων ἀνεβάλλετο Κύπριν ἀείδειν,</TextUnit>
    <TextUnit id="10273" loc="24.243">ὥς ποτε κέντρον ἔχουσα φιληλακάτοιο μερίμνης</TextUnit>
    <TextUnit id="10274" loc="24.244">χερσὶν ἀπειρήτοισι μετήιεν ἱστὸν ̓Αθήνης,</TextUnit>
    <TextUnit id="10275" loc="24.245">κερκίδα κουφίζουσα καὶ οὐκέτι κεστὸν ̓Ερώτων.</TextUnit>
    <TextUnit id="10276" loc="24.246">καὶ Παφίης τετάνυστο παχὺς μίτος, οἷά τε μακρὴ</TextUnit>
    <TextUnit id="10277" loc="24.247">οἰσυΐνη μήρινθος ἐύστροφος, ἥν τινι τέχνῃ</TextUnit>
    <TextUnit id="10278" loc="24.248">ὁλκοῖς μηκεδανοῖσι γέρων ἐρράψατο τέκτων,</TextUnit>
    <TextUnit id="10279" loc="24.249">φράξας ἀρτιτέλεστα σεσηρότα δούρατα νηῶν:</TextUnit>
    <TextUnit id="10280" loc="24.250">ἡ δὲ πανημερίη καὶ παννυχίη πέλας ἱστοῦ</TextUnit>
    <TextUnit id="10281" loc="24.251">Παλλάδος ἔργον ἔτευχε παλίλλυτον, ἀλλοτρίῳ δὲ</TextUnit>
    <TextUnit id="10282" loc="24.252">ἀτρίπτους ἕο χεῖρας ἀήθεϊ τείρετο μόχθῳ:</TextUnit>
    <TextUnit id="10283" loc="24.253">καὶ κτενὶ πουλυόδοντι διαξύουσα χιτῶνα</TextUnit>
    <TextUnit id="10284" loc="24.254">καὶ λίθον ὀρχηστῆρα περικρεμάσασα μεσάκμῳ</TextUnit>
    <TextUnit id="10285" loc="24.255">κερκίδι πέπλον ὕφαινε, καὶ ἔπλετο Κύπρις ̓Αθήνη:</TextUnit>
    <TextUnit id="10286" loc="24.256">καὶ πόνος ᾖν ἀγέλαστος: ὑφαινομένοιο δὲ πέπλου</TextUnit>
    <TextUnit id="10287" loc="24.257">εὐρυτενὴς ὠγκοῦτο πέλωρ μίτος: αὐτόματοι δὲ</TextUnit>
    <TextUnit id="10288" loc="24.258">στήμονες ἐρρήγνυντο παχυνομένοιο χιτῶνος:</TextUnit>
    <TextUnit id="10289" loc="24.259">εἶχε δὲ διχθαδίοισι πόνοις ἐπιμάρτυρα τέχνης</TextUnit>
    <TextUnit id="10290" loc="24.260">ἠέλιον καὶ λύχνον ἀναγκαίην τε Σελήνην.</TextUnit>
    <TextUnit id="10291" loc="24.261">οὐ χορὸν ὠρχήσαντο χορίτιδες ̓Ορχομενοῖο</TextUnit>
    <TextUnit id="10292" loc="24.262">ἀμφίπολοι Πασιθέη κλωστῆρα, καὶ εἰροκόμος πέλε Πειθώ,</TextUnit>
    <TextUnit id="10293" loc="24.263">Πασιθέη κλωστῆρα, καὶ εἰροκόμος πέλε Πειθώ,</TextUnit>
    <TextUnit id="10294" loc="24.264">καὶ μίτον ̓Αγλαϊη καὶ νήματα δῶκεν ἀνάσσῃ.</TextUnit>
    <TextUnit id="10295" loc="24.265">καὶ μερόπων ἀλάλητο γάμων βίος: ἁρμονίην δὲ</TextUnit>
    <TextUnit id="10296" loc="24.266">ἔστενεν ἀχρήιστον ἀνυμφεύτων ὑμεναίων</TextUnit>
    <TextUnit id="10297" loc="24.267">ἡνίοχος βιότοιο γέρων δεδονημένος Αἰών:</TextUnit>
    <TextUnit id="10298" loc="24.268">καὶ φλογερὴν ἀγέραστος ̓́Ερως ἀνελύσατο νευρήν,</TextUnit>
    <TextUnit id="10299" loc="24.269">παπταίνων ἀλόχευτον ἀνήροτον αὔλακα κόσμου.</TextUnit>
    <TextUnit id="10300" loc="24.270">οὐ τότε φορμίγγων ἐρόεις κτύπος, οὐ τότε σύριγξ,</TextUnit>
    <TextUnit id="10301" loc="24.271">οὐ λιγὺς αὐλὸς ἔμελπεν “̔Υμὴν ̔Υμέναιε” λιγαίνων:</TextUnit>
    <TextUnit id="10302" loc="24.272">ἀλλὰ βίου μινύθοντος ἱμασσομένης τε γενέθλης</TextUnit>
    <TextUnit id="10303" loc="24.273">συζυγίης ἀλύτοιο μετωχλίσθησαν ὀχῆες.</TextUnit>
    <TextUnit id="10304" loc="24.274">καὶ Παφίην φιλόμοχθον ἴδεν ταλαεργὸς ̓Αθήνη,</TextUnit>
    <TextUnit id="10305" loc="24.275">καὶ χόλον εἶχε γέλωτι μεμιγμένον, ὡς ἴδε μακρὴν</TextUnit>
    <TextUnit id="10306" loc="24.276">τρηχαλέην μήρινθον ἀπειροπόνου Κυθερείης:</TextUnit>
    <TextUnit id="10307" loc="24.277">ἀθανάτοις δ' ἤγγειλε: βαρυζήλῳ δὲ μενοινῇ</TextUnit>
    <TextUnit id="10308" loc="24.278">ἔννεπε, μεμφομένη καὶ Κύπριδι καὶ γενετῆρι:</TextUnit>
    <TextUnit id="10309" loc="24.279">“σὴ δόσις ἀλλοπρόσαλλος ἀμείβεται, οὐράνιε Ζεῦ:</TextUnit>
    <TextUnit id="10310" loc="24.280">οὐκέτι Μοιράων μεθέπω δόσιν: ἱστοπόνος γὰρ</TextUnit>
    <TextUnit id="10311" loc="24.281">κλῆρον ἐμὸν σύλησε τεὴ θυγάτηρ ̓Αφροδίτη.</TextUnit>
    <TextUnit id="10312" loc="24.282">κλῆρον ̓Αθηναίς οὐχ ἥρπασε δεσπότις ̔́Ηρη,</TextUnit>
    <TextUnit id="10313" loc="24.283">γνωτὴ καὶ παράκοιτις ἐμοῦ Διός, ἀλλὰ χαλέπτει</TextUnit>
    <TextUnit id="10314" loc="24.284">ἐκ γενετῆς σακέεσσι κορυσσομένην ̓Αγελείην</TextUnit>
    <TextUnit id="10315" loc="24.285">ἡ ταμίη θαλάμων, ἁπαλὴ θεός. ὑμετέρου δὲ</TextUnit>
    <TextUnit id="10316" loc="24.286">ἀπτόλεμος Κυθέρεια πότε προμάχιζεν ̓Ολύμπου,</TextUnit>
    <TextUnit id="10317" loc="24.287">ἠὲ τίνας Τιτῆνας ἀπώλεσε θήλει κεστῷ,</TextUnit>
    <TextUnit id="10318" loc="24.288">ὅττι μετὰ πτολέμους με βιάζεται; ἀλλὰ καὶ αὐτὴ</TextUnit>
    <TextUnit id="10319" loc="24.289">εἰπέ μοι, ἰοχέαιρα, τεῆς πότε μεσσόθεν ὕλης</TextUnit>
    <TextUnit id="10320" loc="24.290">εἶδες ὀιστεύουσαν ἥ ἀγρώσσουσαν ̓Αθήνην;</TextUnit>
    <TextUnit id="10321" loc="24.291">τίς καλέει γλαυκῶπιν, ὅτ' ὠδίνουσι γυναῖκες;”</TextUnit>
    <TextUnit id="10322" loc="24.292">ὣς φαμένης ἀγέροντο θεοὶ ναετῆρες ̓Ολύμπου,</TextUnit>
    <TextUnit id="10323" loc="24.293">ἱστὸν ἰδεῖν ἐθέλοντες ἐποιχομένην ̓Αφροδίτην.</TextUnit>
    <TextUnit id="10324" loc="24.294">καὶ καμάτους ὁρόωντες ἀπειρομόθου Κυθερείης</TextUnit>
    <TextUnit id="10325" loc="24.295">θαμβαλέοι νόθον ἔργον ἐκυκλώσαντο θεαίνης:</TextUnit>
    <TextUnit id="10326" loc="24.296">καὶ γελόων ἀγόρευε πάλιν φιλοκέρτομος ̔Ερμῆς:</TextUnit>
    <TextUnit id="10327" loc="24.297">“ἱστὸν ἔχεις, Κυθέρεια: τεὸν λίπε κεστὸν ̓Αθήνῃ.</TextUnit>
    <TextUnit id="10328" loc="24.298">εἰ μίτον ἀμφαφάᾳς εἰ κερκίδα χερσὶ τιταίνεις,</TextUnit>
    <TextUnit id="10329" loc="24.299">καὶ δόρυ θοῦρον ἄειρε καὶ αἰγίδα Τριτογενείης.</TextUnit>
    <TextUnit id="10330" loc="24.300">οἶδα, πόθεν, Κυθέρεια, πολύκροτον ἱστὸν ὑφαίνεις,</TextUnit>
    <TextUnit id="10331" loc="24.301">σὸς δόλος οὔ με λέληθε: τεὸς τάχα νυμφίος ̓́Αρης</TextUnit>
    <TextUnit id="10332" loc="24.302">εἰς γάμον ἱμερόεντας ἀπαιτίζει σε χιτῶνας.</TextUnit>
    <TextUnit id="10333" loc="24.303">̓́Αρεῖ πέπλον ὕφαινε: νεοκλώστῳ δ' ἐνὶ πέπλῳ</TextUnit>
    <TextUnit id="10334" loc="24.304">ἀσπίδα μή ποίκιλλε: τί γὰρ σακέων ̓Αφροδίτῃ;</TextUnit>
    <TextUnit id="10335" loc="24.305">τεῦχε τεῆς Φαέθοντα φεραυγέα μάρτυρον εὐνῆς,</TextUnit>
    <TextUnit id="10336" loc="24.306">φώριον ἀγγέλλοντα τεῶν συλήτορα λέκτρων:</TextUnit>
    <TextUnit id="10337" loc="24.307">ἢν ἐθέλῃς, ποίκιλλε καὶ ἀρχαίους σέο δεσμούς,</TextUnit>
    <TextUnit id="10338" loc="24.308">καὶ θεὸν ἀσκήσειε νόθον πόσιν αἰδομένη χείρ:</TextUnit>
    <TextUnit id="10339" loc="24.309">καὶ σὺ τεὸν μετὰ τόξον, ̓́Ερως, ἄτρακτον ἑλίσσων</TextUnit>
    <TextUnit id="10340" loc="24.310">μητέρι νήματα τεῦχε φιληλακάτῳ Κυθερείῃ,</TextUnit>
    <TextUnit id="10341" loc="24.311">ὄφρα μετὰ πτερόεντα καὶ ἱστοπόνον σε καλέσσω,</TextUnit>
    <TextUnit id="10342" loc="24.312">καὶ μετὰ νεῦρα βόεια θεὸν πυρόεντα νοήσω</TextUnit>
    <TextUnit id="10343" loc="24.313">πηνίον ἐξέλκοντα παρὲκ μίτον ἀντὶ βελέμνων.</TextUnit>
    <TextUnit id="10344" loc="24.314">χρυσῷ τεῦξον ̓́Αρηα μετὰ χρυσῆς ̓Αφροδίτης</TextUnit>
    <TextUnit id="10345" loc="24.315">κερκίδα χειρὶ φέροντα καὶ οὐ πάλλοντα βοείην,</TextUnit>
    <TextUnit id="10346" loc="24.316">δίπλακα ποικίλλοντα σὺν ἐργοπόνῳ Κυθερείῃ.</TextUnit>
    <TextUnit id="10347" loc="24.317">ἀλλά, θεὰ Κυθέρεια, φιληλακάτων ἀπὸ χειρῶν</TextUnit>
    <TextUnit id="10348" loc="24.318">ῥῖπτε μίτους ἀνέμοισι καὶ ἄμφεπε κεστὸν ἱμάντα,</TextUnit>
    <TextUnit id="10349" loc="24.319">συζυγίης δ' ἀλέγιζε τὸ δεύτερον: ἀρχέγονος γὰρ</TextUnit>
    <TextUnit id="10350" loc="24.320">πλάζεται εἰσέτι κόσμος, ἕως ἔτι πέπλον ὑφαίνεις.”</TextUnit>
    <TextUnit id="10351" loc="24.321">ὣς φαμένου μείδησαν, ὅσοι ναετῆρες ̓Ολύμπου.</TextUnit>
    <TextUnit id="10352" loc="24.322">καὶ μίτον ἡμιτέλεστον ἀπορρίψασα χιτῶνος</TextUnit>
    <TextUnit id="10353" loc="24.323">αἰδομένη γλαυκῶπιν ἑῆς ἐπεβήσατο Κύπρου</TextUnit>
    <TextUnit id="10354" loc="24.324">ἀνδρομέης Κυθέρεια τιθηνήτειρα γενέθλης:</TextUnit>
    <TextUnit id="10355" loc="24.325">καὶ βίον αἰολόμορφον ̓́Ερως πάλιν ἥρμοσε κεστῷ</TextUnit>
    <TextUnit id="10356" loc="24.326">σπείρων εὐαρότοιο λεχώιον ἄντυγα κόσμου.</TextUnit>
    <TextUnit id="10357" loc="24.327">τοίην ἱμερόφωνον ἀνέπλεκε Λεῦκος ἀοιδὴν</TextUnit>
    <TextUnit id="10358" loc="24.328">ἠλακάτης ἀδίδακτον ἀνυμνείων ̓Αφροδίτην,</TextUnit>
    <TextUnit id="10359" loc="24.329">ἐργοπόνῳ μέγα νεῖκος ἀναστήσασαν ̓Αθήνῃ.</TextUnit>
    <TextUnit id="10360" loc="25.1">Μοῦσα, πάλιν πολέμιζε σοφὸν μόθον ἔμφρονι θύρσῳ:</TextUnit>
    <TextUnit id="10361" loc="25.2">οὔ πω γὰρ γόνυ δοῦλον ὑποκλίνων Διονύσῳ</TextUnit>
    <TextUnit id="10362" loc="25.3">φύλοπιν ἑπταέτηρον ̔Εώιος εὔνασεν ̓́Αρης:</TextUnit>
    <TextUnit id="10363" loc="25.4">ἀλλὰ δρακοντείοιο τεθηπότες ἄκρα γενείου</TextUnit>
    <TextUnit id="10364" loc="25.5">̓Ινδῴης πλατάνοιο πάλιν κλάζουσι νεοσσοί,</TextUnit>
    <TextUnit id="10365" loc="25.6">Βακχείου πολέμοιο προμάντιες. οὐ μὲν ἀείσω</TextUnit>
    <TextUnit id="10366" loc="25.7">πρώτους ἓξ λυκάβαντας, ὅτε στρατὸς ἔνδοθι πύργων</TextUnit>
    <TextUnit id="10367" loc="25.8">̓Ινδὸς ἔην: τελέσας δὲ τύπον μιμηλὸν ̔Ομήρου</TextUnit>
    <TextUnit id="10368" loc="25.9">ὕστατον ὑμνήσω πολέμων ἔτος, ἑβδομάτης δὲ</TextUnit>
    <TextUnit id="10369" loc="25.10">ὑσμίνην ἰσάριθμον ἐμῆς στρουθοῖο χαράξω:</TextUnit>
    <TextUnit id="10370" loc="25.11">Θήβῃ δ' ἑπταπύλῳ κεράσω μέλος, ὅττι καὶ αὐτὴ</TextUnit>
    <TextUnit id="10371" loc="25.12">ἀμφ' ἐμὲ βακχευθεῖσα περιτρέχει, οἷα δὲ νύμφη</TextUnit>
    <TextUnit id="10372" loc="25.13">μαζὸν ἑὸν γύμνωσε κατηφέος ὑψόθι πέπλου,</TextUnit>
    <TextUnit id="10373" loc="25.14">μνησαμένη Πενθῆος: ἐποτρύνων δέ με μέλπειν</TextUnit>
    <TextUnit id="10374" loc="25.15">πενθαλέην ἕο χεῖρα γέρων ὤρεξε Κιθαιρὼν</TextUnit>
    <TextUnit id="10375" loc="25.16">αἰδόμενος, μὴ λέκτρον ἀθέσμιον ἠὲ βοήσω</TextUnit>
    <TextUnit id="10376" loc="25.17">πατροφόνον πόσιν υἷα παρευνάζοντα τεκούσῃ.</TextUnit>
    <TextUnit id="10377" loc="25.18">̓Αονίης ἀίω κιθάρης κτύπον: εἴπατε, Μοῦσαι,</TextUnit>
    <TextUnit id="10378" loc="25.19">τίς πάλιν ̓Αμφίων λίθον ἄπνοον εἰς δρόμον ἕλκει;</TextUnit>
    <TextUnit id="10379" loc="25.20">οἶδα, πόθεν κτύπος οὗτος: ἀειδομένῃ τάχα Θήβῃ</TextUnit>
    <TextUnit id="10380" loc="25.21">Πινδαρέης φόρμιγγος ἐπέκτυπε Δώριος ἠχώ.</TextUnit>
    <TextUnit id="10381" loc="25.22">ἀλλὰ πάλιν κτείνωμεν ̓Ερυθραίων γένος ̓Ινδῶν:</TextUnit>
    <TextUnit id="10382" loc="25.23">οὔ ποτε γὰρ μόθον ἄλλον ὁμοίιον ἔδρακεν αἰὼν</TextUnit>
    <TextUnit id="10383" loc="25.24">̓Ηῴου πρὸ μόθοιο, καὶ οὐ μετὰ φύλοπιν ̓Ινδῶν</TextUnit>
    <TextUnit id="10384" loc="25.25">ἄλλην ὀψιτέλεστον ἰσόρροπον εἶδεν ̓Ενυώ,</TextUnit>
    <TextUnit id="10385" loc="25.26">οὐδὲ τόσος στρατὸς ἦλθεν ἐς ̓́Ιλιον, οὐ στόλος ἀνδρῶν</TextUnit>
    <TextUnit id="10386" loc="25.27">τηλίκος, ἀλλὰ νέοισι καὶ ἀρχεγόνοισιν ἐρίζων</TextUnit>
    <TextUnit id="10387" loc="25.28">εὐκαμάτους ἱδρῶτας ἀναστήσω Διονύσου,</TextUnit>
    <TextUnit id="10388" loc="25.29">κρίνων ἠνορέην τεκέων Διός, ὄφρα νοήσω,</TextUnit>
    <TextUnit id="10389" loc="25.30">τίς κάμε τοῖον ἀγῶνα, τίς εἵκελος ἔπλετο βάκχου.</TextUnit>
    <TextUnit id="10390" loc="25.31">Περσεὺς μὲν ταχύγουνος, ἐύπτερον ἴχνος ἐλίσσων,</TextUnit>
    <TextUnit id="10391" loc="25.32">ἀγχινεφῆ δρόμον εἶχεν ἐν ἠέρι πεζός ὁδίτης,</TextUnit>
    <TextUnit id="10392" loc="25.33">εἰ ἐτεὸν πεπότητο. τί δὲ πλέον, εἰ σφυρὰ πάλλων</TextUnit>
    <TextUnit id="10393" loc="25.34">ξείνην εἰρεσίην ἀνεμώδεϊ νήχετο ταρσῷ,</TextUnit>
    <TextUnit id="10394" loc="25.35">ὅττι βαθυνομένης παλάμης ληίστορι καρτῷ</TextUnit>
    <TextUnit id="10395" loc="25.36">Φορκίδος ἀγρύπνοιο λαβὼν ὀφθαλμὸν ἀλήτην,</TextUnit>
    <TextUnit id="10396" loc="25.37">ἄψοφον ἀκροπόρων πεφυλαγμένος ἄλμα πεδίλων,</TextUnit>
    <TextUnit id="10397" loc="25.38">ὄγμον ἐχιδνήεντα μιῆς ἤμησε Μεδούσης,</TextUnit>
    <TextUnit id="10398" loc="25.39">ἦς ἔτι κυμαίνουσα γοναῖς ἐθλίβετο γαστὴρ</TextUnit>
    <TextUnit id="10399" loc="25.40">Πήγασον ὠδίνουσα, καὶ ἔγκυον αὐχένα νύμφης</TextUnit>
    <TextUnit id="10400" loc="25.41">Γοργόνος Εἰλείθυια μογοστόκος ἔθρισεν ἅρπη,</TextUnit>
    <TextUnit id="10401" loc="25.42">αὐχένος ἱπποτόκοιο θαλύσιον; ἀπτολέμου δὲ</TextUnit>
    <TextUnit id="10402" loc="25.43">Περσεὺς ὠκυπέδιλος ἐκούφισε σύμβολα νίκης</TextUnit>
    <TextUnit id="10403" loc="25.44">ἄπνοα, Γοργείης ὀφιώδεα λήια χαίτης,</TextUnit>
    <TextUnit id="10404" loc="25.45">αἱμαλέῃ ῥαθάμιγγι κατάρρυτα λείψανα κόρσης,</TextUnit>
    <TextUnit id="10405" loc="25.46">ἡμιτελές σύριγμα νεοτμήτων ἀπὸ λαιμῶν</TextUnit>
    <TextUnit id="10406" loc="25.47">λεπτὸν ὑποτρίζοντα: καὶ οὐ στίχεν ἄρσενι χάρμῃ,</TextUnit>
    <TextUnit id="10407" loc="25.48">οὐ τότε χερσαίης ἐνοπῆς κτύπος, οὐδ' ἐνὶ πόντῳ</TextUnit>
    <TextUnit id="10408" loc="25.49">Περσέι μαρναμένῳ πολεμήια λαίφεα νηῶν</TextUnit>
    <TextUnit id="10409" loc="25.50">ἐγρεμόθοις ἀνέμοισιν ̓́Αρης κολπώσατο ναύτης,</TextUnit>
    <TextUnit id="10410" loc="25.51">οὐ φονίῃ ῥαθάμιγγι Λίβυς φοινίσσετο Νηρεύς,</TextUnit>
    <TextUnit id="10411" loc="25.52">οὐ νέκυν αὐτοκύλιστον ἐδέξατο λοίγιον ὕδωρ:</TextUnit>
    <TextUnit id="10412" loc="25.53">ἀλλὰ δρακοντείης τρομέων συριγμὸν ἐθείρης</TextUnit>
    <TextUnit id="10413" loc="25.54">Σθεννοῦς μαινομένης πτερόεις ἐλελίζετο Περσεύς,</TextUnit>
    <TextUnit id="10414" loc="25.55">καὶ κυνέην ̓Αίδαο φέρων καὶ Παλλάδος ἅρπην,</TextUnit>
    <TextUnit id="10415" loc="25.56">καὶ πτερὸν ̔Ερμάωνος ἔχων καὶ Ζῆνα τοκῆα,</TextUnit>
    <TextUnit id="10416" loc="25.57">ὠκυτέρῳ φύξηλις ἀνῃώρητο πεδίλῳ,</TextUnit>
    <TextUnit id="10417" loc="25.58">Εὐρυάλης μύκημα καὶ οὐ σάλπιγγος ἀκούων,</TextUnit>
    <TextUnit id="10418" loc="25.59">συλήσας Λιβύης ὀλίγον σπέος: οὐ στρατὸν ἀνδρῶν</TextUnit>
    <TextUnit id="10419" loc="25.60">ἔκτανεν, οὐ φλογόεντι πόλιν τεφρώσατο δαλῷ.</TextUnit>
    <TextUnit id="10420" loc="25.61">ἀλλ' οὐ τοῖος ἔην Βρομίου μόθος: οὐ ποσὶν ἕρπων</TextUnit>
    <TextUnit id="10421" loc="25.62">Βάκχος ἐθωρήχθη δολόεις πρόμος, οὐδὲ λοχήσας</TextUnit>
    <TextUnit id="10422" loc="25.63">φρουρὸν ἀκοιμήτοιο μετήλυδα κύκλον ὀπωπῆς</TextUnit>
    <TextUnit id="10423" loc="25.64">Φορκίδος ἀλλοπρόσαλλον ἀμειβομένης πτερὸν ̔́Υπνου</TextUnit>
    <TextUnit id="10424" loc="25.65">ἤνυσε θῆλυν ἄεθλον ἀθωρήκτοιο Μεδούσης:</TextUnit>
    <TextUnit id="10425" loc="25.66">ἀλλὰ διατμήγων δηίων στίχα δίζυγι νίκῃ</TextUnit>
    <TextUnit id="10426" loc="25.67">χερσαίου πολέμοιο καὶ ὑγροπόροιο κυδοιμοῦ</TextUnit>
    <TextUnit id="10427" loc="25.68">λύθρῳ γαῖαν ἔδευσε, καὶ αἵματι κῦμα κεράσσας</TextUnit>
    <TextUnit id="10428" loc="25.69">Νηρεΐδας φοίνιξεν ἐρευθιόωντι ῥεέθρῳ,</TextUnit>
    <TextUnit id="10429" loc="25.70">κτείνων βάρβαρα φῦλα: πολὺς δ' ἐπὶ μητέρι Γαίῃ</TextUnit>
    <TextUnit id="10430" loc="25.71">ὑψιλόφων ἀκάρηνος ἐτυμβεύθη στάχυς ̓Ινδῶν,</TextUnit>
    <TextUnit id="10431" loc="25.72">πολλοὶ δ' ἐν πελάγεσσιν ὀλωλότες ὀξέι θύρσῳ</TextUnit>
    <TextUnit id="10432" loc="25.73">αὐτόματοι πλωτῆρες ἐπορθμεύοντο θαλάσσῃ,</TextUnit>
    <TextUnit id="10433" loc="25.74">̓Ινδῶν νεκρὸς ὅμιλος. ἀνικήτῳ δὲ Λυαίῳ</TextUnit>
    <TextUnit id="10434" loc="25.75">ὕδασιν αἰχμάζοντος ἐγερσιμόθου ποταμοῖο</TextUnit>
    <TextUnit id="10435" loc="25.76">̓́Αρεα κυματόεντα παρέρχομαι, ὁππότε πεύκη</TextUnit>
    <TextUnit id="10436" loc="25.77">Βακχιὰς αἰθαλόεσσα κατέφλεγε βάρβαρον ὕδωρ</TextUnit>
    <TextUnit id="10437" loc="25.78">μυδαλέῳ σπινθῆρι, καὶ ἔζεε κύματι θερμῷ</TextUnit>
    <TextUnit id="10438" loc="25.79">καπνὸν ἀναβλύζων ποταμήιον ὑγρὸς ̔Υδάσπης.</TextUnit>
    <TextUnit id="10439" loc="25.80">ἀλλ' ἐρέεις, ὅτι “κῆτος ἁλίτροφον ἔκτανε Περσεύς:</TextUnit>
    <TextUnit id="10440" loc="25.81">ὄμματι Γοργείῳ πετρώσατο θῆρα θαλάσσης.”</TextUnit>
    <TextUnit id="10441" loc="25.82">τί πλέον, εἰ φονίης δεδοκημένος ὄμμα Μεδούσης</TextUnit>
    <TextUnit id="10442" loc="25.83">ἀνδρομέων μελέων ἑτερότροπον εἶδος ἀμείψας</TextUnit>
    <TextUnit id="10443" loc="25.84">εἰς λίθον αὐτοτέλεστον ἐμορφώθη Πολυδέκτης;</TextUnit>
    <TextUnit id="10444" loc="25.85">Βάκχου δ' ̓Ινδοφόνου βριαρὸς πόνος οὐ μία Γοργώ,</TextUnit>
    <TextUnit id="10445" loc="25.86">οὐ λίθος ἠερόφοιτος ἁλίκτυπος ἢ Πολυδέκτης:</TextUnit>
    <TextUnit id="10446" loc="25.87">ἀλλὰ δρακοντοκόμων καλάμην ἤμησε Γιγάντων</TextUnit>
    <TextUnit id="10447" loc="25.88">Βάκχος ἀριστεύων ὀλίγῳ ῥηξήνορι θύρσῳ,</TextUnit>
    <TextUnit id="10448" loc="25.89">ὁππότε Πορφυρίωνι μαχήμονα κισσὸν ἰάλλων</TextUnit>
    <TextUnit id="10449" loc="25.90">̓Εγκέλαδον στυφέλιξε καὶ ἤλασεν ̓Αλκυονῆα</TextUnit>
    <TextUnit id="10450" loc="25.91">αἰχμάζων πετάλοισιν: ὀιστεύοντο δὲ θύρσοι</TextUnit>
    <TextUnit id="10451" loc="25.92">γηγενέων ὀλετῆρες, ἀοσσητῆρες ̓Ολύμπου,</TextUnit>
    <TextUnit id="10452" loc="25.93">χερσὶ διηκοσίῃσιν ἕλιξ ὅτε λαὸς ̓Αρούρης</TextUnit>
    <TextUnit id="10453" loc="25.94">θλίβων ἀστερόεσσαν ἴτυν πολυδειράδι κόρσῃ</TextUnit>
    <TextUnit id="10454" loc="25.95">λεπταλέῳ γόνυ κάμψεν ἀκοντιστῆρι κορύμβῳ,</TextUnit>
    <TextUnit id="10455" loc="25.96">ἔγχεϊ κισσήεντι, καὶ οὐ πυρόεντι κεραυνῷ</TextUnit>
    <TextUnit id="10456" loc="25.97">τηλίκος ἐσμὸς ἔπιπτεν, ὅσος ῥηξήνορι θύρσῳ.</TextUnit>
    <TextUnit id="10457" loc="25.98">ἀλλά φίλοι, κρίνωμεν: ἐν ἀντολίῃ μὲν ἀρούρῃ</TextUnit>
    <TextUnit id="10458" loc="25.99">̓Ινδοφόνους ἱδρῶτας ὀπιπεύων Διονύσου</TextUnit>
    <TextUnit id="10459" loc="25.100">ἠέλιος θάμβησεν, ὑπὲρ δυτικοῖο δὲ κόλπου</TextUnit>
    <TextUnit id="10460" loc="25.101">Εσπερίη Περσῆα τανύπτερον εἶδε Σελήνη,</TextUnit>
    <TextUnit id="10461" loc="25.102">βαιὸν ἀεθλεύσαντα πόνον γαμψώνυχι χαλκῷ:</TextUnit>
    <TextUnit id="10462" loc="25.103">καὶ Φαέθων ὅσον εὖχος ὑπέρτερον ἔλλαχε Μήνης,</TextUnit>
    <TextUnit id="10463" loc="25.104">τόσσον ἐγὼ Περσῆος ἀρείονα Βάκχον ἐνίψω.</TextUnit>
    <TextUnit id="10464" loc="25.105">̓́Ιναχος ἀμφοτέρων πέλε μάρτυρος, ὁππότε κισσῷ</TextUnit>
    <TextUnit id="10465" loc="25.106">καὶ φονίῳ νάρθηκι Μυκηνίδες ἤρισαν αἰχμαὶ</TextUnit>
    <TextUnit id="10466" loc="25.107">χαλκοβαρεῖς, Σατύρων δὲ φιλεύιον ̓́Αρεα φεύγων</TextUnit>
    <TextUnit id="10467" loc="25.108">θυρσοφόρῳ Βρομίῳ δρεπανηφόρος εἴκαθε Περσεύς,</TextUnit>
    <TextUnit id="10468" loc="25.109">καὶ δόρυ θοῦρον ἔπεμπε μαχήμονος ἀντὶ Λυαίου</TextUnit>
    <TextUnit id="10469" loc="25.110">οὐτιδανὴν ἀσίδηρον ἀκοντίζων ̓Αριάδνην:</TextUnit>
    <TextUnit id="10470" loc="25.111">οὐκ ἄγαμαι Περσῆα μίαν κτείναντα γυναῖκα,</TextUnit>
    <TextUnit id="10471" loc="25.112">εἵμασι νυμφιδίοισιν ἔτι πνείουσαν ̓Ερώτων.</TextUnit>
    <TextUnit id="10472" loc="25.113">εἰ δὲ Διὸς χρυσέων μεγαλίζεται εἵνεκα λέκτρων,</TextUnit>
    <TextUnit id="10473" loc="25.114">οὐ Δανάην ἐκόμισσεν ἐς οὐρανὸν ὑέτιος Ζεύς,</TextUnit>
    <TextUnit id="10474" loc="25.115">κυδαίνων γονίμης φιλοπάρθενον ὄμβρον ἐέρσης</TextUnit>
    <TextUnit id="10475" loc="25.116">βαιῆς κλεψιγάμου: Σεμέλη δ' ἐπέβαινεν ̓Ολύμπου</TextUnit>
    <TextUnit id="10476" loc="25.117">σὺν Διί, σὺν μακάρεσσι μιῆς ψαύουσα τραπέζης,</TextUnit>
    <TextUnit id="10477" loc="25.118">υἱέι βοτρυόεντι παρεζομένη Διονύσῳ:</TextUnit>
    <TextUnit id="10478" loc="25.119">οὐ Δανάη λάχεν οἶκον ̓Ολύμπιον, ὑγροπόρου δὲ</TextUnit>
    <TextUnit id="10479" loc="25.120">λάρνακος ἔνδον ἐοῦσα Διὸς ναυτίλλετο νύμφη,</TextUnit>
    <TextUnit id="10480" loc="25.121">μεμφομένη ζυγίων ἀπατήλιον ὄμβρον ̓Ερώτων,</TextUnit>
    <TextUnit id="10481" loc="25.122">ἄστατον ὄλβον ἔχοντα μινυνθαδίου νιφετοῖο.</TextUnit>
    <TextUnit id="10482" loc="25.123">οἶδα μέν ̓Ανδρομέδην, ὅτι φαίνεται ἐντὸς ̓Ολύμπου,</TextUnit>
    <TextUnit id="10483" loc="25.124">ἀλλὰ πάλιν μογέει καί ἐν αἰθέρι: καί τάχα δειλὴ</TextUnit>
    <TextUnit id="10484" loc="25.125">πολλάκι τοῖον ἔλεξεν ἔπος νεμεσήμονι φωνῇ:</TextUnit>
    <TextUnit id="10485" loc="25.126">“τί πλέον, εἵ με κόμισσας ἐς αἰθέρα, νυμφίε Περσεῦ;</TextUnit>
    <TextUnit id="10486" loc="25.127">καλὸν ἐμοὶ πόρες ἕδνον ̓Ολύμπιον: ἀστερόεν γὰρ</TextUnit>
    <TextUnit id="10487" loc="25.128">κῆτος ἔτι κλονέει με καὶ ἐνθάδε, καὶ νέον ἄλλον</TextUnit>
    <TextUnit id="10488" loc="25.129">ἀντίτυπον προτέροιο μετά χθόνα καὶ φόβον ἅλμης</TextUnit>
    <TextUnit id="10489" loc="25.130">εἰσέτι δεσμὸν ἔχω καὶ ὲν ἄστρασιν: οὐ σέθεν ἅρπη</TextUnit>
    <TextUnit id="10490" loc="25.131">οὐρανίη με σάωσε: μάτην δέ μοι ἐντὸς ̓Ολύμπου</TextUnit>
    <TextUnit id="10491" loc="25.132">μείλιχον ἀστραίης ἀμαρύσσεται ὄμμα Μεδούσης:</TextUnit>
    <TextUnit id="10492" loc="25.133">κῆτος ἔτι κλονέει με, καὶ οὐ πτερὰ κοῦφα τιταίνεις.</TextUnit>
    <TextUnit id="10493" loc="25.134">μήτηρ ἀχνυμένη με βιάζεται, ὅττι καὶ αὐτὴ</TextUnit>
    <TextUnit id="10494" loc="25.135">δειλὴ Κασσιέπεια δι' αἰθέρος εἰς ἄλα δύνει</TextUnit>
    <TextUnit id="10495" loc="25.136">Νηρεΐδας τρομέουσα, καὶ ὀλβίζει δρόμον ̓́Αρκτου</TextUnit>
    <TextUnit id="10496" loc="25.137">ἄβροχον ̓Ωκεανοῖο καὶ οὐ ψαύοντα θαλάσσης:</TextUnit>
    <TextUnit id="10497" loc="25.138">καὶ φόβον ̓Ανδρομέδης ὁρόων καὶ Κῆτος ̓Ολύμπου</TextUnit>
    <TextUnit id="10498" loc="25.139">γηραλέος μετὰ γαῖαν ὀδύρεται ἐνθάδε Κηφεύς.”</TextUnit>
    <TextUnit id="10499" loc="25.140">τοῖον ἔπος βαρύδεσμος ἀνίαχε πολλάκι νύμφη,</TextUnit>
    <TextUnit id="10500" loc="25.141">Περσέα κικλήσκουσα, καὶ οὐ χραίσμησεν ἀκοίτης.</TextUnit>
    <TextUnit id="10501" loc="25.142">εἰ δέ καὶ ̓Ανδρομέδης ἐπαγάλλεται ἄστρασι Περσεύς.</TextUnit>
    <TextUnit id="10502" loc="25.143">δόχμιον ὄμμα τίταινε δι' αἰθέρος, ἧχι φαείνει</TextUnit>
    <TextUnit id="10503" loc="25.144">αἰγλήεις ̓Οφιοῦχος ̓́Οφιν δινωτὸν ἀείρων,</TextUnit>
    <TextUnit id="10504" loc="25.145">καὶ Στέφανον περίκυκλον ἐσαθρήσεις ̓Αριάδνης</TextUnit>
    <TextUnit id="10505" loc="25.146">σύνδρομον ̓Ηελίοιο, συναντέλλοντα Σελήνῃ,</TextUnit>
    <TextUnit id="10506" loc="25.147">ἵμερον ἀγγέλλοντα φιλοστεφάνου Διονύσου.</TextUnit>
    <TextUnit id="10507" loc="25.148">οἶδα μόθου Μίνωος, ὃν ὤπασε θῆλυς ̓Ενυὼ</TextUnit>
    <TextUnit id="10508" loc="25.149">κεστὸν ἐλαφρίζουσα καὶ οὐ τελαμῶνα βοείης,</TextUnit>
    <TextUnit id="10509" loc="25.150">ὁππότε Κύπρις ἕην κορυθαιόλος, ὁππότε Πειθὼ</TextUnit>
    <TextUnit id="10510" loc="25.151">χάλκεον ἔγχος ἔπαλλε καὶ ἔπλετο Παλλὰς ̓Αθήνη,</TextUnit>
    <TextUnit id="10511" loc="25.152">μαρναμένῳ Μίνωι συνέμπορος, ἐν δὲ κυδοιμοῖς</TextUnit>
    <TextUnit id="10512" loc="25.153">ἀπτολέμων τόξευε γαμοστόλος ἑσμὸς ̓Ερώτων,</TextUnit>
    <TextUnit id="10513" loc="25.154">καὶ Πόθος ἱμερόεις πτολιπόρθιος, ἡνίκα λαῷ</TextUnit>
    <TextUnit id="10514" loc="25.155">Νισαίῳ Μεγαρῆι Κυδωνιὰς ἔβρεμε σάλπιγξ,</TextUnit>
    <TextUnit id="10515" loc="25.156">εὖτε Φόβον καὶ Δεῖμον ἰδὼν συνάεθλον ̓Ερώτων</TextUnit>
    <TextUnit id="10516" loc="25.157">ἴχνεσιν αἰδομένοισιν ἐχάζετο χάλκεος ̓́Αρης,</TextUnit>
    <TextUnit id="10517" loc="25.158">ἀσπίδα κουφίζουσαν ὀπιπεύων ̓Αφροδίτην</TextUnit>
    <TextUnit id="10518" loc="25.159">καὶ Πόθον αἰχμάζοντα, καὶ εὐθώρηκι μαχητῇ</TextUnit>
    <TextUnit id="10519" loc="25.160">ἁβροχίτων ἐτέλεσσεν ̓́Ερως καλλίτριχα νίκην:</TextUnit>
    <TextUnit id="10520" loc="25.161">Σκύλλα γὰρ ὑπνώοντος ἀκερσικόμοιο τοκῆος</TextUnit>
    <TextUnit id="10521" loc="25.162">ἥλικα πορφυρέης ἀπεκείρατο βότρυν ἐθείρης,</TextUnit>
    <TextUnit id="10522" loc="25.163">καὶ πόλιν ἔπραθε πᾶσαν ἕνα τμητῆρι σιδήρῳ</TextUnit>
    <TextUnit id="10523" loc="25.164">βόστρυχον ἀμήσασα πολισσούχοιο καρήνου.</TextUnit>
    <TextUnit id="10524" loc="25.165">Μίνως μὲν πτολίπορθος ἑῷ ποτε κάλλεϊ γυμνῷ</TextUnit>
    <TextUnit id="10525" loc="25.166">ὑσμίνης τέλος εὗρε, καὶ νίκησε σιδήρῳ,</TextUnit>
    <TextUnit id="10526" loc="25.167">ἀλλὰ πόθῳ καὶ ἔρωτι: κορυσσομένου δὲ Λυαίου</TextUnit>
    <TextUnit id="10527" loc="25.168">οὐ Πόθος ἐπρήυνεν ἀκοντοφόρων μόθον ̓Ινδῶν,</TextUnit>
    <TextUnit id="10528" loc="25.169">οὐ Παφίη κεκόρυστο συναιχμάζουσα Λυαίῳ,</TextUnit>
    <TextUnit id="10529" loc="25.170">κάλλεϊ νικήσασα, μόθου τέλος οὐ μία κούρη</TextUnit>
    <TextUnit id="10530" loc="25.171">οἰστρομανὴς χραίσμησεν ἐρασσαμένη Διονύσου,</TextUnit>
    <TextUnit id="10531" loc="25.172">οὐ δόλος ἱμερόεις, οὐ βόστρυχα Δηριαδῆος,</TextUnit>
    <TextUnit id="10532" loc="25.173">ἀλλὰ πολυσπερέων πολέμων ἑτερότροπος ̓Ινδὸς</TextUnit>
    <TextUnit id="10533" loc="25.174">νίκης εὖχος ἔχων παλιναυξέος. εἰ δὲ γεραίρεις</TextUnit>
    <TextUnit id="10534" loc="25.175">̓́Ιναχον ̔Ηρακλῆος, ὅλον πόνον αὐτὸς ἐλέγξω.</TextUnit>
    <TextUnit id="10535" loc="25.176">οἶδα μέν, ὅττι λέοντι βραχίονα λοξὸν ἑλίξας</TextUnit>
    <TextUnit id="10536" loc="25.177">εὐπαλάμῳ πήχυνε περίπλοκον αὐχένα δεσμῷ,</TextUnit>
    <TextUnit id="10537" loc="25.178">πότμον ἄγων ἀσίδηρον, ὅπῃ ζωαρκέι λαιμῷ</TextUnit>
    <TextUnit id="10538" loc="25.179">ἔμπνοος ἀσφαράγοιο μέσος πορθμεύεται ἀήρ:</TextUnit>
    <TextUnit id="10539" loc="25.180">οὐκ ἄγαμαι καὶ τοῦτο: παρ' εὐπετάλῳ ποτὲ λόχμῃ</TextUnit>
    <TextUnit id="10540" loc="25.181">χερσὶ λεοντοφόνοισιν ἀριστεύουσα Κυρήνη</TextUnit>
    <TextUnit id="10541" loc="25.182">παρθένος ἔργον ἔτευξεν ὁμοίιον, ὅττι καὶ αὐτὴ</TextUnit>
    <TextUnit id="10542" loc="25.183">ἄρσενα θῆρα δάμασσεν ἀκαμπέι θήλεϊ δεσμῷ:</TextUnit>
    <TextUnit id="10543" loc="25.184">ἀρτιθαλὴς δ' ἔτι κοῦρος ἐν οὔρεσι Βάκχος ἀθύρων</TextUnit>
    <TextUnit id="10544" loc="25.185">χειρὶ μιῇ λασίου δεδραγμένος ἀνθερεῶνος</TextUnit>
    <TextUnit id="10545" loc="25.186">φοίνιον εἷλκε λέοντα, καὶ ὤρεγε μητέρι ̔Ρείῃ</TextUnit>
    <TextUnit id="10546" loc="25.187">αὐχενίου πλοκάμοιο κεχηνότα θῆρα πιέζων:</TextUnit>
    <TextUnit id="10547" loc="25.188">εἷλκεν ἔτι ζώοντα, περισφίγξας δὲ λεπάδνῳ</TextUnit>
    <TextUnit id="10548" loc="25.189">θῆρα κυβερνητῆρι διεσφήκωσε χαλινῷ</TextUnit>
    <TextUnit id="10549" loc="25.190">ζεύξας δοῦλα γένεια, καὶ ἥμενος ὑψόθι, δίφρου</TextUnit>
    <TextUnit id="10550" loc="25.191">ἄγρια ταρβαλέων ἐπεμάστιε νῶτα λεόντων.</TextUnit>
    <TextUnit id="10551" loc="25.192">πορδαλίων δὲ γένεθλα καὶ ὠμοβόρων γένος ἄρκτων</TextUnit>
    <TextUnit id="10552" loc="25.193">νηπιάχοις παλάμῃσιν ἐδουλώθη Διονύσου.</TextUnit>
    <TextUnit id="10553" loc="25.194">οἶδα καὶ ̓Αρκάδα κάπρον ὀρίδρομον: ἀλλὰ Λυαίῳ</TextUnit>
    <TextUnit id="10554" loc="25.195">παίγνια κουρίζοντι σύες καὶ φῦλα λεόντων.</TextUnit>
    <TextUnit id="10555" loc="25.196">τί πλέον ̔Ηρακλέης θρασὺς ἥνυσεν, εἴ τινα πηγὴν</TextUnit>
    <TextUnit id="10556" loc="25.197">πολλὰ καμὼν ὀλίγην ὀφιώδεα λύσατο Λέρνην,</TextUnit>
    <TextUnit id="10557" loc="25.198">τέμνων αὐτοτέλεστα θαλύσια φωλάδος ὕδρης</TextUnit>
    <TextUnit id="10558" loc="25.199">φυταλίην πολύδειρον ἀνασταχύοντα δρακόντων;</TextUnit>
    <TextUnit id="10559" loc="25.200">αἴθε δὲ μοῦνος ἔπεφνε, καὶ οὐκ ἐκάλεσσε μογήσας</TextUnit>
    <TextUnit id="10560" loc="25.201">ἀρτιφύτων ̓Ιόλαον ἀλοιητῆρα καρήνων,</TextUnit>
    <TextUnit id="10561" loc="25.202">δαλὸν ἀερτάζοντα σελασφόρον, εἰσόκεν ἄμφω</TextUnit>
    <TextUnit id="10562" loc="25.203">θῆλυν ὄφιν πρήνιξαν, ἐγὼ δ' οὐκ οἶδα γεραίρειν</TextUnit>
    <TextUnit id="10563" loc="25.204">οὐτιδανῇ δύο φῶτας ἐριδμαίνοντας ἐχίδνῃ:</TextUnit>
    <TextUnit id="10564" loc="25.205">εἷς πόνος ἀμφοτέροισι μερίζετο: θυρσοφόρος δὲ</TextUnit>
    <TextUnit id="10565" loc="25.206">μοῦνος ἀποτμήξας ὀφιώδεας υἷας ̓Αρούρης</TextUnit>
    <TextUnit id="10566" loc="25.207">Εὔιος ἔχραε πᾶσι, Διὸς πρόμος, ὧν ὑπὲρ ὥμων</TextUnit>
    <TextUnit id="10567" loc="25.208">ἀμφιλαφεῖς ἑκάτερθεν ἀμοιβάδες ἔρρεον ὕδραι,</TextUnit>
    <TextUnit id="10568" loc="25.209">ὕδρης ̓Ιναχίης πολὺ μείζονες, ἀντὶ δὲ Λέρνης</TextUnit>
    <TextUnit id="10569" loc="25.210">ἀσταθέες σύριζον ἐν αἰθέρι γείτονες ἄστρων.</TextUnit>
    <TextUnit id="10570" loc="25.211">ἱλήκοις, ̓Ιόλαε: σὺ γὰρ δέμας ἔφλεγες ὕδρης,</TextUnit>
    <TextUnit id="10571" loc="25.212">καὶ μόνος ̔Ηρακλέης, μόνος ἥρπασεν οὕνομα νίκης.</TextUnit>
    <TextUnit id="10572" loc="25.213">οὐ Νεμέην ἐλάχειαν ἐμὸς πρόμος, οὕ τινα Λέρνην</TextUnit>
    <TextUnit id="10573" loc="25.214">Βάκχος ἀνεζώγρησε πολυσφαράγων ἀπὸ λαιμῶν,</TextUnit>
    <TextUnit id="10574" loc="25.215">θάμνον ἐχιδνήεντα ταμὼν παλιναυξέος ὕδρης,</TextUnit>
    <TextUnit id="10575" loc="25.216">ἀλλὰ Νότον καὶ ταρσὰ Βορήια καὶ πτερὸν Εὕρου</TextUnit>
    <TextUnit id="10576" loc="25.217">καὶ Ζέφυρον κήρυκα φέρων τετράζυγι νίκῃ</TextUnit>
    <TextUnit id="10577" loc="25.218">ὠκεανόν, χθόνα, πόντον ἑῶν ἔπλησεν ἀέθλων.</TextUnit>
    <TextUnit id="10578" loc="25.219">εἰ κλέος ἀνδρὶ φέρουσι δράκων, εἰ φωλάδες ὕδραι,</TextUnit>
    <TextUnit id="10579" loc="25.220">Βάκχου στέμματα ταῦτα λεχώια, ταῦτα Λυαίου</TextUnit>
    <TextUnit id="10580" loc="25.221">φρικτὰ δρακοντείων ὀφιώδεα δεσμὰ κομάων,</TextUnit>
    <TextUnit id="10581" loc="25.222">ἐξ ὅτε πατρὸς ἔλειπε τελεσσιγόνου πτύχα μηροῦ.</TextUnit>
    <TextUnit id="10582" loc="25.223">Σιγήσω κεμάδος χρύσεον κέρας, οὕ τι χαλέψω</TextUnit>
    <TextUnit id="10583" loc="25.224">τηλίκον ̔Ηρακλῆα μιῆς ἐλάφοιο φονῆα:</TextUnit>
    <TextUnit id="10584" loc="25.225">μὴ τρομερῆς ἐλάφου μιμνήσκεο: νεβροφόνῳ γὰρ</TextUnit>
    <TextUnit id="10585" loc="25.226">θυιάδι βαιὸν ἄθυρμα πέλει κεμαδοσσόος ἄγρη.</TextUnit>
    <TextUnit id="10586" loc="25.227">Κνώσσιον ̔Ηρακλῆος ἔα πόνον: οἰστρομανῆ γὰρ</TextUnit>
    <TextUnit id="10587" loc="25.228">οὐκ ἄγαμαί τινα ταῦρον, ὃν ἤλασεν, ὅττι τινάσσων</TextUnit>
    <TextUnit id="10588" loc="25.229">τοσσατίην κορύνην ὀλίγην ἔτμηξε κεραίην:</TextUnit>
    <TextUnit id="10589" loc="25.230">πολλάκι τοῦτο τέλεσσε γυνὴ μία, πολλάκι Βάκχη</TextUnit>
    <TextUnit id="10590" loc="25.231">ἄσπετον εὐκεράων ἀγέλην δαιτρεύσατο ταύρων,</TextUnit>
    <TextUnit id="10591" loc="25.232">οὐτιδανὴ θεράπαινα βοοκραίρου Διονύσου:</TextUnit>
    <TextUnit id="10592" loc="25.233">θηγαλέην δ' ἐπίκυρτον ἀνειρύσσασα κεραίην</TextUnit>
    <TextUnit id="10593" loc="25.234">πολλάκις, εἰ κεράεσσιν ἐμάρνατο μαινόμενος βοῦς,</TextUnit>
    <TextUnit id="10594" loc="25.235">εἰς γόνυ ταῦρον ἔκαμψεν, ἀκοντιστῆρα λεόντων.</TextUnit>
    <TextUnit id="10595" loc="25.236">κάλλιπε καὶ τριλόφοιο καρήατα Γηρυονῆος:</TextUnit>
    <TextUnit id="10596" loc="25.237">καὶ γὰρ ἐμὸς Διόνυσος ἑῷ ταμεσίχροϊ κισσῷ</TextUnit>
    <TextUnit id="10597" loc="25.238">̓́Αλπον ἀπηλοίησε, θεημάχον υἱὸν ̓Αρούρης,</TextUnit>
    <TextUnit id="10598" loc="25.239">̓́Αλπον ἐχιδναίοις ἑκατὸν κομόωντα καρήνοις,</TextUnit>
    <TextUnit id="10599" loc="25.240">ἠελίου ψαύοντα καὶ αὖ ἐρύοντα Σελήνην,</TextUnit>
    <TextUnit id="10600" loc="25.241">ἀστραίην πλοκάμοισι περιθλίβοντα χορείην.</TextUnit>
    <TextUnit id="10601" loc="25.242">ἆθλα μὲν ̔Ηρακλῆος, ὃν ἤροσεν ἀθάνατος Ζεὺς</TextUnit>
    <TextUnit id="10602" loc="25.243">̓Αλκμήνης τρισέληνον ἔχων παιδοσπόρον εὐνήν,</TextUnit>
    <TextUnit id="10603" loc="25.244">οὐτιδανὸς πόνος ἦεν ὀρίτροφος: ἔργα δὲ Βάκχου</TextUnit>
    <TextUnit id="10604" loc="25.245">ἠὲ Γίγας πολύπηχυς ἢ ὑψιλόφων πρόμος ̓Ινδῶν,</TextUnit>
    <TextUnit id="10605" loc="25.246">οὐ κεμάς, οὐ βοέης ἀγέλης στίχες, οὐ λάσιος σῦς,</TextUnit>
    <TextUnit id="10606" loc="25.247">οὐδὲ κύων, ἣ ταῦρος, ἢ αὐτόπρεμνος ὀπώρη</TextUnit>
    <TextUnit id="10607" loc="25.248">χρυσοφαής, ἣ κόπρος, ἢ ἄστατος ὄρνις ἀλήτης</TextUnit>
    <TextUnit id="10608" loc="25.249">οὐτιδανὴν ἀσίδηρον ἔχων πτερόεσσαν ἀκωκήν,</TextUnit>
    <TextUnit id="10609" loc="25.250">ἢ γένυς ἱππείη ξεινοκτόνος, οὐ μία μίτρη</TextUnit>
    <TextUnit id="10610" loc="25.251">̔Ιππολύτης ἐλάχεια: Διωνύσοιο δὲ νίκη</TextUnit>
    <TextUnit id="10611" loc="25.252">Δηριάδης ἀπέλεθρος ἢ εἰκοσίπηχυς ̓Ορόντης.</TextUnit>
    <TextUnit id="10612" loc="25.253">παμφαὲς υἱὲ Μέλητος, ̓Αχαιίδος ἄφθιτε κῆρυξ,</TextUnit>
    <TextUnit id="10613" loc="25.254">ἱλήκοι σέο βίβλος ὁμόχρονος ἠριγενείῃ:</TextUnit>
    <TextUnit id="10614" loc="25.255">Τρῳάδος ὑσμίνης οὐ μνήσομαι: οὐ γὰρ ἐίσκω</TextUnit>
    <TextUnit id="10615" loc="25.256">Αἰακίδῃ Διόνυσον ἢ ̔́Εκτορι Δηριαδῆα.</TextUnit>
    <TextUnit id="10616" loc="25.257">ὑμαήσειν μὲν ὄφελλε τόσον καὶ τοῖον ἀγῶνα</TextUnit>
    <TextUnit id="10617" loc="25.258">Μοῦσα τεὴ καὶ Βάκχον ἀκοντιστῆρα Γιγάντων,</TextUnit>
    <TextUnit id="10618" loc="25.259">ἄλλοις δ' ὑμνοπόλοισι πόνους ̓Αχιλῆος ἐᾶσαι,</TextUnit>
    <TextUnit id="10619" loc="25.260">εἰ μὴ τοῦτο Θέτις γέρας ἥρπασεν. ἀλλὰ λιγαίνειν</TextUnit>
    <TextUnit id="10620" loc="25.261">πνεῦσον ἐμοὶ τεὸν ἄσθμα θεόσσυτον: ὑμετέρης γὰρ</TextUnit>
    <TextUnit id="10621" loc="25.262">δεύομαι εὐεπίης, ὅτι τηλίκον ̓́Αρεα μέλπων</TextUnit>
    <TextUnit id="10622" loc="25.263">̓Ινδοφόνους ἱδρῶτας ἀμαλδύνω Διονύσου.</TextUnit>
    <TextUnit id="10623" loc="25.264">ἀλλά, θεά, με κόμιζε τὸ δεύτερον εἰς μέσον ̓Ινδῶν,</TextUnit>
    <TextUnit id="10624" loc="25.265">ἔμπνοον ἔγχος ἔχοντα καὶ ἀσπίδα πατρὸς ̔Ομήρου,</TextUnit>
    <TextUnit id="10625" loc="25.266">μαρνάμενον Μορρῆι καὶ ἄφρονι Δηριαδῆι</TextUnit>
    <TextUnit id="10626" loc="25.267">σὺν Διὶ καὶ Βρομίῳ κεκορυθμένον: ἐν δὲ κυδοιμοῖς</TextUnit>
    <TextUnit id="10627" loc="25.268">Βακχιάδος σύριγγος ἀγέστρατον ̔??̓χν ἀκούσω</TextUnit>
    <TextUnit id="10628" loc="25.269">καὶ κτύπον οὐ λήγοντα σοφῆς σάλπιγγος ̔Ομήρου,</TextUnit>
    <TextUnit id="10629" loc="25.270">ὄφρα κατακτείνω νοερῷ δορὶ λείψανον ̓Ινδῶν.</TextUnit>
    <TextUnit id="10630" loc="25.271">ὣς ὁ μὲν ̓Ινδῴοιο περὶ ῥάχιν εὔβοτον ὕλης</TextUnit>
    <TextUnit id="10631" loc="25.272">ἕζετο Βάκχος ὅμιλος ἐρημάδος ἀστὸς ἐρίπνης,</TextUnit>
    <TextUnit id="10632" loc="25.273">ἀμβολίῃ πολέμοιο: φόβῳ δ' ἐλελίζετο Γάγγης</TextUnit>
    <TextUnit id="10633" loc="25.274">οἰκτείρων ἑὰ τέκνα: νεοφθιμένων δ' ἐπὶ πότμῳ</TextUnit>
    <TextUnit id="10634" loc="25.275">πᾶσα πόλις δεδόνητο: φιλοθρήνων δὲ γυναικῶν</TextUnit>
    <TextUnit id="10635" loc="25.276">πενθαλέοις πατάγοισιν ἐπεσμαράγησαν ἀγυιαί.</TextUnit>
    <TextUnit id="10636" loc="25.277">Δηριάδην δ' ἐλέλιζε φόβος καὶ θαῦμα καὶ αἰδώς:</TextUnit>
    <TextUnit id="10637" loc="25.278">ἤδη γὰρ κλύε πάντα: τὸ δὲ πλέον ὄμματι λοξῷ</TextUnit>
    <TextUnit id="10638" loc="25.279">ἄχνυτο παπταίνων, ὅτι θέσκελον εἶδος ἀμείψας</TextUnit>
    <TextUnit id="10639" loc="25.280">οἴνῳ κυματόεντι μέλας κελάρυζεν ̔Υδάσπης.</TextUnit>
    <TextUnit id="10640" loc="25.281">κεῖθι καὶ εὐρυγένειος ἑὸν πόδα νωθρὸν ἑλίσσων</TextUnit>
    <TextUnit id="10641" loc="25.282">κάμμορος ἀχλυόεσσαν ἔχων ἀλαωπὸν ὀμίχλην,</TextUnit>
    <TextUnit id="10642" loc="25.283">ξανθὴν λυσιπόνοιο μέθης ἔρραινεν ἐέρσην</TextUnit>
    <TextUnit id="10643" loc="25.284">ὄμμασι κολλητοῖσιν: ἀρυομένου δὲ προσώπου</TextUnit>
    <TextUnit id="10644" loc="25.285">οἰνωπὰς ῥαθάμιγγας ἀνωίχθησαν ὀπωπαί:</TextUnit>
    <TextUnit id="10645" loc="25.286">τερπομένοις δὲ πόδεσσι γέρων ἐχόρευε λιγαίνων</TextUnit>
    <TextUnit id="10646" loc="25.287">ἰκμάδα φοινίσσουσαν ἀλεξικάκου ποταμοῖο:</TextUnit>
    <TextUnit id="10647" loc="25.288">χερσὶ δὲ γηραλέῃσι ῥόον νεφεληδὸν ἀφύσσων</TextUnit>
    <TextUnit id="10648" loc="25.289">πορφυρέης ἔπλησε μέθης εὐώδεας ἀσκούς,</TextUnit>
    <TextUnit id="10649" loc="25.290">καὶ Διὶ βωμὸν ἀνῆψε καὶ οἰνοχύτῳ Διονύσῳ,</TextUnit>
    <TextUnit id="10650" loc="25.291">ἀθρήσας Φαέθοντος ἀήθεος ὄψιμον αἴγλην.</TextUnit>
    <TextUnit id="10651" loc="25.292">καὶ κύνας οἰνωθέντας ἐπ' ᾐόνι κοῦρος ἐάσας</TextUnit>
    <TextUnit id="10652" loc="25.293">λαρὸν ὕδωρ λάπτοντας ἐρευθομένου ποταμοῖο</TextUnit>
    <TextUnit id="10653" loc="25.294">θηρητὴρ ὁμόφοιτος ὀρειάδος ἰοχεαίρης</TextUnit>
    <TextUnit id="10654" loc="25.295">εἰς πόλιν ἴχνος ἔκαμψεν, ἀπειθέι Δηριαδῆι</TextUnit>
    <TextUnit id="10655" loc="25.296">ἀγγέλλων γλυκὺ χεῦμα μεθυσφαλέος ποταμοῖο.</TextUnit>
    <TextUnit id="10656" loc="25.297">ἤδη δ' ἀμπελόεσσα δι' ἄστεος ἔτρεχεν ὀδμὴ</TextUnit>
    <TextUnit id="10657" loc="25.298">καὶ λιαροῖς ἀνέμοισιν ὅλας ἐμέθυσσεν ἀγυιάς,</TextUnit>
    <TextUnit id="10658" loc="25.299">νίκην ̓Ινδοφόνοιο προθεσπίζουσα Λυαίου:</TextUnit>
    <TextUnit id="10659" loc="25.300">πύργοις δ' ἠλιβάτοισιν ἐναυλίζοντο πολῖται</TextUnit>
    <TextUnit id="10660" loc="25.301">δειδιότες, καὶ τεῖχος ἐμιτρώσαντο βοείαις</TextUnit>
    <TextUnit id="10661" loc="25.302">ἄστεος ὑψιλόφοιο φυλάκτορες. ὲν δὲ κολώναις</TextUnit>
    <TextUnit id="10662" loc="25.303">ἀσχαλόων Διόνυσος ἐμέμφετο πολλάκις ̔́Ηρῃ,</TextUnit>
    <TextUnit id="10663" loc="25.304">ὅττι πάλιν φθονέουσα μάχην ἀνεσείρασεν ̓Ινδῶν,</TextUnit>
    <TextUnit id="10664" loc="25.307">πλησαμένης δέκα κύκλα παλιννόστοιο Σελήνης</TextUnit>
    <TextUnit id="10665" loc="25.308">μετρήσασα μόθοιο τριηκοστῆς δρόμον ̓Ηοῦς:</TextUnit>
    <TextUnit id="10666" loc="25.305">νίκης δ' ἐλπίδα πᾶσαν ἀνερρίπιζον ἀῆται.</TextUnit>
    <TextUnit id="10667" loc="25.306">παπταίνων δὲ λέοντας ἀεργηλῇ παρὰ φάτνῃ,</TextUnit>
    <TextUnit id="10668" loc="25.309">οἶα λέων βρυχᾶτο καὶ ἔστενεν ἔνδοθι λόχμης</TextUnit>
    <TextUnit id="10669" loc="25.310">ὄμμασιν ἀκλαύτοισι: κατηφιόωντι δὲ Βάκχῳ</TextUnit>
    <TextUnit id="10670" loc="25.311">ἑλκεχίτων Σκυθικοῖο δι' οὔρεος ἄσπορος ̓́Αττις</TextUnit>
    <TextUnit id="10671" loc="25.312">ἵκετο μαστίζων μετανάστιον ἄρμα λεόντων,</TextUnit>
    <TextUnit id="10672" loc="25.313">̔Ρείης θεσπεσίης ταχὺς ἄγγελος, ὅς ποτε χαλκῷ</TextUnit>
    <TextUnit id="10673" loc="25.314">φοινίξας γονόεντα τελεσσιγάμου στάχυν ἥβης</TextUnit>
    <TextUnit id="10674" loc="25.315">ῥῖψεν ἀνυμφεύτων φιλοτήσιον ὄγμον ἀρότρων,</TextUnit>
    <TextUnit id="10675" loc="25.316">ἄρσενος ἀμητοῖο θαλύσιον, αἱμαλέῃ δέ</TextUnit>
    <TextUnit id="10676" loc="25.317">παιδογόνῳ ῥαθάμιγγι περιρραίνων πτύχα μηροῦ</TextUnit>
    <TextUnit id="10677" loc="25.318">θερμὸν ἀλοιητῆρι δέμας θήλυνε σιδήρῳ:</TextUnit>
    <TextUnit id="10678" loc="25.319">ὃς τότε διφρεύων Κυβεληίδος ἅρμα θεαίνης</TextUnit>
    <TextUnit id="10679" loc="25.320">ἄγγελος ἀσχαλόωντι παρήγορος ἦλθε Λυαίῳ:</TextUnit>
    <TextUnit id="10680" loc="25.321">καί μιν ἰδὼν Διόνυσος ἀνέδραμε, μὴ σχεδὸν ἔλθῃ</TextUnit>
    <TextUnit id="10681" loc="25.322">̔Ρείην πανδαμάτειραν ἄγων ἐπὶ φύλοπιν ̓Ινδῶν.</TextUnit>
    <TextUnit id="10682" loc="25.323">στήσας δ' ἄγριον ἅρμα, δι' ἄντυγος ἡνία τείνας,</TextUnit>
    <TextUnit id="10683" loc="25.324">καὶ ῥοδέης ἀχάρακτα γενειάδος ἄκρα φαείνων</TextUnit>
    <TextUnit id="10684" loc="25.325">Βάκχῳ μῦθον ἔλεξε, χέων ὀξεῖαν ἰωήν:</TextUnit>
    <TextUnit id="10685" loc="25.326">“ἀμπελόεις Διόνυσε, Διὸς τέκος, ἔγγονε ̔Ρείης,</TextUnit>
    <TextUnit id="10686" loc="25.327">εἰπέ μοι εἰρομένῳ, πότε νόστιμος εἰς χθόνα Λυδῶν</TextUnit>
    <TextUnit id="10687" loc="25.328">ἵξεαι οὐλοκάρηνον ἀιστώσας γένος ̓Ιωδῶν;</TextUnit>
    <TextUnit id="10688" loc="25.329">οὔ πω ληιδίας κυανόχροας ἔδρακε ̔Ρείη,</TextUnit>
    <TextUnit id="10689" loc="25.330">οὔ πω σοὶ μετὰ δῆριν ὀρεσσαύλῳ παρὰ φάτνῃ</TextUnit>
    <TextUnit id="10690" loc="25.331">Μυγδονίων ἔσμηξε τεῶν ἱδρῶτα λεόντων</TextUnit>
    <TextUnit id="10691" loc="25.332">Πακτωλοῦ παρὰ χεῦμα ῥυηφενές: ἀλλὰ κυδοιμοῦ</TextUnit>
    <TextUnit id="10692" loc="25.333">ἄψοφον ἀενάων ἐτέων στροφάλιγγα κυλίνδεις:</TextUnit>
    <TextUnit id="10693" loc="25.334">οὔ πω θηροκόμῳ θεομήτορι σύμβολα νίκης</TextUnit>
    <TextUnit id="10694" loc="25.335">̓Ινδῴων ἐκόμισσας ἑώια φῦλα λεόντων.</TextUnit>
    <TextUnit id="10695" loc="25.336">ἀλλὰ παρ' ̔Ηφαίστοιο καὶ ἀθανάτης σέο ̔Ρείης</TextUnit>
    <TextUnit id="10696" loc="25.337">δέχνυσο τεύχεα ταῦτα, τά περ κάμε Λήμνιος ἄκμων,</TextUnit>
    <TextUnit id="10697" loc="25.338">σὺν χθονὶ πόντον ἔχοντα καὶ αἰθέρα καἰ χορὸν ἄστρων.”</TextUnit>
    <TextUnit id="10698" loc="25.339">οὕ πω μῦθος ἔληγε, καἰ ἴαχε Βάκχος ἀγήνωρ:</TextUnit>
    <TextUnit id="10699" loc="25.340">“σχέτλιοί εἰσι θεοί, ζηλήμονες: ἐν πολέμοις μέν</TextUnit>
    <TextUnit id="10700" loc="25.341">εἰς μίαν ἠριγένειαν ἀιστῶσαι πόλιν ̓Ιωδῶν</TextUnit>
    <TextUnit id="10701" loc="25.342">ἔγχεϊ κισσήεντι δυνήσομαι: ἀλλά με νίκης</TextUnit>
    <TextUnit id="10702" loc="25.343">μητρυιῆς ἀέκοντα παραπλάζει φθόνος ̔́Ηρης.</TextUnit>
    <TextUnit id="10703" loc="25.344">ἀμφαδὰ Δηριάδῃ πρόμος ἵσταται ἄγριος ̓́Αρης</TextUnit>
    <TextUnit id="10704" loc="25.345">μαρνάμενος Σατύροισιν: ἐγὼ δέ ἑ πολλάκι θύρσῳ</TextUnit>
    <TextUnit id="10705" loc="25.346">οὐτῆσαι μενέαινον: ἀπειλήσας δὲ Κρονίων</TextUnit>
    <TextUnit id="10706" loc="25.347">βρονταίοις πατάγοισιν ἐμὴν ἀνεσείρασεν ὁρμήν.</TextUnit>
    <TextUnit id="10707" loc="25.348">ἀλλὰ βαρυσμαράγων νεφέων κτύπ0ον οὐράνιος Ζεὺς</TextUnit>
    <TextUnit id="10708" loc="25.349">σήμερον εὐνήσειε, καὶ αὔριον ̓́Αρεα δήσω,</TextUnit>
    <TextUnit id="10709" loc="25.350">εἰσόκεν εὐπήληκα διατμήξω στάχυν ̓Ιωδῶν.”</TextUnit>
    <TextUnit id="10710" loc="25.351">ὣς φάμενον Διόνυσον ἀμείβετο Λύδιος ̓́Αττις:</TextUnit>
    <TextUnit id="10711" loc="25.352">“αἰθέρος ἀστερόεσσαν ἀνούτατον ἀσπίδα πάλλων,</TextUnit>
    <TextUnit id="10712" loc="25.353">ὦ φίλος, οὐ τρομέοις χόλον ̓́Αρεος, οὐ φθόνον ̓́Ηρης;</TextUnit>
    <TextUnit id="10713" loc="25.355">οὐ στρατὸν ἀγκυλότοξον, ὅπως μὴ δούρατα πέμπων</TextUnit>
    <TextUnit id="10714" loc="25.356">ἠέλιον πλήξειεν ἢ οὐτήσειε Σελήνην.</TextUnit>
    <TextUnit id="10715" loc="25.357">τίς ξίφος ̓Ωρίωνος ἀμαλδύνειε μαχαίρῃ,</TextUnit>
    <TextUnit id="10716" loc="25.358">ἢ χθονίοις βελέεσσιν ὀιστεύσειε Βοώτην;</TextUnit>
    <TextUnit id="10717" loc="25.359">ἀλλ' ἐρέεις γενέτην κεραελκέα Δηριαδῆος:</TextUnit>
    <TextUnit id="10718" loc="25.360">ὠκεανὸν φορέοντι τί σοι ῥέξειεν ̔Υδάσπης;</TextUnit>
    <TextUnit id="10719" loc="25.361">θαρσήεις πολέμιζε τὸ δεύτερον, ὅττι κυδοιμοῦ</TextUnit>
    <TextUnit id="10720" loc="25.362">νίκην ὀψιτέλεστον ἐμὴ μαντεύσατο ̔Ρείη:</TextUnit>
    <TextUnit id="10721" loc="25.363">οὐ γὰρ πρὶν πολέμου τέλος ἔσσεται, εἰσόκε χάρμης</TextUnit>
    <TextUnit id="10722" loc="25.364">ἕκτον ἀναπλήσωσιν ἔτος τετράζυγες ̔͂Ωραι:</TextUnit>
    <TextUnit id="10723" loc="25.365">οὕτω γὰρ Διὸς ὄμμα καἰ ἀτρέπτου λίνα Μοίρης</TextUnit>
    <TextUnit id="10724" loc="25.366">νεύμασιν ̔Ηραίοισιν ἐπέτρεπον: ἐσσομένῳ δὲ</TextUnit>
    <TextUnit id="10725" loc="25.367">ἑβδομάτῳ λυκάβαντι διαρραίσεις πόλιν ̓Ινδῶν.”</TextUnit>
    <TextUnit id="10726" loc="25.368">ὥς εἰπὼν Βρομίῳ πόρεν ἀσπίδα: καὶ φρένα τέρπων</TextUnit>
    <TextUnit id="10727" loc="25.369">οἴνου λυσιπόνοιο φιλακρήτοισι κυπέλλοις</TextUnit>
    <TextUnit id="10728" loc="25.370">εἰλαπίνης ἔψαυσεν: ἀρεσσάμενος δέ τραπέζῃ</TextUnit>
    <TextUnit id="10729" loc="25.371">θυμὸν ἑὸν παλίνορσος ἐμάστιε νῶτα λεόντων,</TextUnit>
    <TextUnit id="10730" loc="25.372">νόστιμον εἰς Φρυγίην ὀρεσίδρομον ἄρμα νομεύων.</TextUnit>
    <TextUnit id="10731" loc="25.373">Καυκασίων δ' ἤλαυνε παρὰ πρηῶνας ἐναύλων,</TextUnit>
    <TextUnit id="10732" loc="25.374">̓Ασσυρίων δέ κάρηνα καἰ οὔρεα δύσβατα Βάκτρων</TextUnit>
    <TextUnit id="10733" loc="25.375">καὶ σκοπιὰς Λιβάνοιο παρήλυθε καὶ ῥία Ταύρου,</TextUnit>
    <TextUnit id="10734" loc="25.376">εἰσόκε Μαιονίης ἐπέβη χθονός: αὐτοπαγῆ δὲ</TextUnit>
    <TextUnit id="10735" loc="25.377">̔Ρείης ὀβριμόπαιδος ἐδύσατο θέσκελον αὐλήν:</TextUnit>
    <TextUnit id="10736" loc="25.378">ὠμοβόρους δὲ λέοντας ἀπεσφήκωσε λεπάδνων,</TextUnit>
    <TextUnit id="10737" loc="25.379">φάτνης δ' ἐγγὺς ἔδησε καὶ ἀμβροσίην πόρε φορβήν.</TextUnit>
    <TextUnit id="10738" loc="25.380">αὐτὰρ ὁ μητρῴην δεδαημένος ἔνθεον ὀμφὴν</TextUnit>
    <TextUnit id="10739" loc="25.381">θυρσομανὴς Διόνυσος ὀρειάσι μίσγετο Βάκχαις,</TextUnit>
    <TextUnit id="10740" loc="25.382">καλλείψας ἀνέμοισι κατηφέος ὄγκον ἀνίης,</TextUnit>
    <TextUnit id="10741" loc="25.383">χειρὶ σάκος δονέων πολυδαίδαλον, ὅπλον ̓Ολύμπου,</TextUnit>
    <TextUnit id="10742" loc="25.384">̔Ηφαίστου σοφὸν ἔργον. ἀολλίζοντο δὲ λαοί,</TextUnit>
    <TextUnit id="10743" loc="25.385">ποικίλα παπταίνοντες ̓Ολύμπια θαύματα τέχνης,</TextUnit>
    <TextUnit id="10744" loc="25.386">θαύματα μαρμαίροντα, τά περ κάμεν οὐρανίη χεὶρ</TextUnit>
    <TextUnit id="10745" loc="25.387">ἀσπίδα δαιδάλλουσα πολύχροον, ἦς ἐνὶ μέσσῳ</TextUnit>
    <TextUnit id="10746" loc="25.388">ἐν μὲν γαῖαν ἔτευξε περίδρομον, ἀμφὶ δὲ γαίῃ</TextUnit>
    <TextUnit id="10747" loc="25.389">οὐρανὸν ἐσφαίρωσε χορῷ κεχαραγμένον ἄστρων,</TextUnit>
    <TextUnit id="10748" loc="25.390">καὶ χθονὶ πόντον ἔτευξεν ὁμόζυγον: αἰθέριον δὲ</TextUnit>
    <TextUnit id="10749" loc="25.391">χρυσῷ μὲν φλογέων ἐποχημένον ἄντυγι δίφρων</TextUnit>
    <TextUnit id="10750" loc="25.392">ἠέλιον ποίκιλλεν, ἀπ' ἀργυρέου δὲ μετάλλου</TextUnit>
    <TextUnit id="10751" loc="25.393">λευκαίνων τροχόεσσαν ὅλην κύκλωσε Σελήνην:</TextUnit>
    <TextUnit id="10752" loc="25.394">ἐν δέ τε τείρεα πάντα, τά περ πολυφεγγέι κόσμῳ</TextUnit>
    <TextUnit id="10753" loc="25.395">μιτρώσας στεφανηδὸν ἕλιξ ποικίλλεται αἰθὴρ</TextUnit>
    <TextUnit id="10754" loc="25.396">ἑπτὰ περὶ ζώνῃσι, καὶ ἀξονίῳ παρὰ κύκλῳ</TextUnit>
    <TextUnit id="10755" loc="25.397">ἄβροχον οὐρανίης διδυμάονα ῥυμὸν ̔Αμάξης:</TextUnit>
    <TextUnit id="10756" loc="25.398">ἄμφω γὰρ παρὰ νύσσαν ὑπέρτερον ̓Ωκεανοῖο</TextUnit>
    <TextUnit id="10757" loc="25.399">ἀλλήλων στιχόωσιν ἐπ' ἰξύι, καἰ τόσον αἰεὶ</TextUnit>
    <TextUnit id="10758" loc="25.400">νειόθι δυομένης κεφαλὴ κατακάμπτεται ̓́Αρκτου,</TextUnit>
    <TextUnit id="10759" loc="25.401">ὅσσον ἀνερχομένης ἑτέρης ἀνατείνεται αὐχήν:</TextUnit>
    <TextUnit id="10760" loc="25.402">διχθαδίης δὲ Δράκοντα μέσον ποίκιλλεν ̔Αμάξης,</TextUnit>
    <TextUnit id="10761" loc="25.403">ὃς σχεδὸν ἀμφοτέρων μεμερισμένα γυῖα συνάπτων</TextUnit>
    <TextUnit id="10762" loc="25.404">γαστέρος οὐρανίης ἑλικώδεϊ κάμπτεται ὁλκῷ,</TextUnit>
    <TextUnit id="10763" loc="25.405">ἄψ ἀνασειράζων δέμας αἰόλον, οἷά τε λοξοῦ</TextUnit>
    <TextUnit id="10764" loc="25.406">Μαιάνδρου κελάδοντος ἕλιξ ῥόος, ὅς διὰ γαίης</TextUnit>
    <TextUnit id="10765" loc="25.407">δοχμώσας ἐπίκυρτον ὕδωρ σπειρηδὸν ὁδεύει,</TextUnit>
    <TextUnit id="10766" loc="25.408">εἰς κεφαλὴν ̔Ελίκης ἀντώπιον ὄμμα τιταίνων</TextUnit>
    <TextUnit id="10767" loc="25.409">ἀστραίαις φολίδεσσι δέμας μιτρούμενος, ̓́Αρκτων</TextUnit>
    <TextUnit id="10768" loc="25.410">τείρεσιν ἀμφίζωστος: ἐπὶ γλώσσῃ δέ οἱ ἄκρῃ</TextUnit>
    <TextUnit id="10769" loc="25.411">φέγγος ἀποπτύων προτενὴς ἀμαρύσσεται ἀστήρ,</TextUnit>
    <TextUnit id="10770" loc="25.412">πέμπων πουλυόδοντα μέσην φλόγα χείλεσι γείτων.</TextUnit>
    <TextUnit id="10771" loc="25.413">τοῖα μὲν εἰς μέσα νῶτα σοφὸς τεχνήσατο χαλκεὺς</TextUnit>
    <TextUnit id="10772" loc="25.414">ἀσπίδος εὐτύκτοιο: χαριζόμενος δὲ Λυαίῳ</TextUnit>
    <TextUnit id="10773" loc="25.415">τεῦξε λυροδμήτοιο βοόκτιτα τείχεα Θήβης,</TextUnit>
    <TextUnit id="10774" loc="25.416">ἑπταπόρων στοιχηδὸν ἀμοιβαίων πυλεώνων</TextUnit>
    <TextUnit id="10775" loc="25.417">κτιζομένων: καἰ Ζῆθος ἕην περὶ πατρίδι κάμνων,</TextUnit>
    <TextUnit id="10776" loc="25.418">θλιβομένῃ πετραῖον ἐπωμίδι φόρτον ἀείρων:</TextUnit>
    <TextUnit id="10777" loc="25.419">̓Αμφίων δ' ἐλίγαινε λυροκτύπος: ἀμφὶ δὲ μολπῇ</TextUnit>
    <TextUnit id="10778" loc="25.420">εἰς δρόμον αὐτοκύλιστον ἕλιξ ἐχόρευε κολώνη,</TextUnit>
    <TextUnit id="10779" loc="25.421">οἶά τε θελγομένη καὶ ἐν ἀσπίδι: καἰ τάχα φαίης ...</TextUnit>
    <TextUnit id="10780" loc="25.422">ποιητήν περ ἐοῦσαν, ὅτι σκιρτήματι παίζων</TextUnit>
    <TextUnit id="10781" loc="25.423">κοῦφος ἀκινήτης ἐλελίζετο παλμὸς ἐρίπνης:</TextUnit>
    <TextUnit id="10782" loc="25.424">σιγαλέῃ δὲ λύρῃ μεμελημένον ἅνδρα δοκεύων,</TextUnit>
    <TextUnit id="10783" loc="25.425">κραιπνὸν ἀνακρούοντα μέλος ψευδήμονι νευρῇ,</TextUnit>
    <TextUnit id="10784" loc="25.426">ἀγχιμολεῖν ἔσπευδες, ὅπως τεὸν οὖας ἐρείσας</TextUnit>
    <TextUnit id="10785" loc="25.427">πυργοδόμῳ φόρμιγγι καὶ ὑμετέρην φρένα τέρψῃς,</TextUnit>
    <TextUnit id="10786" loc="25.428">μολπῆς ἑπτατόνοιο λιθοσσόον ἦχον ἀκούων.</TextUnit>
    <TextUnit id="10787" loc="25.429">καὶ σάκος εὐδίνητον, ὅπῃ χορός αἰόλος ἄστρων,</TextUnit>
    <TextUnit id="10788" loc="25.430">δαίδαλον ἅρμενον εἶχεν, ἐπεὶ Διὸς ἔνδοθεν αὐλῆς</TextUnit>
    <TextUnit id="10789" loc="25.431">Τρώιος οἰνοχόος ζαθέῃ ποικίλλετο τέχνῃ</TextUnit>
    <TextUnit id="10790" loc="25.432">αἰετὸν εὐποίητον ἔχων πτερόεντα φορῆα,</TextUnit>
    <TextUnit id="10791" loc="25.433">οἶα καὶ ἐν γραφίδεσσι, κατάσχετος ἅρπαγι ταρσῷ:</TextUnit>
    <TextUnit id="10792" loc="25.434">ταρβαλέος δ' ἤικτο δι' αἰθέρος ἱπτάμενος Ζεύς,</TextUnit>
    <TextUnit id="10793" loc="25.435">ἀδρύπτοις ὀνύχεσσι τεθηπότα κοῦρον ἀείρων,</TextUnit>
    <TextUnit id="10794" loc="25.436">ἠρέμα κινυμένων πτερύγων πεφιδημένος ὁρμῇ,</TextUnit>
    <TextUnit id="10795" loc="25.437">μὴ φονίοις ῥοθίοισι κατακρύπτοιτο θαλάσσης</TextUnit>
    <TextUnit id="10796" loc="25.438">ἠερόθεν προκάρηνος ὀλισθήσας Γανυμήδης:</TextUnit>
    <TextUnit id="10797" loc="25.439">μοίρας δ' ἔτρεμε μᾶλλον, ὅπως μὴ πρῶτον ὀπάσσας</TextUnit>
    <TextUnit id="10798" loc="25.440">ἡβητὴς ἐρόεις ἑὸν οὔνομα γείτονι πόντῳ</TextUnit>
    <TextUnit id="10799" loc="25.441">ὄψιμον ἁρπάξειε γέρας πεφυλαγμένον ̔́Ελλῃ:</TextUnit>
    <TextUnit id="10800" loc="25.442">οὐρανίης δ' ἤσκητο θεῶν παρὰ δαῖτα τραπέζης</TextUnit>
    <TextUnit id="10801" loc="25.443">κοῦρος ἀφυσσομένῳ πανομοίιος: αὐτοχύτου δὲ</TextUnit>
    <TextUnit id="10802" loc="25.444">νεκταρέης κρητῆρα βεβυσμένον εἶχεν ἐέρσης,</TextUnit>
    <TextUnit id="10803" loc="25.445">καὶ Διὶ δαινυμένῳ δέπας ὤρεγεν: ἕζετο δ' ̔́Ηρη</TextUnit>
    <TextUnit id="10804" loc="25.446">οἶα χολωομένη καὶ ἐν ἀσπίδι, μάρτυρι μορφῇ</TextUnit>
    <TextUnit id="10805" loc="25.447">ψυχῆς ζῆλον ἔχουσα, παρεζομένῃ δὲ θεαίνῃ</TextUnit>
    <TextUnit id="10806" loc="25.448">Παλλάδι δείκνυε κοῦρον, ὅτι γλυκὺ νέκταρ ̓Ολύμπου</TextUnit>
    <TextUnit id="10807" loc="25.449">βουκόλος ἀστερόφοιτος ἐῳνοχόει Γανυμήδης</TextUnit>
    <TextUnit id="10808" loc="25.450">πάλλων χειρὶ κύπελλα, τά περ λάχε παρθένος ̔́Ηβη.</TextUnit>
    <TextUnit id="10809" loc="25.451">Μαιονίην δ' ἤσκησεν, ἐπεὶ τροφὸς ἔπλετο Βάκχου,</TextUnit>
    <TextUnit id="10810" loc="25.452">καὶ Μορίην καὶ στικτὸν ὄφιν καὶ θέσπιδα ποίην,</TextUnit>
    <TextUnit id="10811" loc="25.453">καὶ χθονὸς ἄπλετον υἷα δρακοντοφόνον Δαμασῆνα,</TextUnit>
    <TextUnit id="10812" loc="25.454">καὶ Τύλον ἰοβόλῳ κεχαραγμένον ὀξέι πότμῳ</TextUnit>
    <TextUnit id="10813" loc="25.455">Μαιονίης ναέτην μινυώριον, ὅς ποτε βαίνων</TextUnit>
    <TextUnit id="10814" loc="25.456">Μυγδονίου ποταμοῖο παρ' ὀφρύσι γείτονος ̔́Ερμου</TextUnit>
    <TextUnit id="10815" loc="25.457">ἥψατο χειρὶ δράκοντος: ὁ δὲ πλατὺν αὐχένα τείνας,</TextUnit>
    <TextUnit id="10816" loc="25.458">ὑψώσας δὲ κάρηνον ἀφειδέι χάσματι λαιμοῦ</TextUnit>
    <TextUnit id="10817" loc="25.459">ἀντίον ἀνδρὸς ὄρουσε, καὶ ἰσχία φωτὸς ἱμάσσων</TextUnit>
    <TextUnit id="10818" loc="25.460">ὁλκαίην ἐλέλιζε θυελλήεσσαν ὁμοκλήν,</TextUnit>
    <TextUnit id="10819" loc="25.461">καὶ βροτέῳ στεφανηδὸν ἐπὶ χροῒ νῶτα συνάπτων,</TextUnit>
    <TextUnit id="10820" loc="25.462">ἁλλόμενος περὶ κύκλα νεότριχος ἀνθερεῶνος,</TextUnit>
    <TextUnit id="10821" loc="25.463">ὄγμῳ πουλυόδοντι παρηίδος ἄκρα χαράξας</TextUnit>
    <TextUnit id="10822" loc="25.464">ἰοβόλοις γενύεσσιν ἀπέπτυεν ἰκμάδα Μοίρης,</TextUnit>
    <TextUnit id="10823" loc="25.465">καί οἱ ἐπιθρῴσκοντι βαρυνομένων ὑπὲρ ὤμων</TextUnit>
    <TextUnit id="10824" loc="25.466">οὐραίαις ἑλίκεσσιν ἐμιτρώθη μέσος αὐχήν,</TextUnit>
    <TextUnit id="10825" loc="25.467">̓́Αιδος ὁρμὸν ἔχων ὀφιώδεα, γείτονα Μοίρης.</TextUnit>
    <TextUnit id="10826" loc="25.468">καὶ νέκυς εἰς χθόνα πῖπτεν ὁμοίιος ἔρνεϊ γαίης.</TextUnit>
    <TextUnit id="10827" loc="25.469">καὶ νέον οἰκτείρουσα δεδουπότα μάρτυρι πότμῳ</TextUnit>
    <TextUnit id="10828" loc="25.470">νηιὰς ἀκρήδεμνος ἐπέστενε γείτονι νεκρῷ,</TextUnit>
    <TextUnit id="10829" loc="25.471">καὶ τότε θῆρα πέλωρον ἐρήτυεν, ὄφρα δαμείη:</TextUnit>
    <TextUnit id="10830" loc="25.472">οὐ γὰρ ἔνα πρήνιζεν ὁδοιπόρον οὐδὲ νομῆα,</TextUnit>
    <TextUnit id="10831" loc="25.473">καὶ Τύλον οὐ κτάνε μοῦνον ἀώριον, ᾗ δ' ἐνὶ λόχμῃ</TextUnit>
    <TextUnit id="10832" loc="25.474">ἐνδιάων καὶ θῆρας ἐδαίνυτο, πολλάκι δ' ἕλκων</TextUnit>
    <TextUnit id="10833" loc="25.475">ἄστατον αὐτόρριζον ὑπὸ χνοίῃσιν ὀδόντων</TextUnit>
    <TextUnit id="10834" loc="25.476">δένδρεον εὐρώεντι κατέκρυφεν ἀνθερεῶνι,</TextUnit>
    <TextUnit id="10835" loc="25.477">ἔμπαλιν αὖ ἐρύων βλοσυρὸν φύσημα γενείων:</TextUnit>
    <TextUnit id="10836" loc="25.478">πολλάκι δ' ἑλκυσθέντα παλινδίνητον ὁδίτην</TextUnit>
    <TextUnit id="10837" loc="25.479">ἄσθμασιν ἐνδομύχοις πεφοβημένον εἰς στόμα σύρων</TextUnit>
    <TextUnit id="10838" loc="25.480">τηλεφανὴς ὅλον ἄνδρα κεχηνότι δέξατο λαιμῷ.</TextUnit>
    <TextUnit id="10839" loc="25.481">καὶ Μορίη σκοπίαζε κασιγνήτοιο φονῆα</TextUnit>
    <TextUnit id="10840" loc="25.482">τηλόθι παπταίνουσα, φόβῳ δ' ἐλελίζετο νύμφη,</TextUnit>
    <TextUnit id="10841" loc="25.483">ἰοβόλων ὁρόωσα πολύστιχον ὄγμον ὀδόντων,</TextUnit>
    <TextUnit id="10842" loc="25.484">καὶ θανάτου στέφος εἶδε περίπλοκον ἀνθερεῶνι:</TextUnit>
    <TextUnit id="10843" loc="25.485">πυκνὰ δὲ κωκύουσα δρακοντοβότῳ παρὰ λόχμῃ</TextUnit>
    <TextUnit id="10844" loc="25.486">ἠλιβάτῳ Δαμασῆνι συνήντεεν υἱέι Γαίης,</TextUnit>
    <TextUnit id="10845" loc="25.487">ὅν πάρος αὐτογόνοισι τόκοις μαιώσατο μήτηρ</TextUnit>
    <TextUnit id="10846" loc="25.488">ἐκ γενετῆς μεθέποντα δασύτριχα κύκλα γενείου:</TextUnit>
    <TextUnit id="10847" loc="25.489">τικτομένῳ δέ οἱ ἦεν ̓́Ερις τροφός: ἔγχεα δ' αὐτῷ</TextUnit>
    <TextUnit id="10848" loc="25.490">μαζὸς ἔην καὶ χύτλα φόνοι καὶ σπάργανα θώρηξ,</TextUnit>
    <TextUnit id="10849" loc="25.491">καὶ δολιχῶν μελέων βεβαρημένος εὐρέι φόρτῳ</TextUnit>
    <TextUnit id="10850" loc="25.492">νήπιος αἰχμάζων, βρέφος ἄλκιμον, αἰθέρι γείτων</TextUnit>
    <TextUnit id="10851" loc="25.493">ἐκ γενετῆς δόρυ πάλλεν ὁμόγνιον, ἀρτιφανῆ δὲ</TextUnit>
    <TextUnit id="10852" loc="25.494">ὥπλισεν Εἰλείθυια λεχώιον ἀσπιδιώτην.</TextUnit>
    <TextUnit id="10853" loc="25.495">τὸν μὲν ἐσαθρήσασα παρὰ κλέτας εὔβοτον ὕλης</TextUnit>
    <TextUnit id="10854" loc="25.496">κάμπτετο λισσομένη, κινυρὴ δ' ἐπεδείκνυε νύμφη</TextUnit>
    <TextUnit id="10855" loc="25.497">ἄπλετον ἑρπηστῆρα κασιγνήτοιο φονῆα</TextUnit>
    <TextUnit id="10856" loc="25.498">καὶ Τύλον ἀρτιχάρακτον ἔτι σπαίροντα κονίῃ:</TextUnit>
    <TextUnit id="10857" loc="25.499">οὐδὲ Γίγας ἀμέλησε, πέλωρ πρόμος: ἀλλὰ πιέσσας</TextUnit>
    <TextUnit id="10858" loc="25.500">δένδρεον αὐτόπρεμνον ἀνέσπασε μητρὸς ἀρούρης,</TextUnit>
    <TextUnit id="10859" loc="25.501">ὠμοβόρου δὲ δράκοντος ἐναντία δόχμιος ἔστη:</TextUnit>
    <TextUnit id="10860" loc="25.502">καὶ πρόμος εἱλικόεις ὀφιώδεϊ μάρνατο τιμῇ,</TextUnit>
    <TextUnit id="10861" loc="25.503">αὐχενίῃ σάλπιγγι μόθου συριγμὸν ἰάλλων,</TextUnit>
    <TextUnit id="10862" loc="25.504">πεντηκονταπέλεθρος ὄφις κυκλούμενος ὁλκῷ:</TextUnit>
    <TextUnit id="10863" loc="25.505">καὶ διδύμῳ σφιγκτῆρι πόδας σφηκώσατο δεσμῷ,</TextUnit>
    <TextUnit id="10864" loc="25.506">καὶ σκολιαῖς ἑλίκεσσι δέμας Δαμασῆνος ἱμάσσων</TextUnit>
    <TextUnit id="10865" loc="25.507">χάσματι λυσσήεντι πύλας ὤιξεν ὀδόντων,</TextUnit>
    <TextUnit id="10866" loc="25.508">χείλεσι τοξεύων διερὸν βέλος, ὄμματα σείων</TextUnit>
    <TextUnit id="10867" loc="25.509">ὠμὰ φόνου πνείοντα, Γιγαντείῳ δὲ προσώπῳ</TextUnit>
    <TextUnit id="10868" loc="25.510">ἔπτυεν ὀμβρηρῇσι γενειάσι πίδακας ἰοῦ,</TextUnit>
    <TextUnit id="10869" loc="25.511">χλωρὸν ὀιστεύων δολιχόσκιον ἀφρὸν ὀδόντων:</TextUnit>
    <TextUnit id="10870" loc="25.512">ὑψιλόφου δὲ Γίγαντος ἐπεσκίρτησε καρήνῳ,</TextUnit>
    <TextUnit id="10871" loc="25.513">ὄρθιος ἀίξας μελέων ἐνοσίχθονι παλμῷ.</TextUnit>
    <TextUnit id="10872" loc="25.514">ἀλλὰ δρακοντείης ἀπεσείσατο φόρτον ἀκάνθης</TextUnit>
    <TextUnit id="10873" loc="25.515">αἰνογίγας, σκοπέλοισιν ἐοικότα γυῖα τινάσσων:</TextUnit>
    <TextUnit id="10874" loc="25.516">καὶ παλάμῃ τανύφυλλον ἑὴν ἐλέλιζεν ἀκωκήν,</TextUnit>
    <TextUnit id="10875" loc="25.517">ὀρθὸν ἀκοντίζων δρυόεν βέλος: ἀμφὶ δὲ κόρσῃ</TextUnit>
    <TextUnit id="10876" loc="25.518">πῆξε φυτὸν προθέλυμνον, ὅπῃ περὶ κυκλάδα δειρὴν</TextUnit>
    <TextUnit id="10877" loc="25.519">αὐχενίῃ γλωχῖνι συνήπτετο δεσμὸς ἀκάνθης:</TextUnit>
    <TextUnit id="10878" loc="25.520">καὶ φυτὸν ἐρρίζωτο τὸ δεύτερον: ἀμφὶ δὲ γαίῃ</TextUnit>
    <TextUnit id="10879" loc="25.521">κεῖτο δράκων ἀτίνακτος, ἕλιξ νέκυς. ἐξαπίνης δὲ</TextUnit>
    <TextUnit id="10880" loc="25.522">θῆλυς ὄφις ξύουσα παλιννόστῳ πέδον ὁλκῷ</TextUnit>
    <TextUnit id="10881" loc="25.523">εὐνέτις ἀμφιέλικτος ἐδίζετο λοξὸν ἀκοίτην,</TextUnit>
    <TextUnit id="10882" loc="25.524">οἶα γυνὴ ποθέουσα νέκυν πόσιν: εἰς σκοπέλους δὲ</TextUnit>
    <TextUnit id="10883" loc="25.525">μηκεδανῆς ἐλέλιζε θοώτερον ὁλκὸν ἀκάνθης,</TextUnit>
    <TextUnit id="10884" loc="25.526">εἰς ὄρος ἐσσυμένη βοτανηφόρον: ἀμφὶ δὲ λόχμην</TextUnit>
    <TextUnit id="10885" loc="25.528">δρεψαμένη Διὸς ἄνθος ἐχιδνήεντι γενείῳ</TextUnit>
    <TextUnit id="10886" loc="25.528">χείλεσιν ἀκροτάτοις ὀδυνήφατον ἤγαγε ποίην,</TextUnit>
    <TextUnit id="10887" loc="25.529">καὶ νέκυος δασπλῆτος ἀλεξήτειραν ὀλέθρου</TextUnit>
    <TextUnit id="10888" loc="25.530">ἀζαλέῳ μυκτῆρι συνήρμοσεν, ἰοβόλῳ δὲ</TextUnit>
    <TextUnit id="10889" loc="25.531">ζωὴν ἀνθεμόεσσαν ἀκινήτῳ πόρε νεκρῷ:</TextUnit>
    <TextUnit id="10890" loc="25.532">καὶ νέκυς αὐτοέλικτος ἐπάλλετο: καὶ τὸ μὲν αὐτοῦ</TextUnit>
    <TextUnit id="10891" loc="25.533">ἄπνοον ἦν, ἕτερον δὲ διέστιχεν, ἄλλο δὲ σείων</TextUnit>
    <TextUnit id="10892" loc="25.534">ἡμιτελὴς νέκυς ἦεν ἔχων αὐτόσσυτον οὐρήν:</TextUnit>
    <TextUnit id="10893" loc="25.535">καὶ ψυχραῖς γενύεσσι παλίμπνοον ἄσθμα τιταίνων</TextUnit>
    <TextUnit id="10894" loc="25.536">οἰγομένῳ κατὰ βαιὸν ἐθήμονι βόμβεε λαιμῷ,</TextUnit>
    <TextUnit id="10895" loc="25.537">συριγμὸν προχέων παλινάγρετον: ὀψὲ δὲ βαίνων</TextUnit>
    <TextUnit id="10896" loc="25.538">νόστιμος ἀρχαίην ὑπεδύσατο φωλάδα χειήν.</TextUnit>
    <TextUnit id="10897" loc="25.539">καὶ Μορίη Διὸς ἄνθος ἐκούφισεν, ἀμφὶ δὲ νεκροῦ</TextUnit>
    <TextUnit id="10898" loc="25.540">ζωοτόκῳ μυκτῆρι φερέσβιον ἥρμοσε ποίην.</TextUnit>
    <TextUnit id="10899" loc="25.541">καὶ βοτάνη ζείδωρος ἀκεσσιπόνοισι κορύμβοις</TextUnit>
    <TextUnit id="10900" loc="25.542">ἔμπνοον ἐψύχωσε δέμας παλιναυξέι νεκρῷ.</TextUnit>
    <TextUnit id="10901" loc="25.543">ψυχὴ δ' εἰς δέμας ἦλθε τὸ δεύτερον: ἐνδομύχῳ δὲ</TextUnit>
    <TextUnit id="10902" loc="25.544">ψυχρὸν ἀοσσητῆρι δέμας θερμαίνετο πυρσῷ:</TextUnit>
    <TextUnit id="10903" loc="25.545">καὶ νέκυς ἀμφιέπων βιοτῆς παλινάγρετον ἀρχὴν</TextUnit>
    <TextUnit id="10904" loc="25.546">δεξιτεροῦ μὲν ἔπαλλε ποδὸς θέναρ, ἀμφὶ δὲ λαιὸν</TextUnit>
    <TextUnit id="10905" loc="25.547">ὀρθώσας στατὸν ἴχνος ὅλῳ στηρίζετο ταρσῷ,</TextUnit>
    <TextUnit id="10906" loc="25.548">ἀνδρὸς ἔχων τύπον ἶσον, ὅς ἐν λεχέεσσιν ἰαύων</TextUnit>
    <TextUnit id="10907" loc="25.549">ὄρθριον οἰγομένης ἀποσείεται ὕπνον ὀπωπῆς.</TextUnit>
    <TextUnit id="10908" loc="25.550">καὶ πάλιν ἔζεεν αἷμα: νεοπνεύστοιο δὲ νεκροῦ</TextUnit>
    <TextUnit id="10909" loc="25.551">χεῖρες ἐλαφρίζοντο: καὶ ἁρμονίη πέλε μορφῇ,</TextUnit>
    <TextUnit id="10910" loc="25.552">ποσσὶν ὁδοιπορίη, φάος ὄμμασι, χείλεσι φωνή.</TextUnit>
    <TextUnit id="10911" loc="25.553">καὶ Κυβέλη κεχάρακτο νεητόκος, οἷά τε κόλπῳ</TextUnit>
    <TextUnit id="10912" loc="25.554">μιμηλὴν ἀλόχευτον ἐλαφρίζουσα λοχείην</TextUnit>
    <TextUnit id="10913" loc="25.555">πήχεσι ποιητοῖσι, καὶ ἀστόργῳ παρακοίτῃ</TextUnit>
    <TextUnit id="10914" loc="25.556">λαϊνέην ὠδῖνα δολοπλόκος ὤρεγε ̔Ρείη,</TextUnit>
    <TextUnit id="10915" loc="25.557">ὀκρυόεν βαρὺ δεῖπνον: ὁ δὲ βροτοειδέα μορφὴν</TextUnit>
    <TextUnit id="10916" loc="25.558">ἔκρυφε μάρμαρον υἷα πατὴρ θοινήτορι λαιμῷ,</TextUnit>
    <TextUnit id="10917" loc="25.559">ἄλλου ψευδομένοιο Διὸς δέμας εἰλαπινάζων:</TextUnit>
    <TextUnit id="10918" loc="25.560">καὶ λίθον ἐν λαγόνεσσι μογοστόκον ἔνδον ἀείρων</TextUnit>
    <TextUnit id="10919" loc="25.561">θλιβομένην πολύτεκνον ἀνηκόντιζε γενέθλην,</TextUnit>
    <TextUnit id="10920" loc="25.562">φόρτον ἀποπτύων ἐγκύμονος ἀνθερεῶνος.</TextUnit>
    <TextUnit id="10921" loc="25.563">τοῖα μὲν ἐργοπόνοιο πολύτροπα δαίδαλα τέχνης</TextUnit>
    <TextUnit id="10922" loc="25.564">εἶχεν ἐνυαλίη πολυπίδακος ἀσπὶς ̓Ολύμπου</TextUnit>
    <TextUnit id="10923" loc="25.565">Βακχιάς, ἣν ὁρόωντες ἐθάμβεον ἄλλος ἐπ' ἄλλῳ,</TextUnit>
    <TextUnit id="10924" loc="25.566">καὶ σάκεος τροχόεντος ἐκυκλώσαντο φορῆα,</TextUnit>
    <TextUnit id="10925" loc="25.567">ἔμπυρον αἰνήσαντες ̓Ολύμπιον ἐσχαρεῶνα.</TextUnit>
    <TextUnit id="10926" loc="25.568">τοῖσι δὲ τερπομένοισι δύσιν διεμέτρεεν ̓Ηώς,</TextUnit>
    <TextUnit id="10927" loc="25.569">φέγγος ἀναστείλασα πυριγλήνοιο προσώπου:</TextUnit>
    <TextUnit id="10928" loc="25.570">καὶ σκιερὴν ἐμέλαινεν ὅλην χθόνα σιγαλέη Νύξ.</TextUnit>
    <TextUnit id="10929" loc="25.571">λαοὶ δ' ἔνθα καὶ ἔνθα χαμαιστρώτων ἐπὶ λέκτρων</TextUnit>
    <TextUnit id="10930" loc="25.572">ἑσπερίῃ μετὰ δόρπον ὀρειάδι κάππεσον εὐνῇ.</TextUnit>
    <TextUnit id="10931" loc="26.1">Δηριάδῃ δ' εὕδοντι κατηφέος ὑψόθεν εὐνῆς</TextUnit>
    <TextUnit id="10932" loc="26.2">Βάκχῳ πιστὰ φέρουσα παρίστατο θοῦρις ̓Αθήνη,</TextUnit>
    <TextUnit id="10933" loc="26.3">γνωτῷ δ' ἐσσομένην ἑτέρην μνηστεύετο νίκην:</TextUnit>
    <TextUnit id="10934" loc="26.4">καὶ δέμας ἀλλάξασα μετάτροπον ἶσον ̓Ορόντῃ</TextUnit>
    <TextUnit id="10935" loc="26.5">γαμβρὸν ἀερσιλόφου μιμήσατο Δηριαδῆος:</TextUnit>
    <TextUnit id="10936" loc="26.6">καί μιν ἀπορρίψαντα μιαιφόνον οἶστρον ̓Ενυοῦς</TextUnit>
    <TextUnit id="10937" loc="26.7">μιμηλὴ δολίοιο παρήπαφεν ὄψις ὀνείρου,</TextUnit>
    <TextUnit id="10938" loc="26.8">τοῖον ἔπος βοόωσα, καὶ ὀλλυμένων ἐπὶ πότμῳ</TextUnit>
    <TextUnit id="10939" loc="26.9">ταρβαλέον θάρσυνεν ἐς ὑσμίνην Διονύσου:</TextUnit>
    <TextUnit id="10940" loc="26.10">“εὕδεις, Δηριάδη: σὲ δὲ μέμφομαι: ἀστυόχων γὰρ</TextUnit>
    <TextUnit id="10941" loc="26.11">πάννυχον ὕπνον ἔχειν ἀλλότριόν ἐστιν ἀνάκτων:</TextUnit>
    <TextUnit id="10942" loc="26.12">ὕπνου μέτρον ἔχει βουληφόρος. ἀμφὶ δὲ πύργων</TextUnit>
    <TextUnit id="10943" loc="26.13">δυσμενέες κλονέουσι, καὶ οὐ δόρυ θοῦρον ἀείρεις,</TextUnit>
    <TextUnit id="10944" loc="26.14">οὐκ ἀίεις τυπάνων ῥόθιον κτύπον, οὐ μέλος αὐλῶν,</TextUnit>
    <TextUnit id="10945" loc="26.15">οὐ φονίης σάλπιγγος ἀγέστρατον ἦχον ἀκούεις.</TextUnit>
    <TextUnit id="10946" loc="26.16">ὑμετέρην δὲ θύγατρα νεήνιδα πενθάδα χήρην</TextUnit>
    <TextUnit id="10947" loc="26.17">Πρωτονόην ἐλέαιρε, κινυρομένην παρακοίτην,</TextUnit>
    <TextUnit id="10948" loc="26.18">μηδὲ λίπῃς, σκηπτοῦχε, τεὸν νήποινον ̓Ορόντην.</TextUnit>
    <TextUnit id="10949" loc="26.19">κτεῖνον ἐμοὺς ὀλετῆρας ἀτευχέας: ὠκυμόρου γὰρ</TextUnit>
    <TextUnit id="10950" loc="26.20">γαμβροῦ σεῖο θανόντος ἔτι ζώουσι φονῆες,</TextUnit>
    <TextUnit id="10951" loc="26.21">στῆθος ἐμὸν σκοπίαζε τετυμμένον ὀξέι θύρσῳ:</TextUnit>
    <TextUnit id="10952" loc="26.22">ὤμοι, ὅτ' οὐ Λυκόοργος ̓Αρήιος ἐνθάδε ναίει,</TextUnit>
    <TextUnit id="10953" loc="26.23">ὤμοι, ὅτ' οὐκ ̓Αράβεσσιν ὑπερφιάλοισιν ἀνάσσεις:</TextUnit>
    <TextUnit id="10954" loc="26.24">οὐ θεὸς ἦν Διόνυσος, ὃς εἰς ἁλὸς οἶδμα διώκων</TextUnit>
    <TextUnit id="10955" loc="26.25">θνητὸς ἀνὴρ ποίησεν ὑποβρύχιον μετανάστην.</TextUnit>
    <TextUnit id="10956" loc="26.26">Δηριάδην ἐνόησα πεφυζότα θῆλυν ̓Ενυώ.</TextUnit>
    <TextUnit id="10957" loc="26.27">ἄτρομος ἔσσο λέων, ὅτι χάλκεον ἀνέρα φεύγων</TextUnit>
    <TextUnit id="10958" loc="26.28">νεβροχίτων Διόνυσος ὁμοίιος ἔπλετο νεβρῷ.</TextUnit>
    <TextUnit id="10959" loc="26.29">οὐ κεῖνος κατέπεφνεν ̓Αρειμανέων γένος ̓Ινδῶν,</TextUnit>
    <TextUnit id="10960" loc="26.30">ἀλλά μιν αὐτὸς ἔπεφνε πατὴρ τεός: ὲν πολέμοις γὰρ</TextUnit>
    <TextUnit id="10961" loc="26.31">σοὺς προμάχους φεύγοντας ἰδὼν ἐδάμασσεν ̔Υδάσπης.</TextUnit>
    <TextUnit id="10962" loc="26.32">οὐ σὺ πέλεις ἑτέροισιν ὁμοίιος: οὐράνιον γὰρ</TextUnit>
    <TextUnit id="10963" loc="26.33">θυγατέρος Φαέθοντος ἐριφλεγέος σέο πάππου</TextUnit>
    <TextUnit id="10964" loc="26.34">αἷμα φέρεις: οὐ θνητὸν ἔχεις δέμας: οὔ σε δαμάσσει</TextUnit>
    <TextUnit id="10965" loc="26.35">οὐ ξίφος ἠὲ βέλεμνον ἐπιβρίθοντα Λυαίῳ.”</TextUnit>
    <TextUnit id="10966" loc="26.36">ὣς φαμένη πρὸς ̓́Ολυμπον ἔβη πολύμητις ̓Αθήνη,</TextUnit>
    <TextUnit id="10967" loc="26.37">εἶδος ὀνειρείοιο μεταλλάξασα προσώπου.</TextUnit>
    <TextUnit id="10968" loc="26.38">Δηριάδης δ' ἠῷος ἀπὸ πτολίων, ἀπὸ νήσων</TextUnit>
    <TextUnit id="10969" loc="26.39">κέκλετο κηρύκεσσι πολυσπερὲς ἔθνος ἀγείρειν:</TextUnit>
    <TextUnit id="10970" loc="26.40">καὶ πολὺς ἔνθα καὶ ἔνθα θυελλήεντι πεδίλῳ</TextUnit>
    <TextUnit id="10971" loc="26.41">λαὸν ἀολλίζων ἑτερόπτολιν ἤιε κῆρυξ</TextUnit>
    <TextUnit id="10972" loc="26.42">ἠῴην παρὰ πέζαν: ̓Αρειμανέες δὲ μαχηταὶ</TextUnit>
    <TextUnit id="10973" loc="26.43">πάντοθεν ἠγερέθοντο καλεσσαμένου βασιλῆος.</TextUnit>
    <TextUnit id="10974" loc="26.44">πρῶτα μὲν ὡπλίζοντο κυβερνητῆρες ̓Ενυοῦς,</TextUnit>
    <TextUnit id="10975" loc="26.45">̓Αγραῖος Φλόγιός τε, συνήλυδες ἡγεμονῆες,</TextUnit>
    <TextUnit id="10976" loc="26.46">ἀρτιτελὲς μετὰ σῆμα νεοφθιμένοιο τοκῆος,</TextUnit>
    <TextUnit id="10977" loc="26.47">Εὐλαίου δύο τέκνα: συνεστρατόωντο δὲ λαοί,</TextUnit>
    <TextUnit id="10978" loc="26.48">ὅσσοι Κῦρα νέμοντο καὶ ̓Ινδῴου ποταμοῖο</TextUnit>
    <TextUnit id="10979" loc="26.49">Βαίδιον ̓Ομβηλοῖο παρὰ πλατὺ βάρβαρον ὕδωρ,</TextUnit>
    <TextUnit id="10980" loc="26.50">καὶ ̔Ροδόην εὔπυργον, ̓Αρειμανέων πέδον ̓Ινδῶν,</TextUnit>
    <TextUnit id="10981" loc="26.51">καὶ κραναὸν Προπάνισον, ὅσοι τ' ἔχον ἄντυγα νήσου</TextUnit>
    <TextUnit id="10982" loc="26.52">Γραιάων, ὅθι παῖδες ἐθήμονος ἀντὶ τεκούσης</TextUnit>
    <TextUnit id="10983" loc="26.53">ἄρσενα μαζὸν ἔχουσι γαλακτοφόρου γενετῆρος,</TextUnit>
    <TextUnit id="10984" loc="26.54">χείλεσιν ἀκροτάτοισιν ὑποκλέπτοντες ἐέρσην:</TextUnit>
    <TextUnit id="10985" loc="26.55">οἴ τε Σεσίνδιον αἰπύ, καὶ οἳ λινοερκέι κύκλῳ</TextUnit>
    <TextUnit id="10986" loc="26.56">Γάζον ἐπυργώσαντο μιτοπλέκτοισι δομαίοις,</TextUnit>
    <TextUnit id="10987" loc="26.59">ἀρραγές, εὐποίητον ἐυκλώστοισι θεμέθλοις,</TextUnit>
    <TextUnit id="10988" loc="26.57">̓́Αρεος ἀκλινὲς ἕρμα, καὶ οὕ ποτε δήιος ἀνὴρ</TextUnit>
    <TextUnit id="10989" loc="26.58">χαλκὸν ἔχων ἔρρηξε λινοχλαίνων στίχα πύργων.</TextUnit>
    <TextUnit id="10990" loc="26.60">τοῖς δ' ἐπὶ θαρσήεντες ἐπεστρατόωντο μαχηταί,</TextUnit>
    <TextUnit id="10991" loc="26.61">Δάρδαι καὶ Πρασίων στρατιαί, καὶ φῦλα Σαλαγγῶν</TextUnit>
    <TextUnit id="10992" loc="26.62">χρυσοφόρων, οἷς πλοῦτος ὁμέστιος, οἷς θέμις αἰεὶ</TextUnit>
    <TextUnit id="10993" loc="26.63">χέδροπα καρπὸν ἔδειν βιοτήσιον: ἀντὶ δὲ σίτου</TextUnit>
    <TextUnit id="10994" loc="26.64">κεῖνον ἀλετρεύουσι μύλης τροχοειδέι κύκλῳ:</TextUnit>
    <TextUnit id="10995" loc="26.65">καὶ σκολιοπλοκάμων Ζαβίων στίχες, οἶσιν ἐχέφρων</TextUnit>
    <TextUnit id="10996" loc="26.66">Παλθάνωρ πρόμος ἦεν, ὃς ἔστυγε Δηριαδῆα</TextUnit>
    <TextUnit id="10997" loc="26.67">ἤθεσιν εὐσεβέεσσιν ὁμοφρονέων Διονύσῳ:</TextUnit>
    <TextUnit id="10998" loc="26.68">τὸν μὲν ἄναξ Διόνυσος ἄγων μετὰ φύλοπιν ̓Ινδῶν</TextUnit>
    <TextUnit id="10999" loc="26.69">ἀλλοδαπὸν ναετῆρα λυροδμήτῳ πόρε Θήβῃ:</TextUnit>
    <TextUnit id="11000" loc="26.70">καὶ Δίκῃ παρέμιμνε λιπὼν πατρῷον ̔Υδάσπην,</TextUnit>
    <TextUnit id="11001" loc="26.71">̓Αονίου ποταμοῖο πιὼν ̓Ισμήνιον ὕδωρ.</TextUnit>
    <TextUnit id="11002" loc="26.72">τοῖς δ' ἐπὶ κυδιόων στρατὸν ἄσπετον ὥπλισε Μορρεὺς</TextUnit>
    <TextUnit id="11003" loc="26.73">Διδνασίδης, γενετῆρι συνέμπορος, ὃς τότε λυγρῷ</TextUnit>
    <TextUnit id="11004" loc="26.74">γήραϊ πένθος ἔχων κεκερασμένον ἥψατο χάρμης,</TextUnit>
    <TextUnit id="11005" loc="26.75">γηραλέῃ παλάμῃ πολυδαίδαλον ἀσπίδα πάλλων</TextUnit>
    <TextUnit id="11006" loc="26.76">καὶ πολιῷ λειμῶνι κατάσκιον ἀνθερεῶνα</TextUnit>
    <TextUnit id="11007" loc="26.77">αὐτόματον κήρυκα χρόνου δολιχοῖο τινάσσων,</TextUnit>
    <TextUnit id="11008" loc="26.78">υἱὸν ἔτι στενάχων μινυώριον, ̓Ινδὸν ̓Ορόντην,</TextUnit>
    <TextUnit id="11009" loc="26.79">Δίδνασος αἰολόδακρυς: ἅναξ δέ οἱ ἔσπετο Μορρεὺς</TextUnit>
    <TextUnit id="11010" loc="26.80">ὄρθιον ἔγχος ἔχων τιμήορον, ὄφρα δαμάσσῃ</TextUnit>
    <TextUnit id="11011" loc="26.81">λαὸν ὅλον Βρομίοιο, καὶ ἤθελε μοῦνος ἐρίζειν</TextUnit>
    <TextUnit id="11012" loc="26.82">Βάκχῳ γνωτοφόνῳ, καὶ ἀνούτατον υἷα Θυώνης</TextUnit>
    <TextUnit id="11013" loc="26.83">οὐτῆσαι μενέαινε κασιγνήτοιο φονῆα.</TextUnit>
    <TextUnit id="11014" loc="26.84">καί σφισιν ὡμάρτησε πολυγλώσσων γένος ̓Ινδῶν,</TextUnit>
    <TextUnit id="11015" loc="26.85">οἵ τ' ἔχον ̓Ηελίοιο πόλιν, καλλίκτιτον Αἴθρην,</TextUnit>
    <TextUnit id="11016" loc="26.86">ἀννεφέλου δαπέδοιο θεμείλιον, οἵ τ' ἔχον ἄμφω,</TextUnit>
    <TextUnit id="11017" loc="26.87">̓Ανθηνῆς λασιῶνα καὶ ̓Ωρυκίης δονακῆα,</TextUnit>
    <TextUnit id="11018" loc="26.88">καὶ φλογερὴν Νήσαιαν ἀχειμάντους τε Μελαίνας,</TextUnit>
    <TextUnit id="11019" loc="26.89">καὶ πέδον εὐδίνητον ἁλιστεφάνου Παταλήνης:</TextUnit>
    <TextUnit id="11020" loc="26.90">τοῖς ἔπι Δυσσαίων πυκιναὶ στίχες, οἷσι καὶ αὐτῶν</TextUnit>
    <TextUnit id="11021" loc="26.91">φρικτὰ δασυστέρνων ἐκορύσσετο φῦλα Σαβείρων,</TextUnit>
    <TextUnit id="11022" loc="26.92">τοῖσιν ἐνὶ κραδίῃ λάσιαι τρίχες, ὧν χάριν αἰεὶ</TextUnit>
    <TextUnit id="11023" loc="26.93">ψυχῆς θάρσος ἔχουσι καὶ οὐ πτώσσουσιν ̓Ενυώ.</TextUnit>
    <TextUnit id="11024" loc="26.94">τοῖσι συνεστρατόωντο καὶ ἀνέρες Οὐατοκοῖται,</TextUnit>
    <TextUnit id="11025" loc="26.95">οἷσι θέμις δολιχοῖσιν ἐπ' οὔασιν ὕπνον ἰαύειν:</TextUnit>
    <TextUnit id="11026" loc="26.96">τοὺς μὲν Φρίγγος ἵκανε καὶ ̓́Ασπετος εἰς μόθον ἕλκων</TextUnit>
    <TextUnit id="11027" loc="26.97">αὐχήεις τε Δάνυκλος ὁμόστολος, οἶς ἅμα βαίνων</TextUnit>
    <TextUnit id="11028" loc="26.98">̔Ιππουρῷ συνάεθλος ἑκηβόλος ἔστιχε Μορρεύς:</TextUnit>
    <TextUnit id="11029" loc="26.99">καὶ νόον ἶσον ἔχοντες ὅλον στρατὸν Οὐατοκοίτην</TextUnit>
    <TextUnit id="11030" loc="26.100">πέντε δαφοινήεντες ἐκόσμεον ἡγεμονῆες.</TextUnit>
    <TextUnit id="11031" loc="26.101">Τέκταφος εἰς μόθον ἦλθεν ἑκηβόλος, ὅς ποτε κούρης</TextUnit>
    <TextUnit id="11032" loc="26.102">χείλεσι πειναλέοισιν ἀλεξητήρια πότμου</TextUnit>
    <TextUnit id="11033" loc="26.103">πατροκόμου δολόεντος ἀμέλγετο χεύματα μαζοῦ,</TextUnit>
    <TextUnit id="11034" loc="26.104">Τέκταφος, αὐαλέος ψαφαρῷ χροΐ, νεκρὸς ἐχέφρων,</TextUnit>
    <TextUnit id="11035" loc="26.105">ὁππότε μιν σκηπτοῦχος ἔχων ἄστοργον ἀπειλὴν</TextUnit>
    <TextUnit id="11036" loc="26.106">Δηριάδης, σειρῇσι πολυπλέκτοισι πιέζων,</TextUnit>
    <TextUnit id="11037" loc="26.107">δέσμιον εὐρώεντι κατεκλήισσε βερέθρῳ,</TextUnit>
    <TextUnit id="11038" loc="26.108">ἄτροφον, αὐχμώοντα, δέμας κεκαφηότα λιμῷ,</TextUnit>
    <TextUnit id="11039" loc="26.109">ἄμμορον ἠελίοιο καὶ εὐκύκλοιο σελήνης.</TextUnit>
    <TextUnit id="11040" loc="26.110">καὶ χθονίῳ κεκάλυπτο βυθῷ πεπεδημένος ἀνήρ,</TextUnit>
    <TextUnit id="11041" loc="26.111">οὐ ποτόν, οὔ τινα δαῖτα φέρων, οὐ φῶτα δοκεύων,</TextUnit>
    <TextUnit id="11042" loc="26.112">ἀλλὰ πεδοσκαφέων λαγόνων ὑπὸ κοιλάδι πέτρῃ</TextUnit>
    <TextUnit id="11043" loc="26.113">κεῖτο δυηπαθέων: χρονίῳ δ' ἐστρεύγετο λιμῷ</TextUnit>
    <TextUnit id="11044" loc="26.114">πειναλέων στομάτων ὀλιγοδρανὲς ἄσθμα τιταίνων,</TextUnit>
    <TextUnit id="11045" loc="26.115">ἔμπνοος ἀπνεύστοισιν ὁμοίιος: οἶα δὲ νεκροῦ</TextUnit>
    <TextUnit id="11046" loc="26.116">ἐκ χροὸς ἀζαλέοιο δυσώδεες ἔπνεον αὖραι.</TextUnit>
    <TextUnit id="11047" loc="26.117">καὶ φθλάκων στρατὸς ἦεν ἐελμένον ἄνδρα φυλάσσων,</TextUnit>
    <TextUnit id="11048" loc="26.118">ὃν τότε κερδαλέη θυγάτηρ ἀπατήνορι μύθῳ</TextUnit>
    <TextUnit id="11049" loc="26.119">ἤπαφεν: ἱκεσίην δὲ βαρύστονον ἴαχε φωνὴν</TextUnit>
    <TextUnit id="11050" loc="26.120">σεισαμένη δολόεντα νεητόκος εἵματα νύμφη:</TextUnit>
    <TextUnit id="11051" loc="26.121">“μή με κατακτείνητε, φυλάκτορες: οὐδὲν ἀείρω,</TextUnit>
    <TextUnit id="11052" loc="26.122">οὐ ποτὸν ἦλθον ἄγουσα καὶ οὔ τινα δαῖτα τοκῆι:</TextUnit>
    <TextUnit id="11053" loc="26.123">δάκρυα, δάκρυα μοῦνον ἐμῷ γενετῆρι κομίζω:</TextUnit>
    <TextUnit id="11054" loc="26.124">χεῖρες ἀπαγγέλλουσιν ἐλεύθεροι: εἰ νόος ὑμῖν,</TextUnit>
    <TextUnit id="11055" loc="26.125">εἰ νόος ἐστὶν ἄπιστος, ἀμεμφέα λύσατε μίτρην,</TextUnit>
    <TextUnit id="11056" loc="26.126">ῥίψατέ μοι κρήδεμνα, τινάξατε χερσὶ χιτῶνα:</TextUnit>
    <TextUnit id="11057" loc="26.127">οὐ ποτὸν ἦλθον ἄγουσα φερέσβιον. ἀλλὰ καὶ αὐτὴν</TextUnit>
    <TextUnit id="11058" loc="26.128">κρύψατε σὺν γενετῆρι καταχθονίῳ με βερέθρῳ</TextUnit>
    <TextUnit id="11059" loc="26.129">οὐ φόβος, οὐ φόβος εἰμί, καὶ ἢν σκηπτοῦχος ἀκούσῃ:</TextUnit>
    <TextUnit id="11060" loc="26.130">τίς νέκυν οἰκτείροντι χολώεται; αἰνομόρῳ δὲ</TextUnit>
    <TextUnit id="11061" loc="26.131">τίς κοτέει θνήσκοντι; τίς ἄπνοον οὐκ ἐλεαίρει;</TextUnit>
    <TextUnit id="11062" loc="26.132">ὄμματα δ' ἠμύοντα κατακλείσω μενετῆρος:</TextUnit>
    <TextUnit id="11063" loc="26.133">κρύψατε: τίς θανάτοιο πέλει φθόνος; ὀλλυμένους δὲ</TextUnit>
    <TextUnit id="11064" loc="26.134">εἶς τάφος ἀμφοτέρους, γενέτην καὶ παῖδα, δεχέσθω.”</TextUnit>
    <TextUnit id="11065" loc="26.135">ὣς φαμένη παρέπεισε. καὶ εἰς μυχὸν ἔδραμε κούρη,</TextUnit>
    <TextUnit id="11066" loc="26.136">ὀρφναίῳ μενετῆρι φαεσφόρος: ὲν δὲ βερέθρῳ</TextUnit>
    <TextUnit id="11067" loc="26.137">εἰς στόμα πατρὸς ἔχευεν ἀλεξικάκων γάλα μαζῶν</TextUnit>
    <TextUnit id="11068" loc="26.138">ἄτρομος, ̓Ηερίης δὲ θεουδέος ἔργον ἀκούων</TextUnit>
    <TextUnit id="11069" loc="26.139">Δηριάδης θάμβησε: περισσονόοιο δὲ κούρης</TextUnit>
    <TextUnit id="11070" loc="26.140">εἴκελον εἰδώλῳ γενέτην ἀνελύσατο δεσμῶν:</TextUnit>
    <TextUnit id="11071" loc="26.141">φήμη δ' ἀμφιβόητος ἀκούετο, καὶ στρατός ̓Ινδῶν</TextUnit>
    <TextUnit id="11072" loc="26.142">μαζὸν ἀλεξικάκοιο δολοπλόκον ᾔνεσε νύμφης.</TextUnit>
    <TextUnit id="11073" loc="26.143">ὃς τότε Βωλίγγεσσι μετέπρεπεν, ὡς μέσος ἄστρων</TextUnit>
    <TextUnit id="11074" loc="26.144">αἰθέρα φαιδρύνων ἀμαρύσσεται ̔́Εσπερος ἀστήρ,</TextUnit>
    <TextUnit id="11075" loc="26.145">ἕσπερος, ἑσπομένης λιποφεγγέος ἄγγελος ὄρφνης.</TextUnit>
    <TextUnit id="11076" loc="26.146">Γίγγλων δ' ὑψικάρηνος ἀερσιπόδης τε Θυραιεὺς</TextUnit>
    <TextUnit id="11077" loc="26.147">ὑψινεφής θ' ̔́Ιππαλμος ὑπὲρ πυμάτης κλίμα μαίης</TextUnit>
    <TextUnit id="11078" loc="26.148">ὥπλισαν αἰόλα φῦλα δοριθρασέων ̓Αραχωτῶν</TextUnit>
    <TextUnit id="11079" loc="26.149">Δερσαίων τε φάλαγγας ὁμήλυδας, οἴ τε σιδήρῳ</TextUnit>
    <TextUnit id="11080" loc="26.150">κτεινομένους κατ' ̓́Αρηα χυτῇ κρύπτουσι κονίῃ</TextUnit>
    <TextUnit id="11081" loc="26.151">̔κτεινομένους κατὰ δῆριν ἐτυμβεύοντο κονίᾐ.</TextUnit>
    <TextUnit id="11082" loc="26.152">καὶ στρατὸν ἀγκυλότοξον ἀολλίσσας ἐπικούρων</TextUnit>
    <TextUnit id="11083" loc="26.153">̔Αβράθοος βραδύς ἦλθε: νεοτμήτων δὲ κομάων</TextUnit>
    <TextUnit id="11084" loc="26.154">αἰδόμενος κεκόρυστο, χόλον καὶ πένθος ἀέξων</TextUnit>
    <TextUnit id="11085" loc="26.155">βουκεράου βασιλῆος, ἐπεί νύ οἱ ἄφρονι λύσσῃ</TextUnit>
    <TextUnit id="11086" loc="26.156">Δηριάδης ὑπέροπλος ὅλην ἀπεκείρατο χαίτην,</TextUnit>
    <TextUnit id="11087" loc="26.157">̓Ινδοῖς πικρὸν ὄνειδος. ἀναγκαῖος δὲ μαχητὴς</TextUnit>
    <TextUnit id="11088" loc="26.158">εἰς ἐνοπὴν μόγις ἦλθε, καὶ αἰπυλόφῳ τρυφαλείῃ</TextUnit>
    <TextUnit id="11089" loc="26.159">λωβητὴν ἐκάλυπτε λιπότριχον ἄντυγα κόρσης,</TextUnit>
    <TextUnit id="11090" loc="26.160">κρυπτὸν ἐνὶ κραδίῃ μεθέπων κότον: ὲν δὲ κυδοιμοῖς</TextUnit>
    <TextUnit id="11091" loc="26.161">ἤματι μὲν πολέμιζεν, ἀεὶ δ' ὑπὸ πάννυχον ὥρην</TextUnit>
    <TextUnit id="11092" loc="26.162">ἄγγελον ἀγγέλλοντα νοήματα Δηριαδῆος</TextUnit>
    <TextUnit id="11093" loc="26.163">Βάκχῳ πιστὸν ἔπεμπεν ὀπάονα: λαθριδίως δὲ</TextUnit>
    <TextUnit id="11094" loc="26.164">Δηριάδῃ κεκόρυστο καὶ ἀμφαδίην Διονύσῳ.</TextUnit>
    <TextUnit id="11095" loc="26.165">Ξούθων δ' ἄγρια φῦλα καὶ ἐγρεμόθων ̓Αριηνῶν</TextUnit>
    <TextUnit id="11096" loc="26.166">καὶ Ζοάρων ἐκόρυσσε γονὴν καὶ φῦλον ̓Εάρων</TextUnit>
    <TextUnit id="11097" loc="26.167">Κασπείρων τε γένεθλα καὶ ̓Αρβίας, οἵ τ' ἔχον αὐτὸν</TextUnit>
    <TextUnit id="11098" loc="26.168">̔́Υσπορον αἰγλήεντι διαστίλβοντα ῥεέθρῳ,</TextUnit>
    <TextUnit id="11099" loc="26.169">ἠλέκτρου κομόωντα βαθυπλούτοισι μετάλλοις,</TextUnit>
    <TextUnit id="11100" loc="26.170">οἶ τ' ἔχον ̓Αρσανίην εὐδείελον, ἧχι γυναῖκες</TextUnit>
    <TextUnit id="11101" loc="26.171">εἰς μίαν ἠριγένειαν ἐθήμονι Παλλάδος ἱστῷ</TextUnit>
    <TextUnit id="11102" loc="26.172">ὀξείαις παλάμῃσιν ὅλον τελέουσι χιτῶνα.</TextUnit>
    <TextUnit id="11103" loc="26.173">τοῖς δ' ἐπὶ χωρήσσοντο κυβιστητῆρι κυδοιμῷ</TextUnit>
    <TextUnit id="11104" loc="26.174">Κυραῖοι, δεδαῶτες ἁλίκτυπον ἄντυγα νήσων,</TextUnit>
    <TextUnit id="11105" loc="26.175">̓́Αρεος εἰναλίοιο δαήμονες: ὑγροπόρους δὲ</TextUnit>
    <TextUnit id="11106" loc="26.176">ὁλκάδας οὐ δεδάασιν, ἀδεψήτῳ δὲ βοείῃ</TextUnit>
    <TextUnit id="11107" loc="26.177">δουρατέων πλώουσι τύπῳ τεχνήμονι νηῶν:</TextUnit>
    <TextUnit id="11108" loc="26.178">δέρμασι δ' ἰθύνουσι νόθον πλόον, οἷς ἔνι ναύτης</TextUnit>
    <TextUnit id="11109" loc="26.179">ἕζεται ἀκλύστοισιν ἐν οἴδμασι ποντοπορεύων,</TextUnit>
    <TextUnit id="11110" loc="26.180">ὁλκάσι μιμηλοῖσι θαλάσσια νῶτα χαράσσων.</TextUnit>
    <TextUnit id="11111" loc="26.181">τούς Θύαμις κόσμησε καὶ ̔́Ολκασος, ὄρχαμος ἀνδρῶν,</TextUnit>
    <TextUnit id="11112" loc="26.182">Ταρβήλου δύο παῖδες ἀκοντοφόροιο τοκῆος.</TextUnit>
    <TextUnit id="11113" loc="26.183">καὶ πολὺς ἑσμὸς ἵκανεν ̓Αρεκζάντειαν ἐάσας,</TextUnit>
    <TextUnit id="11114" loc="26.184">ξείνου δουρατέου μέλιτος τροφόν, ἧχι πιόντα</TextUnit>
    <TextUnit id="11115" loc="26.185">ἠερίης ζείδωρον ̔Εώιον ἀρδμὸν ἐέρσης</TextUnit>
    <TextUnit id="11116" loc="26.186">δένδρεα χαιτήεντα μελίρρυτον, ὡς ἀπὸ σίμβλων,</TextUnit>
    <TextUnit id="11117" loc="26.187">δαιδαλέην ὠδῖνα σοφῆς τίκτουσι μελίσσης,</TextUnit>
    <TextUnit id="11118" loc="26.188">αὐτοτόκων πετάλων χλοερὸν ποτόν: εἰς πεδίον γὰρ</TextUnit>
    <TextUnit id="11119" loc="26.189">ἀρτιφανὴς Φαέθων, ὅτε λούεται ̓Ωκεανοῖο,</TextUnit>
    <TextUnit id="11120" loc="26.190">ὄμπνιον ̓Ηῴης ἀποσείεται ἰκμάδα χαίτης,</TextUnit>
    <TextUnit id="11121" loc="26.191">ῥαίνων ζωοτόκοιο φυτηκόμον αὔλακα γαίης.</TextUnit>
    <TextUnit id="11122" loc="26.192">τοῖον ̓Αρειζάντεια φέρει μέλι, τῷ ἔπι χαίρων</TextUnit>
    <TextUnit id="11123" loc="26.193">νηχόμενος πτερύγεσσιν ὑπὲρ πετάλοιο χορεύων</TextUnit>
    <TextUnit id="11124" loc="26.194">ἵπταται ἄσπετος ὄρνις: ὄφις δέ τις ἀγκύλος ἕρπων,</TextUnit>
    <TextUnit id="11125" loc="26.195">μιτρώσας ἑλικηδόν, ὁμόπλοκος ἡδέι δένδρῳ,</TextUnit>
    <TextUnit id="11126" loc="26.196">ἰκμάδα λειριόεσσαν ἀμέλγεται ἅρπαγι λαιμῷ,</TextUnit>
    <TextUnit id="11127" loc="26.197">χείλεσι λιχμώων γλυκερὴν ὠδῖνα κορύμβων:</TextUnit>
    <TextUnit id="11128" loc="26.198">δενδραίην δὲ δράκοντες ἀναβλύζοντες ἐέρσην</TextUnit>
    <TextUnit id="11129" loc="26.199">ἡδὺ μέλι προχέουσι, καὶ οὐ τόσον ἰὸν ἀλήτην</TextUnit>
    <TextUnit id="11130" loc="26.200">πικρὸν ἀποπτύουσιν, ὅσον γλυκύ χεῦμα μελίσσης:</TextUnit>
    <TextUnit id="11131" loc="26.201">ἧχι μελισταγέεσσιν ἐπ' ἀκρεμόνεσσιν ἀείδει</TextUnit>
    <TextUnit id="11132" loc="26.202">ὡρίων, γλυκὺς ὄρνις, ὁμοίιος ἔμφρονι κύκνῳ:</TextUnit>
    <TextUnit id="11133" loc="26.203">οὐ μέν ἀνακρούει Ζεφυρηίδι σύνθροος αὔρῃ</TextUnit>
    <TextUnit id="11134" loc="26.204">ὑμνοτόκων πτερύγων ἀνεμώδεα ῥοῖζον ἰάλλων,</TextUnit>
    <TextUnit id="11135" loc="26.205">ἀλλὰ σοφοῖς στομάτεσσι μελίζεται, οἷά τις ἀνὴρ</TextUnit>
    <TextUnit id="11136" loc="26.206">πηκτίδι νυμφοκόμῳ θαλαμηπόλον ὕμνον ἀράσσων.</TextUnit>
    <TextUnit id="11137" loc="26.212">κατρεύς δ' ἐσσομένοιο προθεσπίζει χύσιν ὄμβρου,</TextUnit>
    <TextUnit id="11138" loc="26.213">ξανθοφυής, λιγύφωνος: ἀπὸ βλεφάρων δέ οἱ αἴγλη</TextUnit>
    <TextUnit id="11139" loc="26.214">πέμπεται ὀρθρινῇσι βολαῖς ἀντίρροπος ̓Ηοῦς:</TextUnit>
    <TextUnit id="11140" loc="26.207">πολλάκι δ' ἠνεμόεντος ὑπὲρ δένδροιο λιγαίνων</TextUnit>
    <TextUnit id="11141" loc="26.208">σύνθροος ὡρίωνος ἀνέπλεκε γείτονα μολπήν,</TextUnit>
    <TextUnit id="11142" loc="26.209">φοινικέαις πτερύγεσσι κεκασμένος: ἧ τάχα φαίης,</TextUnit>
    <TextUnit id="11143" loc="26.210">μελπομένου κατρῆος ἑώιον ὕμνον ἀκούων,</TextUnit>
    <TextUnit id="11144" loc="26.211">ὄρθριον αἰολόδειρον ἀηδόνα κῶμον ὑφαίνειν.</TextUnit>
    <TextUnit id="11145" loc="26.215">κεῖθι καὶ ἐγρεμόθων μερόπων στρατός, οὓς ἐπὶ χάρμην</TextUnit>
    <TextUnit id="11146" loc="26.216">ἄτρομος ̔Ιππάλμοιο πάις θώρηξε Πυλοίτης,</TextUnit>
    <TextUnit id="11147" loc="26.217">γνωτὸν ἔχων Βιλλαῖον, ὁμόστολον ἡγεμονῆα.</TextUnit>
    <TextUnit id="11148" loc="26.218">τοῖς δ' ἐπὶ θωρήσσοντο Σίβαι καὶ λαὸς ̔Υδάρκης,</TextUnit>
    <TextUnit id="11149" loc="26.219">καὶ στρατὸς ἄλλος ἵκανε πόλιν Καρμῖναν ἐάσας:</TextUnit>
    <TextUnit id="11150" loc="26.220">τῶν ἄμα Κύλλαρος ἦρχε καἰ ̓Αστράεις, πρόμος ̓Ινδῶν,</TextUnit>
    <TextUnit id="11151" loc="26.221">Βρόγγου δίζυγα τέκνα τετιμένα Δηριαδῆι.</TextUnit>
    <TextUnit id="11152" loc="26.222">καὶ στόλος ἄλλος ἵκανε τριηκοσίων ἀπὸ νήσων,</TextUnit>
    <TextUnit id="11153" loc="26.223">αἵ τε περιστιχόωσιν ἀμοιβάδες ἄλλυδις ἄλλαι</TextUnit>
    <TextUnit id="11154" loc="26.224">γείτονες ἀλλήλῃσιν, ὅπῃ περιμήκεϊ πορθμῷ</TextUnit>
    <TextUnit id="11155" loc="26.225">δίστομος ̓Ινδὸς ἄγων μετανάστιον ἀγκύλον ὕδωρ,</TextUnit>
    <TextUnit id="11156" loc="26.226">ἑρπύζων κατὰ βαιὸν ἀπ' ̓Ινδῴου δονακῆος</TextUnit>
    <TextUnit id="11157" loc="26.227">λοξὸς ὑπὲρ δαπέδοιο παρ' ̓Ηῴου στόμα πόντου,</TextUnit>
    <TextUnit id="11158" loc="26.228">ἔρχεται αὐτοκύλιστος ὑπὲρ λόφον Αἰθιοπῆα:</TextUnit>
    <TextUnit id="11159" loc="26.229">ἧχι θερειγενέων ὑδάτων ὑψούμενος ὁλκῷ</TextUnit>
    <TextUnit id="11160" loc="26.230">χεύμασιν αὐτογόνοις ἐπὶ πήχεϊ πῆχυν ἀέξει,</TextUnit>
    <TextUnit id="11161" loc="26.231">καὶ χθόνα πιαλέην ἀγκάζεται ὑγρὸς ἀκοίτης,</TextUnit>
    <TextUnit id="11162" loc="26.232">τέρπων ἰκμαλέοισι φιλήμασι διψάδα νύμφην,</TextUnit>
    <TextUnit id="11163" loc="26.233">οἶστρον ἔχων πολύπηχυν ἀμαλλοτόκων ὑμεναίων,</TextUnit>
    <TextUnit id="11164" loc="26.234">μέτρῳ ἀμοιβαίῳ παλιναυξέα χεύματα τίκτων</TextUnit>
    <TextUnit id="11165" loc="26.235">Νεῖλος ἐν Αἰγύπτῳ καὶ ἑώιος ̓Ινδὸς ̔Υδάσπης.</TextUnit>
    <TextUnit id="11166" loc="26.236">κεῖθι μελαμψήφιδα διαξύων ῥόον όπλῇ</TextUnit>
    <TextUnit id="11167" loc="26.237">νήχεται ὑδατόεις ποταμήιος ἵππος ἀλήτης,</TextUnit>
    <TextUnit id="11168" loc="26.238">οἶος ἐμοῦ Νείλοιο θερειγενές οἶδμα χαράσσων</TextUnit>
    <TextUnit id="11169" loc="26.239">ναιετάει, βυθίοιο δι' ὕδατος ὑγρὸς ὁδίτης</TextUnit>
    <TextUnit id="11170" loc="26.240">μηκεδαναῖς γενύεσσιν: ἐπ' αἰγιαλοῖο δὲ βαίνει</TextUnit>
    <TextUnit id="11171" loc="26.241">αἰχμῇ καρχαρόδοντι διασχίζων ῥάχιν ὕλης,</TextUnit>
    <TextUnit id="11172" loc="26.242">καὶ διερὴν ἀχάρακτον ἔχων γένυν ἅρπαγα καρπῶν</TextUnit>
    <TextUnit id="11173" loc="26.243">μιμηλῇ δρεπάνῃ σταχυηφόρα λήια τέμνει,</TextUnit>
    <TextUnit id="11174" loc="26.244">ἀμητὴρ ἀσίδηρος ἀμαλλοφόρου τοκετοῖο:</TextUnit>
    <TextUnit id="11175" loc="26.245">τοῖα μὲν ἑπταπόροιο φατίζεται εἴκελα Νείλου</TextUnit>
    <TextUnit id="11176" loc="26.246">̓Ινδῴου ποταμοῖο φέρειν μένος. οἱ δὲ λιπόντες</TextUnit>
    <TextUnit id="11177" loc="26.247">νήσων ἀγκύλα κύκλα καὶ ἕδρανα γείτονος ̓Ινδοῦ</TextUnit>
    <TextUnit id="11178" loc="26.248">ἄνδρες ἐθωρήσσοντο μαχήμονες, ὦν πρόμος ἀνὴρ</TextUnit>
    <TextUnit id="11179" loc="26.249">̔Ρίγβασος ἡγεμόνευεν, ἔχων ἴνδαλμα Γιγάντων.</TextUnit>
    <TextUnit id="11180" loc="26.250">οὐδὲ γέρων ̓́Αρητος ἐλείπετο Δηριαδῆος</TextUnit>
    <TextUnit id="11181" loc="26.251">εἰς ἐνοπὴν καλέοντος, ἀνὴρ βαρύς: ἀλλὰ καθάψας</TextUnit>
    <TextUnit id="11182" loc="26.252">χαλκοβαρῆ λασίοιο κατὰ στέρνοιο χιτῶνα</TextUnit>
    <TextUnit id="11183" loc="26.253">γηραλέου κούφιζεν ὑπὲρ νώτοιο βοείην,</TextUnit>
    <TextUnit id="11184" loc="26.254">αὐχένι κυρτωθέντι περικρεμάσας τελαμῶνα.</TextUnit>
    <TextUnit id="11185" loc="26.255">καὶ στρατιὴν θώρηξεν ἀναγκαῖος πολεμιστὴς</TextUnit>
    <TextUnit id="11186" loc="26.256">πέντε σὺν υἱήεσσι, Δύκῳ καὶ ὁμήλυδι Μύρσῳ,</TextUnit>
    <TextUnit id="11187" loc="26.257">Γλαύκῳ καὶ Περίφαντι καὶ ὀψιγόνῳ Μελανῆι.</TextUnit>
    <TextUnit id="11188" loc="26.258">καὶ πολιὴν πλοκαμῖδα περισφίγξας τρυφαλείῃ</TextUnit>
    <TextUnit id="11189" loc="26.259">λαιὸν ἐυτροχάλοιο μετέστιχε δηιοτῆτος,</TextUnit>
    <TextUnit id="11190" loc="26.260">δεξιτερὸν πολέμοιο κέρας τεκέεσσιν ἐάσας,</TextUnit>
    <TextUnit id="11191" loc="26.261">οὓς φύσις ἀφθόγγων στομάτων σφρηγίσσατο δεσμῷ,</TextUnit>
    <TextUnit id="11192" loc="26.262">γλῶσσαν ὑποσφίγξασα σοφῆς ὀχετηγὸν ἰωῆς:</TextUnit>
    <TextUnit id="11193" loc="26.263">ὁππότε γὰρ θαλάμοιο παρὰ φλιῇσι χορεύων</TextUnit>
    <TextUnit id="11194" loc="26.264">Λαοβίην ζυγίοιο γάμου πιστώσατο θεσμῷ</TextUnit>
    <TextUnit id="11195" loc="26.265">παιδογόνοις ̓́Αρητος ὁμιλήσας ὑμεναίοις,</TextUnit>
    <TextUnit id="11196" loc="26.266">ἔνθεον ἔπλετο θάμβος, ἐπεὶ γαμίῳ παρὰ βωμῷ</TextUnit>
    <TextUnit id="11197" loc="26.267">νυμφοκόμῳ πεπόνητο θυηπολέων ̓Αφροδίτῃ</TextUnit>
    <TextUnit id="11198" loc="26.268">νυμφίος ἀρτιχόρευτος, ἐν εὐύμνῳ δὲ μελάθρῳ</TextUnit>
    <TextUnit id="11199" loc="26.269">δοῦπον ἀνακλάγξασα λεχώιον ἀνθερεῶνος</TextUnit>
    <TextUnit id="11200" loc="26.270">μάντις ἐπεσσομένων ἐβαρύνετο πουλυτό̔??̓ος σῦς,</TextUnit>
    <TextUnit id="11201" loc="26.271">ἀλλοίην καὶ ἄπιστον ἐλαφρίζουσα λοχείην,</TextUnit>
    <TextUnit id="11202" loc="26.272">καὶ νεπόδων ὤδινε νόθον γένος, ἐκ λαγόνων δὲ</TextUnit>
    <TextUnit id="11203" loc="26.273">ὑγρὴν ἰχθυόεσσαν ἀνηκόντιζε γενέθλην,</TextUnit>
    <TextUnit id="11204" loc="26.274">ἀντὶ τόκου χθονίοιο λοχευσαμένη τόκον ἅλμης.</TextUnit>
    <TextUnit id="11205" loc="26.275">καὶ συὸς ἰχθυγόνοιο πολύστομος ἵπτατο Φήμη</TextUnit>
    <TextUnit id="11206" loc="26.276">λαὸν ἀολλίζουσα: πολυσπερέες δὲ πολῖται</TextUnit>
    <TextUnit id="11207" loc="26.277">χερσαίην πολύτεκνον ἐθηήσαντο γενέθλην,</TextUnit>
    <TextUnit id="11208" loc="26.278">ἰσοφυὲς μίμημα θαλασσοτόκοιο λοχείης.</TextUnit>
    <TextUnit id="11209" loc="26.279">μαντιπόλον δ' ἐρέεινε θεηγόρον: εἰρομένῳ δὲ</TextUnit>
    <TextUnit id="11210" loc="26.280">ἐσσομένην θέσπιζεν ἀφωνήτων στίχα παίδων,</TextUnit>
    <TextUnit id="11211" loc="26.281">εἰναλίης ἴνδαλμα λιπογλώσσοιο γενέθλης.</TextUnit>
    <TextUnit id="11212" loc="26.282">καὶ τότε μάντις ἔλεξε προάγγελα θέσφατα κεύθειν,</TextUnit>
    <TextUnit id="11213" loc="26.283">ὄφρά κεν ἱλάσκοιτο τανύπτερον υἱέα Μαίης,</TextUnit>
    <TextUnit id="11214" loc="26.284">γλώσσης ἡγεμονῆα, σοφῆς ἰθύντορα φωνῆς.</TextUnit>
    <TextUnit id="11215" loc="26.285">Λαοβίη δ' ὤδινεν, ἀμοιβαίῃ δὲ λοχείῃ</TextUnit>
    <TextUnit id="11216" loc="26.286">τίκτε συὸς βρεφέεσσιν ἰσηρίθμων στίχα παίδων,</TextUnit>
    <TextUnit id="11217" loc="26.287">ἰχθύσιν ἀφθόγγοισιν ἐοικότας, οὓς μετὰ νίκην</TextUnit>
    <TextUnit id="11218" loc="26.288">Βάκχος ἄναξ ἐλέαιρε, λιποφθόγγων δ' ἀπὸ λαιμῶν</TextUnit>
    <TextUnit id="11219" loc="26.289">γλώσσης δεσμὸν ἔλυσε, καὶ ἤλασεν ἥλικα σιγήν,</TextUnit>
    <TextUnit id="11220" loc="26.290">φωνὴν δ' ὀψιτέλεστον ἐπεξύνωσεν ἑκάστῳ.</TextUnit>
    <TextUnit id="11221" loc="26.291">τοῖσι συνεστρατόωντο φερεσσακέες πολεμισταί,</TextUnit>
    <TextUnit id="11222" loc="26.292">οἵ τε Πύλας ἐνέμοντο καὶ οἳ λάχον ἐγγύθεν Εὕρου</TextUnit>
    <TextUnit id="11223" loc="26.293">ναιομένην Εὔκολλα, μαχήμονος ἔνδιον ̓Ηοῦς,</TextUnit>
    <TextUnit id="11224" loc="26.294">καὶ ζαθέην Γορύανδιν ἐύσπορον αὔλακα γαίης.</TextUnit>
    <TextUnit id="11225" loc="26.295">τοῖς δ' ἐπὶ θωρήχθησαν, ὅσοι λάχον ἄντυγας Οἴτης,</TextUnit>
    <TextUnit id="11226" loc="26.296">μητέρα δενδρήεσσαν ἀμετροβίων ἐλεφάντων,</TextUnit>
    <TextUnit id="11227" loc="26.297">οἷς φύσις ὤπασε κύκλα διηκοσίων ἐνιαυτῶν</TextUnit>
    <TextUnit id="11228" loc="26.298">ζώειν ἀενάοιο χρόνου πολυκαμπέι νύσσῃ,</TextUnit>
    <TextUnit id="11229" loc="26.299">ἠὲ τριηκοσίων: καὶ βόσκεται ἄλλος ἐπ' ἄλλῳ,</TextUnit>
    <TextUnit id="11230" loc="26.300">ἐκ ποδὸς ἀκροτάτου μελανόχροος ἄχρι καρήνου:</TextUnit>
    <TextUnit id="11231" loc="26.301">γναθμοῖς μηκεδανοῖσιν ἔχων προβλῆτας ὀδόντας</TextUnit>
    <TextUnit id="11232" loc="26.302">δίζυγας, ἀμητῆρι τύπῳ γαμψώνυχος ἅρπης,</TextUnit>
    <TextUnit id="11233" loc="26.303">θηγαλέῳ τμητῆρι, διαστείχει στίχα δένδρων</TextUnit>
    <TextUnit id="11234" loc="26.304">ποσσὶ τανυκνήμοισιν: ἔχων δ' ἴνδαλμα καμήλων</TextUnit>
    <TextUnit id="11235" loc="26.305">καὶ λοφίην ἐπίκυρτον, ἑῷ πολυχανδέι νώτῳ</TextUnit>
    <TextUnit id="11236" loc="26.306">ἑσμὸν ἄγει νήριθμον ἐπασσυτέρων ἐλατήρων,</TextUnit>
    <TextUnit id="11237" loc="26.307">δινεύων στατὸν ἴχνος ἀκαμπέι γούνατος ὁλκῷ,</TextUnit>
    <TextUnit id="11238" loc="26.308">καὶ τύπον εὐρυμέτωπον ἐχιδναίοιο καρήνου,</TextUnit>
    <TextUnit id="11239" loc="26.309">αὐχένα βαιὸν ἔχων κυρτούμενον: εἷλε δὲ λεπτὸν</TextUnit>
    <TextUnit id="11240" loc="26.310">ὄμμασιν ἰσοτύποισι συῶν ἴνδαλμα προσώπου,</TextUnit>
    <TextUnit id="11241" loc="26.311">ὑψιφανής, περίμετρος: ἑλισσομένου δὲ πορείῃ</TextUnit>
    <TextUnit id="11242" loc="26.312">οὔατα μὲν λιπόσαρκα, παρήορα γείτονι κόρσῃ,</TextUnit>
    <TextUnit id="11243" loc="26.313">λεπταλέων ἀνέμων ὀλίγῃ ῥιπίζεται αὔρῃ:</TextUnit>
    <TextUnit id="11244" loc="26.314">πυκνὰ δὲ μαστίζουσα δέμας νωμήτορι παλμῷ</TextUnit>
    <TextUnit id="11245" loc="26.315">λεπτοφυὴς ἐλάχεια τινάσσεται ἄστατος οὐρή.</TextUnit>
    <TextUnit id="11246" loc="26.316">πολλάκι δ' ἐν πολέμοισι γένυν προβλῆτα τινάσσων</TextUnit>
    <TextUnit id="11247" loc="26.317">ἀνέρι ταυροκάρηνος ἐπέχραεν ἠλίβατος θήρ,</TextUnit>
    <TextUnit id="11248" loc="26.318">ξείνην καρχαρόδοντα φέρων ἑτερόστομον ἅρπην,</TextUnit>
    <TextUnit id="11249" loc="26.319">δινεύων ἑκάτερθε γενειάδος ἔμφυτον αἰχμήν:</TextUnit>
    <TextUnit id="11250" loc="26.320">πολλάκι δ' εὐθώρηκα μετάρσιον ἀσπιδιώτην</TextUnit>
    <TextUnit id="11251" loc="26.321">ὄρθιον ἠέρταζε πεπαρμένον ἅρπαγι λαιμῷ,</TextUnit>
    <TextUnit id="11252" loc="26.322">ἄνδρα δὲ καρχαρόδοντι κατεπρήνιξεν ἀκωκῇ</TextUnit>
    <TextUnit id="11253" loc="26.323">καὶ νέκυν αὐτοκύλιστον ἐπὶ στροφάλιγγι κονίης</TextUnit>
    <TextUnit id="11254" loc="26.324">ὑψόθεν ἠκόντιζε παλινδίνητον ἀλήτην,</TextUnit>
    <TextUnit id="11255" loc="26.325">αἰθύσσων ἑλικηδὸν ἴτυν σκολιοῖο γενείου</TextUnit>
    <TextUnit id="11256" loc="26.326">κάρχαρον ἔνθα καὶ ἔνθα παρὰ προβολῇσιν ὀδόντων</TextUnit>
    <TextUnit id="11257" loc="26.327">ἀντίτυπον σπειρηδὸν ἐχιδνήεσσιν ἀκάνθαις,</TextUnit>
    <TextUnit id="11258" loc="26.328">ἄχρι ποδῶν τανύων κεχαραγμένον ἆορ ὀδόντων.</TextUnit>
    <TextUnit id="11259" loc="26.329">τοὺς μὲν ἄναξ Διόνυσος ἄγων μετὰ φύλοπιν ̓Ινδῶν</TextUnit>
    <TextUnit id="11260" loc="26.330">Καυκασίην παρὰ πέζαν ̓Αμαζονίου ποταμοῖο</TextUnit>
    <TextUnit id="11261" loc="26.331">εἰς φόβον εὐπήληκας ἀνεπτοίησε γυναῖκας,</TextUnit>
    <TextUnit id="11262" loc="26.332">ἠλιβάτων λοφίῃσιν ἐφεδρήσσων ἐλεφάντων.</TextUnit>
    <TextUnit id="11263" loc="26.333">ἀλλὰ τὰ μὲν μετὰ δῆριν. ἐς ὑσμίνην δὲ Λυαίου</TextUnit>
    <TextUnit id="11264" loc="26.334">Δηριάδῃ καλέοντι τότε πρόμος ἦλθε Πυλοίτης,</TextUnit>
    <TextUnit id="11265" loc="26.335">ὀρθοπόδην ἐλέφαντα κατὰ κλόνον ἡνιοχεύων,</TextUnit>
    <TextUnit id="11266" loc="26.336">καλλιτόκου Μαραθῶνος ̓Αρειμανὲς αἷμα γενέθλης:</TextUnit>
    <TextUnit id="11267" loc="26.337">καί οἱ ἐς ὑσμίνην ἑτερόθροος ἕσπετο γείτων</TextUnit>
    <TextUnit id="11268" loc="26.338">λαὸς ἐυκρήδεμνον ̓Εριστοβάρειαν ἐάσας.</TextUnit>
    <TextUnit id="11269" loc="26.339">Δερβίκων δὲ γένεθλα συνέσπετο Δηριαδῆι</TextUnit>
    <TextUnit id="11270" loc="26.340">Αἰθίοπές τε Σάκαι τε καὶ ἔθνεα ποικίλα Βάκτρων,</TextUnit>
    <TextUnit id="11271" loc="26.341">καὶ πολὺς οὐλοκόμων Βλεμύων στρατός. ἀλλοφανῆ δὲ</TextUnit>
    <TextUnit id="11272" loc="26.342">Αἰθίοπες μεθέπουσι τύπον τεχνήμονα χάρμης:</TextUnit>
    <TextUnit id="11273" loc="26.343">ἵππου γὰρ φορέοντες ὀλωλότος ἄντυγα κόρσης</TextUnit>
    <TextUnit id="11274" loc="26.344">ψευδόμενοι κρύπτουσιν ἀληθέα κύκλον ὀπωπῆς,</TextUnit>
    <TextUnit id="11275" loc="26.345">καὶ κεφαλὴν βροτέην ἑτέρῳ σφίγγουσι προσώπῳ,</TextUnit>
    <TextUnit id="11276" loc="26.346">ἄπνοον ἀσκήσαντες ἐς ἔμπνοον, ἐν δὲ κυδοιμοῖς</TextUnit>
    <TextUnit id="11277" loc="26.347">δήιον ἀγνώσσοντα νόθῳ κλονέουσι καρήνῳ:</TextUnit>
    <TextUnit id="11278" loc="26.348">καὶ πρόμος ἐκ στομάτων ἀπατήλιον ἦχον ἰάλλει,</TextUnit>
    <TextUnit id="11279" loc="26.349">ἵππιον ἀνδρομέῃ προχέων χρεμετισμὸν ἰωῇ.</TextUnit>
    <TextUnit id="11280" loc="26.350">οἱ μὲν ἀολλίζοντο καλεσσαμένου βασιλῆος.</TextUnit>
    <TextUnit id="11281" loc="26.351">πάντων δ' ἡγεμόνευεν ἐς ̓́Αρεα κοίρανος ̓Ινδῶν,</TextUnit>
    <TextUnit id="11282" loc="26.352">ὃν διερῇ φιλότητι πατὴρ ἔσπειρεν ̔Υδάσπης,</TextUnit>
    <TextUnit id="11283" loc="26.353">̓Αστρίδος εὐώδινος ὁμιλήσας ὑμεναίοις,</TextUnit>
    <TextUnit id="11284" loc="26.354">κούρης ̓Ηελίοιο. φάτις δέ τις, ὅττί ἑ μήτηρ</TextUnit>
    <TextUnit id="11285" loc="26.355">νηιὰς ̓Ωκεανοῖο γένος τεκνώσατο Κητώ,</TextUnit>
    <TextUnit id="11286" loc="26.356">ἥν ποτε παφλάζοντι διερπύζων περὶ παστῷ</TextUnit>
    <TextUnit id="11287" loc="26.357">νυμφίος ὑδατόεντι γάμῳ πήχυνεν ̔Υδάσπης</TextUnit>
    <TextUnit id="11288" loc="26.358">γνήσιον αἷμα φέρων Τιτήνιον: ἀρχεγόνων γὰρ</TextUnit>
    <TextUnit id="11289" loc="26.359">ἐκ λεχέων Θαύμαντος ἐγείνατο δίζυγα φύτλην</TextUnit>
    <TextUnit id="11290" loc="26.360">̓Ηλέκτρη ῥοδόπηχυς ὁμευνέτις, ἧς ἀπὸ λέκτρων</TextUnit>
    <TextUnit id="11291" loc="26.361">καὶ ποταμὸς βλάστησε καὶ ἄγγελος Οὐρανιώνων,</TextUnit>
    <TextUnit id="11292" loc="26.362">Ιρις ἀελλήεσσα καὶ ὠκυρέεθρος ̔Υδάσπης,</TextUnit>
    <TextUnit id="11293" loc="26.363">ἡ μὲν ἐπεντύνουσα ποδῶν δρόμον, ὃς δὲ ῥοάων:</TextUnit>
    <TextUnit id="11294" loc="26.364">ἄμφω δ' ἀντικέλευθον ἴσην μεθέπουσι πορείην,</TextUnit>
    <TextUnit id="11295" loc="26.365">̓͂Ιρις ἐν ἀθανάτοισι καὶ ἐν ποταμοῖσιν ̔Υδάσπης.</TextUnit>
    <TextUnit id="11296" loc="26.366">τόσσος ἄρα στρατὸς ἦλθε: πόλις δ' ἐστείνετο λαῷ:</TextUnit>
    <TextUnit id="11297" loc="26.367">καὶ στίχες εὐπήληκες ἐμιτρώθησαν ἀίταις,</TextUnit>
    <TextUnit id="11298" loc="26.368">τετραπόρων πλήσαντες ἐν ἄστεϊ κύκλα κελεύθων:</TextUnit>
    <TextUnit id="11299" loc="26.369">οἱ μὲν ἐπὶ τριόδοισιν ἐπήτριμοι, οἱ δ' ἐνὶ βόθροις,</TextUnit>
    <TextUnit id="11300" loc="26.370">ἄλλοι δ' ἠλιβάτοιο πρὸ τείχεος, οἱ δ' ἐπὶ πύργων</TextUnit>
    <TextUnit id="11301" loc="26.371">νήδυμον ὕπνον ἴαυον ἀκοντοφόρων ἐπὶ λέκτρων.</TextUnit>
    <TextUnit id="11302" loc="26.372">ἡγεμόνων δὲ φάλαγγας ἑῷ ξείνισσε μελάθρῳ</TextUnit>
    <TextUnit id="11303" loc="26.373">Δηριάδης, καὶ πάντες ἀμοιβαίων ἐπὶ θώκων</TextUnit>
    <TextUnit id="11304" loc="26.374">ξεινοδόκῳ βασιλῆι μιῆς ἥπτοντο τραπέζης.</TextUnit>
    <TextUnit id="11305" loc="26.375">τοῖσι μὲν ἕσπερα δεῖπνα καὶ ἐννυχίου πτερὸν ̔́Υπνου</TextUnit>
    <TextUnit id="11306" loc="26.376">μέμβλετο, καὶ στρατὸς εὗδεν ἐνόπλιος ̓́Αρεϊ γείτων:</TextUnit>
    <TextUnit id="11307" loc="26.377">ἐγρεμόθῳ δ' εὕδοντες ἐφωμίλησαν ὀνείρῳ,</TextUnit>
    <TextUnit id="11308" loc="26.378">μιμηλὴν Σατύροισιν ἀναστήσαντες ̓Ενυώ.</TextUnit>
    <TextUnit id="11309" loc="27.1">ἄρτι δὲ λυσιπόνοιο τιναξαμένη πτερὸν ̔́Υπνου</TextUnit>
    <TextUnit id="11310" loc="27.2">ἀντολίης ὤιξε θύρας πολεμητόκος ̓Ηώς,</TextUnit>
    <TextUnit id="11311" loc="27.3">καὶ Κεφάλου λίπε λέκτρα σελασφόρα: βαλλόμενος δὲ</TextUnit>
    <TextUnit id="11312" loc="27.4">ἀντιπόρῳ Φαέθοντι μέλας λευκαίνετο Γάγγης:</TextUnit>
    <TextUnit id="11313" loc="27.5">καὶ φυγὰς ἀρτιχάρακτος ἐχάζετο κῶνος ὀμίχλης</TextUnit>
    <TextUnit id="11314" loc="27.6">σχιζόμενος φαέεσσιν: ἀπὸ δροσεροῖο δὲ δίφρου</TextUnit>
    <TextUnit id="11315" loc="27.7">ὄρθριος εἰαρινῇσιν ἐλούετο καρπὸς ἐέρσαις.</TextUnit>
    <TextUnit id="11316" loc="27.8">καὶ κλόνος ἦν. φαέθων δὲ πυριτρεφέων δρόμον ἵππων</TextUnit>
    <TextUnit id="11317" loc="27.9">ἀενάων ἐτέων φλογόεις ἀνεσείρασε ποιμήν,</TextUnit>
    <TextUnit id="11318" loc="27.10">γείτονος εἰσαΐων κορυθαιόλον ̓́Αρεος ἠχώ,</TextUnit>
    <TextUnit id="11319" loc="27.11">καὶ στρατὸν αἰχμάζειν προκαλίζετο μάρτυρι πυρσῷ,</TextUnit>
    <TextUnit id="11320" loc="27.12">θερμὸν ἀκοντίζων ῥοδόεν βέλος: ἀμφὶ δέ γαίῃ</TextUnit>
    <TextUnit id="11321" loc="27.13">αἱμαλέης ξένον ὄμβρον ἀπ' ἰκμάδος ὑέτιος Ζεὺς</TextUnit>
    <TextUnit id="11322" loc="27.14">οὐρανόθεν κατέχευε, φόνου πρωτάγγελον ̓Ινδῶν.</TextUnit>
    <TextUnit id="11323" loc="27.15">καὶ φονίαις λιβάδεσσιν ̓Ενυαλίου νιφετοῖο</TextUnit>
    <TextUnit id="11324" loc="27.16">δίψια κυανέης ἐρυθαίνετο νῶτα κονίης</TextUnit>
    <TextUnit id="11325" loc="27.17">̓Ινδῴου δαπέδοιο: νεοσμήκτου δὲ σιδήρου</TextUnit>
    <TextUnit id="11326" loc="27.18">ἠελίου σελάγιζε βολαῖς ἀντίρροπος αἴγλη.</TextUnit>
    <TextUnit id="11327" loc="27.19">φαινομένας δὲ φάλαγγας ἐπὶ κλόνον ὥπλισεν ̓Ινδῶν</TextUnit>
    <TextUnit id="11328" loc="27.20">Δηριάδης ὑπέροπλος, ἐποτρύνων δὲ μαχητὰς</TextUnit>
    <TextUnit id="11329" loc="27.21">μῦθον ἀπειλητῆρος ἀνήρυγεν ἀνθερεῶνος:</TextUnit>
    <TextUnit id="11330" loc="27.22">“δμῶες ἐμοί, μάρνασθε, πεποιθότες ἠθάδι Νίκῃ,</TextUnit>
    <TextUnit id="11331" loc="27.23">καὶ θρασὺν ὃν καλέουσι κερασφόρον υἷα Θυώνης</TextUnit>
    <TextUnit id="11332" loc="27.24">λάτριν ἰσοκραίροιο τελέσσατε Δηριαδῆος.</TextUnit>
    <TextUnit id="11333" loc="27.25">κτείνατέ μοι καὶ Πᾶνας ἀλοιητῆρι σιδήρῳ:</TextUnit>
    <TextUnit id="11334" loc="27.26">εἰ δὲ θεοὶ γεγάασι, καὶ οὐ θέμις ἐστὶ δαΐξαι</TextUnit>
    <TextUnit id="11335" loc="27.27">Πανὸς ἀνουτήτοιο δέμας τμητῆρι σιδήρῳ,</TextUnit>
    <TextUnit id="11336" loc="27.28">Πᾶνας ὀρεσσινόμους ληίσσομαι, ἕνδοθι λόχμης</TextUnit>
    <TextUnit id="11337" loc="27.29">ἕθνεα βουκολέοντας ἐρημονόμων ἐλεφάντων.</TextUnit>
    <TextUnit id="11338" loc="27.30">πολλοὶ θῆρες ἕασι καὶ ἐνθάδε, τοῖσι συνάψω</TextUnit>
    <TextUnit id="11339" loc="27.31">Φῆρας ὁμοῦ καὶ Πᾶνας ὀρεσσινόμου Διονύσου:</TextUnit>
    <TextUnit id="11340" loc="27.32">κούρῃ δ' ἡμετέρῃ θαλαμηπόλον ἑσμὸν ὀπάσσω,</TextUnit>
    <TextUnit id="11341" loc="27.33">δαινυμένου Μορρῆος ὑποδρηστῆρα τραπέζης.</TextUnit>
    <TextUnit id="11342" loc="27.34">καί τις ἀνὴρ Φρυγίηθεν ὁμόστολος οἴνοπι Βάκχῳ</TextUnit>
    <TextUnit id="11343" loc="27.35">̓Ινδῴου ποταμοῖο δέμας λούσειε ῥεέθροις,</TextUnit>
    <TextUnit id="11344" loc="27.36">ἀντὶ δὲ Σαγγαρίου καλέσει πατρῷον ̔Υδάσπην:</TextUnit>
    <TextUnit id="11345" loc="27.37">ἄλλος ἀνὴρ ̓Αλύβηθεν ὁμαρτήσας Διονύσῳ</TextUnit>
    <TextUnit id="11346" loc="27.38">ἐνθάδε θητεύσειε, καὶ ἀργυρέου ποταμοῖο</TextUnit>
    <TextUnit id="11347" loc="27.39">χεύματα καλλείψας πιέτω χρυσαυγέα Γάγγην.</TextUnit>
    <TextUnit id="11348" loc="27.40">χάζεό μοι, Διόνυσε, φυγὼν δόρυ Δηριαδῆος:</TextUnit>
    <TextUnit id="11349" loc="27.41">ἔστι καὶ ἐνθάδε πόντος ἀπείριτος: ἀλλὰ θαλάσσης</TextUnit>
    <TextUnit id="11350" loc="27.42">̓Αρραβίης μετὰ κῦμα καὶ ἡμετέρη σε δεχέσθω:</TextUnit>
    <TextUnit id="11351" loc="27.43">εὐρύτερος βυθὸς οὗτος ἐρεύγεται ἄγριον ὕδωρ,</TextUnit>
    <TextUnit id="11352" loc="27.44">καὶ Σατύρους καὶ Βάκχον ἐπάρκιός ἐστι καλύψαι</TextUnit>
    <TextUnit id="11353" loc="27.45">καὶ στίχα Βασσαρίδων: οὐ μείλιχος ἐνθάδε Νηρεύς,</TextUnit>
    <TextUnit id="11354" loc="27.46">οὐ Θέτις ̓Ινδῴη σε δεδέξεται, οὐδέ σε κόλπῳ</TextUnit>
    <TextUnit id="11355" loc="27.47">ξεινοδόκον μετὰ κῦμα πάλιν φεύγοντα σαώσει,</TextUnit>
    <TextUnit id="11356" loc="27.48">αἰδομένη βαρύδουπον ἐμὸν πατρῷον ̔Υδάσπην.</TextUnit>
    <TextUnit id="11357" loc="27.49">ἀλλ' ἐρέεις: Κρονίωνος ̓Ολύμπιον αἷμα κομίζω.'</TextUnit>
    <TextUnit id="11358" loc="27.50">αἰθέρα Γαῖα λόχευσε χορῷ κεχαραγμένον ἄστρων:</TextUnit>
    <TextUnit id="11359" loc="27.51">οὐρανόθεν γένος ἔσχες: ἐμὴ δέ σε Γαῖα καλύψει:</TextUnit>
    <TextUnit id="11360" loc="27.52">καὶ Κρόνον ὠμηστῆρα νέων θοινήτορα παίδων</TextUnit>
    <TextUnit id="11361" loc="27.53">οὐρανόθεν γεγαῶτα κατέρυφε κόλπος ἀρούρης.</TextUnit>
    <TextUnit id="11362" loc="27.54">εἰμὶ δοριθρασέος στρατιῆς πρόμος: εἰμὶ Λυκούργου</TextUnit>
    <TextUnit id="11363" loc="27.55">φέρτερος, ὅς σε δίωκε καὶ ἀπτολέμους σέο Βάκχας:</TextUnit>
    <TextUnit id="11364" loc="27.56">σὸν γένος οὐ κλονέει με Διιπετές: αἰνομόρου γὰρ</TextUnit>
    <TextUnit id="11365" loc="27.57">σῆς Σεμέλης ἤκουσα πυριβλήτους ὑμεναίους:</TextUnit>
    <TextUnit id="11366" loc="27.58">μὴ στεροπὴν ἀγόρευε Διὸς νυμφοστόλον εὐνῆς,</TextUnit>
    <TextUnit id="11367" loc="27.59">μὴ κεφαλὴν Κρονίωνος ἤ ἄρσενα μηρὸν ἐνίψῃς:</TextUnit>
    <TextUnit id="11368" loc="27.60">οὐ Διὸς ὠδίνοντος ἐμὲ κλονέουσι λοχεῖαι:</TextUnit>
    <TextUnit id="11369" loc="27.61">πολλάκις ὠδίνουσαν ἐμὴν ἐνόησα γυναῖκα.</TextUnit>
    <TextUnit id="11370" loc="27.62">σὺν σοὶ δ', ἤν ἐθέλῃ, γενέτης τεὸς αὐτοτόκος Ζεὺς</TextUnit>
    <TextUnit id="11371" loc="27.63">ἄρσενι θωρήξειεν ἀρηγόνα θῆλυν ̓Αθήνην,</TextUnit>
    <TextUnit id="11372" loc="27.64">νίκην ἣν καλέουσιν, ἵνα πρηῶνας ἀράξας</TextUnit>
    <TextUnit id="11373" loc="27.65">Παλλάδος αἱμάξω κεφαλὴν ταμεσίχροϊ πέτρῳ</TextUnit>
    <TextUnit id="11374" loc="27.66">ἢ δορὶ τολμήεντι, καὶ εὐκεράων ἀπὸ τόξων</TextUnit>
    <TextUnit id="11375" loc="27.67">μηρὸν ἀπειλητῆρος ὀιστεύσω Διονύσου,</TextUnit>
    <TextUnit id="11376" loc="27.68">βουκεράων Σατύρων ἡγήτορος, οὐταμένου δὲ</TextUnit>
    <TextUnit id="11377" loc="27.69">καὶ Διὶ καὶ Βρομίῳ καὶ Παλλάδι μῶμον ἀνάψω:</TextUnit>
    <TextUnit id="11378" loc="27.70">εἰ δὲ σὺν ἀμφοτέροισι κορύσσεται ἀμφιγυήεις,</TextUnit>
    <TextUnit id="11379" loc="27.71">δεύομαι ̔Ηφαίστου τεχνήμονος, ὄφρα καὶ αὐτῷ</TextUnit>
    <TextUnit id="11380" loc="27.72">τεύχεα χαλκεύσειε πολύτροπα Δηριαδῆι.</TextUnit>
    <TextUnit id="11381" loc="27.73">οὐ τρομέω ποτὲ θῆλυν ἐγὼ πρόμον: εἰ δὲ τινάσσει</TextUnit>
    <TextUnit id="11382" loc="27.74">ἀστεροπὴν γενετῆρος, ἔχω πατρώιον ὕδωρ.</TextUnit>
    <TextUnit id="11383" loc="27.75">καὶ θρασύν, ὃν καλέουσιν ὁμόγνιον αἷμα Λυαίου,</TextUnit>
    <TextUnit id="11384" loc="27.76">Αἰακὸν οὐρανίοιο Διὸς βλάστημα τοκῆος</TextUnit>
    <TextUnit id="11385" loc="27.77">Ζηνὶ καταχθονίῳ δεδαϊγμένον ̓́Αιδι πέμψω:</TextUnit>
    <TextUnit id="11386" loc="27.78">οὐδέ μιν ἁρπάξειε δι' ἠέρος ἱπτάμενος Ζεύς.</TextUnit>
    <TextUnit id="11387" loc="27.79">καὶ πολέας Κρονίδαο δεδουπότας υἷας ἀκούω:</TextUnit>
    <TextUnit id="11388" loc="27.80">Δάρδανος ἐκ Διὸς ἔσκε καὶ ὤλετο, καὶ θάνε Μίνως,</TextUnit>
    <TextUnit id="11389" loc="27.81">οὐδέ μιν ἐρρύσαντο Διὸς ταυρώπιδες εὐναί:</TextUnit>
    <TextUnit id="11390" loc="27.82">εἰ δὲ θεμιστεύει καὶ ἐν ̓́Αιδι, τίς φθόνος ̓Ινδοῖς,</TextUnit>
    <TextUnit id="11391" loc="27.83">Αἰακὸς εἰ φθιμένοισι δικάζεται; ἤν δ' ἐθελήσῃ,</TextUnit>
    <TextUnit id="11392" loc="27.84">κοιρανίην κεκύων ἐχέτω καὶ σκῆπτρα βερέθρου.</TextUnit>
    <TextUnit id="11393" loc="27.85">καὶ δολιχοῖς μελέεσσιν ἐπιψαύοντας ̓Ολύμπου</TextUnit>
    <TextUnit id="11394" loc="27.86">γηγενέας Κύκλωπας ὀλέσσατε μὴ δορὸς αἰχμὴν</TextUnit>
    <TextUnit id="11395" loc="27.87">γαστρὶ μέσῃ πήξαντες ἤ αὐχένι, χαλκοβαρὲς δὲ</TextUnit>
    <TextUnit id="11396" loc="27.88">ὀφθαλμῷ τροχόεντι βέλος τετορημένον ἔστω.</TextUnit>
    <TextUnit id="11397" loc="27.89">μὴ χθονίους Κύκλωπας ὀλέσσατε: καὶ γὰρ ἐκείνων</TextUnit>
    <TextUnit id="11398" loc="27.90">δεύομαι: ̓Ινδῴῳ δὲ παρήμενος ἐσχαρεῶνι</TextUnit>
    <TextUnit id="11399" loc="27.91">Βρόντης μὲν βαρύδουπον ἐμοὶ σάλπιγγα τελέσσῃ</TextUnit>
    <TextUnit id="11400" loc="27.92">βρονταίοις πατάγοισιν ἰσόκτυπον, ὄφρά κεν εἴην</TextUnit>
    <TextUnit id="11401" loc="27.93">Ζεὺς χθόνιος, Στερόπης δὲ νέην ἀντίρροπον αἴγλην</TextUnit>
    <TextUnit id="11402" loc="27.94">ἀστεροπῆς τεύξειε καὶ ἐνθάδε: καί μιν ἐλέγξω</TextUnit>
    <TextUnit id="11403" loc="27.95">μαρνάμενος Σατύροισιν, ἵνα φρένα μᾶλλον ἀμύξῃ</TextUnit>
    <TextUnit id="11404" loc="27.96">Δηριάδην κτυπέοντα καὶ ἀστράπτοντα δοκεύων</TextUnit>
    <TextUnit id="11405" loc="27.97">ζηλήμων Κρονίδης, πεφοβημένος ὄρχαμον ̓Ινδῶν</TextUnit>
    <TextUnit id="11406" loc="27.98">ὑψιγόνου φλογόεντος ἀκοντιστῆρα κεραυνοῦ.</TextUnit>
    <TextUnit id="11407" loc="27.99">τίς φθόνος, εἰ πρηστῆρι μαχήμονα χεῖρα κορύσσω;</TextUnit>
    <TextUnit id="11408" loc="27.100">μητρὸς ἐμῆς γενέτης, φλογερῶν ἐπιήρανος ἄστρων,</TextUnit>
    <TextUnit id="11409" loc="27.101">αὐὸς ὅλος Φαέθων πυρόεις πρόμος: εἰ δὲ τοκῆος</TextUnit>
    <TextUnit id="11410" loc="27.102">αἷμα φέρω ποταμοῖο, καὶ ὑδατόεντι βελέμνῳ</TextUnit>
    <TextUnit id="11411" loc="27.103">μαρνάμενος μόθον ὑγρὸν ἀναστήσω Διονύσῳ,</TextUnit>
    <TextUnit id="11412" loc="27.104">Βάκχων ἐχθρὰ κάρηνα ῥοαῖς ποταμοῖο καλύπτων.</TextUnit>
    <TextUnit id="11413" loc="27.105">καὶ βυθίων τμήξαντες ἀλοιητῆρι σιδήρῳ</TextUnit>
    <TextUnit id="11414" loc="27.106">σώματα Τελχίνων τυμβεύσατε γείτονι πόντῳ,</TextUnit>
    <TextUnit id="11415" loc="27.107">πατρὶ Ποσειδάωνι μεμηλότα, δαιδαλέου δὲ</TextUnit>
    <TextUnit id="11416" loc="27.108">δίφρου γλαυκὰ λέπαδνα καὶ ὑγροπόρων γένος ἵππων</TextUnit>
    <TextUnit id="11417" loc="27.109">νίκης πόντια δῶρα κομίσσατε Δηριαδῆι.</TextUnit>
    <TextUnit id="11418" loc="27.110">καὶ ναέτην βαρύδεσμον ἀπειρώδινος ̓Αθήνης</TextUnit>
    <TextUnit id="11419" loc="27.111">̔Ηφαίστου πυρόεντος ἀπόσπορον αἴθοπι πυρσῷ</TextUnit>
    <TextUnit id="11420" loc="27.112">φλέξατε, τὸν καλέουσιν ̓Ερεχθέα: καὶ γὰρ ἐκείνου</TextUnit>
    <TextUnit id="11421" loc="27.113">αἷμα φέρει περίπυστον ̓Ερεχθέος, ὅν ποτε μαζῷ</TextUnit>
    <TextUnit id="11422" loc="27.114">παρθενικὴ φυγόδεμνος ἀνέτρεφε Παλλὰς ἀμήτωρ,</TextUnit>
    <TextUnit id="11423" loc="27.115">λάθριον ἀγρύπνῳ πεφυλαγμένον αἴθοπι λύχνῳ:</TextUnit>
    <TextUnit id="11424" loc="27.116">μιμνέτω ̓Ινδῴῃ κεκαλυμμένος αἴθοπι κίστῃ,</TextUnit>
    <TextUnit id="11425" loc="27.117">καὶ κενεῷ ζοφόεντος ἐν ἕρκεϊ παρθενεῶνος.</TextUnit>
    <TextUnit id="11426" loc="27.118">καὶ τροχαλοὺς δρηστῆρας ἐυσκάρθμοιο βοείης,</TextUnit>
    <TextUnit id="11427" loc="27.119">ἴδμονας εὐπήληκος ̓Ενυαλίοιο χορείης,</TextUnit>
    <TextUnit id="11428" loc="27.120">ἄξατέ μοι Κορύβαντας ἀτευχέας: ὀλλυμένοις δὲ</TextUnit>
    <TextUnit id="11429" loc="27.121">διχθαδίοις τεκέεσσιν ἐπικλαύσειε Καβειρώ,</TextUnit>
    <TextUnit id="11430" loc="27.122">Λημνιὰς ἀκρήδεμνος: ἀπορρίψας δὲ πυράγρην</TextUnit>
    <TextUnit id="11431" loc="27.123">αἰθαλόεις ̔́Ηφαιστος ἑῆς ὀλετῆρα γενέθλης</TextUnit>
    <TextUnit id="11432" loc="27.124">ἥμενον ἀθρήσειεν ὑπὲρ δίφροιο Καβείρων</TextUnit>
    <TextUnit id="11433" loc="27.125">ἵππων χαλκοπόδων ἐπιβήτορα Δηριαδῆα.</TextUnit>
    <TextUnit id="11434" loc="27.126">κτείνω μὲν Διὸς υἷας: ̓Αρισταῖον δὲ δαμάσσαι</TextUnit>
    <TextUnit id="11435" loc="27.127">οὐ φθονέω Μορρῆι, λαγωβόλον υἱέα Φοίβου,</TextUnit>
    <TextUnit id="11436" loc="27.128">οὐτιδανῆς ἐλατῆρα φιλοπτολέμοιο μελίσσης.</TextUnit>
    <TextUnit id="11437" loc="27.129">ὑμεῖς μὲν δρεπάνοισι καὶ ἀμφιπλῆγι μαχαίρῃ</TextUnit>
    <TextUnit id="11438" loc="27.130">κτείνετε Βασσαρίδων ἁπαλὰς στίχας, ὑψίκερων δὲ</TextUnit>
    <TextUnit id="11439" loc="27.131">παῖδα Διὸς κερόεις ποταμήιος υἱὸς ὀλέσσει,</TextUnit>
    <TextUnit id="11440" loc="27.132">μή τις ὑποπτήσσειεν ἰδὼν ἐλατῆρα λεαίνης</TextUnit>
    <TextUnit id="11441" loc="27.133">ἢ πρόμον ἀγροτέρης ἐπιβήμενον ἰξύος ἄρκτου,</TextUnit>
    <TextUnit id="11442" loc="27.134">μὴ θηρῶν ζυγίων βλοσυρὸν στόμα: τίς γὰρ ἀλύξει</TextUnit>
    <TextUnit id="11443" loc="27.135">πόρδαλιν ἠὲ λέοντα κορυσσομένων ἐλεφάντων;”</TextUnit>
    <TextUnit id="11444" loc="27.136">ὣς φαμένου βασιλῆος ἐπὶ κλόνον ἤιον ̓Ινδοί,</TextUnit>
    <TextUnit id="11445" loc="27.137">οἱ μὲν ὑπὲρ νώτοιο σιδηροφόρων ἐλεφάντων,</TextUnit>
    <TextUnit id="11446" loc="27.138">οἱ δὲ συνεστρατόωντο θυελλοπόδων ὑπὲρ ἵππων.</TextUnit>
    <TextUnit id="11447" loc="27.139">καὶ πέλας ἦν πρυλέων στρατὸς ἄπλετος, οἱ μὲν ἀκωκάς,</TextUnit>
    <TextUnit id="11448" loc="27.140">οἱ δὲ σάκος φορέοντες, ὁ δὲ κληῖδα φαρέτρης:</TextUnit>
    <TextUnit id="11449" loc="27.141">ἄλλος ἀνηέρταζεν ἀνὴρ χαλκήλατον ἅρπην</TextUnit>
    <TextUnit id="11450" loc="27.142">ἀμητὴρ πολέμοιο, καὶ ἔστιχεν ἄλλος ἀείρων</TextUnit>
    <TextUnit id="11451" loc="27.143">ἀσπίδα καὶ θοὰ τόξα καὶ ἠνεμόεντας ὀιστούς.</TextUnit>
    <TextUnit id="11452" loc="27.144">καὶ μόθον ἐστήσαντο παρὰ στόμα γείτονος ̓Ινδοῦ,</TextUnit>
    <TextUnit id="11453" loc="27.145">εἰς πεδίον προθέοντες. ἀπ' εὐδένδροιο δὲ λόχμης</TextUnit>
    <TextUnit id="11454" loc="27.146">ἀσπίσι καὶ ξιφέεσσι καὶ ἀρραγέεσσι πετήλοις</TextUnit>
    <TextUnit id="11455" loc="27.147">θυρσοφόρος Διόνυσος ἑοὺς ἐκόρυσσε μαχητάς.</TextUnit>
    <TextUnit id="11456" loc="27.148">καὶ πισύρων ἀνέμων φλογερῆς ἀντώπιον ̓Ηοῦς</TextUnit>
    <TextUnit id="11457" loc="27.149">τέτραχα τεμνομένην στρατιὴν ἐστήσατο Βάκχων:</TextUnit>
    <TextUnit id="11458" loc="27.150">πρώτην μὲν βαθύδενδρα παρὰ σφυρὰ κυκλάδος ̓́Αρκτου,</TextUnit>
    <TextUnit id="11459" loc="27.151">ἧχι πολυσπερέων ποταμῶν πεφορημένον ὁλκῷ</TextUnit>
    <TextUnit id="11460" loc="27.152">Καυκασίου σκοπέλοιο Διιπετὲς ἔρχεται ὕδωρ,</TextUnit>
    <TextUnit id="11461" loc="27.157">τὴν αὐτὴν παρὰ πέζαν, ὅπῃ περιμήκεϊ πορθμῷ</TextUnit>
    <TextUnit id="11462" loc="27.158">χεῦμα παλινδίνητον ἄγει βαρύδουπος ̔Υδάσπης:</TextUnit>
    <TextUnit id="11463" loc="27.153">τὴν ἑτέρην δὲ φάλαγγα συνήρμοσεν, ὁππόθι γαίης</TextUnit>
    <TextUnit id="11464" loc="27.154">μεσσατίης στεφανηδὸν ἐς ἑσπέριον κλίμα νεύων</TextUnit>
    <TextUnit id="11465" loc="27.155">δίστομος οὺρεσίφοιτος ἑὸν ῥόον ̓Ινδὸς ἑλίσσει,</TextUnit>
    <TextUnit id="11466" loc="27.156">χεύμασιν ἀμφίζωστον ἐπιστέψας Παταλήνην:</TextUnit>
    <TextUnit id="11467" loc="27.161">καὶ τριτάτην κόσμησεν, ὅπῃ νοτίῳ παρὰ κόλπῳ</TextUnit>
    <TextUnit id="11468" loc="27.159">κύματι πορφύροντι μεσημβριὰς ἕλκεται ἅλμη:</TextUnit>
    <TextUnit id="11469" loc="27.160">καὶ στρατιὴν εὔχαλκον ἄναξ ἔστησε τετάρτην</TextUnit>
    <TextUnit id="11470" loc="27.162">ἀντολίης ὑπὸ πέζαν, ὅθεν δονακῆα διαίνων</TextUnit>
    <TextUnit id="11471" loc="27.163">στέλλεται εὐόδμοισι κατάρρυτος ὕδασι Γάγγης.</TextUnit>
    <TextUnit id="11472" loc="27.164">κεκριμένης δὲ φάλαγγος ἐυκνήμιδος ἑκάστης</TextUnit>
    <TextUnit id="11473" loc="27.165">τέσσαρας εὐπήληκας ἐκόσμεεν ἡγεμονῆας,</TextUnit>
    <TextUnit id="11474" loc="27.166">καὶ στρατὸν ὀτρύνων λαοσσόον ἴαχε φωνήν:</TextUnit>
    <TextUnit id="11475" loc="27.167">“Βασσαρίδες, καὶ δεῦρο χορεύσατε, δυσμενέων δὲ</TextUnit>
    <TextUnit id="11476" loc="27.168">κτείνατε βάρβαρα φῦλα, καὶ ἔγχεσι μίξατε θύρσους,</TextUnit>
    <TextUnit id="11477" loc="27.169">μίξατε καὶ ξιφέεσσι: καὶ ἠθάδος ἀντὶ τραπέζης</TextUnit>
    <TextUnit id="11478" loc="27.170">σάλπιγξ ἐγρεκύδοιμος ἐμοῖς Σατύροισι γενέσθω</TextUnit>
    <TextUnit id="11479" loc="27.171">πηκτὶς ἐμή: χλοερὴ δὲ καταιχμάζουσα σιδήρου</TextUnit>
    <TextUnit id="11480" loc="27.172">δούρατα νικήσειεν ἀκαχμένα φυλλὰς ὀπώρη:</TextUnit>
    <TextUnit id="11481" loc="27.173">ἀντὶ δὲ νυκτελίοιο χοροστασίης Διονύσου</TextUnit>
    <TextUnit id="11482" loc="27.174">αὐλὸς ἐμὸς φθέγξαιτο μετάτροπον ὕμνον ̓Ενυοῦς,</TextUnit>
    <TextUnit id="11483" loc="27.175">τερψινόου Βρομίοιο λιπὼν ἐπιδόρπιον ̓Ηχώ.</TextUnit>
    <TextUnit id="11484" loc="27.176">εἰ μὲν ἐμοὶ γόνυ δοῦλον ὑποκλίνειεν ̔Υδάσπης</TextUnit>
    <TextUnit id="11485" loc="27.177">μηδὲ πάλιν Βάκχοισι παλίγκοτον οἶδμα κορύσσῃ,</TextUnit>
    <TextUnit id="11486" loc="27.178">ἔσσομαι εὐάντητος, ὅλον δέ οἱ ἀγλαὸν ὕδωρ</TextUnit>
    <TextUnit id="11487" loc="27.179">χεύμασι ληναίοισιν ἐς Εὔιον οἶνον ἀμείψω,</TextUnit>
    <TextUnit id="11488" loc="27.180">τεύχων λαρὰ ῥέεθρα, καὶ ἀγριάδος λόφον ὕλης</TextUnit>
    <TextUnit id="11489" loc="27.181">μιτρώσω πετάλοισι καὶ ἀμπελόεντα τελέσσω:</TextUnit>
    <TextUnit id="11490" loc="27.182">εἰ δὲ πάλιν προχοῇσιν ἀλεξικάκοισιν ἀρήξει</TextUnit>
    <TextUnit id="11491" loc="27.183">̓Ινδοῖς κτεινομένοισι καὶ υἱέι Δηριαδῆι,</TextUnit>
    <TextUnit id="11492" loc="27.184">ἀνδροφυὴς κερόεσσαν ἔχων ποταμηίδα μορφήν,</TextUnit>
    <TextUnit id="11493" loc="27.185">χεῦμα γεφυρώσαντες ὑπερφιάλου ποταμοῖο</TextUnit>
    <TextUnit id="11494" loc="27.186">ἴχνεσιν ἀβρέκτοισιν ὁδεύσατε δίψιον ὕδωρ,</TextUnit>
    <TextUnit id="11495" loc="27.187">καὶ γυμνῇ ψαμάθῳ πατέων αὐχμηρὸν ̔Υδάσπην</TextUnit>
    <TextUnit id="11496" loc="27.188">πεζὸς ὄνυξ εὔιππος ἐπιξύσειε κονίην.</TextUnit>
    <TextUnit id="11497" loc="27.189">εἰ δὲ πολυπτοίητος ̓Αρειμανέων πρόμος ̓Ινδῶν</TextUnit>
    <TextUnit id="11498" loc="27.190">αἰθερίου Φαέθοντος ἀπόσπορός ἐστι γενέθλης,</TextUnit>
    <TextUnit id="11499" loc="27.191">καὶ Φαέθων πυρόεσσαν ἐμοὶ στήσειεν ̓Ενυώ,</TextUnit>
    <TextUnit id="11500" loc="27.192">θυγατέρος κερόεσσαν ἑῆς ὠδῖνα γεραίρων,</TextUnit>
    <TextUnit id="11501" loc="27.193">γνωτὸν ἐμοῦ Κρονίδαο πάλιν Φαεθοντίδι χάρμῃ</TextUnit>
    <TextUnit id="11502" loc="27.194">πόντιον ὑδατόεντα πυρὸς σβεστῆρα κορύσσω:</TextUnit>
    <TextUnit id="11503" loc="27.195">Θρινακίην δ' ἐπὶ νῆσον ἐλεύσομαι, ὁππόθι ποῖμναι</TextUnit>
    <TextUnit id="11504" loc="27.196">καὶ βόες αἰθερίοιο πυραυγέος ̔Ηνιοχῆος,</TextUnit>
    <TextUnit id="11505" loc="27.197">ἠελίου δὲ θύγατρα, δορικτήτην ἅτε κούρην,</TextUnit>
    <TextUnit id="11506" loc="27.198">Λαμπετίην ἀέκουσαν ὑπὸ ζυγὰ δούλια σύρω,</TextUnit>
    <TextUnit id="11507" loc="27.199">ὄφρα γένυ κλίνειε: καὶ εἰς ὄρος ̓Αστρὶς ἀλάσθω,</TextUnit>
    <TextUnit id="11508" loc="27.200">μυρομένη βαρύδεσμον ὀπάονα Δηριαδῆα:</TextUnit>
    <TextUnit id="11509" loc="27.201">ἐλθέτω, ἢν ἐθέλῃ, μετανάστιος εἰς χθόνα Κελτῶν,</TextUnit>
    <TextUnit id="11510" loc="27.202">ὄφρα φυτὸν γεγαυῖα σὺν ̔Ηλιάδεσσι καὶ αὐτὴ</TextUnit>
    <TextUnit id="11511" loc="27.203">πυκνὰ φιλοθρήνοισιν ἐπικλαύσειε ῥεέθροις.</TextUnit>
    <TextUnit id="11512" loc="27.204">σπεύσατέ μοι καὶ κύκλα μελαρρίνοιο προσώπου</TextUnit>
    <TextUnit id="11513" loc="27.205">̓Ινδῶν ληιδίων λευκαίνετε μύστιδι γύψῳ,</TextUnit>
    <TextUnit id="11514" loc="27.206">καὶ θρασὺν ἀμπελόεντι περιπλεχθέντα κορύμβῳ...</TextUnit>
    <TextUnit id="11515" loc="27.207">νεβρίδα χαλκοχίτωνι καθάψατε Δηριαδῆι:</TextUnit>
    <TextUnit id="11516" loc="27.208">καὶ Βρομίῳ γένυ δοῦλον ὑποκλίνων μετὰ νίκην</TextUnit>
    <TextUnit id="11517" loc="27.209">̓Ινδὸς ἄναξ ῥίψειεν ἑὸν θώρηκα θυέλλαις,</TextUnit>
    <TextUnit id="11518" loc="27.210">κρείσσονι λαχνήεντι δέμας θώρηκι καλύπτων,</TextUnit>
    <TextUnit id="11519" loc="27.211">καὶ πόδα πορφυρέοισι περισφίγξειε κοθόρνοις</TextUnit>
    <TextUnit id="11520" loc="27.212">ἀργυρέας ἀνέμοισιν ἑὰς κνημῖδας ἐάσας,</TextUnit>
    <TextUnit id="11521" loc="27.213">καὶ μετὰ φοίνια τόξα καὶ ἠθάδος ἔργα κυδοιμοῦ</TextUnit>
    <TextUnit id="11522" loc="27.214">ὄργια νυκτιχόρευτα διδασκέσθω Διονύσου,</TextUnit>
    <TextUnit id="11523" loc="27.215">βάρβαρα δινεύων ἐπιλήνια βόστρυχα χαίτης.</TextUnit>
    <TextUnit id="11524" loc="27.216">δυσμενέων δὲ κάρηνα κομίσσατε σύμβολα νίκης</TextUnit>
    <TextUnit id="11525" loc="27.217">Τμῶλον ἐς ἠνεμόεντα, πεπαρμένα μάρτυρι θύρσῳ.</TextUnit>
    <TextUnit id="11526" loc="27.218">πολλὰς δ' ἐκ πολέμοιο μεταστήσω στίχας ̓Ινδῶν</TextUnit>
    <TextUnit id="11527" loc="27.219">ζωγρήσας μετ' ̓́Αρηα, παρὰ προπύλαια δὲ Λυδῶν</TextUnit>
    <TextUnit id="11528" loc="27.220">πήξω μαινομένοιο κεράατα Δηριαδῆος.”</TextUnit>
    <TextUnit id="11529" loc="27.221">ὥς φάμενος θάρσυνεν: ἐπερρώοντο δὲ Βάκχαι,</TextUnit>
    <TextUnit id="11530" loc="27.222">Σειληνοὶ δ' ἀλάλαζον ̓Αρηιφίλης μέλος ̓Ηχοῦς</TextUnit>
    <TextUnit id="11531" loc="27.223">καὶ Σάτυροι κελάδησαν ὁμοφθόγγων ἀπὸ λαιμῶν:</TextUnit>
    <TextUnit id="11532" loc="27.224">καὶ τυπάνου κελάδοντος ὁμόθροος ἔβρεμεν ἠχὼ</TextUnit>
    <TextUnit id="11533" loc="27.225">φρικαλέον μύκημα, φιλοκροτάλων δὲ γυναικῶν</TextUnit>
    <TextUnit id="11534" loc="27.226">χερσὶν ἀμοιβαίῃσιν ἀράσσετο δίκτυπος ἠχώ:</TextUnit>
    <TextUnit id="11535" loc="27.227">καὶ νομίη Φρύγα ῥυθμὸν ἀγέστρατος ἴαχε σύριγξ.</TextUnit>
    <TextUnit id="11536" loc="27.231">καὶ στρατιῆς προκέλευθος ἐπιβρίθουσα κυδοιμῷ</TextUnit>
    <TextUnit id="11537" loc="27.232">Μυγδονίη μάρμαιρε δι' ἠέρος ἁλλομένη φλόξ,</TextUnit>
    <TextUnit id="11538" loc="27.233">Βακχείην πυρόεσσαν ἀπαγγέλλουσα λοχείην:</TextUnit>
    <TextUnit id="11539" loc="27.234">Σειληνοῦ δὲ γέροντος ἀπ' εὐκεράοιο μετώπου</TextUnit>
    <TextUnit id="11540" loc="27.235">μαρμαρυγὴ σελάγιζεν: ὀρεσσαύλοιο δὲ Βάκχης</TextUnit>
    <TextUnit id="11541" loc="27.236">δέσμιος ἀπλέκτοισι δράκων ἐσφίγγετο χαίταις:</TextUnit>
    <TextUnit id="11542" loc="27.228">καὶ Σάτυροι πολέμιζον: ἐλευκαίνοντο δὲ γύψῳ</TextUnit>
    <TextUnit id="11543" loc="27.229">μυστιπόλῳ, καὶ φρικτὸν ἐπῃώρητο παρειαῖς</TextUnit>
    <TextUnit id="11544" loc="27.230">ψευδομένου νόθον εἶδος ἀφωνήτοιο προσώπου.</TextUnit>
    <TextUnit id="11545" loc="27.237">καί τις ἐπ' ἀντιβίοισι μεμηνότα τίγριν ἱμάσσων</TextUnit>
    <TextUnit id="11546" loc="27.238">δίφρα διεπτοίησεν ὁμοζυγέων ἐλεφάντων:</TextUnit>
    <TextUnit id="11547" loc="27.239">καὶ πολιὸς κεκόρυστο Μάρων ἑλικώδεϊ θαλλῷ,</TextUnit>
    <TextUnit id="11548" loc="27.240">ἡμερίδων ὄρπηκι διασχίζων δέμας ̓Ινδῶν</TextUnit>
    <TextUnit id="11549" loc="27.241">μαρναμένων.—καὶ πάντες, ὅσοι ναετῆρες ̓Ολύμπου,</TextUnit>
    <TextUnit id="11550" loc="27.242">Ζηνὶ παρεδριόωντες ἔσω θεοδέγμονος αὐλῆς</TextUnit>
    <TextUnit id="11551" loc="27.243">πασσυδὸν ἠγορόωντο πολυχρύσων ἐπὶ θώκων.</TextUnit>
    <TextUnit id="11552" loc="27.244">τοῖσι δὲ δαινυμένοισιν ἀπὸ κρητῆρος ἀφύσσων</TextUnit>
    <TextUnit id="11553" loc="27.245">εὐχαίτης γλυκὺ νέκταρ ἐῳνοχόει Γανυμήδης.</TextUnit>
    <TextUnit id="11554" loc="27.246">οὐ τότε γὰρ Τρώεσσιν ̓Αχαιικὸς ἔβρεμεν ̓́Αρης,</TextUnit>
    <TextUnit id="11555" loc="27.247">ὡς πάρος ὄφρα κύπελλα πάλιν μακάρεσσι κεράσσῃ</TextUnit>
    <TextUnit id="11556" loc="27.248">ἥβη καλλιέθειρα, καὶ ἀθανάτων ἑκὰς εἴη</TextUnit>
    <TextUnit id="11557" loc="27.249">Τρώιος οἰνοχόος, μὴ πατρίδος οἶτον ἀκούσῃ.</TextUnit>
    <TextUnit id="11558" loc="27.250">τοῖσι συναγρομένοις ἀγορήσατο μητίετα Ζεύς,</TextUnit>
    <TextUnit id="11559" loc="27.251">ἔννεπε δ' ̓Απόλλωνι καὶ ̔Ηφαίστῳ καὶ ̓Αθήνῃ:</TextUnit>
    <TextUnit id="11560" loc="27.252">“ἄξονος ὀμφαίοιο θεηγόρε κοίρανε Πυθοῦς,</TextUnit>
    <TextUnit id="11561" loc="27.253">τοξοσύνης σκηπτοῦχε, σελασφόρε, σύγγονε Βάκχου,</TextUnit>
    <TextUnit id="11562" loc="27.254">μνώεο Παρνησσοῖο καὶ ὑμετέρου Διονύσου:</TextUnit>
    <TextUnit id="11563" loc="27.255">ἄμπελος οὔ σε λέληθεν ἐφήμερος: οἶσθα καὶ αὐτὴν</TextUnit>
    <TextUnit id="11564" loc="27.256">ἀμφοτέρων σκοπέλων διδυμάονα μύστιδα πεύκην:</TextUnit>
    <TextUnit id="11565" loc="27.257">ἀλλὰ κασιγνήτοιο τεοῦ προμάχιζε Λυαίου,</TextUnit>
    <TextUnit id="11566" loc="27.258">Βασσαρίδων ἐπίκουρος ̓Ολύμπια τόξα τιταίνων:</TextUnit>
    <TextUnit id="11567" loc="27.259">Παρνησσοῦ δὲ γέραιρε τεὴν ξυνήονα πέτρην,</TextUnit>
    <TextUnit id="11568" loc="27.260">ὁππόθι κωμάζουσα χοροίτυπος ἴαχε Βάκχη,</TextUnit>
    <TextUnit id="11569" loc="27.261">σοὶ μέλος ἐντύνουσα καὶ ἀγρύπνῳ Διονύσῳ,</TextUnit>
    <TextUnit id="11570" loc="27.262">Δελφικὸν ἀμφοτέροισιν ὁμόζυγον ἁψαμένη πῦρ.</TextUnit>
    <TextUnit id="11571" loc="27.263">μνώεο σῆς, κλυτότοξε, λεοντοφόνοιο Κυρήνης:</TextUnit>
    <TextUnit id="11572" loc="27.264">δὸς χάριν ἀμφοτέροισι, καὶ ̓Αγρέι καὶ Διονύσῳ:</TextUnit>
    <TextUnit id="11573" loc="27.265">ὡς Νόμιος Σατύρων νομίων προμάχιζε γενέθλης.</TextUnit>
    <TextUnit id="11574" loc="27.266">̔́Ηρης ζῆλον ἄλαλκε βαρύφρονα, μή ποτε Φοίβου</TextUnit>
    <TextUnit id="11575" loc="27.267">μητρυιὴ γελάσειε Διωνύσοιο φυγόντος,</TextUnit>
    <TextUnit id="11576" loc="27.268">ἥ τις ἐμῶν μεθέπουσα χόλον καὶ ζῆλον ἐρώτων</TextUnit>
    <TextUnit id="11577" loc="27.269">αἰὲν ἐμοῖς τεκέεσσι κορύσσεται: οὔ σε διδάξω</TextUnit>
    <TextUnit id="11578" loc="27.270">μητέρος ὑμετέρης λόχιον πόνον, ἡνίκα παίδων</TextUnit>
    <TextUnit id="11579" loc="27.271">δίζυγα φόρτον ἔχουσα πολύπλανος ἤιε Λητώ,</TextUnit>
    <TextUnit id="11580" loc="27.272">κέντροις παιδογόνοισιν ἱμασσομένη τοκετοῖο,</TextUnit>
    <TextUnit id="11581" loc="27.273">ὁππότε Πηνειοῖο φυγὰς ῥέος, ὁππότε Δίρκη</TextUnit>
    <TextUnit id="11582" loc="27.274">μητέρα σὴν ἀπέειπεν, ὅτε δρόμον εἶχε καὶ αὐτὸς</TextUnit>
    <TextUnit id="11583" loc="27.275">̓Ασωπὸς βαρύγουνος ὀπίστερον ἴχνος ἐλίσσων,</TextUnit>
    <TextUnit id="11584" loc="27.276">εἰσόκε Δῆλος ἄμυνε μογοστόκος, εἰσόκε Λητὼ</TextUnit>
    <TextUnit id="11585" loc="27.277">οὐτιδανοῖς πετάλοισι γέρων μαιώσατο φοῖνιξ.</TextUnit>
    <TextUnit id="11586" loc="27.278">καὶ σύ, Διὸς πατέρος καὶ μητέρος ἄτρομε κούρη,</TextUnit>
    <TextUnit id="11587" loc="27.279">γνωτῷ, Παλλάς, ἄμυνε τεῆς κοσμήτορι πάτρης:</TextUnit>
    <TextUnit id="11588" loc="27.280">ῥύεο σοὺς ναετῆρος ἐφεσπομένους Διονύσῳ,</TextUnit>
    <TextUnit id="11589" loc="27.281">μηδὲ τεοῦ Μαραθῶνος ὀλωλότα τέκνα νοήσῃς:</TextUnit>
    <TextUnit id="11590" loc="27.282">ἀκταίης δὲ γέραιρε φερέπτολιν ὄζον ἐλαίης:</TextUnit>
    <TextUnit id="11591" loc="27.283">̓Ικαρίῳ δὲ γέροντι χαρίζεο: καὶ γὰρ ἐκείνῳ</TextUnit>
    <TextUnit id="11592" loc="27.284">δώσει ποικιλόβοτρυς ἑὴν Διόνυσος ὀπώρην:</TextUnit>
    <TextUnit id="11593" loc="27.285">μνώεο Τριπτολέμοιο καὶ εὐαρότου Κελεοῖο,</TextUnit>
    <TextUnit id="11594" loc="27.286">μὴ ταλάρους γονόεντας ἀτιμήσῃς Μετανείρης:</TextUnit>
    <TextUnit id="11595" loc="27.287">καὶ γὰρ ἀοσσητῆρος ἐρισταφύλου σέο Βάκχου</TextUnit>
    <TextUnit id="11596" loc="27.288">Ζεὺς γονόεις ὠδῖνα πατὴρ ἐγκύμονι μηρῷ,</TextUnit>
    <TextUnit id="11597" loc="27.289">θηλυτέρην δ' ἐλόχευσε τεὴν ὠδῖνα καρήνῳ.</TextUnit>
    <TextUnit id="11598" loc="27.290">ἀλλὰ τεὴν δονέουσα γενέθλιον ἥλικα λόγχην,</TextUnit>
    <TextUnit id="11599" loc="27.291">αἰγίδα δ' αἰθύσσουσα κυβερνήτειραν ̓Ενυοῦς,</TextUnit>
    <TextUnit id="11600" loc="27.292">γίνεό μοι Σατύροισι βοηθόος, ὅττι καὶ αὐτοὶ</TextUnit>
    <TextUnit id="11601" loc="27.293">αἰγὸς ὀρεσσινόμου λασίους φορέουσι χιτῶνας:</TextUnit>
    <TextUnit id="11602" loc="27.294">καὶ θεὸς ἀγρονόμων, νομίης σύριγγος ἀνάσσων,</TextUnit>
    <TextUnit id="11603" loc="27.295">αἰγίδος ὑμετέρης ἐπιδεύεται αἰγίβοτος Πάν,</TextUnit>
    <TextUnit id="11604" loc="27.296">ὃς πρὶν ἀσυλήτοισιν ἐμοῖς σκήπτροις συνερίζων</TextUnit>
    <TextUnit id="11605" loc="27.297">μάρνατο Τιτήνεσσι, γαλακτοφόρου δὲ τιθήνης</TextUnit>
    <TextUnit id="11606" loc="27.298">αἰγὸς ̓Αμαλθείης ὀρεσίδρομος ἔπλετο ποιμήν:</TextUnit>
    <TextUnit id="11607" loc="27.299">ῥύεό μιν μετόπισθε βοηθόον ̓Ατθίδι χάρμῃ,</TextUnit>
    <TextUnit id="11608" loc="27.300">Μηδοφόνον ῥυτῆρα τινασσομένου Μαραθῶνος:</TextUnit>
    <TextUnit id="11609" loc="27.301">αἰγίδα σεῖο τίνασσε προασπίζουσα Λυαίου,</TextUnit>
    <TextUnit id="11610" loc="27.302">σεῖο κασιγνήτου μελαναίγιδος, ὃς σέο πάτρην</TextUnit>
    <TextUnit id="11611" loc="27.303">ῥύσεται ἐξελάσας Βοιώτιον ἡγεμονῆα:</TextUnit>
    <TextUnit id="11612" loc="27.304">καὶ μέλος ἀείσει ζωάγριον ἀστὸς ̓Ελευθοῦς</TextUnit>
    <TextUnit id="11613" loc="27.305">πιστὸν ἀνευάζων ̓Απατούριον υἷα Θυώνης,</TextUnit>
    <TextUnit id="11614" loc="27.306">εἰ μιγάδην Φρύγα ῥυθμὸν ἀνακρούσουσιν ̓Αθῆναι</TextUnit>
    <TextUnit id="11615" loc="27.307">λιμναῖον μετὰ Βάκχον ̓Ελευσινίῳ Διονύσῳ.</TextUnit>
    <TextUnit id="11616" loc="27.308">ὦ γένος ἀλλοπρόσαλλον ̓Ολύμπιον: ἆ μέγα θαῦμα:</TextUnit>
    <TextUnit id="11617" loc="27.309">ξείνῳ Δηριαδῆι παρίσταται ̓Αργολὶς ̔́Ηρη,</TextUnit>
    <TextUnit id="11618" loc="27.310">Κεκροπίδας δὲ φάλαγγας ἀναίνεται ̓Ατθὶς ̓Αθήνη,</TextUnit>
    <TextUnit id="11619" loc="27.311">μητρὶ δὲ πιστὰ φέρων, ἐμὸν υἱέα Βάκχον ἐάσας</TextUnit>
    <TextUnit id="11620" loc="27.312">καὶ στρατιὴν Θρήισσαν ἐφεσπομένην Διονύσῳ,</TextUnit>
    <TextUnit id="11621" loc="27.313">ῥύεται ̓Ινδὸν ὅμιλον ἐμὸς Θρηίκιος ̓́Αρης.</TextUnit>
    <TextUnit id="11622" loc="27.314">ἀλλὰ πυρὶ φλογόεντι συναιχμάζων Διονύσῳ,</TextUnit>
    <TextUnit id="11623" loc="27.315">μοῦνος ἐγὼ πάντεσσι κορύσσομαι, εἰσόκε Βάκχος</TextUnit>
    <TextUnit id="11624" loc="27.316">κυανέην προθέλυμνον ἀιστώσειε γενέθλην.</TextUnit>
    <TextUnit id="11625" loc="27.317">καὶ σύ, τελεσσιγόνου φιλοπάρθενε νυμφίε Γαίης,</TextUnit>
    <TextUnit id="11626" loc="27.318">ἠρεμέεις, ̔́Ηφαιστε, καὶ οὺκ ἀλέγεις Μαραθῶνος,</TextUnit>
    <TextUnit id="11627" loc="27.319">ἦχι θεᾶς ἀγάμου γάμιον σέλας; οὔ σε διδάξω</TextUnit>
    <TextUnit id="11628" loc="27.320">μυστιπόλους σπινθῆρας ἀειφανέος σέο λύχνου.</TextUnit>
    <TextUnit id="11629" loc="27.321">λάρνακα παιδοκόμου μιμνήσκεο παρθενεῶνος,</TextUnit>
    <TextUnit id="11630" loc="27.322">ᾧ ἔνι κοῦρος ἔην Γαιήιος, ᾧ ἔνι κούρη</TextUnit>
    <TextUnit id="11631" loc="27.323">σὸν σπόρον αὺτοτέλεστον ἀνέτρεφεν ἄρσενι μαζῷ:</TextUnit>
    <TextUnit id="11632" loc="27.324">σὸν πέλεκυν κούφιζε μογοστόκον, ὄφρα σαώσῃς</TextUnit>
    <TextUnit id="11633" loc="27.325">σῷ λοχίῳ βουπλῆγι τεῆς ναετῆρας ̓Αθήνης.</TextUnit>
    <TextUnit id="11634" loc="27.326">ἠρεμέεις, ̔́Ηφαιστε, καὶ οὐ σέο τέκνα σαώσεις;</TextUnit>
    <TextUnit id="11635" loc="27.327">ὴθάδα πυρσὸν ἄειρε προασπιστῆρα Καβείρων,</TextUnit>
    <TextUnit id="11636" loc="27.328">ὄμμα δὲ σεῖο τίταινε, καὶ ἀρχαίην σέο νύμφην</TextUnit>
    <TextUnit id="11637" loc="27.329">μεμφομένην σκοπίαζε τεὴν φιλόπαιδα Καβειρώ:</TextUnit>
    <TextUnit id="11638" loc="27.330">Λημνιὰς ̓Αλκιμάχεια τεῆς ἐπιδεύεται ἀλκῆς.”</TextUnit>
    <TextUnit id="11639" loc="27.331">ὥς φαμένου σπέρχοντο θεοὶ ναετῆρες ̓Ολύμπου,</TextUnit>
    <TextUnit id="11640" loc="27.332">ξυνοὶ ἀοσσητῆρες ̓Αθηναίη καὶ ̓Απόλλων,</TextUnit>
    <TextUnit id="11641" loc="27.333">καὶ πυρόεις ̔́Ηφαιστος ὁμάρτεε Τριτογενείῃ.</TextUnit>
    <TextUnit id="11642" loc="27.334">ἀθανάτοις δ' ἑτέροισιν ὁμίλεε σύνδρομος ̔́Ηρη,</TextUnit>
    <TextUnit id="11643" loc="27.335">̓́Αρεα χειρὸς ἔχουσα καὶ εὐρυρέεθρον ̔Υδάσπην,</TextUnit>
    <TextUnit id="11644" loc="27.336">δυσμενέων συνάεθλον ὁμοζήλοιο κυδοιμοῦ,</TextUnit>
    <TextUnit id="11645" loc="27.337">τοῖσι Φόβος καὶ Δεῖμος ὁμέμποροι, ὁ??̓σι καὶ αὐτὴ</TextUnit>
    <TextUnit id="11646" loc="27.338">ἀντίπαλος Βρομίοιο φερέσταχυς ἵκετο Δηώ,</TextUnit>
    <TextUnit id="11647" loc="27.339">ζωογόνῳ φθονέουσα φιλοσταφύλῳ Διονύσῳ,</TextUnit>
    <TextUnit id="11648" loc="27.340">ὅττι μέθης ποτὸν εὗρε, παλαίτερον εὖχος ἐλέγξας</TextUnit>
    <TextUnit id="11649" loc="27.341">Ζαγρέος ἀρχεγόνοιο φατιζομένου Διονύσου.</TextUnit>
    <TextUnit id="11650" loc="28.1">ἔνθά τις ἀπρήυντος ἔην ἔρις: ἀμφότεροι γὰρ</TextUnit>
    <TextUnit id="11651" loc="28.2">Φαῦνος ̓Αρισταῖός τε μίαν συνέλασσαν ̓Ενυώ,</TextUnit>
    <TextUnit id="11652" loc="28.3">οἶσιν ἐφωμάρτησε καὶ Αἰακός, ἄξια ῥέζων</TextUnit>
    <TextUnit id="11653" loc="28.4">Ζηνὸς ἐοῦ γενετῆρος, ὑπὲρ νώτοιο τιταίνων</TextUnit>
    <TextUnit id="11654" loc="28.5">ἀσπίδα χαλκείην πολυδαίδαλον, ἧς ἐνὶ κύκλῳ</TextUnit>
    <TextUnit id="11655" loc="28.6">δαίδαλα πολλὰ πέπαστο, τά περ κάμε Λήμνιος ἄκμων.</TextUnit>
    <TextUnit id="11656" loc="28.7">καὶ στρατιὴ κεκόρυστο πολύτροπος εἰς μόθον ̓Ινδῶν</TextUnit>
    <TextUnit id="11657" loc="28.8">σπερχομένων ἀγεληδόν: ὁ μὲν ταμεσίχροϊ κισσῷ</TextUnit>
    <TextUnit id="11658" loc="28.9">κραιπνὸς ἐς ὑσμίνην πολυδαίδαλα δίφρα νομεύων</TextUnit>
    <TextUnit id="11659" loc="28.10">πορδαλίων ἐπέβαινεν, ὁ δὲ φρίσσοντι λεπάδνῳ</TextUnit>
    <TextUnit id="11660" loc="28.11">ζεῦξεν ̓Ερυθραίων ὀρεσίδρομον ἅρμα λεόντων</TextUnit>
    <TextUnit id="11661" loc="28.12">καὶ βλοσυρὴν ἴθυνε συνωρίδα, κυανέας δὲ</TextUnit>
    <TextUnit id="11662" loc="28.13">ἄλλος ἐριπτοίητος ἀκοντίζων στίχας ̓Ινδῶν</TextUnit>
    <TextUnit id="11663" loc="28.14">ἀστεμφὴς ἀχάλινον ἐτέρπετο ταῦρον ἱμάσσων,</TextUnit>
    <TextUnit id="11664" loc="28.15">καί τις ἀναΐξας Κυβελίδος εἰς ῥάχιν ἄρκτου</TextUnit>
    <TextUnit id="11665" loc="28.16">ἔχραε δυσμενέεσσι, καὶ οἴνοπα θύρσον ἑλίσσων</TextUnit>
    <TextUnit id="11666" loc="28.17">ἡνιόχους ἐφόβησε τανυκνήμων ἐλεφάντων:</TextUnit>
    <TextUnit id="11667" loc="28.18">ἄλλος ἀκοντίζων στρατιὴν ταμεσόχροϊ κτσσῷ</TextUnit>
    <TextUnit id="11668" loc="28.19">οὐ ξίφος, οὐ σάκος εἶχε περίτροχον, οὐ δόρυ χάρμης</TextUnit>
    <TextUnit id="11669" loc="28.20">φοίνιον, ἀλλὰ πέτηλα φυτῶν ἑλικώδεα σείων</TextUnit>
    <TextUnit id="11670" loc="28.21">λεπτῷ χαλκοχίτωνα κατέκτανεν ἀνέρα θαλλῷ.</TextUnit>
    <TextUnit id="11671" loc="28.22">καὶ πάταγος βρονταῖος ἐπέκτυπεν εἴκελος αὐλῷ:</TextUnit>
    <TextUnit id="11672" loc="28.23">Σειληνοὶ δ' ἰάχησαν: ἐπεστρατόωντο δὲ Βάκχαι,</TextUnit>
    <TextUnit id="11673" loc="28.24">νεβρίδας ὡς θώρηκα κατὰ στέρνοιο βαλοῦσαι.</TextUnit>
    <TextUnit id="11674" loc="28.25">καί τις ὸρεσσινόμων Σατύρων, ἄτε πῶλον ἐλαύνων,</TextUnit>
    <TextUnit id="11675" loc="28.26">ποσσὶ διχαζομένοισιν ὑπὲρ ῥάχιν ἦστο λεαίνης.</TextUnit>
    <TextUnit id="11676" loc="28.27">̓Ινδοὶ δ' ἀνταλάλαζον, ἀολλίζων δὲ μαχητὰς</TextUnit>
    <TextUnit id="11677" loc="28.28">βάρβαρος ἐσμαράγησεν ἀγέστρατος αὐλὸς ̓Ενυοῦς:</TextUnit>
    <TextUnit id="11678" loc="28.29">στέμματα μὲν κορύθεσσιν, ἐπέκτυπε δ' αἰγίδι θώρηξ,</TextUnit>
    <TextUnit id="11679" loc="28.30">ἔγχεσι θύρσος ἔθυσε, καὶ ἰσάζοντο κοθόρνοις</TextUnit>
    <TextUnit id="11680" loc="28.31">ἀντίτυποι κνημῖδες: ὁμοζυγέων δὲ φορήων</TextUnit>
    <TextUnit id="11681" loc="28.32">στοιχάδες ἀλλήλῃσιν ἐπηρείδοντο βοεῖαι,</TextUnit>
    <TextUnit id="11682" loc="28.33">καὶ πρυλέες πρυλέεσσιν, ἀερσιλίφῳ δὲ καρήνῳ</TextUnit>
    <TextUnit id="11683" loc="28.34">Μυγδονίην πήληκα Πελασφιὰς ὤθεε πήληξ.</TextUnit>
    <TextUnit id="11684" loc="28.35">καὶ κλόνος ἦν προμάχων ἑτερότροπος: ὄς μὲν ἀείρων</TextUnit>
    <TextUnit id="11685" loc="28.36">Βακχείης ἐλέλιζε μετάρσιον ἅλμα χορείης,</TextUnit>
    <TextUnit id="11686" loc="28.37">ὃς δὲ πεσὼν στενάχιζεν, ὁ δ' ἐκροτάλιζε πεδίλῳ,</TextUnit>
    <TextUnit id="11687" loc="28.38">ὃς δὲ τυπεὶς ἤσπαιρεν, ὁ δ' ἐσκίρτησε Λυαίῳ:</TextUnit>
    <TextUnit id="11688" loc="28.39">ἄλλος ἀπὸ στομάτων πολεμήιον ἦχον ἰάλλων</TextUnit>
    <TextUnit id="11689" loc="28.40">̓́Αρεος ἔγχος ἔμελπεν, ὁ δ' εἰλαπίνην Διονύσου:</TextUnit>
    <TextUnit id="11690" loc="28.41">καὶ τελετῇ Βρομίοιο συνεσμαράγησεν ̓Ενυώ,</TextUnit>
    <TextUnit id="11691" loc="28.42">εὔια δ' ἴαχε ῥόπτρα, καὶ ἡγήτειρα κυδοιμοῦ</TextUnit>
    <TextUnit id="11692" loc="28.43">λαὸν ἀολλίζουσα συνέκτυπε πηκτίδι σάλπιγξ,</TextUnit>
    <TextUnit id="11693" loc="28.44">σπονδῇ λύθρον ἔμιξε, φόνον δ' ἐκέρασσε χορείῃ.</TextUnit>
    <TextUnit id="11694" loc="28.45">ἔνθα πολὺ πρώτιστος, ἑῷ ποδὶ κοῦφος ὀρούσας,</TextUnit>
    <TextUnit id="11695" loc="28.46">ἀντία Δηριάδαο κατηκόντιζε Φαληνεύς,</TextUnit>
    <TextUnit id="11696" loc="28.47">καὶ τύχεν ἀρρήκτοιο σιδηρείοιο χιτῶνος:</TextUnit>
    <TextUnit id="11697" loc="28.48">οὐ δὲ τιταινομένη χροὸς ἥψατο λοίγιος αἰχμή,</TextUnit>
    <TextUnit id="11698" loc="28.49">ἀλλὰ παραΐξασα πάγη χθονί: λυσσαλέος δὲ</TextUnit>
    <TextUnit id="11699" loc="28.50">Δηριάδῃ πέλας ἐχθρὸν ἐπαΐσσοντα νοήσας</TextUnit>
    <TextUnit id="11700" loc="28.51">ἀλκήεις ἐκίχησε Κορύμβασος, ἐσσυμένου δὲ</TextUnit>
    <TextUnit id="11701" loc="28.52">λαιμὸν ἀπηλοίησε μεσαίτατον ἄορι τύψας,</TextUnit>
    <TextUnit id="11702" loc="28.53">καὶ κεφαλὴν ἤμησε: δαϊζομένου δὲ καρήνου</TextUnit>
    <TextUnit id="11703" loc="28.54">αἱμοβαφὴς ἀκάρηνος ἐπὶ χθόνα πῖπτε Φαληνεύς.</TextUnit>
    <TextUnit id="11704" loc="28.55">̓Αμφὶ δέ οἱ μόθος ὦρτο πολύθροος: ἀκρότατον δὲ</TextUnit>
    <TextUnit id="11705" loc="28.56">Δεξίοχος Φλογίοιο μεσόφρυον ἔξεσε χαλκῷ,</TextUnit>
    <TextUnit id="11706" loc="28.57">πλήξας ἄκρα μέτωπα διχαζομένης τρυφαλείης:</TextUnit>
    <TextUnit id="11707" loc="28.58">αὐτὰρ ὁ ταρβήσας, ὀλίγον γόνυ γουνὸς ἀμείβων,</TextUnit>
    <TextUnit id="11708" loc="28.59">μηκεδανῇ κεκάλυπτο κασιγνήτοιο βοείῃ,</TextUnit>
    <TextUnit id="11709" loc="28.61">Δαρδανίης ἅτε Τεῦκρον ὀιστευτῆρα γενέυλης</TextUnit>
    <TextUnit id="11710" loc="28.62">εἰς σάκος ἐπταβόειον ἐδέχνυτο σύγγονος Αἴας,</TextUnit>
    <TextUnit id="11711" loc="28.60">πατρῴῃ συνάεθλον ἀδελφεὸν ἀσπίδι κεύθων.</TextUnit>
    <TextUnit id="11712" loc="28.63">αὐτίκα δ' ἐκ κολεοῖο Κορύμβασος ̔??̓ορ ἐρύσσας</TextUnit>
    <TextUnit id="11713" loc="28.64">αὐχένα Δεξιόχοιο κατεπρήνιξε μαχαίρῃ:</TextUnit>
    <TextUnit id="11714" loc="28.65">καὶ ταχὺς ἀσπαίροντι θορὼν περιδέδρομε νεκρῷ</TextUnit>
    <TextUnit id="11715" loc="28.66">οἰστρομανὴς Κλύτιος, πρυλέων πρόμος: ὑψιλόφο δὲ</TextUnit>
    <TextUnit id="11716" loc="28.67">κραιπνὸς ἐριπτοίητος ἀκόντισε Δηριαδῆος:</TextUnit>
    <TextUnit id="11717" loc="28.68">ἀλλὰ δόρυ προμάχοιο παρακλιδὸν ἔτραπεν ̔́Ηρη,</TextUnit>
    <TextUnit id="11718" loc="28.69">καὶ Κλυτίῳ κοτέουσα καὶ ̓Ινδοφόνῳ Διονύσῳ:</TextUnit>
    <TextUnit id="11719" loc="28.70">ἔμπης δ' οὐκ ἀφάμαρτε ταχὺς πρόμος: ἀλλὰ τορήσας</TextUnit>
    <TextUnit id="11720" loc="28.71">θηρὸς ἀμαιμακέτοιο πελώριοω ἀνθερεῶνα</TextUnit>
    <TextUnit id="11721" loc="28.72">ὀρθοπόδην ἐλέφαντα κατέκτανε Δηριαδῆος:</TextUnit>
    <TextUnit id="11722" loc="28.73">καὶ μογέων ὀδύνῃσιν ὅλην ἐτίναξεν ἀπήνην</TextUnit>
    <TextUnit id="11723" loc="28.74">αὐχένι κυανέῳ περιδέξιος ὴλίβατος θήρ:</TextUnit>
    <TextUnit id="11724" loc="28.75">καὶ γένυν αἰθύσσων σκολιὴν προβλῆτα προσώπου</TextUnit>
    <TextUnit id="11725" loc="28.76">αἱμοβαφῆ ζυγίων ἀνεσείρασε δεσθὰ λεπάδνων:</TextUnit>
    <TextUnit id="11726" loc="28.77">ἀλλὰ πολυκλήιστον ὑπὸ ζυγὸν ἄορι κάμψας</TextUnit>
    <TextUnit id="11727" loc="28.78">αὐχενίων ἀνέκοψεν ὁμόζυγον ὁλκὸν ἱμάντων</TextUnit>
    <TextUnit id="11728" loc="28.79">ἡνίοχος ταχυεργός: ἀπ' εὐρυβάτοιο δὲ φάτνης</TextUnit>
    <TextUnit id="11729" loc="28.80">ὑψιφανῆ νέον ἄλλον ἑλὼν ἔζευξε Κελαινεύς.</TextUnit>
    <TextUnit id="11730" loc="28.81">καὶ Κλύτιος θρασὺς ἔσκεν ἀνεικέος ἐλπίδι νίκης:</TextUnit>
    <TextUnit id="11731" loc="28.82">Δεξιόχου δὲ φονῆα καλέσσατο θυιάδι φωνῇ,</TextUnit>
    <TextUnit id="11732" loc="28.83">λοίγιον ὑβριστῆρι χέων ἔπος ἀνθερεῶνι:</TextUnit>
    <TextUnit id="11733" loc="28.84">“στῆθι, κύων, μὴ φεῦγε, Κορύμβασε, καί σε διδάξω,</TextUnit>
    <TextUnit id="11734" loc="28.83">οἷοι ἀκοντιστῆρες ὀπάονές εἰσι Λυαίου.</TextUnit>
    <TextUnit id="11735" loc="28.84">ὑμέας εἰς Φρυγίην ληίσσομαι, ἄστεα δ' ̓Ινδῶν</TextUnit>
    <TextUnit id="11736" loc="28.85">δῃώσει δόρυ τοῦτο, καὶ ̓Ινδοφόνον μετὰ νίκην</TextUnit>
    <TextUnit id="11737" loc="28.86">Δηριάδην θεράποντα Διωνύσοιο τελέσσω:</TextUnit>
    <TextUnit id="11738" loc="28.87">παρθενικὴ δ' ἀνάεδνος ἑὴν λύσειε κορείην,</TextUnit>
    <TextUnit id="11739" loc="28.90">δεχνυμένη Σατύροιο δασυστέρνους ὑμεναίους,</TextUnit>
    <TextUnit id="11740" loc="28.91">̓Ινδὴ Μυγδονίοιο μιαινομένη σχεδόν ̔́Ερμου.”</TextUnit>
    <TextUnit id="11741" loc="28.92">ὣς φαμένου κεχόλωτο Κορύμβασος, ὀψιμόθου δὲ</TextUnit>
    <TextUnit id="11742" loc="28.93">φθεγγομένου Κλυτίοιο διέθρισεν ἀνθερεῶνα:</TextUnit>
    <TextUnit id="11743" loc="28.94">καὶ κεφαλὴ πεπότητο μετάρσιος ἅλματι Μοίρης,</TextUnit>
    <TextUnit id="11744" loc="28.93">αἱμαλέῃ ῥαθάμιγγι περιρραίνουσα κονίην.</TextUnit>
    <TextUnit id="11745" loc="28.94">καὶ νέκυν ὀρχηστῆρα παλινδίνητον ἐάσας</TextUnit>
    <TextUnit id="11746" loc="28.95">Σειληνοὺς ἐφόβησε Κορύμβασος, ἔξοχος ̓Ινδῶν,</TextUnit>
    <TextUnit id="11747" loc="28.96">ἔξοχος ἠνορέην μετὰ Μορρέα καὶ βασιλῆα.</TextUnit>
    <TextUnit id="11748" loc="28.97">αἰχμητὴν δὲ Σέβητα βαλὼν ὑπὲρ ἄντυγα μαζοῦ</TextUnit>
    <TextUnit id="11749" loc="28.100">χάλκεον ὤθεεν ἔγχος ἔσω χροός, αἱμαλέου δὲ</TextUnit>
    <TextUnit id="11750" loc="28.101">δούρατος ἑλκομένοιο χυτῇ κατέβαλλε κονίῃ.</TextUnit>
    <TextUnit id="11751" loc="28.102">Οἰνομάῳ δ' ἐπόρουσεν: ὁ μὲν φυγὰς εἴκελος αὔραις</TextUnit>
    <TextUnit id="11752" loc="28.103">εἰς στρατιὴν Βρομίοιο τεθηπότι χάζετο ταρσῷ:</TextUnit>
    <TextUnit id="11753" loc="28.104">καί μιν ἰδὼν ἐδίωκεν ὀπίστερος, ἐν δ' ἄρα νώτῳ</TextUnit>
    <TextUnit id="11754" loc="28.105">μεσσατίῳ δόρυ τῆξε: διαΐσσουσα δὲ ῥιπῇ</TextUnit>
    <TextUnit id="11755" loc="28.106">γαστέρος ἀντιπόροιο παρ' ἀμφαλὸν ἄνθορεν αἰχμή:</TextUnit>
    <TextUnit id="11756" loc="28.107">αὐτὰρ ὁ φοινήεντι πεπαρμένος ἀμφὶ σιδήρῳ</TextUnit>
    <TextUnit id="11757" loc="28.108">πρηνὴς ἀρτιδάικτος ἐπωλίσθησε κονίῃ:</TextUnit>
    <TextUnit id="11758" loc="28.109">τὸν δὲ κατὰ βλεφάρων θανατηφόρος ἔσκεπεν ἀχλύς.</TextUnit>
    <TextUnit id="11759" loc="28.110">οὐδὲ μόθων ἀπέληγε πέλωρ πρόμος: ἀλλὰ μαχηταὶ</TextUnit>
    <TextUnit id="11760" loc="28.111">τέσσαρες εὐπήληκες ἑνὶ κτείνοντο φονῆι,</TextUnit>
    <TextUnit id="11761" loc="28.112">Τυνδάριός τε Θόων τε καὶ Αὐτεσίων καὶ ̓Ονίτης.</TextUnit>
    <TextUnit id="11762" loc="28.113">καὶ πολὺς ἀρτιδάικτος ἔην νέκυς, οὐ χθονὶ πίπτων</TextUnit>
    <TextUnit id="11763" loc="28.114">πρηνής, οὐ δατέδῳ τετανυσμένος ὕπτιος ἀνήρ:</TextUnit>
    <TextUnit id="11764" loc="28.115">ἀλλὰ θανὼν ἀτίνακτος ὲπεστηρίζετο γαίῃ,</TextUnit>
    <TextUnit id="11765" loc="28.116">μαρναμένῳ προμάχῳ πανομοίιος, ὡς δόρυ πάλλων,</TextUnit>
    <TextUnit id="11766" loc="28.117">ὡς τανύων θοὰ τόξα καὶ ὡς βέλος εἰς σκοπὸν ἕλκων.</TextUnit>
    <TextUnit id="11767" loc="28.118">καὶ νέκυς ἀλκήεις ποθέων μετὰ πότμον ̓Ενυὼ</TextUnit>
    <TextUnit id="11768" loc="28.119">νήματα Μοιράων ἐβιήσατο, δούρατι κούφῳ</TextUnit>
    <TextUnit id="11769" loc="28.120">εἴκελος αἰχμάζοντι, πολυσπερέων ἀπὸ τόξων</TextUnit>
    <TextUnit id="11770" loc="28.121">ἐκ κεφαλῆς βελέεσσι πεπαρμένος εἰς πόδας ἄκρους,</TextUnit>
    <TextUnit id="11771" loc="28.122">̓́Αρεος ὀρθὸν ἄγαλμα: καὶ αἰχμητῆρα θανόντα</TextUnit>
    <TextUnit id="11772" loc="28.123">ὄμμασι θαμβαλέοισιν ἐθηήσαντο μαχηταί,</TextUnit>
    <TextUnit id="11773" loc="28.124">ἔγχος ἔτι κρατέοντα καὶ οὐ ῥίψαντα βοείην,</TextUnit>
    <TextUnit id="11774" loc="28.125">νεκρὸν ἀκοντιστῆρα καὶ ἄπνοον ἀσπιδιώτην.</TextUnit>
    <TextUnit id="11775" loc="28.126">καί τις ̓Αθηναίοιο τυχὼν δασπλῆτι σιδήρῳ</TextUnit>
    <TextUnit id="11776" loc="28.127">δεξιτερὴν ἤμησε, βραχίονος ἄκρον ἀράξας:</TextUnit>
    <TextUnit id="11777" loc="28.128">ἡ δὲ κυβιστήσασα φόνου βητάρμονι παλμῷ</TextUnit>
    <TextUnit id="11778" loc="28.129">ἤριπεν ἀρτιδάικτος, ὁμήλικι σύμπλοκος ὤμῳ,</TextUnit>
    <TextUnit id="11779" loc="28.130">ξανθὰ διαστίζουσα κατάρρυτα νῶτα κονίης.</TextUnit>
    <TextUnit id="11780" loc="28.131">καί νύ κεν ἁλλομένης ταναὸν δόρυ χειρὸς ἐρύσσας</TextUnit>
    <TextUnit id="11781" loc="28.132">ἔγχεϊ τηλεβόλῳ παλινάγρετον εἶχεν ̓Ενυώ,</TextUnit>
    <TextUnit id="11782" loc="28.133">καί λαιὴ πολέμιζε δορυσσόος ἀντίτυπος χείρ:</TextUnit>
    <TextUnit id="11783" loc="28.134">ἀλλά μιν ἀντικέλευθος ἀνάρσιος ἔφθασεν ἀνήρ,</TextUnit>
    <TextUnit id="11784" loc="28.135">καὶ λαιὴν προθέλυμνον ἀμοιβάδι τύψε μαχαίρῃ:</TextUnit>
    <TextUnit id="11785" loc="28.136">καὶ παλάμη χθονὶ πῖπτεν, ἀκοντίζων δὲ φονῆα</TextUnit>
    <TextUnit id="11786" loc="28.137">αἱμαλέης ἔρραινεν ἑκηβόλος ὁλκὸς ἐέρσης</TextUnit>
    <TextUnit id="11787" loc="28.138">πορφυρέαις λιβάδεσσιν, ὑπὲρ δαπέδοιο δὲ δειλὴ</TextUnit>
    <TextUnit id="11788" loc="28.139">ἅλμασιν αὐτοκύλιστος ἐπάλλετο μαινομένη χεὶρ</TextUnit>
    <TextUnit id="11789" loc="28.140">αἵματι φοινιχθεῖσα, καὶ ἀγκύλα δάκτυλα γαίῃ</TextUnit>
    <TextUnit id="11790" loc="28.141">εὐπαλάμῳ σφήκωσε μέσῳ γαμψώνυχι δεσμῷ,</TextUnit>
    <TextUnit id="11791" loc="28.142">οἷα περισφίγγουσα πάλιν τελαμῶνα βοείης.</TextUnit>
    <TextUnit id="11792" loc="28.143">καί τινα μῦθον ἔειπεν ̓Αρήια δάκρυα λείβων:</TextUnit>
    <TextUnit id="11793" loc="28.144">“ἄλλην εἰσέτι χεῖρα λιλαίομαι, ὄφρα τελέσσω</TextUnit>
    <TextUnit id="11794" loc="28.145">τριχθαδίαις παλάμῃσιν ἐπάζια Τριτογενείης:</TextUnit>
    <TextUnit id="11795" loc="28.146">ἔμπης καὶ μετὰ χεῖρας ἀνάρσιον ἄνδρα διώξω:</TextUnit>
    <TextUnit id="11796" loc="28.147">τοῦτό μοι ἠνορέης ἔτι λείψανον, ὄφρά τις εἴπῃ</TextUnit>
    <TextUnit id="11797" loc="28.148">εὖχος ̓Αθηναίων περιδέξιον, ὅττι καὶ αὐτοῖς</TextUnit>
    <TextUnit id="11798" loc="28.149">ποσσὶν ἀριστεύουσι δαϊζομένων παλαμάων.”</TextUnit>
    <TextUnit id="11799" loc="28.150">ὣς εἰπὼν προμάχοισιν ἐπέδραμεν εἴκελος αὔραις,</TextUnit>
    <TextUnit id="11800" loc="28.151">ὑσμίνην ἀσίδηρον ἐπεντύνων ὀλετῆρι.</TextUnit>
    <TextUnit id="11801" loc="28.152">οἱ δέ μιν ἀθρήσαντες ἐθάμβεον ἄλλος ἐπ' ἄλλῳ,</TextUnit>
    <TextUnit id="11802" loc="28.153">καὶ πρόμον ἡμιτέλεστον ἐκυκλώσαντο μαχηταὶ</TextUnit>
    <TextUnit id="11803" loc="28.154">ἀμφιλαφεῖς: ὁ δὲ μοῦνος ἀφειδέι δέκτο μαχαίρῃ</TextUnit>
    <TextUnit id="11804" loc="28.155">πληγὴν ἀλλοπρόσαλλον ἀμοιβαίοιο σιδήρου:</TextUnit>
    <TextUnit id="11805" loc="28.156">καὶ μόγις εἰς χθόνα πῖπτεν: ἔην δέ τις ̓́Αρεος εἰκὼν</TextUnit>
    <TextUnit id="11806" loc="28.157">ὀψιγόνῳ ναετῆρι φυλασσομένη γενετῆρα.</TextUnit>
    <TextUnit id="11807" loc="28.158">οὐ τότε μοῦνος ὅμιλος ἐτέμνετο πεζὸς ὁδίτης,</TextUnit>
    <TextUnit id="11808" loc="28.159">ἀλλὰ καὶ ἱππήεσσιν ἔην φόνος: ἔστιχε δ' ἄλλος</TextUnit>
    <TextUnit id="11809" loc="28.160">ἄλλῳ πότμον ἄγων: ἐλατὴρ δ' ἐλατῆρα κιχήσας,</TextUnit>
    <TextUnit id="11810" loc="28.161">ἤ προτέρω φεύγοντι μετάφρενα δουρὶ δαΐζων,</TextUnit>
    <TextUnit id="11811" loc="28.162">ἢ σχεδὸν ἀντιόωντα κατὰ στέρνοιο τυχήσας,</TextUnit>
    <TextUnit id="11812" loc="28.163">ἱππόθεν ἀρτιδάικτον ἀπεστυφέλιξε κονίῃ.</TextUnit>
    <TextUnit id="11813" loc="28.164">καί τις ὑπὲρ λαπάρην βεβολημένος ἵππος ὀιστῷ</TextUnit>
    <TextUnit id="11814" loc="28.165">εἰς πέδον ἠκόντιζεν ἀπόσσυτον ἡνιοχῆα,</TextUnit>
    <TextUnit id="11815" loc="28.166">οἷος ἀερσιπότητος ἀλήμονι σύνδρομος αὔρῃ</TextUnit>
    <TextUnit id="11816" loc="28.167">Πήγασος ὠκυπέτης ἀπεσείσατο Βελλεροφόντην:</TextUnit>
    <TextUnit id="11817" loc="28.168">ἄλλος ἐριπτοίητος ὀλισθηρῶν ἀπὸ νώτων</TextUnit>
    <TextUnit id="11818" loc="28.169">ὄρθιος ἱππείης διὰ γαστέρος εἰς χθόνα πίπτων</TextUnit>
    <TextUnit id="11819" loc="28.170">κύμβαχος ἐστήρικτο παρήορος, ἀμφί δὲ γαίῃ</TextUnit>
    <TextUnit id="11820" loc="28.171">κρᾶτα βαλὼν ἐκύλισσε, λιπὼν πόδας εἰς ῥάχιν ἵππου.</TextUnit>
    <TextUnit id="11821" loc="28.172">καὶ βριαροὶ Κύκλωπες ἐκυκλώσαντο μαχητάς,</TextUnit>
    <TextUnit id="11822" loc="28.173">Ζηνὸς ἀοσσητῆρες: ὀμιχλήεντι δὲ λαῷ</TextUnit>
    <TextUnit id="11823" loc="28.174">̓Αργίλιπος σελάγιζε φεραυγέα δαλὸν ἀείρων.</TextUnit>
    <TextUnit id="11824" loc="28.175">καί χθονίῳ κεκόρυστο πυριγλώχινι κεραυνῷ</TextUnit>
    <TextUnit id="11825" loc="28.176">μαρνάμενος δαΐδεσσι: καὶ ἔτρεμον αἴθοπες ̓Ινδοὶ</TextUnit>
    <TextUnit id="11826" loc="28.177">οὐρανίῳ πρηστῆρι τεθηπότες ἀντίτυπον πῦρ:</TextUnit>
    <TextUnit id="11827" loc="28.178">καὶ πυρόεις πρόμος ἦεν: ἐπ' ἀντιβίων δὲ καρήνοις</TextUnit>
    <TextUnit id="11828" loc="28.179">γηγενέος σπινθῆρες ἐτοξεύοντο κεραυνοῦ:</TextUnit>
    <TextUnit id="11829" loc="28.180">καὶ μελίας νίκησε καὶ ἄσπετα φάσγανα Κύκλωψ,</TextUnit>
    <TextUnit id="11830" loc="28.181">σείων θερμὰ βέλεμνα καὶ αἰθαλόεσσαν ἀκωκήν,</TextUnit>
    <TextUnit id="11831" loc="28.182">δαλὸν ἔχων ἅτε τόξα: καὶ ἄσπετον ἄλλον ἐπ' ἄλλῳ</TextUnit>
    <TextUnit id="11832" loc="28.183">̓Ινδόν ὀιστευτῆρι κατέφλεγεν ἀνέρα πυρσῷ,</TextUnit>
    <TextUnit id="11833" loc="28.184">οὐχ ἕνα Σαλμωνῆα, νόθῳ δ' ἤλεγξε κεραυνῷ:</TextUnit>
    <TextUnit id="11834" loc="28.185">οὐχ ἕνα μοῦνον ἔπεφνε θεημάχον: οὐ μία μούνου</TextUnit>
    <TextUnit id="11835" loc="28.186">Εὐάδνη στενάχιζε μαραινομένου Καπανῆος.</TextUnit>
    <TextUnit id="11836" loc="28.187">καὶ Στερόπης κεκόρυστο σέλας μιμηλὸν ἑλίσσων,</TextUnit>
    <TextUnit id="11837" loc="28.188">αἰθερίαις στεροπῇσι φέρων ἀντίκτυπον αἴγλην,</TextUnit>
    <TextUnit id="11838" loc="28.189">σβεστόν ἔχων ἀμάρυγμα, τό περ τέκεν ̔Εσπερίη φλόξ,</TextUnit>
    <TextUnit id="11839" loc="28.190">σπέρμα πυρὸς Σικελοῖο καὶ αἴθοπος ἐσχαρεῶνος:</TextUnit>
    <TextUnit id="11840" loc="28.191">καὶ νεφέλῃ σκέπας εἶχεν ὁμοίιον, ἐνδόμυχον δὲ</TextUnit>
    <TextUnit id="11841" loc="28.192">κρύπτε καὶ ἂψ ἀνέφηνε σέλας διδυμάονι παλμῷ,</TextUnit>
    <TextUnit id="11842" loc="28.193">φέφφεος οὐρανίοιο φέρων τύπον: ἀστεροπὴ γὰρ</TextUnit>
    <TextUnit id="11843" loc="28.194">ἐρχομένη φεύγουσαν ἔχει παλινάγρετον αἴγλην.</TextUnit>
    <TextUnit id="11844" loc="28.195">καὶ Βρόντης πολέμιζε μέλος κελαδεινὸν ἀράσσων,</TextUnit>
    <TextUnit id="11845" loc="28.196">βρονταίοις πατάγοισι χέων ἀντίτυπον ἠχώ:</TextUnit>
    <TextUnit id="11846" loc="28.197">καὶ ξείνῃ ῥαθάμιγγι χαμαιγενέος νιφετοῖο</TextUnit>
    <TextUnit id="11847" loc="28.198">ποιητὸν προχέων μινυώριον αἴθριον ὕδωρ</TextUnit>
    <TextUnit id="11848" loc="28.199">μιμηλαῖς λιβάδεσσι νόθος πέλεν ἀννέφελος Ζεύς.</TextUnit>
    <TextUnit id="11849" loc="28.200">βροντῆς δ' ἰοοτύπου τεχνήμονα δοῦπον ἐάσας</TextUnit>
    <TextUnit id="11850" loc="28.201">εἰς φόνον ἀντιβίων Σικελῷ κεκόρυστο σιδήρῳ,</TextUnit>
    <TextUnit id="11851" loc="28.202">καὶ δονέων ῥαιστῆρα μετάρσιον ὑψόθεν ὤμων</TextUnit>
    <TextUnit id="11852" loc="28.203">δυσμενέων ἤρασσε καρήατα πυκνὰ σιδήρῳ:</TextUnit>
    <TextUnit id="11853" loc="28.204">τύπτε δ' ἐπιστροφάδην ζοφερὰς στίχας, οἷά περ αἰεὶ</TextUnit>
    <TextUnit id="11854" loc="28.205">Αἰτναίῳ πατάγῳ σφυρήλατον ἄκμονα τύπτων.</TextUnit>
    <TextUnit id="11855" loc="28.206">καί σκοπιῆς πρηῶνα τανυκρήπιδος ἀράξας</TextUnit>
    <TextUnit id="11856" loc="28.207">ἔγχεϊ πετρήεντι κατέτρεχε Δηριαδῆος:</TextUnit>
    <TextUnit id="11857" loc="28.208">καὶ παλάμῃ περίμετρον ἀφειδέι πέτρον ἰάλλων</TextUnit>
    <TextUnit id="11858" loc="28.209">ἄντα κορυσσομένοιο μελαρρίνου βασιλῆος</TextUnit>
    <TextUnit id="11859" loc="28.210">στήθεα λαχνήεντα χαραδραίῃ βάλεν αἰχμῇ:</TextUnit>
    <TextUnit id="11860" loc="28.211">αὐτὰρ ὁ τοσσατίῳ μεθύων μυλοειδέι πέτρῳ</TextUnit>
    <TextUnit id="11861" loc="28.212">στέρνον ὅλον βεβάρητο: φόνον δ' ἤμυνεν ̔Υδάσπης</TextUnit>
    <TextUnit id="11862" loc="28.213">παιδὸς ἑοῦ βληθέντος. ὁ δὲ θρασύς, ἕλκεϊ κάμνων,</TextUnit>
    <TextUnit id="11863" loc="28.214">ἀκαμάτων δόρυ θοῦρον ἑῶν ἀπεσείσατο χειρῶν,</TextUnit>
    <TextUnit id="11864" loc="28.215">χάλκεον εἰκοσίπηχυ, πέδῳ δ' ἔρριψε βοείην</TextUnit>
    <TextUnit id="11865" loc="28.216">αἰδομέναις παλάμῃσι: καὶ ἀδρανὲς ἄσθμα τιταίνων,</TextUnit>
    <TextUnit id="11866" loc="28.217">μαρμαρέῃ γλωχῖνι τετυμμένος ἄντυγα μαξοῦ,</TextUnit>
    <TextUnit id="11867" loc="28.218">ἠερόθεν προκάρηνος ἀπ' ἠλιβάτου πέσε δίφρου,</TextUnit>
    <TextUnit id="11868" loc="28.219">ὡς ἐλάτη περίμετρος ὑπέρλοφος—ἡ δὲ πεσοῦσα</TextUnit>
    <TextUnit id="11869" loc="28.220">ἄσπετον εὐρείης περιδέδρομε κόλπον ἀρούρης—.</TextUnit>
    <TextUnit id="11870" loc="28.221">ἀμφὶ δέ μιν προχυθέντες ἐς ἅρματα κούφισαν ̓Ινδοί,</TextUnit>
    <TextUnit id="11871" loc="28.222">δειδιότες Κύκλωπα δυσειδέα, μή τινι ῥιπῇ</TextUnit>
    <TextUnit id="11872" loc="28.223">ὑψιτενῆ πάλιν ἄλλον ἑλὼν πρηῶνα κολώνης</TextUnit>
    <TextUnit id="11873" loc="28.224">τπηχαλέῳ βασιλῆα κατακτείνειε βελέμνῳ,</TextUnit>
    <TextUnit id="11874" loc="28.225">μῆκος ἔχων ἰσόμετρον ἀερσιλόφου Πολυφήμου.</TextUnit>
    <TextUnit id="11875" loc="28.226">καὶ βλοσυροῦ προμάχοιο μέσῳ σελάυιζε μετώπῳ</TextUnit>
    <TextUnit id="11876" loc="28.227">μαρμαρυηὴ τροχόεσσ1 μονογλήνοιο προσώπου:</TextUnit>
    <TextUnit id="11877" loc="28.228">καὶ βλοσυροῦ Κύκλωπος ὑποπτήσσοντες ὀπωπὴν</TextUnit>
    <TextUnit id="11878" loc="28.229">θαμβαλέῳ δεδόνηντο φόβῳ κυανόχροες ̓Ινδοί,</TextUnit>
    <TextUnit id="11879" loc="28.230">οὐρανόθεν δοκέοντες ̓Ολυμπιὰς ὅττι Σελήνη</TextUnit>
    <TextUnit id="11880" loc="28.231">γηγενέος Κύκλωπος ἐναντέλλουαα προσώπῳ</TextUnit>
    <TextUnit id="11881" loc="28.232">πλησιφαὴς ἤστραπτε, προασπίζουοα Λυαίου.</TextUnit>
    <TextUnit id="11882" loc="28.233">Ζεὺς δὲ πατήρ, Κύκλωπος ἰδών μίμημα κυδοιμοῦ,</TextUnit>
    <TextUnit id="11883" loc="28.234">ὑψινεφὴς ἐγέλασσεν, ὅτι χθονίων νεφελάων</TextUnit>
    <TextUnit id="11884" loc="28.235">δεχνυμένη ξένον ὄμβρον ἀπειρήτου διὰ κόλπου</TextUnit>
    <TextUnit id="11885" loc="28.236">νίφετο μὲν τότε γαῖα, χυτὴν δ' οὐκ εἶχευ ἐέρσην</TextUnit>
    <TextUnit id="11886" loc="28.237">ἄβροχα νῶτα φέρων γυμνούμενα δίψιος ἀήρ.</TextUnit>
    <TextUnit id="11887" loc="28.238">καὶ Τπάχιος κεκόρυστο: κασιγνήτῳ δ' ἅμα βαίνων,</TextUnit>
    <TextUnit id="11888" loc="28.239">ἠλιβάτῳ παλάμῃ δονέων σάκος ἶσον ἐρίπνῃ,</TextUnit>
    <TextUnit id="11889" loc="28.240">ὑψινεφὴς ἐλάτην περιμήκετον εἶχεν ̓Ελατρεύς,</TextUnit>
    <TextUnit id="11890" loc="28.241">ἔγχεϊ δενδρήεντι καρήατα δήια τέμνων.</TextUnit>
    <TextUnit id="11891" loc="28.242">Εὐρύαλος κεκόρυστο: διατμήξας δὲ κυδοιμῷ</TextUnit>
    <TextUnit id="11892" loc="28.243">ἐκ πεδίου φεύγοντα πρλὺν στρατὸν ἄχρι θαλάσσης.</TextUnit>
    <TextUnit id="11893" loc="28.244">κόηπον ἐς ίχθυόεντα περικλείων στίχας ̓Ινδῶν,</TextUnit>
    <TextUnit id="11894" loc="28.245">δυσμενέας νίκησεν ἀκοντοφόρου διὰ πόντου,</TextUnit>
    <TextUnit id="11895" loc="28.246">ὄρθιον εἰκοσίπηχυ δι' ὕδατος ἆορ ἑλίσσων:</TextUnit>
    <TextUnit id="11896" loc="28.247">καὶ δολιχῷ βουπλῆγι ταμὼν ἁλιγείτονα πέτρην</TextUnit>
    <TextUnit id="11897" loc="28.248">ῥῖψεν ἐπ' ἀντιβίοισιν: ἀτυμβεύτοιο δὲ πολλοὶ</TextUnit>
    <TextUnit id="11898" loc="28.249">διχθαδίης ἐνόησαν ἁλιβρέκτου λίνα Μοίρης,</TextUnit>
    <TextUnit id="11899" loc="28.250">Αρεϊ κυματόεντι καὶ ὀκριόεντι βελέμνῳ.</TextUnit>
    <TextUnit id="11900" loc="28.257">τοῖς ἅμα σύγγονος ἄλλος ἀριοτεύων ̔Αλιμήδης</TextUnit>
    <TextUnit id="11901" loc="28.258">ἠλιβάτοις μελέεσσι πέλωρ βακχεύετο Κύκλμψ,</TextUnit>
    <TextUnit id="11902" loc="28.259">καὶ δηίους ἐφόβησε: φυλασσόμενος δὲ προσώπου</TextUnit>
    <TextUnit id="11903" loc="28.360">κυκλάδος ὀμφαλόεντα προΐσχανε νῶτα βοείης.</TextUnit>
    <TextUnit id="11904" loc="28.361">καί μιν ἰδὼν Φλόγιος κταμένων τιμήορος ̓Ινδῶν</TextUnit>
    <TextUnit id="11905" loc="28.362">τόξον ἑὸν κύκλωσε, καὶ ἠνενόεν βέλος ἕλκων</TextUnit>
    <TextUnit id="11906" loc="28.363">μεσσοφνῆ πτερόεντι βαλεῖν ἤμελλε βελέμυῳ:</TextUnit>
    <TextUnit id="11907" loc="28.364">ἀλλὰ τιτυσκομένοιο μαθὼν ἀντώπιον ὁρμὴν</TextUnit>
    <TextUnit id="11908" loc="28.265">δόχμιος ἐσσυμένοιο βολὴν ἀλέεινεν ὀιστοῦ</TextUnit>
    <TextUnit id="11909" loc="28.266">Κύκλωψ ὑψικάρηνος: ὁ δὲ πρηῦνα τινάσσων</TextUnit>
    <TextUnit id="11910" loc="28.267">ῥῖπτε κατὰ Φλαγίου κραναὸν βέλος: αὐτὰρ ὁ φεύγων</TextUnit>
    <TextUnit id="11911" loc="28.268">ἅρμασι βουκεράοιο παρίστατο Δηριαδῆος,</TextUnit>
    <TextUnit id="11912" loc="28.269">καὶ μόγις ἠερόφοετον ἀλεύατο μάρμαρον αἰχμήν,</TextUnit>
    <TextUnit id="11913" loc="28.270">κεῖθι μένων: κοτέων δὲ περὶ Φλουίοιο φυγόντος</TextUnit>
    <TextUnit id="11914" loc="28.271">λοίγεον ἀνθερεῶνα διαπτύξας ̔Αλιμήδης</TextUnit>
    <TextUnit id="11915" loc="28.272">δώδεκα φῶτας ἔπεφνε μιῆς μυκήματι φωνῆς,</TextUnit>
    <TextUnit id="11916" loc="28.273">λυσσαλέης προχέων ὀλεσήνορα βόμβον ἰωῆς.</TextUnit>
    <TextUnit id="11917" loc="28.274">Κυκλώπων δ' ἀλαλητὸς ἐπεσμαράγησεν ̓Οηύμπῳ</TextUnit>
    <TextUnit id="11918" loc="28.275">γλώσσαις σμερδαλέῃσι. καὶ ὀρχηστῆρες ̓Ενυοῦς,</TextUnit>
    <TextUnit id="11919" loc="28.276">Δικταῖοι Κορύβαντες ἐπεστρατόωντο κυδοιμῷ.</TextUnit>
    <TextUnit id="11920" loc="28.277">Δαμνεὺς μὲν πολέμιξεν ἀνάρσια φῦλα δεώκων...</TextUnit>
    <TextUnit id="11921" loc="28.251">ἐν πεδίῳ δ' ἀλαλητός: ὀρινομένῃσι δὲ Βάκχαις</TextUnit>
    <TextUnit id="11922" loc="28.252">Πρυμνεὺς εὔδιος ἦλθεν, ἅτε πρυμναῖος ἀήτης</TextUnit>
    <TextUnit id="11923" loc="28.253">ῥυόμενος πλωτῆρα συνιππεύοντα θυέλλαις:</TextUnit>
    <TextUnit id="11924" loc="28.254">καὶ στρατεῇ πολύευκτος ἐπήλυθεν, οἷος ἱκάνει</TextUnit>
    <TextUnit id="11925" loc="28.255">νηυσὶ τινασσομένῃσι γαληναῖος Πολυδεύκης,</TextUnit>
    <TextUnit id="11926" loc="28.256">εὐνήσας βαρὺ κῦμα θυελλοτόκοιο θαλάσσης.</TextUnit>
    <TextUnit id="11927" loc="28.278">ποσσὶ δ' ἐλαφροτέροισι διεπτοίησε μαχητάς</TextUnit>
    <TextUnit id="11928" loc="28.279">̓Ωκύθοος: πολέας δὲ κατέκτανεν ὀξέι πότμῳ,</TextUnit>
    <TextUnit id="11929" loc="28.280">τὸν μέν ἐνὶ σταδίῃ δαμάσας δορί, τὸν δὲ βελέμνῳ</TextUnit>
    <TextUnit id="11930" loc="28.281">τηλεφανής, ἕτερον δὲ ταμών δασπλῆτι μαχαίρῃ:</TextUnit>
    <TextUnit id="11931" loc="28.282">ἄλλον ἔτι προθέοντα, πεφυγμένον εἴκελον αὔραις,</TextUnit>
    <TextUnit id="11932" loc="28.283">λυσσήεις ἐκίχησε ποδήνεμα γούνατα πάλλων,</TextUnit>
    <TextUnit id="11933" loc="28.284">εἰς δρόμον ̓Ισίκλῳ πανομοίιος, ὅς τις ἐπείγων</TextUnit>
    <TextUnit id="11934" loc="28.285">ταρσὰ ποδῶν ὰβάτοιο κατέγραφεν ἄκρα γαλήνης,</TextUnit>
    <TextUnit id="11935" loc="28.286">καὶ σταχύων ἐφύπερθε μετάρσιον εἶχε πορείην,</TextUnit>
    <TextUnit id="11936" loc="28.287">ἀνθερίκων πάτον ἄκρον ἀκαμπέα ποσσὶν ὁδεύων.</TextUnit>
    <TextUnit id="11937" loc="28.288">̓Ωκύθοος πέλε τοῖος ἀελλόπος. ἐν δὲ κυδοιμοῖς</TextUnit>
    <TextUnit id="11938" loc="28.289">εἰλιπόδην ἔστησε Μίμας εὔρυθμου ̓Ενυώ,</TextUnit>
    <TextUnit id="11939" loc="28.290">καὶ στρατὸν ἐπτοίησε, χοροίτυπον ἆορ ἐλίσσων,</TextUnit>
    <TextUnit id="11940" loc="28.291">σκερθμὸν ἔχων ἀγέλαστον ἐνόπλιον ἴδμονι ταρσῷ,</TextUnit>
    <TextUnit id="11941" loc="28.292">οἷον ὅτε Κρονίοισατ ὑπ' οὔασι δοῦπον ἐηείρων</TextUnit>
    <TextUnit id="11942" loc="28.293">Πύρριχος ̓Ιδαίοισι σάκος ξιφέεσσιν ἀράσσων</TextUnit>
    <TextUnit id="11943" loc="28.294">ψευδομένης ἀλάλαζε μέλος μενεδήιον ̓Ηχοῦς,</TextUnit>
    <TextUnit id="11944" loc="28.295">Ζηνὸς ὑποκλέπτων παλιναυξέος ἔγκρυφον ἥβην:</TextUnit>
    <TextUnit id="11945" loc="28.296">τοῖον ἔχων μιμηλὸν ἐνόπλιον ἅλμα χορείης</TextUnit>
    <TextUnit id="11946" loc="28.297">χαλκοχίτων ἐλέλιζε Μίμας ἀνεμώδεα λόγχην:</TextUnit>
    <TextUnit id="11947" loc="28.298">τέμνων δ' ἐχθπὰ κάρηνα, σιδήρεα λήια χάρμης,</TextUnit>
    <TextUnit id="11948" loc="28.299">̓Ινδοφόνοις πελέκεσσι καὶ ἀμφιπλῆγι μαχαίρῃ</TextUnit>
    <TextUnit id="11949" loc="28.300">δυσμενέων ἐτίταινε θαλύσια μάρτυρι Βάκχῳ,</TextUnit>
    <TextUnit id="11950" loc="28.301">ἀντὶ θυηπολίης βοέης καὶ ἐθήμονος οἴνου</TextUnit>
    <TextUnit id="11951" loc="28.302">λοιβὴν αἱματοεσσαν ἐπισπένδων Διονύσῳ.</TextUnit>
    <TextUnit id="11952" loc="28.309">καὶ ποδὸς ἀσταθέος κυκλούμενος ἴδμονι ταρσῷ,</TextUnit>
    <TextUnit id="11953" loc="28.310">σύνδρομος ̓Ωκυθόῳ κορυθαιόλος ἤιεν ̓́Ακμων:</TextUnit>
    <TextUnit id="11954" loc="28.311">μάρνατο δ' ἀστυφέλικτος ἄτε σφυρήλατος ἄκμων,</TextUnit>
    <TextUnit id="11955" loc="28.312">ἀσπίδα κουφίζων Κορυβαντίδα, τῆς ἐνὶ μέσσῳ</TextUnit>
    <TextUnit id="11956" loc="28.313">πολλάκις ὕπνον ἴαυεν ἐν οὔρεσι νημίαχος Ζεύς:</TextUnit>
    <TextUnit id="11957" loc="28.314">καὶ Διὸς οἶκος ἔην ὀλίγον σπέος, ἔνθά ἑ κείνη</TextUnit>
    <TextUnit id="11958" loc="28.315">αἴξ ἱερὴ γλαγόεντι νόθῳ μαιώσατο μαζῷ,</TextUnit>
    <TextUnit id="11959" loc="28.316">ξεῖνον ἀναβλύζουσα σοφὸν γλάγος, εὖτε βοείη</TextUnit>
    <TextUnit id="11960" loc="28.317">κλεψιτόκοις πατάγοισι σακέσπαλον ἔβρεμεν ̓Ηχώ,</TextUnit>
    <TextUnit id="11961" loc="28.318">τυπτομένη μέσα νῶτα κυβιστητῆρι σιδήρῳ.</TextUnit>
    <TextUnit id="11962" loc="28.322">ὧν χάριν ἀσκήσασα λίθον ψευδήμονα ̔Ρείη</TextUnit>
    <TextUnit id="11963" loc="28.323">ἀντίδοτον Κρονέδαο Κρόνου παρέθηκε τραπέζῃ.</TextUnit>
    <TextUnit id="11964" loc="28.303">̓Οξυφαὴς δ' ̓Ιδαῖος ἐδύσατο κῶμον ̓Ενυοῦς,</TextUnit>
    <TextUnit id="11965" loc="28.304">ὀρχηστὴρ πολέμοιο πολύτροπον ἴχνος ἑλίσσων,</TextUnit>
    <TextUnit id="11966" loc="28.305">ἄσχετος ̓Ινδοφόνοιο μόθου δεδονημένος οἴστρῳ.</TextUnit>
    <TextUnit id="11967" loc="28.306">καὶ ζοφερὴν στίχα πᾶσαν ἀνεπτοίησε Μελισσεύς,</TextUnit>
    <TextUnit id="11968" loc="28.307">θάρσος ἔχωυ ἀδόνητον: ἐπωνυμίην δὲ φυλάσσων</TextUnit>
    <TextUnit id="11969" loc="28.308">φρικτὰ κορυσσομένης μιμήσατο κέντρα μελίσσης:</TextUnit>
    <TextUnit id="11970" loc="28.319">καὶ βαλίου Κουρῆτος ἀκοντιστῆρα τιταίνων</TextUnit>
    <TextUnit id="11971" loc="28.320">μάρμαρον ἀντιπόροιο Μελισσέος ἤμβροτε Μορρεύς,</TextUnit>
    <TextUnit id="11972" loc="28.321">ἤμβροτεν: οὐ γὰρ ἔοικε μύλῳ Κορύβαντας ὀλέσσαι.</TextUnit>
    <TextUnit id="11973" loc="28.324">Ξυνὴν δ' εἰς ἓν ἰόντες ὁμόζυγον εἶχον ̓Ενυὼ</TextUnit>
    <TextUnit id="11974" loc="28.325">̓́Αρεος ὀρχηστῆρες ἀτερπἐος: ἀμφὶ δὲ δίφρῳ</TextUnit>
    <TextUnit id="11975" loc="28.326">Δηριάδην στεφανηδὸν ἐμιτρώσαντο βοείαις</TextUnit>
    <TextUnit id="11976" loc="28.327">τεύχεα πεπλήγοντες, ἐν εὐρύθμῳ δὲ κυδοιμῷ</TextUnit>
    <TextUnit id="11977" loc="28.328">πύργον ἐκυκλώσαντο φεπρεσσακέεσσι χορείαις.</TextUnit>
    <TextUnit id="11978" loc="28.329">ἠχὴ δ' ἠερόφοιτος ἀνἐδραμεν εἰς Διὸς αὺλάς,</TextUnit>
    <TextUnit id="11979" loc="28.330">καὶ κτύπον ἀμφοτέρων ἐπεδείδιον εὔποδες ̔͂Ωραι.</TextUnit>
    <TextUnit id="11980" loc="29.1">̔́Ηρη δ' ὡς ἐνόησε δαϊζομένων στίχας ̓Ινδῶν,</TextUnit>
    <TextUnit id="11981" loc="29.2">δύαμαχου ἔμβαλε θάραος ἀγήνορι Δηριαδῆι.</TextUnit>
    <TextUnit id="11982" loc="29.3">καὶ πλέον οἶστρον ἔρωτος ἐδέξατο δηιοτῆτος</TextUnit>
    <TextUnit id="11983" loc="29.4">φρικτὸς ἄναξ: προμάχοις δὲ χέων λυσσώδεα φωνὴν</TextUnit>
    <TextUnit id="11984" loc="29.5">κυανέην στοιχηδὸν ὅλην περιδέδρομε χάρμην.</TextUnit>
    <TextUnit id="11985" loc="29.6">λαὸν ὅλον φεύγοντα παλίσσυτον εἰς μόθον ἕλκων,</TextUnit>
    <TextUnit id="11986" loc="29.7">ἄλλον ἐνηείῃ μεταωεύμενος, ἄλλον ἀπειλῇ.</TextUnit>
    <TextUnit id="11987" loc="29.8">καὶ θρασὺς ἔπλετο μᾶλλον: ὁμηγερέες δὲ καὶ αὐτοὶ</TextUnit>
    <TextUnit id="11988" loc="29.9">κεκλομένου βασιλῆος ἐπὶ κλόνον ἔρρεον ̓Ινδοί.</TextUnit>
    <TextUnit id="11989" loc="29.10">καὶ Σατύρων στίχα πᾶσαν ἑκηβόλος ἔσχισε Μορρεύς,</TextUnit>
    <TextUnit id="11990" loc="29.11">πῇ μὲν ἐπ' ἀντιβίοισιν ὀπροθοτόνων ἀπὸ τόξων</TextUnit>
    <TextUnit id="11991" loc="29.12">πέμπων ἠερόφοιτον ἐπασσυτέρων νέφος ἰῶν,</TextUnit>
    <TextUnit id="11992" loc="29.13">πῇ δὲ παλινδίνητον ἑὸν δόρυ θοῦρον ἑλίσσων</TextUnit>
    <TextUnit id="11993" loc="29.14">Σειληνῶν κερόεσσαν ἀνεπτοίησε γενέθλην.</TextUnit>
    <TextUnit id="11994" loc="29.15">Εὐχαίτης δ' ̔Υμέναιος ἐμάρνατο φάογανα σείων,</TextUnit>
    <TextUnit id="11995" loc="29.16">Θεσσσαλικῆς ἀκίχητος ὑπὲρ ῥάχιν ἥμενος ἵππου,</TextUnit>
    <TextUnit id="11996" loc="29.17">̓Ινδοὺς κυανέους ῥοδοειδέι χειρὶ δαΐζων:</TextUnit>
    <TextUnit id="11997" loc="29.18">ἀγλαΐῃ δ' ἤστραπτεν: ἴδοις δέ μιν εἰς μέσον ̓Ινδῶν</TextUnit>
    <TextUnit id="11998" loc="29.19">Φωσφόρον αἰγλήεντα δυσειδέι σύνδρομον ὄρφνῃ:</TextUnit>
    <TextUnit id="11999" loc="29.20">καὶ δηίους ἐφόβησεν, ἐπεί νύ οἱ εἵνεκα μορφῆς</TextUnit>
    <TextUnit id="12000" loc="29.21">μαρναμένῳ Διόνυσος ἐνέπνεεν ἔνθεον ἀλκήν.</TextUnit>
    <TextUnit id="12001" loc="29.22">τὸν μὲν ἰδὼν ̓Ιόβακχος ἀριστεύοντα κυδοιμῷ</TextUnit>
    <TextUnit id="12002" loc="29.23">τέρπετο, καὶ συνάεθλον ἑῆς οὐκ ἤθελε χάρμης</TextUnit>
    <TextUnit id="12003" loc="29.24">ἀστεροπὴν Κρονίωνος, ὅσον μελίην ̔Υμεναίου.</TextUnit>
    <TextUnit id="12004" loc="29.25">εἴ ποτε πῶλον ἔλαυνεν ἀπόσσυτον εἰς μόθον ̓Ινδῶν,</TextUnit>
    <TextUnit id="12005" loc="29.26">δαιδαλέων Διόνυσος ἐμάστιεν αὐχένα θηρῶν,</TextUnit>
    <TextUnit id="12006" loc="29.27">ἵππῳ δ' ἅρμα πέλαζε παρ' ἡβητῆρι θαμίζων,</TextUnit>
    <TextUnit id="12007" loc="29.28">κοῦρον ἔχων, ἅτε Φοῖβος ̓Ατύμνιον: ἵστατο δ' αἰεὶ</TextUnit>
    <TextUnit id="12008" loc="29.29">ἀγχιφανής, ἐρόεις δὲ καὶ ἄλκιμος εἰν ἑνὶ θεσμῷ</TextUnit>
    <TextUnit id="12009" loc="29.30">ἠιθέῳ μενέαινε φανήμεναι: ἐν δὲ κυδοιμοῖς</TextUnit>
    <TextUnit id="12010" loc="29.31">καὶ νεφέων ἔψαυε συναιχμάζων ̔Υμεναίῳ.</TextUnit>
    <TextUnit id="12011" loc="29.32">ἓν δέ ἑ μοῦνον ὄρινεν, ὅτι χθονίης ἀπὸ φύτλης</TextUnit>
    <TextUnit id="12012" loc="29.33">υἱὸς ἔην Φλεγύαο, καἰ οὐ Κρονίδαο τοκῆος.</TextUnit>
    <TextUnit id="12013" loc="29.34">καί οἱ ἀεὶ παρέμιμνε, πατὴρ ἅτε παῖδα φυλάσσων,</TextUnit>
    <TextUnit id="12014" loc="29.35">δειμαίνων, ἵνα μή τις ἑκηβόλος ἰὸν ἰήλας</TextUnit>
    <TextUnit id="12015" loc="29.36">κοῦρον ὀιστεύσειεν: ἐπερχομένων δὲ βολάων</TextUnit>
    <TextUnit id="12016" loc="29.37">δεξιτερὴν ἐτίταινε προασπίζων ̔Υμεναίου.</TextUnit>
    <TextUnit id="12017" loc="29.38">καί οἱ ἀριστεύοντι τόσην ἐφθέγξατο φωνήν:</TextUnit>
    <TextUnit id="12018" loc="29.39">“πέμπε βέλος, φίλε κοῦρε, καὶ οὐκέτι μαίνεται ̓́Αρης:</TextUnit>
    <TextUnit id="12019" loc="29.40">κάλλεϊ Βάκχον ἔβαλλες ὀιστευτῆρα Γιγάντων,</TextUnit>
    <TextUnit id="12020" loc="29.41">βάλλε τεοῖς βελέεσσι καὶ ἄφρονα Δηριαδῆα,</TextUnit>
    <TextUnit id="12021" loc="29.42">δυσμενέων βασιλῆα θεημάχον, ὄφρά τις εἴπῃ:</TextUnit>
    <TextUnit id="12022" loc="29.43">“ἀμφοτέρων ἐτύχησε βαλὼν ̔Υμέναιος ὀιστῷ,</TextUnit>
    <TextUnit id="12023" loc="29.44">εἰς χρόα Δηριάδαο καὶ εἰς κραδίην Διονύσου.””</TextUnit>
    <TextUnit id="12024" loc="29.45">ὣς φαμένου Βρομίοιο πολὺ πλέον ἥψατο χάρμης</TextUnit>
    <TextUnit id="12025" loc="29.46">ἱμερόεις ̔Υμέναιος ἑκηβόλος, ᾧ ἔπι χαίρων</TextUnit>
    <TextUnit id="12026" loc="29.47">οἰστρήεις Διόνυσος ἐδύσατο μᾶλλον ̓Ενυὼ</TextUnit>
    <TextUnit id="12027" loc="29.48">καἰ ζοφερὴν προθέλυμνον ὅλην ἐφόβησε γενέθλην:</TextUnit>
    <TextUnit id="12028" loc="29.49">καί τις ἰδὼν Διόνυσον ἀφειδέι λαίλαπι χάρμης</TextUnit>
    <TextUnit id="12029" loc="29.50">̓Ινδῴων ἀκόρητον ὀιστευτῆρα καρήνων</TextUnit>
    <TextUnit id="12030" loc="29.51">τοῖον ἔπος κατέλεξε φιλοκτεάνῳ Μελανῆι:</TextUnit>
    <TextUnit id="12031" loc="29.52">“τοξότα, πῇ σέο τόξα καὶ ἠνεμόεντες ὀιστοί;</TextUnit>
    <TextUnit id="12032" loc="29.53">ἡμέας ἁβροχίτωνες ὀιστεύουσι γυναῖκες.</TextUnit>
    <TextUnit id="12033" loc="29.54">ἀλλὰ βέλος προΐαλλε μινυνθαδίῳ Διονύσῳ:</TextUnit>
    <TextUnit id="12034" loc="29.55">μή σε παραπλάγξειεν ̓Ολύμπιον οὔνομα φήμης:</TextUnit>
    <TextUnit id="12035" loc="29.56">μὴ τρομέοις ποτὲ Βάκχον, ὃς ἐκ χθονίοιο τοκῆος</TextUnit>
    <TextUnit id="12036" loc="29.57">ὠκύμορον λάχεν αἷμα, Διὸς δ' ἐψεύσατο φύτλην.</TextUnit>
    <TextUnit id="12037" loc="29.58">δεῦρο βέλος προΐαλλε καί, εἰς σκοπὸν αἴ κε τυχήσῃς,</TextUnit>
    <TextUnit id="12038" loc="29.59">δέχνυσαι ἄσπετα δῶρα βαθυπλούτου βασιλῆος,</TextUnit>
    <TextUnit id="12039" loc="29.60">αἴ κεν ἴδῃ Διόνυσον, ἀγήνορα παῖδα Θυώνης,</TextUnit>
    <TextUnit id="12040" loc="29.61">πυρκαϊῆς ἐπιβάντα τεῷ δμηθέντα βελέμνῳ:</TextUnit>
    <TextUnit id="12041" loc="29.62">ἓν δὲ βέλος λύσειεν ὅλον μόθον. ἀμφοτέροις δέ,</TextUnit>
    <TextUnit id="12042" loc="29.63">ὕδατι χεῖρας ἄειρε καὶ εὔχεο μητέρι Γαίη:</TextUnit>
    <TextUnit id="12043" loc="29.64">ῥέζειν δ' ἀμφοτέροισι θυηπολίας μετὰ νίκην</TextUnit>
    <TextUnit id="12044" loc="29.65">ἀψεύστοις στομάτεσσιν ὑπόσχεο: καὶ παρὰ βωμῷ</TextUnit>
    <TextUnit id="12045" loc="29.66">ταυροφυὴς ἐχέτω κεραελκέα ταῦρον ̔Υδάσπης,</TextUnit>
    <TextUnit id="12046" loc="29.67">γαῖα δὲ κυανέη μελανόχροον ἄρνα δεχέσθω.”</TextUnit>
    <TextUnit id="12047" loc="29.68">ὣς εἰπὼν παρέπεισεν ὀιστοβόλον Μελανῆα,</TextUnit>
    <TextUnit id="12048" loc="29.69">ἄνδρα νοοπλανέων κτεάνων δεδονημένον οἴστρῳ:</TextUnit>
    <TextUnit id="12049" loc="29.70">αὐτὰρ ὁ σιγαλέος γυμνώσατο πῶμα φαρέτρης</TextUnit>
    <TextUnit id="12050" loc="29.71">ἰὸν ἑλὼν προβλῆτα, καὶ εἴρυσεν ἠθάδα νευρὴν</TextUnit>
    <TextUnit id="12051" loc="29.72">τόξον ὀπισθοτόνῳ παλάμης κυκλούμενος ὁλκῷ,</TextUnit>
    <TextUnit id="12052" loc="29.73">ἀκρότατον δὲ σίδηρον ἐρεισάμενος περὶ τόξῳ</TextUnit>
    <TextUnit id="12053" loc="29.74">φοίνια νεῦρα βόεια πελάσσατο γείτονι μαζῷ:</TextUnit>
    <TextUnit id="12054" loc="29.75">καὶ βέλος ἰθυκέλευθον ἀπεπλάγχθη Διονύσου</TextUnit>
    <TextUnit id="12055" loc="29.76">Ζηνὸς ἐρητύσαντος, ἐυστεφάνου δ' ̔Υμεναίου</TextUnit>
    <TextUnit id="12056" loc="29.77">αἱμοβαφὴς πτερόεντι χαράσσετο μηρὸς ὀιστῷ.</TextUnit>
    <TextUnit id="12057" loc="29.78">οὐ δὲ λάθεν Διόνυσον ἀπήορος ἰὸς ἀλήτης</TextUnit>
    <TextUnit id="12058" loc="29.79">ἱπτάμενος ῥοιζηδόν, ἀφειδέι σύνδρομος αὔρῃ:</TextUnit>
    <TextUnit id="12059" loc="29.80">ἀλλά διεσσυμένοιο βολὴν θήλυνεν ὀιστοῦ,</TextUnit>
    <TextUnit id="12060" loc="29.81">καὶ φονίην ἀλάωσεν ἑκηβολίην Μελανῆος:</TextUnit>
    <TextUnit id="12061" loc="29.82">καὶ Παφίη γλωχῖνας ἀπηκόντιζε βελέμνου,</TextUnit>
    <TextUnit id="12062" loc="29.83">σύγγονος ἱμείροντι χαριζομένη Διονύσῳ,</TextUnit>
    <TextUnit id="12063" loc="29.84">καὶ βέλος ἔτραπε τόσσον ἀπὸ χροός, ὡς ὅτε μήτηρ</TextUnit>
    <TextUnit id="12064" loc="29.85">παιδὸς ἔτι κνώσσοντος ἀλήμονα μυῖαν ἐλάσσῃ.</TextUnit>
    <TextUnit id="12065" loc="29.86">ἠρέμα φάρεος ἄκρον ἐπαιθύσσουσα προσώπῳ.</TextUnit>
    <TextUnit id="12066" loc="29.87">καὶ χροὸς ἄγριον ἕλκος ἐρευθομένου διὰ μηροῦ</TextUnit>
    <TextUnit id="12067" loc="29.88">ἀγχιφανὴς ̔Υμέναιος ἐδείκνυε γείτονι Βάκχῳ,</TextUnit>
    <TextUnit id="12068" loc="29.89">δάκρυ χέων ἐρατεινὸν ὑπ' ὀφρύσιν, ὄφρα νοήσῃ</TextUnit>
    <TextUnit id="12069" loc="29.90">δεξιτερὴν ἐπίκουρον ἀλεξικάκου Διονύσου,</TextUnit>
    <TextUnit id="12070" loc="29.91">ἰητροῦ χατέων ζωαρκέος: αὐτὰρ ὁ λευκῆς</TextUnit>
    <TextUnit id="12071" loc="29.92">χειρὸς ἔχων ̔Υμέναιον ἑῆς ἐπέβησεν ἀπήνης,</TextUnit>
    <TextUnit id="12072" loc="29.93">καί μιν ἄγων ἀπάνευθε πολυφλοίσβοιο κυδοιμοῦ</TextUnit>
    <TextUnit id="12073" loc="29.94">νωθρὸν ἐπὶ σκιόεντι πέδῳ παρὰ γείτονι φηγῷ</TextUnit>
    <TextUnit id="12074" loc="29.95">θῆκε καρηβαρέοντα: καἰ ὡς ̔Υάκινθον ̓Απόλλων</TextUnit>
    <TextUnit id="12075" loc="29.96">ἔστενεν ἀνδροφόνῳ βεβολημένον ὀξέι δίσκῳ,</TextUnit>
    <TextUnit id="12076" loc="29.97">μεμφόμενος Ζεφύρου ζηλήμονος ἄσθμα θυέλλης,</TextUnit>
    <TextUnit id="12077" loc="29.98">οὕτω καὶ Διόνυσος ἀνέσπασε πολλάκι χαίτην,</TextUnit>
    <TextUnit id="12078" loc="29.99">ὄμμασιν ἀκλαύτοισιν ἐπικλαύσας ̔Υμεναίῳ.</TextUnit>
    <TextUnit id="12079" loc="29.100">καὶ χροὸς ἐκτός ἐόντας ἰδὼν πώγωνας ὀιστοῦ</TextUnit>
    <TextUnit id="12080" loc="29.101">ἀσπάσιον λάχε θάρσος: ἀφ' αἱμαλέοιο δὲ μηροῦ</TextUnit>
    <TextUnit id="12081" loc="29.102">λευκὸν ἐρευθομένου διδυμόχροον ἕλκος ἀφάσσων</TextUnit>
    <TextUnit id="12082" loc="29.103">φειδομέναις παλάμῃσιν ἀνείρυσεν ἄκρον ὀιστοῦ.</TextUnit>
    <TextUnit id="12083" loc="29.104">δάκρυα δ' ἡβητῆρος ὀδυρομένοιο δοκεύων</TextUnit>
    <TextUnit id="12084" loc="29.105">ἀμφοτέροις κεχόλωτο, καὶ ̓́Αρεϊ καἰ Μελανῆι:</TextUnit>
    <TextUnit id="12085" loc="29.106">καὶ γλυκεροὺς ἱδρῶτας ἀποσμήξας ̔Υμεναίου</TextUnit>
    <TextUnit id="12086" loc="29.107">μεμφομένοις στομάτεσσιν ὑποκρυφίην χέε φωνήν:</TextUnit>
    <TextUnit id="12087" loc="29.108">“ἄμπελον ἔκτανε ταῦρος, ̓́Αρης ̔Υμέναιον ὀλέσσει.</TextUnit>
    <TextUnit id="12088" loc="29.109">αἴθε δὲ πάντας ἔπεφνεν, ὅσους ἐκόρυσσα μαχητάς,</TextUnit>
    <TextUnit id="12089" loc="29.110">καλλείψας ἕνα μοῦνον ἀνούτατον: ἐν πολέμοις γὰρ</TextUnit>
    <TextUnit id="12090" loc="29.111">ποῖον ἄχος κλονέει με δαϊζομένοιο Καβείρου;</TextUnit>
    <TextUnit id="12091" loc="29.112">ὠτειλὴ Σατύρου πότε που, πότε Βάκχον ὀρίνῃ;</TextUnit>
    <TextUnit id="12092" loc="29.113">Σειληνὸς πεσέτω σταφυληκόμος: ἑσμὸς ἀλάσθω</TextUnit>
    <TextUnit id="12093" loc="29.114">Βασσαρίδων, καὶ μοῦνον ἀπήμονα παῖδα νοήσω.</TextUnit>
    <TextUnit id="12094" loc="29.115">ἱλήκοι κλυτότοξος: ̓Αρισταίοιο πεσόντος</TextUnit>
    <TextUnit id="12095" loc="29.116">ποῖον ἐμοί ποτε πένθος, ἐυρραθάμιγγος ὀπώρης</TextUnit>
    <TextUnit id="12096" loc="29.117">κρείσσονα κικλήσκοντος ἑῆς ὠδῖνα μελίσσης;</TextUnit>
    <TextUnit id="12097" loc="29.118">οὐ τάχα μοι πέπρωτο φυγεῖν ποτε παιδὸς ἀνίην,</TextUnit>
    <TextUnit id="12098" loc="29.119">ὅττι πάλιν τάχα τοῦτον ὀλωλότα παῖδα γοήσω.</TextUnit>
    <TextUnit id="12099" loc="29.120">τίς βαρὺς ἀμφοτέροις φθόνος ἔχραεν; εἰ θέμις εἰπεῖν,</TextUnit>
    <TextUnit id="12100" loc="29.121">ηρη δερκομένη ζηλήμονι Βάκχον ὀπωπῇ</TextUnit>
    <TextUnit id="12101" loc="29.122">καὶ νέον ἀμητῆρα μελαρρίνοιο γενέθλης,</TextUnit>
    <TextUnit id="12102" loc="29.123">ἠιθέῳ φθονέουσα καὶ ἱμείροντι Λυαίῳ</TextUnit>
    <TextUnit id="12103" loc="29.124">ὥπλισε θοῦρον ̓́Αρηα βαλεῖν ̔Υμέναιον ὀιστῷ,</TextUnit>
    <TextUnit id="12104" loc="29.125">̓Ινδῴην μεθέποντα νόθην ἄγνωστον ὀπωπήν,</TextUnit>
    <TextUnit id="12105" loc="29.126">ὄφρα νόον δυσέρωτος ἀνιήσειε Λυαίου.</TextUnit>
    <TextUnit id="12106" loc="29.127">ἀλλὰ βέλος τανύων ἢ φοίνια τόξα τιταίνω</TextUnit>
    <TextUnit id="12107" loc="29.128">ψευδαλέῳ Μελανῆι κορύσσομαι, ὄφρα τελέσσω</TextUnit>
    <TextUnit id="12108" loc="29.129">ποινὴν ἱμερόεντος ὀφειλομένην ̔Υμεναίου.</TextUnit>
    <TextUnit id="12109" loc="29.130">αἴ κε θάνῃς, ̔Υμέναιε, λιπὼν ἀτέλεστον ̓Ενυώ,</TextUnit>
    <TextUnit id="12110" loc="29.131">χάζομαι ἐκ πολέμοιο καὶ οὐκέτι θύρσον ἀείρω.</TextUnit>
    <TextUnit id="12111" loc="29.132">δυσμενέας ξύμπαντας ἐγὼ ζώοντας ἐάσω,</TextUnit>
    <TextUnit id="12112" loc="29.133">ἀμήσας ἕνα φῶτα, τεὸν Μελανῆα φονῆα.</TextUnit>
    <TextUnit id="12113" loc="29.134">οὐ κτάνε Δηριάδης σε, καὶ εἰ κοτέει Διονύσῳ.</TextUnit>
    <TextUnit id="12114" loc="29.135">ἱλήκοις, Κυθέρεια: μετὰ θρασὺν υἱέα Μύρρης</TextUnit>
    <TextUnit id="12115" loc="29.136">μείλιχον ἄλλον ̓́Αδωνιν ἀμείλιχος ἤλασεν ̓́Αρης,</TextUnit>
    <TextUnit id="12116" loc="29.137">ἤλασε καὶ ῥοδέου χροὸς ἥψατο, καὶ διὰ μηροῦ</TextUnit>
    <TextUnit id="12117" loc="29.138">ἄρτι πάλιν κελάρυζεν ἐπὶ χθονὶ λύθρος ̓Ερώτων:</TextUnit>
    <TextUnit id="12118" loc="29.139">ἀλλὰ τεῷ ποθέοντι χαριζομένη Διονύσῳ</TextUnit>
    <TextUnit id="12119" loc="29.140">πέμπέ μοι ἐνθάδε Φοῖβον ἀδελφεόν, ἴδμονα τέχνης</TextUnit>
    <TextUnit id="12120" loc="29.141">λυσιπόνου, καὶ κοῦρον ἀκέσσεται. ἴσχεο, φωνή:</TextUnit>
    <TextUnit id="12121" loc="29.142">Φοῖβον ἔα κατ' ̓́Ολυμπον ἀκηδέα, μή μιν ὀρίνω</TextUnit>
    <TextUnit id="12122" loc="29.143">ἕλκεος ἱμερόεντος ἀναμνήσας ̔Υακίνθου.</TextUnit>
    <TextUnit id="12123" loc="29.144">πέμπέ μοι, ἢν ἐθέλῃς, Παιήονα: κεῖνος ἱκέσθω:</TextUnit>
    <TextUnit id="12124" loc="29.145">ἄμμορός ἐστι πόθων, ἀλλότριός ἐστιν ̓Ερώτων.</TextUnit>
    <TextUnit id="12125" loc="29.146">ὠτειλῆς τύπον ἄλλον ἐσέδρακον: ἐν πολέμοις γὰρ</TextUnit>
    <TextUnit id="12126" loc="29.147">ἄλλος ἀνὴρ κενεῶνα τυπεὶς φοινίσσεται αἰχμῇ,</TextUnit>
    <TextUnit id="12127" loc="29.148">ἄορι δ' ἄλλος ἔχει παλάμης πόνον, ὃς δὲ βελέμνῳ</TextUnit>
    <TextUnit id="12128" loc="29.149">εἰς λαπάρην, ἕτερος δὲ δι' οὔατος: ἐν κραδίη δὲ</TextUnit>
    <TextUnit id="12129" loc="29.150">λοίγιον ἕλκος ἔχοντι συνουτήθην ̔Υμεναίῳ.”</TextUnit>
    <TextUnit id="12130" loc="29.151">εἶπε καὶ ἐπτοίητο παρακλιδὸν ὄμματι λοξῷ</TextUnit>
    <TextUnit id="12131" loc="29.152">ὠτειλὴν χαρίεντος ὀπιπεύων ̔Υμεναίου.</TextUnit>
    <TextUnit id="12132" loc="29.153">μηρῷ δ' ἔνθα καἰ ἔνθα φιλεύιον ἄνθος ἑλίξας,</TextUnit>
    <TextUnit id="12133" loc="29.154">λευκὸν ἐρευθομένῳ διδυμόχροον ἕλκος ἀφάσσων,</TextUnit>
    <TextUnit id="12134" loc="29.155">κοῦρον ἀνεζώγρησεν ἑῷ παιήονι κισσῷ,</TextUnit>
    <TextUnit id="12135" loc="29.156">οἶνον ἀλεξητῆρα περιρραίνων ̔Υμεναίῳ.</TextUnit>
    <TextUnit id="12136" loc="29.157">ὡς δ' ὅτ' ὀπὸς ταχυεργός, ἐπειγόμενος γάλα πῆξαι,</TextUnit>
    <TextUnit id="12137" loc="29.160">χιονέης κυκόων ἀπαμείρεται ὑγρὸν ἐέρσης,</TextUnit>
    <TextUnit id="12138" loc="29.158">ὄφρά μιν ἐντύνειε πεπηγμένον αἰπόλος ἀνὴρ</TextUnit>
    <TextUnit id="12139" loc="29.159">κυκλώσας ταλάροιο τύπῳ, τροχοειδέι ταρσῷ:</TextUnit>
    <TextUnit id="12140" loc="29.161">ὣς ὅ γε φοίνιον ἕλκος ἀκέσσατο Φοιβάδι τέχνῃ:</TextUnit>
    <TextUnit id="12141" loc="29.162">καὶ νέος ἀρτεμέων παλινάγρετον εἶχεν ̓Ενυώ,</TextUnit>
    <TextUnit id="12142" loc="29.163">χειρὸς ἀκεσσιπόνοιο Διωνύσοιο τυχήσας.</TextUnit>
    <TextUnit id="12143" loc="29.164">καὶ βέλος ἠερόφοιτον ἑκηβόλον εἰς σκοπὸν ἕλκων</TextUnit>
    <TextUnit id="12144" loc="29.165">τόξα πάλιν κύκλωσε, τιτυσκόμενος δὲ βελέμνῳ</TextUnit>
    <TextUnit id="12145" loc="29.166">ἀντίδοτον πόρεν ἕλκος ὀιστοβόλῳ Μελανῆι.</TextUnit>
    <TextUnit id="12146" loc="29.167">καὶ θρασὺς ἔσσυτο κῦρος: ἐφεσπόμενος δὲ Λυαίῳ</TextUnit>
    <TextUnit id="12147" loc="29.168">αἰεὶ φῶτας ἔβαλλε καὶ οὐκέτι λείπετο Βάκχου.</TextUnit>
    <TextUnit id="12148" loc="29.169">ὡς δ' ὅτε τις σκιόεις τύπος ἀνέρος, ἄπνοος ἕρπων,</TextUnit>
    <TextUnit id="12149" loc="29.170">ἀγχιφανὴς ἀχάρακτος ὁμόδρομος ἀνδρὸς ὁδεύει,</TextUnit>
    <TextUnit id="12150" loc="29.171">καί οἱ ἀεὶ σπεύδοντι συνέσπεται, ἱσταμένου δὲ</TextUnit>
    <TextUnit id="12151" loc="29.172">ἵσταται, ἑζομένου δὲ παρέζεται, ἐν δὲ τραπέζῃ</TextUnit>
    <TextUnit id="12152" loc="29.173">μιμηλαῖς παλάμῃσι συνέμπορος εἰλαπινάζει:</TextUnit>
    <TextUnit id="12153" loc="29.174">ὥς ὅ γε κοῦρος ἔμιμνεν ὁμόδρομος οἴνοπι Βάκχῳ.</TextUnit>
    <TextUnit id="12154" loc="29.175">οὐδὲ μάχης Διόνυσος ἐλώφεεν: ἀλλὰ τορήσας</TextUnit>
    <TextUnit id="12155" loc="29.176">μεσσοπαγῆ κούφιζε πεπαρμένον ἀνέρα θύρσῳ</TextUnit>
    <TextUnit id="12156" loc="29.177">ὄρθιον ὑψιπότητον, ἐν ἠερίῃ δὲ κελεύθῳ</TextUnit>
    <TextUnit id="12157" loc="29.178">̓Ινδὸν ἐλαφρίζων ζηλήμονι δείκνυεν ̔́Ηρῃ.</TextUnit>
    <TextUnit id="12158" loc="29.179">καὶ τελέων τρισσῇσιν ἐπωνυμίῃσιν ̓Ενυὼ</TextUnit>
    <TextUnit id="12159" loc="29.180">θεῖος ̓Αρισταῖος, δεδαημένος ̓́Αρεος ̓Αγρεύς,</TextUnit>
    <TextUnit id="12160" loc="29.181">ὡς Νόμιος πολέμειζε καλαύροπα χερσὶ τινάσσων,</TextUnit>
    <TextUnit id="12161" loc="29.182">νυμφίος Αὐτονόης ἑκατηβόλος: ἐν δὲ κυδοιμοῖς</TextUnit>
    <TextUnit id="12162" loc="29.183">τόξον ἔχων κλυτότοξον ἑὸν μιμεῖτο τοκῆα,</TextUnit>
    <TextUnit id="12163" loc="29.184">θάρσος ἔχων ἔχων ὑπέροπλον ὀιστοβόλοιο τεκούσης,</TextUnit>
    <TextUnit id="12164" loc="29.185">Κυρήνης προτέρης ̔Υψηίδος: αἰνομανῆ δὲ</TextUnit>
    <TextUnit id="12165" loc="29.186">δέσμιον ἐζώγρησεν ἀνάρσιον ἄτρομος ̓Αγρεύς</TextUnit>
    <TextUnit id="12166" loc="29.187">ἀγρεύσας ἅτε θῆρα: καὶ ἀντιβίων ὀλετῆρα</TextUnit>
    <TextUnit id="12167" loc="29.188">ἠθάδι χειρὶ τίταινε βαρὺν λίθον, οἷον ἐρείσας</TextUnit>
    <TextUnit id="12168" loc="29.189">πιαλέης ἔθλιψε χυτὰς ὠδῖνας ἐλαίης:</TextUnit>
    <TextUnit id="12169" loc="29.190">δυσμενέας δ' ἐφόβησεν ἀγήνορος ἠθάδι ῥόμβῳ,</TextUnit>
    <TextUnit id="12170" loc="29.191">σείων χαλκὸν ἐκεῖνον, ὅν ἐν παλάμῃσι τινάσσων</TextUnit>
    <TextUnit id="12171" loc="29.192">φοιταλέης ἐφόβησε μεμηνότα κέντρα μελίσσης.</TextUnit>
    <TextUnit id="12172" loc="29.193">Θρηικίης δὲ Σάμοιο πυρισθενέες πολιῆται</TextUnit>
    <TextUnit id="12173" loc="29.194">Λημνιάδος δύο παῖδες ἐβακχεύοντο Καβειροῦς:</TextUnit>
    <TextUnit id="12174" loc="29.195">̔Ηφαίστου δὲ τοκῆος ἐρευθομένου πυρὸς ἀτμῷ</TextUnit>
    <TextUnit id="12175" loc="29.196">συγγενέας σπινθῆρας ἀνηκόντιζον ὀπωπαί.</TextUnit>
    <TextUnit id="12176" loc="29.197">τοῖσι μὲν ἐξ ἀδάμαντος ἔην ὄχος: ἀμφὶ δὲ πῶλοι</TextUnit>
    <TextUnit id="12177" loc="29.198">χαλκείῃ κροτέοντες ἀρασσομένην κόνιν ὁπλῇ</TextUnit>
    <TextUnit id="12178" loc="29.199">καρχαλέον χρεμετισμὸν ἀνήρυγον ἀνθερεῶνος,</TextUnit>
    <TextUnit id="12179" loc="29.200">οὓς γενέτης ̔́Ηφαιστος ἀμιμήτῳ κάμε τέχνῃ</TextUnit>
    <TextUnit id="12180" loc="29.201">πυρσὸν ἀπειλητῆρα διαπνείοντας ὸδόντων,</TextUnit>
    <TextUnit id="12181" loc="29.202">οἷα καὶ Αἰήτῃ, βριαοῷ σημάντορι Κόλχων,</TextUnit>
    <TextUnit id="12182" loc="29.203">χαλκοπόδων μόρφωσε συνωρίδα δίζυγα ταύρων,</TextUnit>
    <TextUnit id="12183" loc="29.204">τεύχων χερμὰ λέπαδνα καὶ ἔμπυρον ἱστοβοῆα.</TextUnit>
    <TextUnit id="12184" loc="29.211">Εὐρυμέδωυ μέν ἔλαυνε, πυριβλήτῳ δέ χαλινῷ</TextUnit>
    <TextUnit id="12185" loc="29.212">ἔμπυρον ἡνιόχευε σιδηροπόδων γένυν ἵππων:</TextUnit>
    <TextUnit id="12186" loc="29.205">χειρὶ δὲ Λήμνιον ἔγχος, ὅ περ κάμε πάτριος ἄκμων,</TextUnit>
    <TextUnit id="12187" loc="29.206">δεξιτερῇ κούφιζεν, ἐπ' εὐφυέεσσι δὲ μηροῖς</TextUnit>
    <TextUnit id="12188" loc="29.207">φάσγανον ᾐώρησε σελασφόρον: εἰ δέ τις ἀνήρ,</TextUnit>
    <TextUnit id="12189" loc="29.208">ἀκροτάτοις ὀνύχεσσι λίθον τινὰ βαιὸν ἀείρας</TextUnit>
    <TextUnit id="12190" loc="29.209">θηγαλέης ἤρασσε πυρίδρομα νῶτα μαχαίρης,</TextUnit>
    <TextUnit id="12191" loc="29.210">αὐτόματοι σπινθῆρες ὀιστεύοντο σιδήρου.</TextUnit>
    <TextUnit id="12192" loc="29.213">̓́Αηκων δ' αἰθαλόεντι συνήρμοσε χεῖρα βελέμνῳ,</TextUnit>
    <TextUnit id="12193" loc="29.214">πατπῴης ̔Εκάτης θιασώδεα πυρσὸν ἑλίσσων.</TextUnit>
    <TextUnit id="12194" loc="29.215">καὶ σάλαρον σείοντες ἀερσιλόφου τρυσφαλείης</TextUnit>
    <TextUnit id="12195" loc="29.216">Δικταῖοι Κορύβαντες ἐπεστρατόωντο κυδοιμῷ,</TextUnit>
    <TextUnit id="12196" loc="29.217">εἰς μόθον οἰστρηθέντες: ἁμιλλητῇρι δὲ χαλκῷ</TextUnit>
    <TextUnit id="12197" loc="29.218">φάσγανα τυπτομένῃσιν ἐπέκτυπε γυμνὰ βοείαις</TextUnit>
    <TextUnit id="12198" loc="29.219">σκαρθμοῖς ἀντιτύποισι: φερεσσακέος δὲ χορείης</TextUnit>
    <TextUnit id="12199" loc="29.220">ῥυθμὸν ἐμιμήσαντο ποδῶν ἑλικώδεϊ παλμῷ,</TextUnit>
    <TextUnit id="12200" loc="29.221">̓́Αρεϊ βακχευθέντες. ὀρεσσαύλων δὲ νομήων</TextUnit>
    <TextUnit id="12201" loc="29.222">̓Ινδῴη δεδάικτο γονὴ Κουρῆτι σιδήρῳ:</TextUnit>
    <TextUnit id="12202" loc="29.223">καί τις ἀνὴρ προκάρηνος ἐπωλίσθησε κονίῃ,</TextUnit>
    <TextUnit id="12203" loc="29.224">εἰσαΐων μύκημα βαρυγδούποιο βοείης.</TextUnit>
    <TextUnit id="12204" loc="29.225">καί τις ἀερτάζουσα φιλάνθεμον ἔγχος ̓Ενυοῦς</TextUnit>
    <TextUnit id="12205" loc="29.226">Βασσαρὶς ἠκόντιζεν: ἀβακχεύτου δὲ γενέθλης</TextUnit>
    <TextUnit id="12206" loc="29.227">ἄρσενα πολλὰ κάρηνα δαΐζετο θήλεϊ θύρσῳ.</TextUnit>
    <TextUnit id="12207" loc="29.228">καὶ λασίῃ παλάμῃ σκοπιὴν λοφόεσσαν ἀείρων</TextUnit>
    <TextUnit id="12208" loc="29.229">οὔρεος ἄκρα κάρηνα ταμὼν ἐκορύσσετο Ληνεύς,</TextUnit>
    <TextUnit id="12209" loc="29.230">πέμπων ὀκριόεσσαν ἐπ' ἀντιβίοισιν ἀκωκήν.</TextUnit>
    <TextUnit id="12210" loc="29.231">Βάκχη δ' ἀμφαλάλαζε: καὶ ἀμπελόεντες ὀιστοὶ</TextUnit>
    <TextUnit id="12211" loc="29.232">κισσοφόρων παλάμῃσιν ἐδινεύοντο γυναικῶν.</TextUnit>
    <TextUnit id="12212" loc="29.233">ἔνθα μέλος πλέξασα καὶ ̓́Αρεϊ καὶ Διονύσῳ</TextUnit>
    <TextUnit id="12213" loc="29.234">Εὐπετάλη κεκόρυστο, φιλοσταφύλῳ δὲ πετήλῳ</TextUnit>
    <TextUnit id="12214" loc="29.235">κέντορα κισσὸν ἔπεμπεν ἀλοιητῆρα σιδήρου,</TextUnit>
    <TextUnit id="12215" loc="29.236">̓Ινδῴην δρυόεντι γονὴν ὀλέκουσα κορύμβῳ.</TextUnit>
    <TextUnit id="12216" loc="29.237">καὶ δηίων κλονέουσα νέφος ῥηφήνορι θύρσῳ</TextUnit>
    <TextUnit id="12217" loc="29.238">Τερψιχόρη φιλόβοτρυς ἐπεσκίρτησε κυδοιμῷ,</TextUnit>
    <TextUnit id="12218" loc="29.239">κύμβαλα δινεύονσα βαρύβρομα δίζυγι χαλκῷ:</TextUnit>
    <TextUnit id="12219" loc="29.240">οὐ τόσον ̔Ηρακλέης Στυμφηλίδας ἤλασε βόμβῳ</TextUnit>
    <TextUnit id="12220" loc="29.241">χαλκὸν ἔχων βαρύδουπον, ὅσον στρατὸν ἤλασεν ̓Ινδῶν</TextUnit>
    <TextUnit id="12221" loc="29.242">Τερψιχόρη κτυπέουσα χοροῦ πολεμήιον ̓Ηχώ.</TextUnit>
    <TextUnit id="12222" loc="29.243">καὶ Τρυγίη βαρύγουνος ἐλείπετο νόσφιν ὁμίλου</TextUnit>
    <TextUnit id="12223" loc="29.244">ὑστατίη καὶ ἔπηξε φόβῳ πόδας: οὐδέ τις αὐτῇ</TextUnit>
    <TextUnit id="12224" loc="29.245">Σειληνῶυ παρέμιμνε: λίπον δέ μιν αὐτόθι μούνην</TextUnit>
    <TextUnit id="12225" loc="29.246">ταρβαλέην, χατέουσαν ἀρηγόνος: ἀκροπότῃ δὲ</TextUnit>
    <TextUnit id="12226" loc="29.247">χεῖρας ὄρεξε Μάρωνι, Μάρων δ' ἀπέειπε γεραιήν,</TextUnit>
    <TextUnit id="12227" loc="29.248">ὅττι χοροὺς ἀνέκοπτε φιλακρήτων Κορυβάντων</TextUnit>
    <TextUnit id="12228" loc="29.249">καὶ Σατύρων: αἰεὶ δὲ θεοῖς ἠρᾶτο δαμῆναι</TextUnit>
    <TextUnit id="12229" loc="29.250">γηραλέην ἀνόνητον ὑπ' ἔγχεϊ Δηριαδῆος:</TextUnit>
    <TextUnit id="12230" loc="29.251">καὶ Καλύκη πολέμιζε παρισταμένη Διονύσῳ</TextUnit>
    <TextUnit id="12231" loc="29.252">οἰστρομανής. Τρομερῆς δὲ μέθης ἐλελίζετο παλμῷ</TextUnit>
    <TextUnit id="12232" loc="29.253">Οἰνώνη προθέουσα: βαρυνομένη δὲ κυδοιμῷ</TextUnit>
    <TextUnit id="12233" loc="29.254">γούνατα μὲν μογέεσκε, φιλακρήτοιο δὲ νύμφης</TextUnit>
    <TextUnit id="12234" loc="29.255">οἰδαλέοι σμήριγγες ἐδινεύοντο καρήνου.</TextUnit>
    <TextUnit id="12235" loc="29.256">καὶ στόνος ἦν βαρύδουπς: ὁμοζήλῳ δὲ κυδοιμῷ</TextUnit>
    <TextUnit id="12236" loc="29.257">̓Αστράεις Σταφύλην, Καλύκην δ' ἐδίωκε Κελαινεύς.</TextUnit>
    <TextUnit id="12237" loc="29.258">Σειληνῶν δὲ φάλαγγα δορυσσόος ἤλασε Μορρεὺς</TextUnit>
    <TextUnit id="12238" loc="29.259">θεινομένην βουπλῆγι: μιῇ δ' ἐλατῆρος ὁμοκλῇ</TextUnit>
    <TextUnit id="12239" loc="29.260">̓Αστραῖος δεδόνητο, Μάρων φύγεν, ὤκλασε Ληνεύς,</TextUnit>
    <TextUnit id="12240" loc="29.261">Σειληνοῦ τρία τέκνα δασύτριχος, ὅς δίχα λέκτρων</TextUnit>
    <TextUnit id="12241" loc="29.262">ἄσπορος αὐτολόχευτος ἀνέδραμε μητρὸς ἀρούρης.</TextUnit>
    <TextUnit id="12242" loc="29.263">ἱμερτὴν δὲ Δόρυκλος ἀνεπτοίησε Λυκάστην</TextUnit>
    <TextUnit id="12243" loc="29.264">τῇσι θεὸς χραίσμησε, νεουτήτων δὲ γυναικῶν</TextUnit>
    <TextUnit id="12244" loc="29.265">ἕλκεσι φάρμακα πάσσεν: ̓Ενυαλίῳ δὲ σιδήρῳ</TextUnit>
    <TextUnit id="12245" loc="29.266">τειρομένην ποδὸς ἄκρον ἀνάμπυκα ῥύσατο Γόργην,</TextUnit>
    <TextUnit id="12246" loc="29.267">κλήματος ἀμπελόεντι περισφίγξας πόδα δεσμῷ:</TextUnit>
    <TextUnit id="12247" loc="29.268">Εὐπετάλης δ' ἰχῶρα νεόσσυτον ἔσβεσεν οἴνῳ,</TextUnit>
    <TextUnit id="12248" loc="29.269">καὶ Σταφύλης χυτὸν αἷμα κατεπρήυνεν ἀοιδῇ:</TextUnit>
    <TextUnit id="12249" loc="29.270">Μυρτοῦς δ' οὐταμένην παλάμην ἰήσατο μύρτῳ,</TextUnit>
    <TextUnit id="12250" loc="29.271">καὶ Καλύβην ἐσάωσεν ἀνειρύσσας βέλος ὤμου,</TextUnit>
    <TextUnit id="12251" loc="29.273">ἕλκεϊ φοινήεντι περιρραίνων πόμα ληνοῦ:</TextUnit>
    <TextUnit id="12252" loc="29.272">Νύσης δ' ἄλγος ἔπαυσε νεουτήτοιο προσώπου,</TextUnit>
    <TextUnit id="12253" loc="29.274">χρίσας ἔνθα καὶ ἔνθα παρηίδα λευκάδι γύψῳ:</TextUnit>
    <TextUnit id="12254" loc="29.275">ὄμμασι δ' ἀκλαύτοισιν ἐπεστενάχιζε Λυκάστῃ.</TextUnit>
    <TextUnit id="12255" loc="29.276">ἀλλ' ὅτε Βασσαρίδων ὀδύνας πρηΰνατο τέχνῃ</TextUnit>
    <TextUnit id="12256" loc="29.277">θυρσομανὴς Διόνυσος, ἐμάρνατο μείζονι χάρμῃ.</TextUnit>
    <TextUnit id="12257" loc="29.278">καί τις ἀμερσινόοιο κατάσχετος ἅλματι λύσσης</TextUnit>
    <TextUnit id="12258" loc="29.279">Βασσαρὶς ̓Ινδὸν ̓́Αρηα μετέστιχε θυιὰς ̓Ενυώ,</TextUnit>
    <TextUnit id="12259" loc="29.280">ἀμφὶ, σέ, Λύδιε δαῖμον: ἀπὸ πλοκάμοιο δὲ Βάκχης</TextUnit>
    <TextUnit id="12260" loc="29.281">ἀφλεγέος σελάγιζε κατ' αὐχένος αὐτόματον πῦρ.</TextUnit>
    <TextUnit id="12261" loc="29.282">καὶ βριαρῶν προμάχων ἑτερόζυγον ἑσμὸν ἐγείρων</TextUnit>
    <TextUnit id="12262" loc="29.283">αὐλὸς ἐπεσμαράγησεν ἀγέστρατον ̓́Αρεος ̓Ηχώ,</TextUnit>
    <TextUnit id="12263" loc="29.284">καὶ διδύμαις παλάμῃσι φιλοσμαράγων Κορυβάντων</TextUnit>
    <TextUnit id="12264" loc="29.285">ἄντυγες ἀμφιπλῆγος ἀνεκρούοντο βοείης,</TextUnit>
    <TextUnit id="12265" loc="29.286">κύμβαλα δ' ἐκροτάλιζε, μεταλλάξασα δὲ μολπὴν</TextUnit>
    <TextUnit id="12266" loc="29.287">Πανιὰς ἡδυμέλεια μόθους ἐμελίζετο σύριγξ:</TextUnit>
    <TextUnit id="12267" loc="29.288">ἀντιβίων δὲ δάλαγγες ἐπέβρεμον: ἀμφιλαφεῖς δὲ</TextUnit>
    <TextUnit id="12268" loc="29.289">ἠερόθεν πτερόεντες ἀνερροίζησαν ὀιστοί.</TextUnit>
    <TextUnit id="12269" loc="29.290">λίγξε βιός, βόμβησε λίθος, μυκήσατο σάλπιγξ.</TextUnit>
    <TextUnit id="12270" loc="29.291">ἀλλ' ὅτε δὴ πόρον ἷξον, ὅπῃ πεφορημένος ὁλκῷ</TextUnit>
    <TextUnit id="12271" loc="29.292">λευκὸν ὕδωρ μεθύοντι ῥόῳ φοίνιξεν ̔Υδάσπης,</TextUnit>
    <TextUnit id="12272" loc="29.293">δὴ τότε Βάκχος ἄυσε βαρυσμαράγων ἀπὸ λαιμῶν,</TextUnit>
    <TextUnit id="12273" loc="29.294">ὁππόσον ἐννεάχιλος ἐπέβρεμεν ἑσμὸς ̔Ενυοὺς</TextUnit>
    <TextUnit id="12274" loc="29.295">φρικτὸν ὁμολώσσων στομάτων θρόον: ἀσταθέες δὲ</TextUnit>
    <TextUnit id="12275" loc="29.296">ξανθὸν ἀλυσκάζοντες ἐπὶ ῥόον ὤκλασαν ̓Ινδοί,</TextUnit>
    <TextUnit id="12276" loc="29.297">ἄλλοι δ' ἐν πεδίῳ: στρατιὴ δ' ἐμερίζετο Βάκχου,</TextUnit>
    <TextUnit id="12277" loc="29.298">δυσμενέας κτείνουσα καὶ ἐν δαπέδῳ καὶ ̔Υδάσπῃ,</TextUnit>
    <TextUnit id="12278" loc="29.299">δίψῃ καρχαλέῃ κεκαφηότος, ὁππότε γαίης</TextUnit>
    <TextUnit id="12279" loc="29.300">ἠὼς μέσσον ἀνέσχε, καὶ ἔτρεμε θερμὸς ὁδίτης</TextUnit>
    <TextUnit id="12280" loc="29.301">αἴθοπος ̓Ηελίοιο μεσημβρίζουσαν ἱμάσθλην.</TextUnit>
    <TextUnit id="12281" loc="29.302">καὶ θεὸς ἀμπελόεις προκαλίζετο κοίρανον ̓Ινδῶν,</TextUnit>
    <TextUnit id="12282" loc="29.303">μῦθον ἀπειλητῆρα χέων λυσσώδεϊ λαιμῷ:</TextUnit>
    <TextUnit id="12283" loc="29.304">“τίς φόβος; εἰ ποταμοῖο φέρει γένος ὄρχαμος ̓Ινδῶν,</TextUnit>
    <TextUnit id="12284" loc="29.305">οὐρανόθεν λάχον αἷμα: χερειότερος δὲ Λυαίου</TextUnit>
    <TextUnit id="12285" loc="29.306">Δηριάδης ὑπέροπλος, ὅσον Διός ἐστιν ̔Υδάσπης.</TextUnit>
    <TextUnit id="12286" loc="29.307">ἢν δ' ἐθέλω, νεφέων σχεδὸν ἵσταμαι: ἢν δ' ἐθελήσω,</TextUnit>
    <TextUnit id="12287" loc="29.308">ἵξεται ἰθυκέλευθον ἐμὸν βέλος ἄχρι Σελήνης.</TextUnit>
    <TextUnit id="12288" loc="29.309">εἰ δὲ μέγα φρονέεις μεθέπων κεραελκέα μορφήν,</TextUnit>
    <TextUnit id="12289" loc="29.310">εἰ δύνασαι, προμάχιζε βοοκραίρῳ Διονύσῳ.”</TextUnit>
    <TextUnit id="12290" loc="29.311">ὣς φαμένου βρυχηδὸν ἐμυκήσαντο μαχηταί:</TextUnit>
    <TextUnit id="12291" loc="29.312">ἄλλῳ δ' ἄλλος ἔριζε συναιχμάζων Διονύσῳ.</TextUnit>
    <TextUnit id="12292" loc="29.313">αἰγείοις δὲ πόδεσσιν ἐμάρνατο μειλίχιος Πάν,</TextUnit>
    <TextUnit id="12293" loc="29.314">ὀξὺ δὲ τοξευτῆρος ὅλον κενεῶνα χαράξας</TextUnit>
    <TextUnit id="12294" loc="29.315">θηγαλέῃ Μελανῆος ἀνέσχισε γαστέρα χηλῇ,</TextUnit>
    <TextUnit id="12295" loc="29.316">ποινὴν ἕλκος ἔχοντος ἀπαιτίζων ̔Υμεναίου,</TextUnit>
    <TextUnit id="12296" loc="29.317">ὄφρα πυρισφρήγιστον ἐλαφρίσσειεν ἀνίην</TextUnit>
    <TextUnit id="12297" loc="29.318">ὄμμασιν ἀκλαύτοισιν ὀδυρομένου Διονύσου.</TextUnit>
    <TextUnit id="12298" loc="29.319">Λυσσήεις δ' ̓Ιόβακχος ἐπέδραμε δηιοτῆτι,</TextUnit>
    <TextUnit id="12299" loc="29.320">καὶ νεφέων ἔψαυσε καὶ ἥψατο χερσὶν ̓Ολύμπου,</TextUnit>
    <TextUnit id="12300" loc="29.321">ἄλλοτε μηκύνων ταναὸν δέμας, αἰθέρι γείτων,</TextUnit>
    <TextUnit id="12301" loc="29.322">καὶ χθονὶ ταρσὸν ἔπηξε, καὶ ἠέρα τύψε καρήνῳ.</TextUnit>
    <TextUnit id="12302" loc="29.323">τοῖσι δὲ μαρναμένοισιν ἐπήλυθεν ̔́Εσπερος ἀστήρ,</TextUnit>
    <TextUnit id="12303" loc="29.324">λύων ̓Ινδοφόνοιο θεμείλια δηιοτῆτος.</TextUnit>
    <TextUnit id="12304" loc="29.325">̓́Αρεϊ δ' ὑπνώοντι παρίστατο νεύματι ̔Ρείης</TextUnit>
    <TextUnit id="12305" loc="29.326">φάσματα ποικίλλουσα δολοπλόκος ὄψις ὀνείρου,</TextUnit>
    <TextUnit id="12306" loc="29.327">τοῖον ἔπος βοόωσα, νόθῃ σκιοειδέι μορφῇ:</TextUnit>
    <TextUnit id="12307" loc="29.328">“̓͂Αρες, ̓́Αρες, σὺ μὲν εὗδε, δυσίμερε, μοῦνος ἰαύων</TextUnit>
    <TextUnit id="12308" loc="29.329">χαλκοχίτων: Παφίην δὲ τὸ δεύτερον ὑψόθι λέκτρων</TextUnit>
    <TextUnit id="12309" loc="29.330">ὑμετέρην ̔́Ηφαιστος ἔχει προτέρην ̓Αφροδίτην,</TextUnit>
    <TextUnit id="12310" loc="29.331">ἐκ δὲ δόμων ἐδίωκε Χάριν, ζηλήμονα νύμφην:</TextUnit>
    <TextUnit id="12311" loc="29.332">ἀρχαίην δὲ δάμαρτα παλίνδρομον εἰς γάμον ἕλκων</TextUnit>
    <TextUnit id="12312" loc="29.333">αὐτὸς ̓́Ερως τόξευεν ἀναινομένην ̓Αφροδίτην,</TextUnit>
    <TextUnit id="12313" loc="29.334">̔Ηφαίστῳ γενετῆρι φέρων χάριν. ἀλλὰ καὶ αὐτὴ</TextUnit>
    <TextUnit id="12314" loc="29.335">Ζῆνα μέγαν παρέπεισε πόθων ἀδίδακτος ̓Αθήνη,</TextUnit>
    <TextUnit id="12315" loc="29.336">παρθενικὴ δολόμητις, ὅπως ̔́Ηφαιστον ἀλύξῃ,</TextUnit>
    <TextUnit id="12316" loc="29.337">μνησαμένη νόθα λέκτρα πεδοτρεφέων ̔Υμεναίων,</TextUnit>
    <TextUnit id="12317" loc="29.338">μὴ προτέρου μετὰ πότμον ̓Ερεχθέος ἄρσενι μαζῷ</TextUnit>
    <TextUnit id="12318" loc="29.339">ἄλλον ἀεξήσειε νεώτερον υἱὸν ἀρούρης.</TextUnit>
    <TextUnit id="12319" loc="29.340">ἔγρεο, καὶ Θρήισσαν ἰὼν ἐπὶ πέζαν ἐρίπνης</TextUnit>
    <TextUnit id="12320" loc="29.341">δέρκεο σὴν Κυθέρειαν ἐθήμονος ἔνδοθι Λήμνου,</TextUnit>
    <TextUnit id="12321" loc="29.342">δέρκεο, πῶς προπύλαια Πάφου καὶ ἐδέθλια Κύπρου</TextUnit>
    <TextUnit id="12322" loc="29.343">ἄνθεσιν ἐστεφάνωσεν ὁμόστολος ἑσμὸς ̓Ερώτων,</TextUnit>
    <TextUnit id="12323" loc="29.344">Βυβλιάδων δ' ἐπάκουε μελιζομένων ̓Αφροδίτην</TextUnit>
    <TextUnit id="12324" loc="29.345">καὶ νεαρὴν φιλότητα παλιννόστων ὑμεναίων.</TextUnit>
    <TextUnit id="12325" loc="29.346">̓͂Αρες, ἐνοσφίσθης σέο Κύπριδος: ἀνδροφόνον γὰρ</TextUnit>
    <TextUnit id="12326" loc="29.347">ὁ βραδὺς ὠκὺν ̓́Αρηα παρέδραμε. μέλπε καὶ αὐτὸς</TextUnit>
    <TextUnit id="12327" loc="29.348">̔Ηφαίστῳ πυρόεντι συναπτομένην ̓Αφροδίτην.</TextUnit>
    <TextUnit id="12328" loc="29.349">Σικελίης δ' ἐπίβηθι, παρισταμένους δὲ καμίνῳ</TextUnit>
    <TextUnit id="12329" loc="29.350">λίσσεό μοι Κύκλωπας: ἀριστοπόνου δὲ καὶ αὐτοὶ</TextUnit>
    <TextUnit id="12330" loc="29.351">ἴδμονες ̔Ηφαίστοιο, σοφῶν ζηλήμονες ἔργων,</TextUnit>
    <TextUnit id="12331" loc="29.352">σοὶ δόλον ἐντύνουσι, καὶ ἀρχαίῳ σέο δεσμῷ</TextUnit>
    <TextUnit id="12332" loc="29.353">ὁπλότερον τελέσουσιν ὁμοίιον, ὄφρα καὶ αὐτὸς</TextUnit>
    <TextUnit id="12333" loc="29.354">ἀμφοτέρους δολίῃσιν ἀλυκτοπέδῃσι πιέζων</TextUnit>
    <TextUnit id="12334" loc="29.355">δήσῃς φῶρα γάμοιο τεῷ ποινήτορι δεσμῷ,</TextUnit>
    <TextUnit id="12335" loc="29.356">εἰλιπόδην ̔́Ηφαιστον ἐπισφίγξας ̓Αφροδίτῃ:</TextUnit>
    <TextUnit id="12336" loc="29.357">καί σε θεοὶ ξύμπαντες ἐπαινήσουσιν ̓Ολύμπου</TextUnit>
    <TextUnit id="12337" loc="29.358">δέσμιον ἀγρεύσαντα τεῶν συλήτορα λέκτρων.</TextUnit>
    <TextUnit id="12338" loc="29.359">ἔγρεο, καὶ σὺ γένοιο δολοπλόκος: ἔγρεο, νύμφης</TextUnit>
    <TextUnit id="12339" loc="29.360">ἁρπαμένης ἀλέγιζε. τί σοι κακὰ Δηριαδῆος;</TextUnit>
    <TextUnit id="12340" loc="29.361">σιγῇ ἐφ' ἡμείων, Φαέθων μὴ μῦθον ἀκούσῃ.”</TextUnit>
    <TextUnit id="12341" loc="29.362">ὣς φαμένη πεπότητο. καὶ αὐτίκα κῶμα τινάξας</TextUnit>
    <TextUnit id="12342" loc="29.363">πρώιον ἀρτιχάρακτον ὀπιπεύων φάος ̓Ηοῦς</TextUnit>
    <TextUnit id="12343" loc="29.364">θερμὸς ̓́Αρης ἀνέπαλτο, Φόβον καὶ Δεῖμον ἐγείρας</TextUnit>
    <TextUnit id="12344" loc="29.365">ζεῦξαι φοίνιον ἄρμα ταχύδρομον: οἱ δὲ τοκῆι</TextUnit>
    <TextUnit id="12345" loc="29.366">σπερχομένῳ πείθοντο: καὶ ἀγκυλόδοντι χαλινῷ</TextUnit>
    <TextUnit id="12346" loc="29.367">Δεῖμος ἐριπτοίητος ἐπισφίγξας γένυν ἵππων</TextUnit>
    <TextUnit id="12347" loc="29.368">δέσμιον αὐχένα δοῦλον ἐπεσφήκωσε λεπάδνῳ,</TextUnit>
    <TextUnit id="12348" loc="29.369">ζεύγλην δ' ἀμφὶς ἔδησεν: ̓́Αρης δ' ἐπεβήσατο δίφρου:</TextUnit>
    <TextUnit id="12349" loc="29.370">καὶ Φόβος ἡνιόχευεν ὄχον πατρῷον ἐλαύνων,</TextUnit>
    <TextUnit id="12350" loc="29.371">εἰς Πάφον ἐκ Λιβάνου πεφορημένος, ἐκ δὲ Κυθήρων</TextUnit>
    <TextUnit id="12351" loc="29.372">ἄστατον ἔτραπεν ἄρμα Κεραστίδος εἰς χθόνα Κύπρου:</TextUnit>
    <TextUnit id="12352" loc="29.373">πολλάκι, πολλάκι Λῆμνον ἐδέρκετο, καὶ πλέον ἄλλων</TextUnit>
    <TextUnit id="12353" loc="29.374">ζηλήμων σκοπίαζε πυρίπνοον ἐσχαρεῶνα,</TextUnit>
    <TextUnit id="12354" loc="29.375">Κύπριν ἀνιχνεύων τροχαλῷ ζηλήμονι ταρσῷ,</TextUnit>
    <TextUnit id="12355" loc="29.376">εἴ μιν ἐσαθρήσειε παρ' ̔Ηφαίστοιο καμίνοις,</TextUnit>
    <TextUnit id="12356" loc="29.377">ὡς πάρος, ἱσταμένην, καὶ ἐδείδιε, μή οἱ ὀπωπὴν</TextUnit>
    <TextUnit id="12357" loc="29.378">καπνὸς ἀμαλδύνειε μελαινομένης ̓Αφροδίτης.</TextUnit>
    <TextUnit id="12358" loc="29.379">ἔδραμε καὶ μετὰ Λῆμνον ἐς οὐρανόν, ὄφρα σιδήρῳ</TextUnit>
    <TextUnit id="12359" loc="29.380">νυμφιδίην μακάρεσσιν ἀναστήσειεν ̓Ενυώ,</TextUnit>
    <TextUnit id="12360" loc="29.381">καὶ Διὶ καὶ Φαέθοντι καὶ ̔Ηφαίστῳ καὶ ̓Αθήνῃ.</TextUnit>
    <TextUnit id="12361" loc="30.1">ὣς ὁ μὲν ἑπτάζωνον ἐς οὐρανὸν ἔδραμεν ̓́Αρης</TextUnit>
    <TextUnit id="12362" loc="30.2">ζηλήμων, βαρύμηνις. ἐς ὑσμίνην δὲ χορεύων</TextUnit>
    <TextUnit id="12363" loc="30.3">θαρσήεις Διόνυσος ἐπέχραεν αἴθοπι λαῷ,</TextUnit>
    <TextUnit id="12364" loc="30.4">πῇ μὲν ἐνὶ πρώτοισι θορὼν ἐνοσίχθονι παλμῷ,</TextUnit>
    <TextUnit id="12365" loc="30.5">πῇ δὲ μέσος προμάχοισιν: ἀκοντιστῆρι δὲ θύρσῳ</TextUnit>
    <TextUnit id="12366" loc="30.6">κυανέης ἤμησε θαλύσια δηιοτῆτος,</TextUnit>
    <TextUnit id="12367" loc="30.8">δυσμενέος δὲ φάλαγγος ἐμαίνετο φῦλα δαΐζων:</TextUnit>
    <TextUnit id="12368" loc="30.7">καὶ Σατύρους θάρσυνεν ἐς ̓́Αρεα Δηριαδῆος,</TextUnit>
    <TextUnit id="12369" loc="30.9">ὡς ἴδε Βάκχος ̓́Αρηα λελοιπότα φύλοπιν ̓Ινδῶν:</TextUnit>
    <TextUnit id="12370" loc="30.10">ἄλλῳ δ' ἄλλος ἔριζε. κορυμβοφόρου δὲ κυδοιμοῦ</TextUnit>
    <TextUnit id="12371" loc="30.11">δεξιτερὸν στόμα λάβρον ἐπιτρέψας Διονύσῳ</TextUnit>
    <TextUnit id="12372" loc="30.12">λαιὸν ̓Αρισταῖος κέρας ἔτρεχε δηιοτῆτος.</TextUnit>
    <TextUnit id="12373" loc="30.13">καὶ Βρομίου θεράποντος ὀπιπεύων ἔτι Μορρεὺς</TextUnit>
    <TextUnit id="12374" loc="30.14">μαρναμένους πετάλοισι καὶ ἀνθεμόεντι βελέμνῳ</TextUnit>
    <TextUnit id="12375" loc="30.15">ἄφρονι Δηριάδῃ πολυθαμβέα ῥήξατο φωνήν:</TextUnit>
    <TextUnit id="12376" loc="30.16">“Δηριάδη, τί τὸ θάμβος; ἐμοὶ πίπτουσι μαχηταί,</TextUnit>
    <TextUnit id="12377" loc="30.17">βαλλόμενοι θύρσοισι καὶ οὐτιδανοῖσι πετήλοις,</TextUnit>
    <TextUnit id="12378" loc="30.18">ὁπλοφόρους δ' ὀλέκουσιν ἀνάσπιδες: ἀκλινέες δὲ</TextUnit>
    <TextUnit id="12379" loc="30.19">Βασσαρίδες, πελέκεσσι καὶ ἀμφιπλῆγι μαχαίρῃ</TextUnit>
    <TextUnit id="12380" loc="30.20">τυπτόμεναι, μίμνουσιν ἀνούτατοι. εἰ θέμις εἰπεῖν,</TextUnit>
    <TextUnit id="12381" loc="30.21">καὶ σύ, λιπών, σκηπτοῦχε, τεὴν χαλκήλατον αἰχμὴν</TextUnit>
    <TextUnit id="12382" loc="30.22">οἴνοπα θύρσον ἄειρε μιαιφόνον, ὅττι σιδήρου</TextUnit>
    <TextUnit id="12383" loc="30.23">δυσμενέες πολὺ μᾶλλον ἀριστεύουσι κορύμβοις.</TextUnit>
    <TextUnit id="12384" loc="30.24">οὕ ποτε τοῖον ὄπωπα μόθου τύπον: οὐτιδανοὶ δὲ</TextUnit>
    <TextUnit id="12385" loc="30.25">θύρσοι ἀκοντιστῆρες ἀρείονές εἰσιν ἀκόντων.</TextUnit>
    <TextUnit id="12386" loc="30.26">δὸς καὶ ἐμοὶ κλονέειν χλοερὸν βέλος: ἡμέτεροι γὰρ</TextUnit>
    <TextUnit id="12387" loc="30.27">ἀπτολέμου νάρθηκος ἐνικήθησαν ὀιστοί:</TextUnit>
    <TextUnit id="12388" loc="30.28">δός μοι ξανθὰ πέδιλα φορήμεναι, ὅττι καὶ αὐταὶ</TextUnit>
    <TextUnit id="12389" loc="30.29">ἀρραγέες κνημῖδες ὑπεκλίνοντο κοθόρνοις.</TextUnit>
    <TextUnit id="12390" loc="30.30">τί πλέον, εἰ χάλκειον ἔχω σάκος, εὖτε γυναῖκες</TextUnit>
    <TextUnit id="12391" loc="30.31">μᾶλλον ἀριστεύουσιν ἀτευχέες, ἐν δὲ κυδοιμοῖς</TextUnit>
    <TextUnit id="12392" loc="30.32">κύμβαλα δινεύουσι, καὶ ὀκλάζουσι μαχηταί,</TextUnit>
    <TextUnit id="12393" loc="30.33">καὶ στεφάνοις τρυφάλεια καὶ εἴκαθε νεβρίδι θώρηξ;</TextUnit>
    <TextUnit id="12394" loc="30.34">πολλάκι δ' ἀντικέλευθος ἀνουτήτου Διονύσου</TextUnit>
    <TextUnit id="12395" loc="30.35">ὠισάμην ἄρρηκτον ἀνασχίσσαι κενεῶνα,</TextUnit>
    <TextUnit id="12396" loc="30.36">πέμπων εὔσκοπα δοῦρα, καὶ ὡς ἔψαυε Λυαίου,</TextUnit>
    <TextUnit id="12397" loc="30.37">ὀξυβελὴς ἄγναμπτος ἐκάμπτετο χαλκὸς ἀκόντων.”</TextUnit>
    <TextUnit id="12398" loc="30.38">ὣς φαμένου μείδησεν ἄναξ θρασύς, ἀμφὶ δὲ γαμβρῷ</TextUnit>
    <TextUnit id="12399" loc="30.39">ὄμματα λοξὰ τίταινε χόλου κήρυκι σιωπῇ:</TextUnit>
    <TextUnit id="12400" loc="30.40">καί οἱ ἀπειλήτειραν ἀπερροίβδησεν ἰωήν:</TextUnit>
    <TextUnit id="12401" loc="30.41">“τί τρομέεις Διόνυσον ἀτευχέα, νήπιε Μορρεῦ;</TextUnit>
    <TextUnit id="12402" loc="30.42">ἡδὺς ὁ δειμαίνων Σατύρων παίζουσαν ̓Ενυώ.”</TextUnit>
    <TextUnit id="12403" loc="30.43">ὣς φάμενος θάρσυνεν ἀταρβέι γαμβρὸν ἀπειλῇ.</TextUnit>
    <TextUnit id="12404" loc="30.44">καὶ Βρομίου προμάχοισι πέλωρ ἐκορύσσετο Μορρεύς:</TextUnit>
    <TextUnit id="12405" loc="30.45">οὔτασε δ' Εὐρυμέδοντα, μέσον βουβῶνα χαράξας</TextUnit>
    <TextUnit id="12406" loc="30.46">ἔγχεϊ φοινήεντι: διαΐσσουσα δὲ μηροῦ</TextUnit>
    <TextUnit id="12407" loc="30.47">πιαλέην τάμε σάρκα λιπόχροα θυιὰς ἀκωκή:</TextUnit>
    <TextUnit id="12408" loc="30.48">γούνατι δ' ὀκλάζοντι χαμαὶ πέσε. Χαλκοχίτων δὲ</TextUnit>
    <TextUnit id="12409" loc="30.49">̓́Αλκων οὐκ ἀμέλησε κασιγνήτοιο πεσόντος,</TextUnit>
    <TextUnit id="12410" loc="30.50">ἀλλὰ βιαζομένῳ πρόμος ἤλυθεν ἔγχος ἀείρων</TextUnit>
    <TextUnit id="12411" loc="30.51">καὶ σάκος εὐδίνητον: ὅλον δ' ἐκάλυπτε μαχητήν,</TextUnit>
    <TextUnit id="12412" loc="30.52">ἀσπίδι πυργώσας δέμας ἀνέρος, ἀντιβίοις δὲ</TextUnit>
    <TextUnit id="12413" loc="30.53">σείων ἔνθα καὶ ἔνθα παλινδίνητον ἀκωκὴν</TextUnit>
    <TextUnit id="12414" loc="30.54">γνωτῷ γνωτὸς ἄμυνε: καὶ οὐταμένῳ περιβαίνων,</TextUnit>
    <TextUnit id="12415" loc="30.55">οἷα περὶ σκύμνοισι λέων, βρυχήσατο λαιμῷ,</TextUnit>
    <TextUnit id="12416" loc="30.56">χείλεϊ λυσσήεντι χέων Κορυβαντίδα φωνήν.</TextUnit>
    <TextUnit id="12417" loc="30.57">καί μιν ὀπιπεύων κυκλούμενον ἴδμονι ταρσῷ</TextUnit>
    <TextUnit id="12418" loc="30.60">γνωτοῦ κεκλιμένοιο προασπιστῆρα Καβείρου</TextUnit>
    <TextUnit id="12419" loc="30.58">ἰσοφυὴς Τυφῶνι πέλωρ βακχεύετο Μορρεύς,</TextUnit>
    <TextUnit id="12420" loc="30.59">γνωτοῖς διχθαδίοις κεκορυθμένος, ὄφρά κε μήτηρ</TextUnit>
    <TextUnit id="12421" loc="30.61">δίζυγα δακρύσειεν ὀλωλότα τέκνα Καβειρώ,</TextUnit>
    <TextUnit id="12422" loc="30.62">εἰς μίνα ἠριγένειαν ἑνὶ τμηθέντα σιδήρῳ.</TextUnit>
    <TextUnit id="12423" loc="30.63">καί νύ κεν ἀμφοτέρους ἰσοελκέι δῶκεν ὀλέθρῳ,</TextUnit>
    <TextUnit id="12424" loc="30.64">ἀλλὰ διὰ στομάτων βεβιημένον ἄσθμα τιταίνων</TextUnit>
    <TextUnit id="12425" loc="30.65">Λήμνιον Εὐρυμέδων γενέτην ἐκαλέσσατο φωνῇ.</TextUnit>
    <TextUnit id="12426" loc="30.66">“ὦ πάτερ, ἐργοπόνοιο πυρίπνοε κοίρανε τέχνης,</TextUnit>
    <TextUnit id="12427" loc="30.67">δός μοι ὀφειλομένην προτέρην χάριν, ὁππότε μούνη</TextUnit>
    <TextUnit id="12428" loc="30.68">Σικελίην τρικάρηνον ἁλωιὰς ἥρπασε Δηώ,</TextUnit>
    <TextUnit id="12429" loc="30.69">δῶρα καλυπτομένης ὀπτήρια Περσεφονείης,</TextUnit>
    <TextUnit id="12430" loc="30.70">ἑσπερίους δ' ἀνέκοψε τεοὺς φυσήτορας ἀσκοὺς</TextUnit>
    <TextUnit id="12431" loc="30.71">καὶ πλατὺν ἐσχαρεῶνα καὶ ἅρπαγα σεῖο πυράγρην:</TextUnit>
    <TextUnit id="12432" loc="30.72">ἀλλά μιν ἐπτοίησα προασπίζων γενετῆρος,</TextUnit>
    <TextUnit id="12433" loc="30.73">ἄκμονος ὑμετέροιο βοηθόος: ἐξ ἐμέθεν δὲ</TextUnit>
    <TextUnit id="12434" loc="30.74">σῷ Σικελῷ σπινθῆρι μέλας θερμαίνεται ἀήρ.</TextUnit>
    <TextUnit id="12435" loc="30.75">ῥύεό μοι σέο παῖδα, τὸν ἄγριος οὔτασε Μορρεύς.”</TextUnit>
    <TextUnit id="12436" loc="30.76">εἶπε, καὶ οὐρανόθεν πυρόεις ̔́Ηφαιστος ὀρυύσας</TextUnit>
    <TextUnit id="12437" loc="30.77">σύγγονον ἀμφελέλιζε πολυσχιδὲς ἁλλόμενον πῦρ,</TextUnit>
    <TextUnit id="12438" loc="30.78">δινεύων παλάμῃ πυρόεν βέλος: ἀμφὶ δὲ δειρὴν</TextUnit>
    <TextUnit id="12439" loc="30.79">Μορρέος αὐτοέλικτος ἑλίσσετο πυρσὸς ἐχέφρων,</TextUnit>
    <TextUnit id="12440" loc="30.80">αὐχένι μιτρώσας πυριθαλπέος ὁρμὸν ἀνάγκης</TextUnit>
    <TextUnit id="12441" loc="30.81">εἰλυφόων: πυρόεν δὲ μετὰ στέφος ἀνθερεῶνος</TextUnit>
    <TextUnit id="12442" loc="30.82">ταρσὸν ἐς ἐσχατόωντα θορὼν ἐπιβήτορι παλμῷ</TextUnit>
    <TextUnit id="12443" loc="30.83">ἀμφὶ πόδα προμάχοιο πυρίπλοκον ἔπλεκε σειρήν,</TextUnit>
    <TextUnit id="12444" loc="30.84">σείων ἐν δαπέδῳ σταθερὸν σέλας ἅλματι πεζῷ:</TextUnit>
    <TextUnit id="12445" loc="30.85">θερμάνθη δὲ κάρηνον ἀναπτομένης τρυφαλείης.</TextUnit>
    <TextUnit id="12446" loc="30.86">καί νύ κεν ἐπρήνικτο τυπεὶς φλογόεντι βελέμνῳ,</TextUnit>
    <TextUnit id="12447" loc="30.87">εἰ μὴ Δηριάδαο πατὴρ ἤμυνεν ̔Υδάσπης:</TextUnit>
    <TextUnit id="12448" loc="30.88">ἧστο γὰρ ὑσμίνην δεδοκημένος ὑψόθι πέτρης,</TextUnit>
    <TextUnit id="12449" loc="30.89">ταυροφοὴς νόθον εἶδος ἔχων βροτοειδέι μορφῇ:</TextUnit>
    <TextUnit id="12450" loc="30.90">ὅς μιν ἀνεζώγρησε χέων ἀντίπνοον ὕδωρ,</TextUnit>
    <TextUnit id="12451" loc="30.91">ψύχων θερμὸν ἄημα πυριβλήτοιο προσώπου,</TextUnit>
    <TextUnit id="12452" loc="30.92">λύματα τεφρήεντα διασμήχων τρυφαλείης:</TextUnit>
    <TextUnit id="12453" loc="30.93">Μορρέα δ' ἁρπάξας ζοφερῇ χλαίνωσεν ὀμίχλῃ,</TextUnit>
    <TextUnit id="12454" loc="30.94">πορφυρέῃ νεφέλῃ κεκαλυμμένα γυῖα καλύψας,</TextUnit>
    <TextUnit id="12455" loc="30.95">μή μιν ἀποκτείνειε σελασφόρος ἀμφιγυήεις,</TextUnit>
    <TextUnit id="12456" loc="30.96">Λήμνιον αἰθύσσων θανατηφόρον ἁπτόμενον πῦρ,</TextUnit>
    <TextUnit id="12457" loc="30.97">μὴ προτέρου φθιμένοιο γέρων φιλότεκνος ̔Υδάσπης</TextUnit>
    <TextUnit id="12458" loc="30.98">γαμβρὸν ἴδῃ πάλιν ἄλλον ὀλωλότα Δηριαδῆος,</TextUnit>
    <TextUnit id="12459" loc="30.99">μηδὲ μόρον Μορρῆος ἅμα κλαύσειεν ̓Ορόντῃ.</TextUnit>
    <TextUnit id="12460" loc="30.100">Πυρσοφόρος δ' ̔́Ηφαιστος ὅλους ἐδίωκε μαχητὰς</TextUnit>
    <TextUnit id="12461" loc="30.101">ἱσταμένοθς περὶ παῖδα νεούτατον, ὑψόθι δ' ὤμου</TextUnit>
    <TextUnit id="12462" loc="30.102">υἱὸν ἐλαφρίζων ἐπερείσατο γείτονι φηγῷ,</TextUnit>
    <TextUnit id="12463" loc="30.103">νόσφιν ἀπὸ φλοίσβοιο, καὶ ἐζώγρησε πεσόντα,</TextUnit>
    <TextUnit id="12464" loc="30.104">οὐταμένῳ βουβῶνι φερέσβια φάρμακα πάσσων.</TextUnit>
    <TextUnit id="12465" loc="30.105">οὐδὲ μόθου προτέροιο λελασμένος ἔπλετο Μορρεύς:</TextUnit>
    <TextUnit id="12466" loc="30.106">ἀλλὰ πάλιν κεκόρυστο φυγὼν πυρόεσσαν ̓Ενυὼ</TextUnit>
    <TextUnit id="12467" loc="30.107">καὶ πρόμον ἀστράπτοντα καὶ αἰθαλόεσσαν ἀκωκήν:</TextUnit>
    <TextUnit id="12468" loc="30.108">καὶ Φλόγιον Στροφίοιο πολύστροφον υἷα καχήσας</TextUnit>
    <TextUnit id="12469" loc="30.109">ἔκτανεν, ὀρχηστῆρα φιλοσκάρθμου Διονύσου,</TextUnit>
    <TextUnit id="12470" loc="30.110">ὅς τις ἀδακρύτοιο παρ' εἰλαπίνῃσι Λυαίου</TextUnit>
    <TextUnit id="12471" loc="30.111">ἀνταιτύπων ἐλέλιζε πολύτροπα δάκτυλα χειρῶν,</TextUnit>
    <TextUnit id="12472" loc="30.112">καὶ θάνατον Φαέθοντος ἐχέφρονι χειρὶ τινάσσων</TextUnit>
    <TextUnit id="12473" loc="30.113">δαιτυμόνας ποίησεν ἀήθεα δάκρυα λείβειν,</TextUnit>
    <TextUnit id="12474" loc="30.114">ψευδαλέου Φαέθοντος ἐπικλαίοντας ὀλέθρῳ:</TextUnit>
    <TextUnit id="12475" loc="30.115">καὶ νέον αἰθαλόεντα καὶ αὐτοκύλιστον ὑφαίνων</TextUnit>
    <TextUnit id="12476" loc="30.116">λευγαλέον πόρε πένθος ἀπενθήτῳ Διονύσῳ.</TextUnit>
    <TextUnit id="12477" loc="30.117">τοῦτον ἰδὼν σκαίροντα δορυσσόος ἔννεπε Μορρεύς:</TextUnit>
    <TextUnit id="12478" loc="30.118">“ἀλλοῖος χορὸς οὗτος, ὃν ἔπλεκες ἄγχι τραπέζης:</TextUnit>
    <TextUnit id="12479" loc="30.119">ὀρχηθμὸν γελόωντα παρὰ κρητῆρι τιταίνων</TextUnit>
    <TextUnit id="12480" loc="30.120">ὀρχηθμὸν στονόεντα πόθεν μετὰ δῆριν ὑφαίνεις;</TextUnit>
    <TextUnit id="12481" loc="30.121">εἰ δὲ καὶ οἶστρος ἔχει σε χοροστασίης Διονύσου,</TextUnit>
    <TextUnit id="12482" loc="30.122">̓́Αιδι μυστιπόλευε, καὶ οὐ γύψοιο χατίζεις</TextUnit>
    <TextUnit id="12483" loc="30.123">αὐτοβαφῆ μεθέπων κεκονιμένα κύκλα προσώπου:</TextUnit>
    <TextUnit id="12484" loc="30.124">ἢν ἐθέλῃς δέ, χόρευε φιλοθρήνῳ παρὰ Λήθῃ,</TextUnit>
    <TextUnit id="12485" loc="30.125">Περσεφόνη δ' ἀγέλαστος ἀγαλλέσθω σέο μολπῇ.”</TextUnit>
    <TextUnit id="12486" loc="30.126">ἔννεπε κυδιόων, καὶ ἐπέδραμεν ἶσος ἀέλλῃ,</TextUnit>
    <TextUnit id="12487" loc="30.127">Σειληνοὺς δ' ἐφόβησεν. ἀμαιμακέτῳ δὲ μαχαίρῃ</TextUnit>
    <TextUnit id="12488" loc="30.128">Τέκταφος ὡμάρτησε σακέσπαλος, ὅν ποτε δήσας</TextUnit>
    <TextUnit id="12489" loc="30.129">Δηριάδης ἔκρυψεν ἕσω γλαφυροῖο βερέθρου.</TextUnit>
    <TextUnit id="12490" loc="30.130">οὐδὲ φυγεῖν μόρον εὗρε τὸ δεύτερον: ἐν γὰρ ἀνάγκῃ</TextUnit>
    <TextUnit id="12491" loc="30.131">τίς δύναταί ποτε πότμον ἀπ' ἀνέρος ἐχθρὸν ἐρύκειν,</TextUnit>
    <TextUnit id="12492" loc="30.132">νηλὴς πανδαμάτειρα θανεῖν ὅτε Μοῖρα κελεύει;</TextUnit>
    <TextUnit id="12493" loc="30.133">οὐ γὰρ Τέκταφον εὗρε δόλος θνήσκοντα σαῶσαι,</TextUnit>
    <TextUnit id="12494" loc="30.134">ὃς τότε λυσσώων στρατιὴν ἐδίωξε Λυαίου,</TextUnit>
    <TextUnit id="12495" loc="30.135">εὐκεράων Σατύρων φιλοπαίγμονα γυῖα δαΐζων:</TextUnit>
    <TextUnit id="12496" loc="30.136">ἐγρεμόθου δ' ἤμησε Πυλαιέος ἀνθερεῶνα,</TextUnit>
    <TextUnit id="12497" loc="30.137">̓Ονθυρίου δὲ μέτωπον ἀφειδέι τύψε μαχαίρῃ,</TextUnit>
    <TextUnit id="12498" loc="30.138">καὶ Πίθον εὐρύστερνον ἀπηλοίησε διδήρῳ.</TextUnit>
    <TextUnit id="12499" loc="30.139">καί νύ κεν ἄλλον ὅμιλον ἐπασσυτέρων κτάνε Βάκχων,</TextUnit>
    <TextUnit id="12500" loc="30.140">ἀλλά μιν Εὐρυμέδων ταχὺς ἔδρακε, καί οἱ ὑπέστη</TextUnit>
    <TextUnit id="12501" loc="30.141">δίστομον ἀντιβίην Κορυβαντίδα χειρὶ τινάσσων:</TextUnit>
    <TextUnit id="12502" loc="30.142">ἔθλασε δ' ἄκρα μέτωπα: διχαζομένου δὲ καρήνου</TextUnit>
    <TextUnit id="12503" loc="30.143">ὄρθιος αἱμαλέης ἀνεκήκιεν αὐλὸς ἐέρσης:</TextUnit>
    <TextUnit id="12504" loc="30.144">καὶ πρόμος εἰς χθόνα πῖπτε, περιρραίνων δὲ κονίην</TextUnit>
    <TextUnit id="12505" loc="30.145">ἡμιθανὴς κεκύλιστο, πεδοσκαφέος δὲ μελάθρου</TextUnit>
    <TextUnit id="12506" loc="30.146">ἀρχαίην κακότητα καὶ ὁπλοτέρης λίνα Μοίρης</TextUnit>
    <TextUnit id="12507" loc="30.147">ἔστενε, καὶ δολίου μεμνημένος εἰσέτι φίλτρου</TextUnit>
    <TextUnit id="12508" loc="30.148">παιδὸς ἀλεξικάκου κινυρῇ βρυχήσατο φωνῇ,</TextUnit>
    <TextUnit id="12509" loc="30.149">τοῦ δὲ κινυρομένοιο κατέρρεε δάκρυα λύθρῳ:</TextUnit>
    <TextUnit id="12510" loc="30.150">“μῆτερ ἐμὴ καὶ μαῖα, δολοπλόκε δύσγαμε κούρη,</TextUnit>
    <TextUnit id="12511" loc="30.151">τίπτέ μοι οὐ σχεδὸν ἦλθες, ὅτ' ἐγγύθεν ἦλθον ὀλέθρου;</TextUnit>
    <TextUnit id="12512" loc="30.152">νῦν πόθεν οὐ χραίσμησας ἐμοὶ πάλιν, ἄτρομε κούρη;</TextUnit>
    <TextUnit id="12513" loc="30.153">πῇ σέο φίλτρον ἔβη φυσίζοον; ἦ ῥα φυλάσσεις</TextUnit>
    <TextUnit id="12514" loc="30.154">πιστὰ τεῷ ζώοντι καὶ οὐ θνήσκοντι τοκῆι;</TextUnit>
    <TextUnit id="12515" loc="30.155">εἰ δόλος ἐξ ̓Αίδαο δυνήσεται ἄνδρα κομίζειν,</TextUnit>
    <TextUnit id="12516" loc="30.156">δίζεό μοι δόλον ἄλλον ἀρείονα, δίζεο βουλὴν</TextUnit>
    <TextUnit id="12517" loc="30.157">κερδαλέην θανάτοιο, μετὰ χθονίους κενεῶνας</TextUnit>
    <TextUnit id="12518" loc="30.158">ὄφρα πύλας ̓Αίδαο καὶ ἐν πολέμοισιν ἀλύξω,</TextUnit>
    <TextUnit id="12519" loc="30.159">εἰ πέλε νόστιμος οἶμος ἀνοστήτοιο βερέθρου.”</TextUnit>
    <TextUnit id="12520" loc="30.160">τοῖον ἔπος μόγις εἶπε, καὶ οὐκέτι πείθετο φωνή.</TextUnit>
    <TextUnit id="12521" loc="30.161">καὶ γενέτην ὁρόωσα νεούτατον ὑψόθι πύργου</TextUnit>
    <TextUnit id="12522" loc="30.162">οἰκτρὴ ποικιλόδακρυς ἀνέβλυε πενθάδα φωνὴν</TextUnit>
    <TextUnit id="12523" loc="30.163">ἠερίη: σκολιὴν δὲ κόμην ᾔσχυνε κονίῃ,</TextUnit>
    <TextUnit id="12524" loc="30.164">στήθεα γυμνώσασα δαϊζομένοιο χιτῶνος,</TextUnit>
    <TextUnit id="12525" loc="30.165">καὶ κεφαλὴν ἤρασσεν: ἀνηκέστῳ δὲ τοκῆι,</TextUnit>
    <TextUnit id="12526" loc="30.166">οἷά περ εἰσαΐοντι, τόσην ἐφθέγξατο φωνήν:</TextUnit>
    <TextUnit id="12527" loc="30.167">“υἱὲ πάτερ βαρύποτμε γαλακτοφόρου σέο κούρης,</TextUnit>
    <TextUnit id="12528" loc="30.168">σήμερον ἀπνεύστοις ἐπὶ χείλεσι σεῖο θανόντος</TextUnit>
    <TextUnit id="12529" loc="30.169">ποῖον ἔχω γλάγος ἄλλο φερέσβιον, ᾧ ἔπι δειλὴ</TextUnit>
    <TextUnit id="12530" loc="30.170">ψυχὴν ὑμετέρην παλινάγρετον εἰς σὲ κομίσσω;</TextUnit>
    <TextUnit id="12531" loc="30.171">ποῖον ἐγὼ πάλιν ἄλλον ἀρηγόνα μαζὸν ὀρέξω;</TextUnit>
    <TextUnit id="12532" loc="30.172">αἴθε καὶ ̓Αιδονῆα δυνήσομαι ἠπεροπεύειν.</TextUnit>
    <TextUnit id="12533" loc="30.173">σοί, πάτερ, ἓν γέρας ἄλλο φυλάσσεται: οὐ γὰρ ἐάσω</TextUnit>
    <TextUnit id="12534" loc="30.174">μοῦνον ἐνὶ φθιμένοις σε: σὺ δὲ κταμένης σέο κούρης</TextUnit>
    <TextUnit id="12535" loc="30.175">δέξο καὶ αὐχένος αἷμα μετὰ προτέρου γάλα μαζοῦ.</TextUnit>
    <TextUnit id="12536" loc="30.176">ἔλθετε, Δηριάδαο φυλάκτορες, ἀντὶ δὲ κείνου</TextUnit>
    <TextUnit id="12537" loc="30.177">δείξατέ μοι μυχὸν ἄλλον ἔσω χθονός, ἧχι μολοῦσα</TextUnit>
    <TextUnit id="12538" loc="30.178">νεκρὸν ἐμὸν γενετῆρα πάλιν ζώοντα τελέσσω:</TextUnit>
    <TextUnit id="12539" loc="30.179">οὐκ ̓Αίδης φυλάκεσσιν ὁμοίιος, ὄφρα τελέσσω</TextUnit>
    <TextUnit id="12540" loc="30.180">λυσίπονον δόλον ἄλλον ἀοσσητῆρα τοκῆος.</TextUnit>
    <TextUnit id="12541" loc="30.181">ἤθελον ἆορ ἐκεῖνο μιαιφόνον, ὄφρα δαμείην</TextUnit>
    <TextUnit id="12542" loc="30.182">πατροφόνῳ βαρύθυμος ὀλισθήσασα σιδήρῳ.</TextUnit>
    <TextUnit id="12543" loc="30.183">οὗτος, ὃς ἡμετέρου κεφαλὴν ἔτμηξε τοκῆος,</TextUnit>
    <TextUnit id="12544" loc="30.184">κτεῖνε καὶ ̓Ηερίην μετὰ Τέκταφον, ὄφρά τις εἴπῃ:</TextUnit>
    <TextUnit id="12545" loc="30.185">“καὶ γενέτην καὶ παῖδα μιῇ πρήνιξε μαχαίρῃ.””</TextUnit>
    <TextUnit id="12546" loc="30.186">̔́Εννεπε δακρυχέουσα: πόνος δ' ἠέξετο μείζων.</TextUnit>
    <TextUnit id="12547" loc="30.187">καὶ διδύμαις στρατιῇσιν ἐπερρίπιζεν ̓Ενυώ</TextUnit>
    <TextUnit id="12548" loc="30.188">Ταιναρίδην δ' ἔκτεινε Δασύλλιον ἄορι Μορρεύς,</TextUnit>
    <TextUnit id="12549" loc="30.189">μή ποτε δυσμενέεσσιν ἀπορρίψαντα βοείην,</TextUnit>
    <TextUnit id="12550" loc="30.190">ἀντιβίοις ἀτίνακτον ̓Αμυκλαῖον πολιήτην,</TextUnit>
    <TextUnit id="12551" loc="30.191">γναθμοῦ δεξιτεροῖο παρ' ὀστέον ἔγχος ἐρείσας.</TextUnit>
    <TextUnit id="12552" loc="30.192">ἔκτανε δ' ̓Αλκιμάχειαν ὀρίδρομον, εἰν ἑνὶ θεσμῷ</TextUnit>
    <TextUnit id="12553" loc="30.193">ἠνορέην καὶ κάλλος ὑπέρτερον ἥλικος ἥβης,</TextUnit>
    <TextUnit id="12554" loc="30.194">κούρην ̔Αρπαλίωνος ἐρισταφύλοιο τοκῆος,</TextUnit>
    <TextUnit id="12555" loc="30.195">ἣ πέλε τολμήεσσα καὶ εἰς δόμον ἤλυθεν ̔́Ηρης</TextUnit>
    <TextUnit id="12556" loc="30.196">κισσὸν ἀερτάζουσα, τὸν ̓Αργολὶς ἔστυγε δαίμων,</TextUnit>
    <TextUnit id="12557" loc="30.197">ὅσσον ἐρευθιόωσαν ἐθήμονα φίλατο ῥοιήν:</TextUnit>
    <TextUnit id="12558" loc="30.198">καὶ βρέτας εὐποίητον ἐμάστιεν οἵνοπι θύρσῳ,</TextUnit>
    <TextUnit id="12559" loc="30.199">χάλκεον ἀμπελόεντι δέμας πλήσσουσα κορύμβῳ,</TextUnit>
    <TextUnit id="12560" loc="30.200">μητρυιὴν βαρύμηνιν ἀτιμάζουσα Λυαίου.</TextUnit>
    <TextUnit id="12561" loc="30.201">οὐδὲ χόλον δασπλῆτα καθαψαμένης φύγεν ̔́Ηρης</TextUnit>
    <TextUnit id="12562" loc="30.202">Λημνιὰς ̓Αλκιμάχεια θεημάχος: ἀλλ' ἐνὶ γαίῃ</TextUnit>
    <TextUnit id="12563" loc="30.203">ὀθνείῃ κτερέιστο, μετὰ πτολέμους δὲ τοκῆα</TextUnit>
    <TextUnit id="12564" loc="30.204">οὐκ ἴδεν ̔Αρπαλίωνα τὸ δεύτερον, οὐκ ἴδε πάτρην,</TextUnit>
    <TextUnit id="12565" loc="30.205">Λῆμνον ̓Ιησονίης νυμφήιον ̔Υψιπυλείης:</TextUnit>
    <TextUnit id="12566" loc="30.206">ἀλλὰ παρὰ ξείνοισι χυτῇ κεκάλυπτο κονίῃ,</TextUnit>
    <TextUnit id="12567" loc="30.207">πότμον ἀμειβομένη τιμήορον. ἆ μέγα δειλή,</TextUnit>
    <TextUnit id="12568" loc="30.208">ἤμβροτεν ̔Αρπαλίωνος, ἐνοσφίσθη δὲ Λυαίου.</TextUnit>
    <TextUnit id="12569" loc="30.209">οὐδὲ δαϊζομένης ζαμενὴς ἐκορέσσατο Μορρεὺς</TextUnit>
    <TextUnit id="12570" loc="30.210">μαινάδος ̓Αλκιμάχης θεοπαίγμονος: ἀλλὰ καὶ αὐτὴν</TextUnit>
    <TextUnit id="12571" loc="30.211">̓́Ηλιδα ναιετάουσαν ̓Ολύμπιον οὖδας ἀρούρης</TextUnit>
    <TextUnit id="12572" loc="30.212">̓Αλφειοῦ παρὰ χεῦμα φιλοστεφάνου ποταμοῖο</TextUnit>
    <TextUnit id="12573" loc="30.213">ἔκτανε Κωδώνην ἔτι παρθένον. ἵλατε, Μοῖραι,</TextUnit>
    <TextUnit id="12574" loc="30.214">οὐ πλοκάμους ἐλέαιρε μαραινομένοιο καρήνου,</TextUnit>
    <TextUnit id="12575" loc="30.215">οὐ ῥοδέην ἀκτῖνα κονιομένοιο προσώπου:</TextUnit>
    <TextUnit id="12576" loc="30.216">οὐδὲ περὶ στέρνοισιν ἴσον τροχοειδέι μήλῳ</TextUnit>
    <TextUnit id="12577" loc="30.217">μαζὸν ἰδὼν ἐλέαιρεν, ἀκαμπέα κέντορα μίτρης,</TextUnit>
    <TextUnit id="12578" loc="30.218">οὐδὲ βαθυνομένοιο τομὴν ᾐδέσσατο μηροῦ,</TextUnit>
    <TextUnit id="12579" loc="30.219">ἀλλὰ τόσον κτάνε κάλλος ἀώριον: οὐταμένη δὲ</TextUnit>
    <TextUnit id="12580" loc="30.220">ἡ μὲν ἐπὶ χθονὶ πῖπτεν: ἀπειρεσίας δὲ διώκων</TextUnit>
    <TextUnit id="12581" loc="30.221">μαινάδας εὐπέπλους κορυθαιόλος ἔκτανε Μορρεύς,</TextUnit>
    <TextUnit id="12582" loc="30.222">Εὐρυπύλην Στερόπην τε Σόην τ' ἤμησε μαχαίρῃ,</TextUnit>
    <TextUnit id="12583" loc="30.223">καὶ Σταφύλην ἐδάιξεν, ἐρευθαλέην τε Γιγαρτὼ</TextUnit>
    <TextUnit id="12584" loc="30.224">οὔτασε, καὶ ῥοδόεντος ὑπὲρ μαζοῖο τορήσας</TextUnit>
    <TextUnit id="12585" loc="30.225">στέρνα Μελικταίνης φονίῳ πόρφυρε σιδήρῳ.</TextUnit>
    <TextUnit id="12586" loc="30.226">καὶ φθονεροὶ Τελχῖνες ἐπεστρατόωντο κυδοιμῷ,</TextUnit>
    <TextUnit id="12587" loc="30.227">ὃς μὲν ἔχων ἐλάτην περιμήκετον, ὃς δὲ κρανείου</TextUnit>
    <TextUnit id="12588" loc="30.228">θάμνον ὅλον πρόρριζον, ὁ δὲ πρηῶνος ἀράξας</TextUnit>
    <TextUnit id="12589" loc="30.229">ἄκρον ἀπηλοίησε, καὶ εἰς μόθον ἤιεν ̓Ινδῶν</TextUnit>
    <TextUnit id="12590" loc="30.230">λᾶαν ἀκοντιστῆρα μεμηνότι πήχεϊ σείων.</TextUnit>
    <TextUnit id="12591" loc="30.231">̔́Ηρη δ' ἀλλοπρόσαλλος ἐπιβρίθουσα Λυαίῳ</TextUnit>
    <TextUnit id="12592" loc="30.232">δῶκε μένος καὶ θάρσος ἀγήνορι Δηριαδῆι,</TextUnit>
    <TextUnit id="12593" loc="30.233">καί οἱ ἀριστεύοντι σελασφόρον ὤπασεν αἴγλην</TextUnit>
    <TextUnit id="12594" loc="30.234">εἰς φόβον ἀντιβίοισι: κορυσσομένου δὲ φορῆος</TextUnit>
    <TextUnit id="12595" loc="30.235">ἀσπίδος ̓Ινδῴης ἀμαρύσσετο φοίνιος αἴγλη,</TextUnit>
    <TextUnit id="12596" loc="30.236">καὶ κυνέης σελάγιζεν ὑπὲρ λόφον ἁλλομένη φλόξ.</TextUnit>
    <TextUnit id="12597" loc="30.237">καὶ θρασὺς ἔτρεμε Βάκχος, ὅπως ἴδε Δηριαδῆος</TextUnit>
    <TextUnit id="12598" loc="30.238">ὀμφαλὸν ἀστράπτοντα πυριβλήτοιο βοείης</TextUnit>
    <TextUnit id="12599" loc="30.239">καὶ σέλας ἠερόφοιτον ἀναπτομένης τρυφαλείης:</TextUnit>
    <TextUnit id="12600" loc="30.240">τὸν μὲν ἰδὼν Διόνυσος ἐθάμβεεν, οὐδέ οἱ ἔτλη</TextUnit>
    <TextUnit id="12601" loc="30.241">ἀντιάσαι, νοέων δὲ κορυσσομένης δόλον ̔́Ηρης</TextUnit>
    <TextUnit id="12602" loc="30.242">ποσσὶν ἀναινομένοισιν ἐχάζετο δηιοτῆτος.</TextUnit>
    <TextUnit id="12603" loc="30.243">καὶ τότε θαρσήεντες ἐπὶ κλόνον ἤιον ̓Ινδοί,</TextUnit>
    <TextUnit id="12604" loc="30.244">ὑσμίνην Βρομίοιο λελοιπότος: εἰσορόων δὲ</TextUnit>
    <TextUnit id="12605" loc="30.245">Δηριάδης ἐδάϊζεν ἐπασσυτέρων στίχα Βάκχων</TextUnit>
    <TextUnit id="12606" loc="30.246">ἐγχείην ἑκάτερθε παλινδίνητον ἑλίσσων.</TextUnit>
    <TextUnit id="12607" loc="30.247">ἀσχαλόων δ' ̓Ιόβακχος ἀνήιεν εἰς ῥάχιν ὕλης,</TextUnit>
    <TextUnit id="12608" loc="30.248">καὶ κλονέειν ἀνέμοισιν ἐπέτρεπεν ἐλπίδα χάρμης,</TextUnit>
    <TextUnit id="12609" loc="30.249">μητρυιῆς τρομέων χόλον ἄγριον. ἦλθε δ' ̓Αθήνη</TextUnit>
    <TextUnit id="12610" loc="30.250">οὐρανόθεν: πρὸ γὰρ ἧκε διάκτορον ὑψιμέδων Ζεύς,</TextUnit>
    <TextUnit id="12611" loc="30.251">γνωτὸν ὅπως φεύγοντα, φόβῳ πεφοβημένον ̔́Ηρης,</TextUnit>
    <TextUnit id="12612" loc="30.252">εἰς ἐνοπὴν ἐρύσειε μεταστρέψαντα μενοινήν:</TextUnit>
    <TextUnit id="12613" loc="30.253">στῆ δ' ὄπιθεν ξανθῆς δὲ κόμης ἐδράξατο Βάκχου,</TextUnit>
    <TextUnit id="12614" loc="30.254">μούνῳ φαινομένη βλοσυρὴ θεός: ἐκ δὲ προσώπου</TextUnit>
    <TextUnit id="12615" loc="30.255">μαρμαρυγὴν πυρόεσσαν ἀνηκόντιζον ὀπωπαί:</TextUnit>
    <TextUnit id="12616" loc="30.256">καὶ νοεροὺς σπινθῆρας ἐπιπνείουσα Λυαίῳ</TextUnit>
    <TextUnit id="12617" loc="30.257">μεμφομένῃ κοτέουσα φιλοπτολέμῳ φάτο φωνῇ: “</TextUnit>
    <TextUnit id="12618" loc="30.258">πῇ φεύγεις, Διόνυσε; τί σοι φόβος ἀντὶ κυδοιμοῦ;</TextUnit>
    <TextUnit id="12619" loc="30.259">πῇ σέθεν ἄλκιμα θύρσα καὶ ἀμπελόεντες ὀιστοί;</TextUnit>
    <TextUnit id="12620" loc="30.260">ἀμφὶ σέθεν τίνα μῦθον ἐμῷ Κρονίωνι βοήσω;</TextUnit>
    <TextUnit id="12621" loc="30.261">ποῖον ἴδον κατὰ δῆριν ὀλωλότα κοίρανον ̓Ινδῶν;</TextUnit>
    <TextUnit id="12622" loc="30.262">ζώει Δηριάδης καὶ μάρναται εἰσέτι Μορρεύς.</TextUnit>
    <TextUnit id="12623" loc="30.263">ποίην δ' οὐρανίην ἐπεδείκνυες ἔμφυτον ἀλκήν;</TextUnit>
    <TextUnit id="12624" loc="30.264">ἢ Λιβύης ἐπέβης; ἢ Περσέος εἶχες ἀγῶνα;</TextUnit>
    <TextUnit id="12625" loc="30.265">ἢ Σθεννοῦς ἴδες ὄμμα λιθώπιδος ἠὲ καὶ αὐτῆς</TextUnit>
    <TextUnit id="12626" loc="30.266">δύσμαχον Εὐρυάλης μυκώμενον ἀνθερεῶνα;</TextUnit>
    <TextUnit id="12627" loc="30.267">ἢ πλοκάμους ἐνόησας ἐχιδνοκόμοιο Μεδούσης,</TextUnit>
    <TextUnit id="12628" loc="30.268">καί σε πολυσπερέων περιδέδρομε χάσμα δρακόντων;</TextUnit>
    <TextUnit id="12629" loc="30.269">οὐ Σεμέλη τέκε παῖδα μαχήμονα: Γοργοφόνον δὲ</TextUnit>
    <TextUnit id="12630" loc="30.270">ἄξιον υἷα λόχευσεν ἐμοῦ Διὸς ̓Ακρισιώνη:</TextUnit>
    <TextUnit id="12631" loc="30.271">οὐ γὰρ ἐμὴν δρεπάνην πτερόεις ἀπεσείσατο Περσεύς,</TextUnit>
    <TextUnit id="12632" loc="30.272">̔Ερμείαν δὲ γέραιρεν ἑῶν δωτῆρα πεδίλων.</TextUnit>
    <TextUnit id="12633" loc="30.273">γείτονα μάρτυν ἔχω πετρώδεα θῆρα θαλάσσης:</TextUnit>
    <TextUnit id="12634" loc="30.274">εἴρεό μοι Κηφῆα, τά περ κάμε Περσέος ἅρπη:</TextUnit>
    <TextUnit id="12635" loc="30.275">ἀντολίην δ' ἐρέεινε καὶ ἕσπερον: ἀμφότερον γάρ,</TextUnit>
    <TextUnit id="12636" loc="30.276">Νηρεΐδες τρομέουσι τὸν ̓Ανδρομέδης παρακοίτην,:</TextUnit>
    <TextUnit id="12637" loc="30.277">̔Εσπερίδες μέλπουσι τὸν ἀμητῆρα Μεδούσης.</TextUnit>
    <TextUnit id="12638" loc="30.278">Αἰακὸς ἀπτοίητος ὁμοίιος οὐ πέλε Βάκχῳ,</TextUnit>
    <TextUnit id="12639" loc="30.279">οὐ φύγε Δηριάδην, οὐκ ἔτρεμε φύλοπιν ̓Ινδῶν.</TextUnit>
    <TextUnit id="12640" loc="30.280">χθιζὰ πάλιν σε φόβησεν ̓́Αραψ πρόμος; ἐξέτι κείνου</TextUnit>
    <TextUnit id="12641" loc="30.281">ἅζομαι ̓́Αρεα θοῦρον ἰδεῖν γενετῆρα Δυκούργου,</TextUnit>
    <TextUnit id="12642" loc="30.282">ἀδρανίην βοόωντα φυγοπτολέμου Διονύσου.</TextUnit>
    <TextUnit id="12643" loc="30.283">σὸς καὶ ἐμὸς γενέτης οὐκ ἔτρεμε δηιοτῆτα,</TextUnit>
    <TextUnit id="12644" loc="30.284">εὖτε θεοὶ Τιτῆνες ἐθωρήχθησαν ̓Ολύμπῳ.</TextUnit>
    <TextUnit id="12645" loc="30.285">ποίην ̓Ορσιβόην ληίσσαο δεσπότιν ̓Ινδῶν;</TextUnit>
    <TextUnit id="12646" loc="30.286">Χειροβίην οὐκ εἶδε δορικτήτην σέο ̔Ρείη.</TextUnit>
    <TextUnit id="12647" loc="30.287">ἱλήκοι Διὸς εὖχος, ἀδελφεὸν οὔ σε καλέσσω</TextUnit>
    <TextUnit id="12648" loc="30.288">Δηριάδην φεύγοντα καὶ ἀπτολέμων γένος ̓Ινδῶν.</TextUnit>
    <TextUnit id="12649" loc="30.289">ἀλλὰ λαβὼν σέο θύρσα πάλιν μιμνήσκεο χάρμης,</TextUnit>
    <TextUnit id="12650" loc="30.290">καὶ στρατιῆς προμάχιζε, κορυσσομένῃσι δὲ Βάκχαις</TextUnit>
    <TextUnit id="12651" loc="30.291">ὄψεαι εὐθώρηκα συναιχμάζουσαν ̓Αθήνην,</TextUnit>
    <TextUnit id="12652" loc="30.292">αἰγίδα κουφίζουσαν ἀνούτατον ὅπλον ̓Ολύμπου. ”</TextUnit>
    <TextUnit id="12653" loc="30.293">ὣς φαμένη Βρομίῳ μένος ἔμπνεεν: αὐτὰρ ὁ θυμῷ</TextUnit>
    <TextUnit id="12654" loc="30.294">θαρσήεις πολέμιζε τὸ δεύτερον, ἐσσομένης δὲ</TextUnit>
    <TextUnit id="12655" loc="30.295">νίκης ἐλπίδα πᾶσαν ἐπέτρεπε Τριτογενείῃ.</TextUnit>
    <TextUnit id="12656" loc="30.296">ἔνθα τίνα πρῶτον, τίνα δ' ὕστατον ἔκτανε Βάκχος,</TextUnit>
    <TextUnit id="12657" loc="30.297">ὁππότε μιν θάρσυνε μόθων ἀκόρητος ̓Αθήνη;</TextUnit>
    <TextUnit id="12658" loc="30.298">κτεῖνε μὲν ἀντιβίων ἑκατοντάδα νηλέι θύρσῳ,</TextUnit>
    <TextUnit id="12659" loc="30.299">πολλοῖς δ' ἕλκος ὄπασσε πολύτροπον ἔγχεϊ τύπτων</TextUnit>
    <TextUnit id="12660" loc="30.300">ἠὲ φυτῶν ἑλίκεσσιν ἢ εὐόρπηκι κορύμβῳ,</TextUnit>
    <TextUnit id="12661" loc="30.301">ἢ λίθον αἰχμάζων κραναὸν βέλος: οἱ δὲ τυπέντες</TextUnit>
    <TextUnit id="12662" loc="30.302">δαιμονίῃ καναχηδὸν ἐβακχεύθησαν ἱμάσθλη.</TextUnit>
    <TextUnit id="12663" loc="30.303">Φρίγγου δ' οὔτασεν ὦμον ἀριστερὸν ὀξέι θύρσῳ:</TextUnit>
    <TextUnit id="12664" loc="30.304">ὃς δὲ θορὼν ἀκίχητος ἐχάζετο: τὸν δὲ φυγόντα</TextUnit>
    <TextUnit id="12665" loc="30.305">θηγαλέῳ βουπλῆγι κατεπρήνιξε Μελισσεύς.</TextUnit>
    <TextUnit id="12666" loc="30.306">̓Εγρετίῳ δ' ἐπόρουσε φιλεύιον ἔγχος ἑλίσσων</TextUnit>
    <TextUnit id="12667" loc="30.307">θυρσομανὴς Διόνυσος ἑκηβόλος: ἱπταμένη δὲ</TextUnit>
    <TextUnit id="12668" loc="30.308">Βακχιὰς ἐρροίζησε δι' ἠέρος ἔγχεος αἰχμὴ</TextUnit>
    <TextUnit id="12669" loc="30.309">ἄνδρα βαλεῖν ἐθέλουσα, καὶ ̓Εγρετίοιο φυγόντος</TextUnit>
    <TextUnit id="12670" loc="30.310">ἔχραε Βωλίγγεσσι, καὶ ἐγρεμόθους ̓Αραχώτας</TextUnit>
    <TextUnit id="12671" loc="30.311">εἰς φόβον ἐπτοίησε: φιλακρήτῳ δὲ πετήλῳ</TextUnit>
    <TextUnit id="12672" loc="30.312">φρικτὰ δοριθρασέων ἐδαΐζετο φῦλα Σαλαγγῶν:</TextUnit>
    <TextUnit id="12673" loc="30.313">καὶ στρατὸς ἐρτοίητο φερεσσακέων ̓Αριηνῶν:</TextUnit>
    <TextUnit id="12674" loc="30.314">καὶ προμάχους Φρίγγοιο καὶ ̓Εγρετίοιο διώκων</TextUnit>
    <TextUnit id="12675" loc="30.315">Εὔιος ἐπτοίησεν ὅλον στρατὸν Οὐατοκοίτην:</TextUnit>
    <TextUnit id="12676" loc="30.316">καὶ Λύγον αἱματόεντος ἀπεστυφέλιξε κυδοιμοῦ</TextUnit>
    <TextUnit id="12677" loc="30.317">ἀλκήεις ̓Ιόβακχος: ἐφεδρήσσοντα δὲ δένδρῳ</TextUnit>
    <TextUnit id="12678" loc="30.318">οὔτασε Μειλανίωνα δολοπλόκον οἴνοπι θύρσῳ,</TextUnit>
    <TextUnit id="12679" loc="30.319">Βασσαρίδας κρυφίοισιν ὀιστεύοντα βελέμνοις:</TextUnit>
    <TextUnit id="12680" loc="30.320">ἀλλά μιν ἐζώγρησεν ἀπήμονα δύσμαχος ̔́Ηρη,</TextUnit>
    <TextUnit id="12681" loc="30.321">ὅττι δόλῳ κεκόρυστο καὶ ἔχραε πολλάκι Βάκχαις</TextUnit>
    <TextUnit id="12682" loc="30.322">κρυπταδίοις πολέμοισιν: ἀεὶ δέ μιν ἔκρυφε πέτρη</TextUnit>
    <TextUnit id="12683" loc="30.323">ἢ φυτὸν ὑψικάρηνον ὑποκλεφθέντα πετήλοις,</TextUnit>
    <TextUnit id="12684" loc="30.324">ἀνέρας ἀφράστοισιν ὀιστεύοντα βελέμνοις.</TextUnit>
    <TextUnit id="12685" loc="30.325">̓Ινδοὶ δ' ἀνδροφόνοιο μετεσσεύοντο κυδοιμοῦ</TextUnit>
    <TextUnit id="12686" loc="30.326">ἠνορέην τρομέοντες ἀνικήτου Διονύσου.</TextUnit>
    <TextUnit id="12687" loc="31.1">ὣς ὁ μὲν ̓Ινδῴοιο τυπεὶς ἴυγγι κυδοιμοῦ</TextUnit>
    <TextUnit id="12688" loc="31.2">Βάκχος ̓Ερυθραίης περιδέδρομε κόλπον ἀρούρης,</TextUnit>
    <TextUnit id="12689" loc="31.3">χρύσεα χιονέῃσι παρηίσι βόστρυχα σείων.</TextUnit>
    <TextUnit id="12690" loc="31.4">̔́Ηρη δὲ φθονεροῖσιν ἀνοιδαίνουσα μερίμναις</TextUnit>
    <TextUnit id="12691" loc="31.5">ἄκρον ἀπειλητῆρι κατέγραφεν ἠέρα ταρσῷ,</TextUnit>
    <TextUnit id="12692" loc="31.6">αὐτόθι παπταίνουσα πολυσπερέων στρατὸν ̓Ινδῶν</TextUnit>
    <TextUnit id="12693" loc="31.7">θύρσοις ἀνδροφόνοισιν ἀλοιηθέντα Λυαίου.</TextUnit>
    <TextUnit id="12694" loc="31.8">καὶ χόλον ἄλλον ἔγειρεν ̓Ερυθραίῳ παρὰ πόντῳ</TextUnit>
    <TextUnit id="12695" loc="31.9">̓Ανδρομέδης ὁρόωσα πολύπλοκα λείψανα δεσμῶν</TextUnit>
    <TextUnit id="12696" loc="31.10">καὶ λίθον ἐν ψαμάθῳ, βλοσυρὸν τέρας ἐννοσιγαίου.</TextUnit>
    <TextUnit id="12697" loc="31.11">ἀχνυμένη δ' ἑὸν ὄμμα παρέτραπε, μὴ παρὰ πόντῳ</TextUnit>
    <TextUnit id="12698" loc="31.12">Γοργοφόνου Περσῆος ἴδῃ χαλκήλατον ἅρπην.</TextUnit>
    <TextUnit id="12699" loc="31.13">ἤδη γὰρ ταχύγουνον ἐν ἠέρι ταρσὸν ἑλίσσων</TextUnit>
    <TextUnit id="12700" loc="31.14">δίψιον ἀμφὶ τένοντα Λίβυν πορθμεύετο Περσεύς,</TextUnit>
    <TextUnit id="12701" loc="31.15">νηχόμενος πτερύγεσσι: μονογλήνου δὲ γεραιῆς</TextUnit>
    <TextUnit id="12702" loc="31.16">Φορκίδος ἀγρύπνοιο λαβὼν ὀφθαλμὸν ἀλήτην</TextUnit>
    <TextUnit id="12703" loc="31.17">δύσβατον ἄντρον ἔδυνε, καὶ ἀμώων παρὰ πέτρῃ</TextUnit>
    <TextUnit id="12704" loc="31.18">λήια συρίζοντα, θαλύσια λοξὰ κομάων,</TextUnit>
    <TextUnit id="12705" loc="31.19">Γοργόνος ὠδίνοντα διέθρισεν ἀνθερεῶνα,</TextUnit>
    <TextUnit id="12706" loc="31.20">καὶ δρεπάνην φοίνιξε: δαϊζομένης δὲ Μεδούσης</TextUnit>
    <TextUnit id="12707" loc="31.21">αἱμοβαφῆ παλάμην ὀφιώδεϊ λοῦσεν ἐέρσῃ,</TextUnit>
    <TextUnit id="12708" loc="31.22">κρᾶτα ταμών: χρυσέῳ δὲ σὺν ἄορι παῖδα λοχεύων</TextUnit>
    <TextUnit id="12709" loc="31.23">ἱππείην ἐλόχευσε γονὴν διδυμητόκος αὐχήν.</TextUnit>
    <TextUnit id="12710" loc="31.24">καὶ φθονερὸς πραπίδεσσι χόλος διεπάφλασεν ̔́Ηρης</TextUnit>
    <TextUnit id="12711" loc="31.25">ζῆλον ἐρευγομένης ἐπὶ Περσέι καὶ Διονύσῳ.</TextUnit>
    <TextUnit id="12712" loc="31.26">ἤθελε δὲ Κρονίδαο καὶ ὄμματα καὶ φρένα θέλγειν</TextUnit>
    <TextUnit id="12713" loc="31.27">εἰς γάμον ἠπεροπῆα καὶ εἰς πτερὸν ἡδέος ̔́Υπνου</TextUnit>
    <TextUnit id="12714" loc="31.28">ἑλκομένου μετὰ λέκτρον, ὅπως δολίῃ τινὶ τέχνῃ</TextUnit>
    <TextUnit id="12715" loc="31.29">Ζηνὸς ἔτι κνώσσοντος ἐπιβρίσειε Λυαίῳ.</TextUnit>
    <TextUnit id="12716" loc="31.30">ὀρφναίην δ' ̓Αίδαο μετήλυθε πανδόκον αὐλήν:</TextUnit>
    <TextUnit id="12717" loc="31.31">Περσεφόνην δ' ἐκίχησε, δολόφρονι δ' ἴαχε μύθῳ:</TextUnit>
    <TextUnit id="12718" loc="31.32">“ὀλβίστην ἐνέπω σε, θεῶν ὅτι τηλόθι ναίεις:</TextUnit>
    <TextUnit id="12719" loc="31.33">οὐ Σεμέλην ἐνόησας ἔσω ναίουσαν ̓Ολύμπου.</TextUnit>
    <TextUnit id="12720" loc="31.34">δείδια, μὴ Διόνυσον, ὃν ἀνδρομέη τέκε γαστήρ,</TextUnit>
    <TextUnit id="12721" loc="31.35">ἀστεροπὴν κρατέοντα μετὰ Ζαγρῆα νοήσω</TextUnit>
    <TextUnit id="12722" loc="31.36">ἢ χθονίαις παλάμῃσιν ἐλαφρίζοντα κεραυνούς:</TextUnit>
    <TextUnit id="12723" loc="31.37">συλήθης, φερέκαρπε: παρὰ σταχυώδεϊ Νείλῳ</TextUnit>
    <TextUnit id="12724" loc="31.38">ἀντὶ τεῆς Δήμητρος ἀμαλλοτόκοιο τεκούσης</TextUnit>
    <TextUnit id="12725" loc="31.39">ἄλλῃ κῶμον ἄγουσι, νόθη δέ τις ὄμπνια Δηὼ</TextUnit>
    <TextUnit id="12726" loc="31.40">ταυροφυὴς κερόεσσα φατίζεται ̓Ιναχὶς ̓Ιώ.</TextUnit>
    <TextUnit id="12727" loc="31.41">̓́Αρεα δ', ὅν περ ἔτικτον, ὃν οὐρανίη τέκε γαστήρ,</TextUnit>
    <TextUnit id="12728" loc="31.42">υἱὸν ἐμὸν χθονίῳ πεπεδημένον ἀκλέι δεσμῷ</TextUnit>
    <TextUnit id="12729" loc="31.43">κρύψεν ἔσω κεράμοιο περισφίγξας ̓Εφιάλτης:</TextUnit>
    <TextUnit id="12730" loc="31.44">οὐδέ οἱ ἐχραίσμησεν ἐμὸς πόσις οὐράνιος Ζεύς,</TextUnit>
    <TextUnit id="12731" loc="31.45">ἀλλὰ τόκον Σεμέλης φλογερῶν ἐρρύσατο πυρσῶν,</TextUnit>
    <TextUnit id="12732" loc="31.46">καὶ βρέφος εἰσέτι Βάκχον ἀνεζώγρησε κεραυνοῦ,</TextUnit>
    <TextUnit id="12733" loc="31.47">ἡμιτελῆ νόθον υἷα: δαϊζομένου δὲ μαχαίραις</TextUnit>
    <TextUnit id="12734" loc="31.48">Ζαγρέος οὐ προμάχιζεν ἐπουρανίου Διονύσου.</TextUnit>
    <TextUnit id="12735" loc="31.49">τοῦτό με μᾶλλον ὄρινεν, ὅτι Κρονίδης πόλον ἄστρων</TextUnit>
    <TextUnit id="12736" loc="31.50">ἕδνα πόρεν Σεμέλῃ καὶ Τάρταρα Περσεφονείῃ:</TextUnit>
    <TextUnit id="12737" loc="31.51">οὐρανὸς ̓Απόλλωνι φυλάσσεται, οὐρανὸν ̔Ερμῆς</TextUnit>
    <TextUnit id="12738" loc="31.52">ναιετάει: σὺ δὲ τοῦτον ἔχεις δόμον ἔμπλεον ὄρφνης.</TextUnit>
    <TextUnit id="12739" loc="31.53">τί πλέον, ὅττι δράκοντος ἔχων ψευδήμονα μορφὴν</TextUnit>
    <TextUnit id="12740" loc="31.54">δεσμὸν ἀσυλήτοιο τεῆς σύλησε κορείης,</TextUnit>
    <TextUnit id="12741" loc="31.55">εἰ μετὰ λέκτρον ἔμελλε τεὰς ὠδῖνας ὀλέσσαι;</TextUnit>
    <TextUnit id="12742" loc="31.56">Ζεὺς μὲν ἄναξ κατ' ̓́Ολυμπον ἔχει δόμον ἔμπλεον ἄστρων,</TextUnit>
    <TextUnit id="12743" loc="31.57">γνωτῷ δ' ὑγρομέδοντι γέρας πόρεν ἁλμυρὸν ὕδωρ,</TextUnit>
    <TextUnit id="12744" loc="31.58">καὶ ζόφον ἀχλυόεντα τεῷ πόρεν οἶκον ἀκοίτῃ.</TextUnit>
    <TextUnit id="12745" loc="31.59">ἀλλὰ τεὰς θώρηξον ̓Ερινύας οἴνοπι Βάκχῳ,</TextUnit>
    <TextUnit id="12746" loc="31.60">μὴ βροτὸν ἀθρήσαιμι νόθον σκηπτοῦχον ̓Ολύμπου,</TextUnit>
    <TextUnit id="12747" loc="31.61">αἴδεο λισσομένην Διὸς εὐνέτιν, αἴδεο Δηώ,</TextUnit>
    <TextUnit id="12748" loc="31.62">αἴδεο λισσομένην καθαρὴν Θέμιν, ὄφρά κεν ̓Ινδοὶ</TextUnit>
    <TextUnit id="12749" loc="31.63">βαιὸν ἀναπνεύσωσι τινασσομένου Διονύσου:</TextUnit>
    <TextUnit id="12750" loc="31.64">ἔσσό μοι ἀχνυμένῃ τιμήορος, ὅττι Κρονίων</TextUnit>
    <TextUnit id="12751" loc="31.65">Βάκχῳ νέκταρ ὄπασσε καὶ ̓́Αρεϊ λύθρον ̓Ενυοῦς.</TextUnit>
    <TextUnit id="12752" loc="31.66">μηδὲ νέον Διόνυσον ἀνυμνήσωσιν ̓Αθῆναι,</TextUnit>
    <TextUnit id="12753" loc="31.67">μηδὲ λάχῃ γέρας ἶσον ̓Ελευσινίῳ Διονύσῳ,</TextUnit>
    <TextUnit id="12754" loc="31.68">μὴ τελετὰς προτέροιο διαλλάξειεν ̓Ιάκχου,</TextUnit>
    <TextUnit id="12755" loc="31.69">μὴ τάλαρον Δήμητρος ἀτιμήσειεν ὀπώρῃ.”</TextUnit>
    <TextUnit id="12756" loc="31.70">ὣς φαμένη συνέχευεν ὅλην φρένα Περσεφονείης,</TextUnit>
    <TextUnit id="12757" loc="31.71">δάκρυσι ποιητοῖσι διαινομένοιο προσώπου,</TextUnit>
    <TextUnit id="12758" loc="31.72">αἱμύλα κωτίλλουσα. θεὰ δ' ἐπένευσε θεαίνῃ,</TextUnit>
    <TextUnit id="12759" loc="31.73">καί οἱ δῶκε Μέγαιραν ὁμόστολον, ὄφρα τελέσσῃ</TextUnit>
    <TextUnit id="12760" loc="31.74">βάσκανον ὄμμα φέρουσα νόον ζηλήμονος ̔́Ηρης.</TextUnit>
    <TextUnit id="12761" loc="31.75">ἡ δὲ θυελλήεντι διαΐξασα πεδίλῳ</TextUnit>
    <TextUnit id="12762" loc="31.76">τρὶς μὲν ἀνηέρθη, τὸ δὲ τέτρατον ἵκετο Γάγγην:</TextUnit>
    <TextUnit id="12763" loc="31.77">καὶ νέκυν ̓Ινδὸν ὅμιλον ἀμειδέι δεῖξε Μεγαίρῃ</TextUnit>
    <TextUnit id="12764" loc="31.78">καὶ στρατιῆς ἱδρῶτα καὶ ἠνορέην Διονύσου:</TextUnit>
    <TextUnit id="12765" loc="31.79">̓Ινδοφόνους δὲ Μέγαιρα πόνους ὁρόωσα Λυαίου</TextUnit>
    <TextUnit id="12766" loc="31.80">ζηλήμων ἐμέγηρε καὶ οὐρανίης πλέον ̔́Ηρης.</TextUnit>
    <TextUnit id="12767" loc="31.81">ἡ δὲ νόῳ κεχάρητο: δρακοντοκόμῳ δὲ θεαίνῃ</TextUnit>
    <TextUnit id="12768" loc="31.82">σαρδόνιον γελόωσα κατηφέα ῥήξατο φωνήν:</TextUnit>
    <TextUnit id="12769" loc="31.83">“οὕτω ἀριστεύουσι νέοι βασιλῆες ̓Ολύμπου,</TextUnit>
    <TextUnit id="12770" loc="31.84">οὕτω ἀκοντίζουσι νόθοι Διός: ἐκ Σεμέλης δὲ</TextUnit>
    <TextUnit id="12771" loc="31.85">Ζεὺς ἔνα παῖδα λόχευσεν, ἵνα ξύμπαντας ὀλέσσῃ</TextUnit>
    <TextUnit id="12772" loc="31.86">̓Ινδοὺς μειλιχίους καὶ ἀμεμφέας: ἀλλὰ δαείη</TextUnit>
    <TextUnit id="12773" loc="31.87">Ζεὺς ἄδικος καὶ Βάκχος, ὅσον σθένος ἐστὶ Μεγαίρης.</TextUnit>
    <TextUnit id="12774" loc="31.88">ὦ πόποι, οἷον ἄθεσμον ἔχει νόον ὑψιμέδων Ζεύς:</TextUnit>
    <TextUnit id="12775" loc="31.89">Τυρσηνοῖς ἀδίκοις οὐ μάρναται, ὅττι μαθόντες</TextUnit>
    <TextUnit id="12776" loc="31.90">φώρια θεσμὰ βίαια κακοξείνων ἐπὶ νηῶν</TextUnit>
    <TextUnit id="12777" loc="31.91">ἅρπαγες ἀλλοτρίων Σικελῇ πλώουσι θαλάσσῃ:</TextUnit>
    <TextUnit id="12778" loc="31.92">οὐ κτάνε δυσσεβέων Δρυόπων γένος, οἷς βίος αἰχμαὶ</TextUnit>
    <TextUnit id="12779" loc="31.93">καὶ φόνος: εὐσεβίῃ δὲ μεμηλότας ἔκτανεν ̓Ινδούς,</TextUnit>
    <TextUnit id="12780" loc="31.94">οὓς τάχα πασιμέλουσα Θέμις μαιώσατο μαζῷ.</TextUnit>
    <TextUnit id="12781" loc="31.95">ὦ πόποι, οἷον ἄθεσμον ἔχει νόον: ἀθάνατον γὰρ</TextUnit>
    <TextUnit id="12782" loc="31.96">θνητὸς ἀνὴρ ἔφλεξε τόσον καὶ τοῖον ̔Υδάσπην,</TextUnit>
    <TextUnit id="12783" loc="31.97">θνητὸς ἀνὴρ ἔφλεξε, τὸν οὐράνιος τέκετο Ζεύς.”</TextUnit>
    <TextUnit id="12784" loc="31.98">ὣς φαμένη πεπότητο δι' αἰθέρος: ἡ δὲ σιωπῇ</TextUnit>
    <TextUnit id="12785" loc="31.99">γείτονα Καυκασίης ὑπὸ φωλάδα πέζαν ἐρίπνης</TextUnit>
    <TextUnit id="12786" loc="31.100">φρικτὸν ἀμειψαμένη μελέων ὀφιώδεα μορφήν,</TextUnit>
    <TextUnit id="12787" loc="31.101">γλαυκὶ φυὴν ἰκέλη μένεν αὐτόθι, μέχρι νοήσῃ</TextUnit>
    <TextUnit id="12788" loc="31.102">Ζῆνα μέγαν κνώσσοντα: τὰ γὰρ φάτο κοίρανος ̔́Ηρη.</TextUnit>
    <TextUnit id="12789" loc="31.103">αὐτὴ δὲ Χρεμέταο μετήιεν ̔́Εσπερον ὕδωρ</TextUnit>
    <TextUnit id="12790" loc="31.104">̔́Ηρη μητιόωσα, γέρων βαρὺς ὁππόθι κάμνει</TextUnit>
    <TextUnit id="12791" loc="31.105">οὐρανίῃ στροφάλιγγι Λίβυς κυρτούμενος ̓́Ατλας,</TextUnit>
    <TextUnit id="12792" loc="31.106">καὶ Ζεφύρου δυσέρωτος ἐδίζετο σύγγαμον ̓͂Ιριν,</TextUnit>
    <TextUnit id="12793" loc="31.107">Ζηνὸς ἐπειγομένοιο διάκτορον, ὄφρα τελέσσῃ</TextUnit>
    <TextUnit id="12794" loc="31.108">ἠερόθεν σκιόεντι ποδήνεμον ἄγγελον ̔́Υπνῳ.</TextUnit>
    <TextUnit id="12795" loc="31.109">τὴν δὲ καλεσσαμένη φιλίῳ μειλίξατο μύθῳ:</TextUnit>
    <TextUnit id="12796" loc="31.110">“̓͂Ιρις, ἀεξιφύτου Ζεφύρου χρυσόπτερε νύμφη,</TextUnit>
    <TextUnit id="12797" loc="31.111">εὔλοχε μῆτερ ̓́Ερωτος, ἀελλήεντι πεδίλῳ</TextUnit>
    <TextUnit id="12798" loc="31.112">σπεῦδε μολεῖν ζοφόεντος ἐς ̔Εσπέριον δόμον ̔́Υπνου:</TextUnit>
    <TextUnit id="12799" loc="31.113">δίζεο καἰ περὶ Λῆμνον ἁλίκτυπον: εἰ δέ μιν εὕρῃς,</TextUnit>
    <TextUnit id="12800" loc="31.114">λέξον, ἵνα Κρονίωνος ἀθελγέος ὄμματα θέλξῃ</TextUnit>
    <TextUnit id="12801" loc="31.115">εἰς μίαν ἠριγένειαν, ὅπως ̓Ινδοῖσιν ἀρήξω.</TextUnit>
    <TextUnit id="12802" loc="31.116">ἀλλὰ δέμας μετάμειβε, μελανζώνου δὲ θεαίνης</TextUnit>
    <TextUnit id="12803" loc="31.117">μορφὴν Νυκτὸς ἔχουσα δυσειδέα μητέρος ̔́Υπνου</TextUnit>
    <TextUnit id="12804" loc="31.118">γίνεο κυανέη ψευδώνυμος, ὅττι καὶ αὐτὴ</TextUnit>
    <TextUnit id="12805" loc="31.119">ἀντιτύποις μελέεσσιν, ὅτε χρέος ἐστὶν ἀνάγκης,</TextUnit>
    <TextUnit id="12806" loc="31.120">εἰς Θέμιν, εἰς Κυθέρειαν, ἐς ̓́Αρτεμιν εἶδος ἀμείβω.</TextUnit>
    <TextUnit id="12807" loc="31.121">Πασιθέης δ' ὑμέναιον ὑπόσχεο, τῆς διὰ κάλλος</TextUnit>
    <TextUnit id="12808" loc="31.122">ἱμείρων ἀνύσειεν ἐμὸν χρέος: οὔ σε διδάξω,</TextUnit>
    <TextUnit id="12809" loc="31.123">ὅττι γυναιμανέων τις ἐπ' ἐλπίδι πάντα τελέσσει.”</TextUnit>
    <TextUnit id="12810" loc="31.124">ὣς φαμένης πεπότητο θεὰ χρυσόπτερος ̓͂Ιρις</TextUnit>
    <TextUnit id="12811" loc="31.125">ἠέρα παπταίνουσα, καὶ εἰς Πάφον, εἰς χθόνα Κύπρου</TextUnit>
    <TextUnit id="12812" loc="31.126">ἀπλανὲς ὄμμα τίταινε, τὸ δὲ πλέον ὑψόθι Βύβλου</TextUnit>
    <TextUnit id="12813" loc="31.127">̓Ασσυρίου σκοπίαζεν ̓Αδώνιδος εὔγαμον ὕδωρ,</TextUnit>
    <TextUnit id="12814" loc="31.128">διζομένη περίφοιτον ἀλήμονος ἴχνιον ̔́Υπνου.</TextUnit>
    <TextUnit id="12815" loc="31.129">εὗρε δέ μιν γαμίοιο παρὰ κλέτας ̓Ορχομενοῖο:</TextUnit>
    <TextUnit id="12816" loc="31.130">κεῖθι γὰρ αὖτις ἔμιμνε νοοπλανές ἴχνος ἐλίσσων,</TextUnit>
    <TextUnit id="12817" loc="31.131">Πασιθέης ἐρόεντα παρὰ προπύλαια θαμίζων.</TextUnit>
    <TextUnit id="12818" loc="31.132">καὶ δέμας ἀλλάξασα μετάτροπον ἄσκοπος ̓͂Ιρις</TextUnit>
    <TextUnit id="12819" loc="31.133">κυανέης ἄγνωστον ἐδύσατο Νυκτὸς ὀπωπήν:</TextUnit>
    <TextUnit id="12820" loc="31.134">ὕπνου δ' ἐγγὺς ἵκανε δολοπλόκος: οἶα δὲ μήτηρ</TextUnit>
    <TextUnit id="12821" loc="31.135">κλεψινόοις ὀάροις ἀπατήλιον ἴαχε φωνήν:</TextUnit>
    <TextUnit id="12822" loc="31.136">“τέκνον ἐμόν, ἐμόν, τέο μέχρις ἐμὲ Κρονίδης ἀθερίζει;</TextUnit>
    <TextUnit id="12823" loc="31.137">οὐχ ἅλις, ὡς Φαέθων με βιάζεται, ὅττι καὶ αὐτὸς</TextUnit>
    <TextUnit id="12824" loc="31.138">ὄρθρος ἀκοντίζει με καὶ ἠριγένεια διώκει;</TextUnit>
    <TextUnit id="12825" loc="31.139">Ζεὺς νόθον υἷα φύτευσεν, ὅπως ἐμὸν ̔́Υπνον ἐλέγξῃ.</TextUnit>
    <TextUnit id="12826" loc="31.140">εἶς βροτὸς αἰσχύνει με καὶ υἱέα: παννύχιος γὰρ</TextUnit>
    <TextUnit id="12827" loc="31.141">μυστιπόλῳ σπινθῆρι φεραυγέα δαλὸν ἀνάπτων</TextUnit>
    <TextUnit id="12828" loc="31.142">Βάκχος ἀμαλδύνει με, καὶ ἐγρήσσων σε χαλέπτει.</TextUnit>
    <TextUnit id="12829" loc="31.143">̔́Υπνε, τί πανδαμάτωρ κικλήσκεαι; οὐκέτι θέλγεις</TextUnit>
    <TextUnit id="12830" loc="31.144">ἀνέρας ἐγρήσσοντας, ὅτι χθονίοιο Λυαίου</TextUnit>
    <TextUnit id="12831" loc="31.145">κῶμον ἐμόν νίκησε νόθον σέλας: ἡμετέρων γάρ</TextUnit>
    <TextUnit id="12832" loc="31.146">φαιδροτέραις δαΐδεσσι κατακρύπτει φλόγας ἄστρων.</TextUnit>
    <TextUnit id="12833" loc="31.147">εἷς βροτὸς αἰσχύνει με φαεσφόρος, ὅττι καλύπτει,</TextUnit>
    <TextUnit id="12834" loc="31.148">καὶ μεγάλην περ ἐοῦσαν, ἐμῆς ἀκτῖνα Σελήνης.</TextUnit>
    <TextUnit id="12835" loc="31.149">ἅζομαι ἠριγένειαν ἐπεγγελόωσαν ̓Ομίχλῃ,</TextUnit>
    <TextUnit id="12836" loc="31.150">ὅττι νόθον μεθέπω νύχιον σέλας: ἀλλοτρίῳ γὰρ</TextUnit>
    <TextUnit id="12837" loc="31.151">ποιητῷ Φαέθοντι φαείνομαι ἠματίη Νύξ.</TextUnit>
    <TextUnit id="12838" loc="31.152">ἀλλά σύ μοι, φίλε κοῦρε, χολώεο δίζυγι θεσμῷ</TextUnit>
    <TextUnit id="12839" loc="31.153">μυστιπόλοις Σατύροισι καὶ ἀγρύπνῳ Διονύσῳ:</TextUnit>
    <TextUnit id="12840" loc="31.155">δὸς χάριν ἀχνυμένῃ σέο μητέρι, δὸς χάριν ̔́Ηρῃ,</TextUnit>
    <TextUnit id="12841" loc="31.154">καὶ Διὸς ὑψιμέδοντος ἀθελγέα θέλξον ὀπωπήν</TextUnit>
    <TextUnit id="12842" loc="31.156">εἰς μίαν ἠριγένειαν, ὅπως ̓Ινδοῖσιν ἀρήξῃ,</TextUnit>
    <TextUnit id="12843" loc="31.157">οὓς Σάτυροι κλονέουσι καὶ εἰσέτι Βάκχος ὀρίνει.</TextUnit>
    <TextUnit id="12844" loc="31.158">̔́Υπνε, τί πανδαμάτωρ κικλήσκεαι; ἥν ἐθελήσῃς,</TextUnit>
    <TextUnit id="12845" loc="31.159">τρέψον ἐμοὶ τεὸν ὄμμα, καὶ ἑπταπύλῳ παρὰ Θήβῃ</TextUnit>
    <TextUnit id="12846" loc="31.160">πάννυχον ἐγρήσσοντα πάλιν Κρονίωνα νοήσεις:</TextUnit>
    <TextUnit id="12847" loc="31.161">λῦσον ἀτασθαλίην ἀδίκου Διός: ̓Αμφιτρύων μὲν</TextUnit>
    <TextUnit id="12848" loc="31.162">νόσφιν ἑοῦ θαλάμοιο σιδηροχίτων μετανάστης</TextUnit>
    <TextUnit id="12849" loc="31.163">μάρναται: ̓Αλκμήνῃ δὲ παρέζεται ἐνδόμυχος Ζεύς,</TextUnit>
    <TextUnit id="12850" loc="31.164">νυμφιδίην ἀκόρητος ἔχων τρισέληνον ὀμίχλην.</TextUnit>
    <TextUnit id="12851" loc="31.165">μὴ Διὸς ἐγρήσσοντος ἴδω καὶ νύκτα τετάρτην.</TextUnit>
    <TextUnit id="12852" loc="31.166">ἀλλά, τέκος, Κρονίωνι κορύσσεο, μὴ πάλιν ἄλλην,</TextUnit>
    <TextUnit id="12853" loc="31.167">μὴ πάλιν ἐννεάκυκλον ἀναπλήσειεν ὀμίχλην.</TextUnit>
    <TextUnit id="12854" loc="31.168">Μνημοσύνης προτέρης μιμνήσκεο: τῇ παριαύων</TextUnit>
    <TextUnit id="12855" loc="31.169">ἐννέα νύκτας ἔμιμνεν, ἔχων ἄγρυπνον ὀπωπήν,</TextUnit>
    <TextUnit id="12856" loc="31.170">οἶστρον ἔχων πολύτεκνον ἀκοιμήτων ὑμεναίων.</TextUnit>
    <TextUnit id="12857" loc="31.171">πανδαμάτωρ θεὸς ἄλλος ὁμόπτερος, εἴκελος ̔́Υπνῳ,</TextUnit>
    <TextUnit id="12858" loc="31.172">βαιὸς ̓́Ερως, Κρονίδην ὀλίγῳ νίκησε βελέμνῳ.</TextUnit>
    <TextUnit id="12859" loc="31.173">γηγενέων δ' ἐλέαιρε γονήν μελανόχροον ̓Ινδῶν:</TextUnit>
    <TextUnit id="12860" loc="31.174">δός χάριν: ὑμετέρης γὰρ ὁμόχροές εἰσι τεκούσης:</TextUnit>
    <TextUnit id="12861" loc="31.175">ῥύεο κυανέους, κυανόπτερε: μηδὲ χαλέψῃς</TextUnit>
    <TextUnit id="12862" loc="31.176">γαῖαν ἐμοῦ γενετῆρος ὁμήλικα, τῆς ἄπο μούνης</TextUnit>
    <TextUnit id="12863" loc="31.177">πάντες ἀνεβλάστησαν, ὅσοι ναετῆρες ̓Ολύμπου.</TextUnit>
    <TextUnit id="12864" loc="31.178">μὴ τρομέοις Κρονίδην, ὅτε σύγγαμος ἵλαος ̔́Ηρη:</TextUnit>
    <TextUnit id="12865" loc="31.179">μὴ τρομέοις Σεμέλην, ἣν ἔφλεγεν αὐτός ἀκοίτης.</TextUnit>
    <TextUnit id="12866" loc="31.180">οὐ στεροπὴ πυρόεσσα δυνήσεται ἰσοφαρίζειν,</TextUnit>
    <TextUnit id="12867" loc="31.181">οὐ βροντὴ βαρύδουπος ἀρασσομένων νεφελάων:</TextUnit>
    <TextUnit id="12868" loc="31.182">μοῦνον ἐμοὶ πτερὰ πάλλε, καὶ ἀκλινέων ἐπὶ λέκτρων</TextUnit>
    <TextUnit id="12869" loc="31.183">μίμνει Ζεὺς ἀτίνακτος, ὅσον χρόνον, ̔́Υπνε, κελεύεις.</TextUnit>
    <TextUnit id="12870" loc="31.184">ἔκλυον, ὡς ποθέεις Χαρίτων μίαν: ἀλλ' ἐνὶ θυμῷ</TextUnit>
    <TextUnit id="12871" loc="31.185">οἶστρον ἔχων θαλάμοιο φυλάσσεο, μηδὲ χαλέψῃς</TextUnit>
    <TextUnit id="12872" loc="31.186">μητέρα Πασιθέης, ζυγίην θαλαμηπόλον ̔́Ηρην.</TextUnit>
    <TextUnit id="12873" loc="31.187">εἰ δὲ σὺ ναιετάεις παρὰ Τηθύι Λευκάδα πέτρην.</TextUnit>
    <TextUnit id="12874" loc="31.188">Δηριάδῃ χραίσμησον, ὅν ἤροσεν ̓Ινδὸς ̔Υδάσπης:</TextUnit>
    <TextUnit id="12875" loc="31.189">γείτονι πιστὰ φύλαξον, ἐπεὶ τεὸς ἠχέτα γείτων</TextUnit>
    <TextUnit id="12876" loc="31.190">̓Ωκεανὸς κελάδων προπάτωρ πέλε Δηριαδῆος.”</TextUnit>
    <TextUnit id="12877" loc="31.191">ὣς φαμένη παρέπεισε. καὶ οἶά τε μητρὸς ἀκούων</TextUnit>
    <TextUnit id="12878" loc="31.192">ὕπνος ἀνεπτοίητο, καὶ ὤμοσεν ὄμματα θέλγειν</TextUnit>
    <TextUnit id="12879" loc="31.193">Ζηνὸς ἀκοιμήτοιο καὶ εἰς τριτάτης δρόμον ̓Ηοῦς:</TextUnit>
    <TextUnit id="12880" loc="31.194">ἀλλά μιν ᾔτεεν ̓͂Ιρις, ἴνα Κρονίωνα πεδήσῃ</TextUnit>
    <TextUnit id="12881" loc="31.195">ὑπνώειν ἕνα μοῦνον ἐπὶ δρόμον ἠριγενείης.</TextUnit>
    <TextUnit id="12882" loc="31.196">αὐτόθι δ' ̔́Υπνος ἔμιμνε, δεδεγμένος εὔγαμον ὥρην.</TextUnit>
    <TextUnit id="12883" loc="31.197">καὶ ταχινὴ πεπότητο θεὰ παλινόστιμος ̓͂Ιρις:</TextUnit>
    <TextUnit id="12884" loc="31.198">σπερχομένη δ' ἤγγειλεν ἀμεμφέα μῦθον ἀνάσσῃ.</TextUnit>
    <TextUnit id="12885" loc="31.199">ἡ δὲ θυελλήεντι δι' ἠέρος ̔́Ιπτατο ταρσῷ</TextUnit>
    <TextUnit id="12886" loc="31.200">καὶ δόλον ἔπλεκεν ἄλλον, ὅπως Διὸς ἐγγύθεν ἔλθῃ</TextUnit>
    <TextUnit id="12887" loc="31.201">κεστὸν ἀερτάζουσα, πόθου θελξίφρονα μίτρην.</TextUnit>
    <TextUnit id="12888" loc="31.202">καὶ Παφίην μάστευεν: ὑπὲρ Λιβάνοιο δὲ μούνην</TextUnit>
    <TextUnit id="12889" loc="31.203">̓Ασσυρίην ἐκίχησεν ἐρημαίην ̓Αφροδίτην</TextUnit>
    <TextUnit id="12890" loc="31.204">ἑζομένην: Χάριτες γὰρ ἐς ἄνθεα ποικίλα κήπων</TextUnit>
    <TextUnit id="12891" loc="31.205">εἰαριναὶ στέλλοντο, χορίτιδες ̓Ορχομενοῖο,</TextUnit>
    <TextUnit id="12892" loc="31.206">ἡ μέν ἀμεργομένη Κίλικα κρόκον, ἡ δὲ κομίζειν</TextUnit>
    <TextUnit id="12893" loc="31.207">βάλσαμον ἱμείρουσα καὶ ̓Ινδῴου δονακῆος</TextUnit>
    <TextUnit id="12894" loc="31.208">φυταλίην, ἑτέρη δὲ ῥόδων εὐώδεα ποίην.</TextUnit>
    <TextUnit id="12895" loc="31.209">Θαμβαλέη δ' ἀδόκητος ἑῶν ἀνεπήλατο δίφρων,</TextUnit>
    <TextUnit id="12896" loc="31.210">ὡς Διὸς εἶδε δάμαρτα, Διὸς θυγάτηρ ̓Αφροδίτη:</TextUnit>
    <TextUnit id="12897" loc="31.211">ἀχνυμένην δ' ὁρόωσα πολύτροπον ἴαχε φωνήν:</TextUnit>
    <TextUnit id="12898" loc="31.212">“̔́Ηρη, Ζηνὸς ἄκοιτι, τί σοι χλοάουσι παρειαί;</TextUnit>
    <TextUnit id="12899" loc="31.213">τίπτε τεαί, βασίλεια, κατηφέες εἰσὶν ὀπωπαί;</TextUnit>
    <TextUnit id="12900" loc="31.214">ἦ ῥα πάλιν πέλεν ὄμβρος ἐπίκλοπος ὑέτιος Ζεύς;</TextUnit>
    <TextUnit id="12901" loc="31.215">μὴ πάλιν ἔπλετο ταῦρος ἐν ὕδασιν ὑγρὸς ὁδίτης;</TextUnit>
    <TextUnit id="12902" loc="31.216">τις πάλιν Εὐρώπη σε βιάζεται; ἠὲ τίς ἄλλη</TextUnit>
    <TextUnit id="12903" loc="31.217">̓Αντιόπη Νυκτῆος ἀναινομένου γενετῆρος</TextUnit>
    <TextUnit id="12904" loc="31.218">ψευδαλέου Σατύρου λασίῃ νυμφεύεται εὐνῇ;</TextUnit>
    <TextUnit id="12905" loc="31.219">μὴ νέος εἰς γάμον ἄλλον ἐπείγεται ἵππος ἐχέφρων,</TextUnit>
    <TextUnit id="12906" loc="31.220">μιμηλοῖς στομάτεσσι νόθον χρεμετισμὸν ἰάλλων;</TextUnit>
    <TextUnit id="12907" loc="31.221">μὴ Σεμέλην ἑτέρην λοχίῳ μνηστεύσατο πυρσῷ</TextUnit>
    <TextUnit id="12908" loc="31.222">καὶ στεροπὴν ἐλέλιζε κυβερνήτειραν ̓Ερώτων;</TextUnit>
    <TextUnit id="12909" loc="31.223">μὴ δαμάλης ἐπὶ λέκτρον ἐυκραίροιο χορεύει</TextUnit>
    <TextUnit id="12910" loc="31.224">μυκηθμὸν προχέων φιλοτήσιον; ἢν ἐθελήσῃς,</TextUnit>
    <TextUnit id="12911" loc="31.225">Ζηνὸς ὀπιπευτῆρα βοοσκόπον ἄλλον ἐγείροις,</TextUnit>
    <TextUnit id="12912" loc="31.226">βουκόλον ἀγρύπνοις κεχαραγμένον ̓Αργον ὀπωπαῖς.</TextUnit>
    <TextUnit id="12913" loc="31.227">εἰπέ μοι εἰρομένῃ, καὶ ὅσον σθένος ἐστίν, ἀρήξω.”</TextUnit>
    <TextUnit id="12914" loc="31.228">ὣς φαμένην δολόεντι θεὰ προσπτύξατο μύθῳ:</TextUnit>
    <TextUnit id="12915" loc="31.229">“Κύπρι θεά, θνητοῖσιν ἐάσομεν οὖδας ̓Ολύμπου:</TextUnit>
    <TextUnit id="12916" loc="31.230">Ζεὺς Σεμέλην ἐς ̓́Ολυμπον ἀνήγαγε, μητέρα Βάκχου,</TextUnit>
    <TextUnit id="12917" loc="31.231">ἄξει καὶ Διόνυσον ἐς αἰθέρα. τίς δόμος ̔́Ηρην</TextUnit>
    <TextUnit id="12918" loc="31.232">δέξεται; ἢ τίνα χῶρον ἐλεύσομαι; αἰδέομαι δέ,</TextUnit>
    <TextUnit id="12919" loc="31.233">μὴ Σεμέλην ἐσίδοιμι νόθην βασίλειαν ̓Ολύμπου.</TextUnit>
    <TextUnit id="12920" loc="31.234">δείδια, μὴ ζοφόεντος ἴδω δόμον ̓Ιαπετοῖο,</TextUnit>
    <TextUnit id="12921" loc="31.235">μή με λαβὼν ἐλάσειε μετὰ Κρόνον ἐκτὸς ̓Ολύμπου.</TextUnit>
    <TextUnit id="12922" loc="31.238">δείδια, μὴ μετὰ μαῖαν ἐν αἰθέρι νέκταρ ἐλέγχων</TextUnit>
    <TextUnit id="12923" loc="31.239">ἄμπελον, ἥν καλέουσι, καὶ ἐν μακάρεσσι φυτεύσῃ.</TextUnit>
    <TextUnit id="12924" loc="31.240">μή ποτε τοῦτο γένοιτο, Δίκη καὶ Γαῖα καὶ ̔́Υδωρ.</TextUnit>
    <TextUnit id="12925" loc="31.241">κλήματα μὴ κομίσειεν ἐς αἰθέρα, μὴ χάριν αἴνης</TextUnit>
    <TextUnit id="12926" loc="31.242">οὐρανὸν ἀμπελόεντα μετ' ἀστερόεντα καλέσσω,</TextUnit>
    <TextUnit id="12927" loc="31.243">μηδὲ πίω ποτὸν ἄλλο μετὰ γλυκὺ νέκταρ ̓Ολύμπου.</TextUnit>
    <TextUnit id="12928" loc="31.244">δείδια, μὴ μενέχαρμον ἴδω μεθύουσαν ̓Αθήνην,</TextUnit>
    <TextUnit id="12929" loc="31.245">μὴ δόρυ κουφίσσειεν ἐπ' ̓́Αρεϊ καὶ Κυθερείῃ,</TextUnit>
    <TextUnit id="12930" loc="31.246">μὴ σφαλερῇ ῥαθάμιγγι νοοσφαλέος Διονύσου</TextUnit>
    <TextUnit id="12931" loc="31.247">αἰθέρι τολμήεσσαν ἀναστήσωσιν ̓Ενυὼ</TextUnit>
    <TextUnit id="12932" loc="31.248">ἀστέρες οἰνοπλῆγες ἐπ' ἀλλήλοισι μανέντες,</TextUnit>
    <TextUnit id="12933" loc="31.249">μή ποτε βακχευθέντες ὅλοι ναετῆρες ̓Ολύμπου</TextUnit>
    <TextUnit id="12934" loc="31.250">ὄργια μιμήσαιντο φερεσσακέων Κορυβάντων.</TextUnit>
    <TextUnit id="12935" loc="31.252">οὐχ ἅλις αἶσχος ἐκεῖνο θεοστυγές, ὅττι δοκεύω</TextUnit>
    <TextUnit id="12936" loc="31.251">Τρώιον ἡβητῆρα, Διὸς δρηστῆρα κυπέλλων,</TextUnit>
    <TextUnit id="12937" loc="31.253">οὐρανὸν αἰσχύνοντα καὶ οἰνοχόον Διός ̔́Ηβην,</TextUnit>
    <TextUnit id="12938" loc="31.254">χερσὶν ἐπιχθονίῃσιν ὅτε γλυκὺ νέκταρ ἀφύσσει;</TextUnit>
    <TextUnit id="12939" loc="31.255">αἰδομένη δ' ἐπὶ γαῖαν ἐλεύσομαι: ἀμφοτέροις δὲ</TextUnit>
    <TextUnit id="12940" loc="31.256">αἰθέρα καλλείψω, Γανυμήδεϊ καὶ Διονύσῳ:</TextUnit>
    <TextUnit id="12941" loc="31.257">αἰθέρα καλλείψω, Σεμέλης δόμον. εἶς δόμος ἔστω</TextUnit>
    <TextUnit id="12942" loc="31.258">οὐρανὸς ἀμφοτέροις, καὶ Περσέι καὶ Διονύσῳ.</TextUnit>
    <TextUnit id="12943" loc="31.259">ἵξομαι εἰς ἐμὸν ̓́Αργος, ἐς ἀγλαὸν ἄστυ Μυκήνης,</TextUnit>
    <TextUnit id="12944" loc="31.260">ἐν χθονὶ ναιετάουσα: σὺν ἀχνυμένῃ δὲ τεκούσῃ</TextUnit>
    <TextUnit id="12945" loc="31.261">ἕσπεται αὐτὸς ̓́Αρης, σέο νυμφίος: ἀλλὰ καὶ αὐτὴ</TextUnit>
    <TextUnit id="12946" loc="31.262">Σπάρτης σῆς ἐπίβηθι, καὶ εὐθώρηκα δεχέσθω</TextUnit>
    <TextUnit id="12947" loc="31.263">χαλκείῳ σὺν ̓́Αρηι χολωομένην ̓Αφροδίτην.</TextUnit>
    <TextUnit id="12948" loc="31.264">οἶδα, πόθεν μεθέπω τάδε πήματα: πατρὸς ̓Ερινὺς</TextUnit>
    <TextUnit id="12949" loc="31.265">ὕβριν ἀπαιτίζει με βιαζομένοιο τοκῆος,</TextUnit>
    <TextUnit id="12950" loc="31.266">ὅττι Κρόνου γενετῆρος ἐπιβρίθουσα κυδοιμῷ</TextUnit>
    <TextUnit id="12951" loc="31.267">σὺν Διὶ μαρναμένῳ Τιτηνιὰς ἔχραεν ̔́Ηρη:</TextUnit>
    <TextUnit id="12952" loc="31.268">καλὸν ἐμοί, Διόνυσον ἰδεῖν κατὰ μέσσον ̓Ολύμπου</TextUnit>
    <TextUnit id="12953" loc="31.269">ἥμενον ἐγγὺς ̓́Ερωτος, ὁμέστιον ἀφρογενείῃ,</TextUnit>
    <TextUnit id="12954" loc="31.270">αἰγίδα κουφίζοντα μετὰ Κρονίδην καὶ ̓Αθήνην.</TextUnit>
    <TextUnit id="12955" loc="31.271">ἀλλά, θεά, χραίσμησον, ἐμῆς δ' ἐπίκουρον ἀνίης</TextUnit>
    <TextUnit id="12956" loc="31.273">δός μοι κεστὸν ἱμάντα, τεὴν πανθελγέα μίτρην,</TextUnit>
    <TextUnit id="12957" loc="31.272">εἰς μίνα ἠριγένειαν, ὅπων Διὸς ὄμματα θέλξω,</TextUnit>
    <TextUnit id="12958" loc="31.274">καὶ Διὸς ὑπνώοντος ἐμοῖς ̓Ινδοῖσιν ἀρήξω.</TextUnit>
    <TextUnit id="12959" loc="31.236">δισσὴ ἐγὼ γενόμην ἑκυρὴ σέθεν: ἡμετέρου γὰρ</TextUnit>
    <TextUnit id="12960" loc="31.237">υἱέος ̔Ηφαίστοιο καὶ ̓́Αρεος ἔπλεο νύμφη.</TextUnit>
    <TextUnit id="12961" loc="31.275">δὸς χάριν ὀψιτέλεστον, ἐπεὶ κυανόχροες ̓Ινδοὶ</TextUnit>
    <TextUnit id="12962" loc="31.276">ξεινοδόκοι γεγάσαιν ̓Ερυθραίης ̓Αφροδίτης,</TextUnit>
    <TextUnit id="12963" loc="31.277">οἷς κοτέων Διόνυσος ἐπέχραεν, οἷσι καὶ αὐτὸς</TextUnit>
    <TextUnit id="12964" loc="31.278">θηλυμανὴς ἄστοργος ἐχώσατο παιδοτόκος Ζεύς,</TextUnit>
    <TextUnit id="12965" loc="31.279">καὶ στεροπὴν ἐλέλιξε συναιχμάζων Διονύσῳ:</TextUnit>
    <TextUnit id="12966" loc="31.280">δός μοι κεστὸν ἱμάντα βοηθόον, ᾧ ἔνι μούνῳ</TextUnit>
    <TextUnit id="12967" loc="31.281">θέλγεις εἰν ἑνὶ πάντα: καὶ ἄξιός εἰμι φορῆσαι,</TextUnit>
    <TextUnit id="12968" loc="31.282">ὡς ζυγίη γεγαυῖα καὶ ὡς συνάεθλος ̓Ερώτων.”</TextUnit>
    <TextUnit id="12969" loc="32.1">ὥς φαμένη παρέπεισε: δολοφράδμων δ' ̓Αφροδίτη</TextUnit>
    <TextUnit id="12970" loc="32.2">πείθετο κερδοσύνῃσιν, ἀνειρύσσασα δὲ κόλπου</TextUnit>
    <TextUnit id="12971" loc="32.3">̔́Ηρῃ δῶρον ἔδωκε θελήμονι κεστὸν ̓Ερώτων.</TextUnit>
    <TextUnit id="12972" loc="32.4">καί τινα μῦθον ἔλεξε χάριν θελκτῆρος ἱμάντος:</TextUnit>
    <TextUnit id="12973" loc="32.5">“δέχνυσο τοῦτον ἱμάντα, τεῆς ἐπίκουρον ἀνίης:</TextUnit>
    <TextUnit id="12974" loc="32.6">θέλξεις δ' εἰν ἑνὶ πάντα πόθων ἰθύντορι κεστῷ,</TextUnit>
    <TextUnit id="12975" loc="32.7">ἠέλιον καὶ Ζῆνα καὶ αἰθέρα καὶ χορὸν ἄστρων:</TextUnit>
    <TextUnit id="12976" loc="32.8">καὶ ῥόον ἀστήρικτον ἀτέρμονος ̓Ωκεανοῖο.”</TextUnit>
    <TextUnit id="12977" loc="32.9">εἶπε, καὶ ̓Ασσυρίην Λιβανηίδα δύσατο πέτρην.</TextUnit>
    <TextUnit id="12978" loc="32.10">̔́Ηρη δ' ἀστερόφοιτον ἐδύσατο κύκλον ̓Ολύμπου,</TextUnit>
    <TextUnit id="12979" loc="32.11">καὶ ταχινὴ πάνλευκον ἑὴν ἐπεκόσμεε μορφήν:</TextUnit>
    <TextUnit id="12980" loc="32.12">πολλάκι δ' ἰσάζουσα καθειμένον ἄχρι μετώπου</TextUnit>
    <TextUnit id="12981" loc="32.13">πλαζομένης ἔστησε μετήλυδα βότρυν ἐθείρης:</TextUnit>
    <TextUnit id="12982" loc="32.16">καὶ πλεκτὴν θυόεντι κόμην ἐδίηνεν ἐλαίῳ,</TextUnit>
    <TextUnit id="12983" loc="32.17">τοῦ καὶ κινυμένοιο μετ' αἰθέρα καὶ μετὰ πόντον</TextUnit>
    <TextUnit id="12984" loc="32.18">γαῖαν ὅλην ἐμέθυσσε μύρου δολιχόσκιος ὀδμή.</TextUnit>
    <TextUnit id="12985" loc="32.19">καὶ κεφαλῇ στέφος εἶχε παναίολον, ᾧ ἔνι πολλαὶ</TextUnit>
    <TextUnit id="12986" loc="32.20">λυχνίδες ἦσαν, ̓́Ερωτος ὁμόστολοι, ὧν ἄπο πέμπει</TextUnit>
    <TextUnit id="12987" loc="32.21">φαιδρὰ τινασσομένων ἀμαρύγματα Κυπριδίη φλόξ:</TextUnit>
    <TextUnit id="12988" loc="32.22">εἶχε δὲ πέτρον ἐκεῖνον, ὃς ἀνέρας εἰς πόθον ἕλκει,</TextUnit>
    <TextUnit id="12989" loc="32.23">οὔνομα φαιδρὸν ἔχοντα ποθοβλήτοιο Σελήνης,</TextUnit>
    <TextUnit id="12990" loc="32.24">καὶ λίθον ἱμείρουσαν ἐρωτοτόκοιο σιδήρου,</TextUnit>
    <TextUnit id="12991" loc="32.25">καὶ λίθον ̓Ινδῴην φιλοτήσιον, ὅττι καὶ αὐτὴ</TextUnit>
    <TextUnit id="12992" loc="32.26">ἐξ ὑδάτων βλάστησεν ὁμόγνιος ἀφρογενείης,</TextUnit>
    <TextUnit id="12993" loc="32.27">κυανέην θ' ὑάκινθον, ἐράσμιον εἰσέτι Φοίβῳ:</TextUnit>
    <TextUnit id="12994" loc="32.28">ἀμφὶ δ' ἑοῖς πλοκάμοισιν ἐρωτίδα δήσατο ποίην,</TextUnit>
    <TextUnit id="12995" loc="32.29">ἣν φιλέει Κυθέρεια καὶ ὡς ῥόδον, ὡς ἀνεμώνην,</TextUnit>
    <TextUnit id="12996" loc="32.30">καὶ φορέει μέλλουσα μιγήμεναι υἱέι Μύρρης:</TextUnit>
    <TextUnit id="12997" loc="32.31">καὶ λαγόνας στεφανηδὸν ἀήθεϊ δήσατο κεστῷ:</TextUnit>
    <TextUnit id="12998" loc="32.32">εἶχε δὲ ποικίλον εἷμα παλαίτατον, ᾧ χύτο νύμφης</TextUnit>
    <TextUnit id="12999" loc="32.33">κρυπταδίῃ φιλότητι κασιγνήτων ὑμεναίων</TextUnit>
    <TextUnit id="13000" loc="32.34">νυμφίον ἀρχαίης ἔτι λείψανον αἷμα κορείης,</TextUnit>
    <TextUnit id="13001" loc="32.35">κουριδίης φιλότητος ἵνα μνήσειεν ἀκοίτην:</TextUnit>
    <TextUnit id="13002" loc="32.14">νιψαμένη δὲ μὲτωπα καλύψατο νώροπι πέπλῳ,</TextUnit>
    <TextUnit id="13003" loc="32.15">καὶ περόνην συνέεργεν, ἑοῦ κληῖδα χιτῶνος:</TextUnit>
    <TextUnit id="13004" loc="32.36">καὶ δέμας ἀσκήσασα καὶ ἀθρήσασα κατόπτρῳ</TextUnit>
    <TextUnit id="13005" loc="32.37">ὡς πτερὸν ἠὲ νόημα δι' αἰθέρος ἔδραμε ̔́Ηρη.</TextUnit>
    <TextUnit id="13006" loc="32.38">καὶ Διὸς ἐγγὺς ἵκανεν: ἰδὼν δέ μιν ὑψιμέδων Ζεὺς</TextUnit>
    <TextUnit id="13007" loc="32.39">θερμοέρους ἐς ̓́Ερωτας ἱμάσσετο κέντορι κεστῷ:</TextUnit>
    <TextUnit id="13008" loc="32.40">καὶ Διὸς εἰσορόωντος ἐδουλώθησαν ὀπωπαί:</TextUnit>
    <TextUnit id="13009" loc="32.41">καί μιν ὀπιπεύων Κρονίδης ἐξείρετο μύθῳ:</TextUnit>
    <TextUnit id="13010" loc="32.42">“̔́Ηρη, τίπτε βέβηκας ̔Εώιον εἰς κλίμα γαίης;</TextUnit>
    <TextUnit id="13011" loc="32.43">τίς χρειώ σε κόμιζε; τί σήμερον ἐνθάδε βαίνεις;</TextUnit>
    <TextUnit id="13012" loc="32.44">ἦ ῥα πάλιν κοτέουσα κορύσσεαι οἴνοπι Βάκχῳ,</TextUnit>
    <TextUnit id="13013" loc="32.45">καὶ ποθέεις ̓Ινδοῖσιν ὑπερφιάλοισιν ἀρῆξαι;”</TextUnit>
    <TextUnit id="13014" loc="32.46">ἔννεπε: καὶ γελόωντι νόῳ πολυμήχανος ̔́Ηρη</TextUnit>
    <TextUnit id="13015" loc="32.47">ζηλομανὴς ἀγόρευε παραιφαμένη παρακοίτην:</TextUnit>
    <TextUnit id="13016" loc="32.48">“Ζεῦ πάτερ, ἄλλος ἔχει με φίλος δρόμος: οὐ γὰρ ἱκάνω</TextUnit>
    <TextUnit id="13017" loc="32.49">̓́Αρεος ̓Ινδῴοιο καὶ ̓Ινδοφόνου Διονύσου</TextUnit>
    <TextUnit id="13018" loc="32.50">ἀλλοτρίας μεθέπουσα μεληδόνας, ἀντολίης δὲ</TextUnit>
    <TextUnit id="13019" loc="32.51">γείτονος ̓Ηελίοιο μετέρχουαι αἴθοπας αὐλὰς</TextUnit>
    <TextUnit id="13020" loc="32.52">σπερχομένη: πτερόεις γὰρ ̓́Ερως παρὰ Τηθύος ὕδωρ</TextUnit>
    <TextUnit id="13021" loc="32.53">̓Ωκεανηιάδος ̔Ροδόπης δεδονημένος οἴστρῳ</TextUnit>
    <TextUnit id="13022" loc="32.54">συζυγίην ἀπέειπε: καὶ ἔπλετο κόσμος ἀλήτης,</TextUnit>
    <TextUnit id="13023" loc="32.55">καὶ βίος ἀχρήιστος ἀποιχομένων ὑμεναίων:</TextUnit>
    <TextUnit id="13024" loc="32.56">τοῦτον ἐγὠ καλέουσα παλίνδρομ̔??̓ς ἐνθάδε βαίνω:</TextUnit>
    <TextUnit id="13025" loc="32.57">οἶσθα γάρ, ὡς Ζυγίη κικλήσκομαι, ὅττι καὶ αὐτῆς</TextUnit>
    <TextUnit id="13026" loc="32.58">χεῖρες ἐμαὶ κρατέουσι τελεσσιγόνου τοκετοῖο.”</TextUnit>
    <TextUnit id="13027" loc="32.59">τοῖον ἔπος βοόωσαν ἀμείβετο θερμὸς ἀκοίτης:</TextUnit>
    <TextUnit id="13028" loc="32.60">“νύμφα φίλη, λίπε δῆριν: ἐμὸς Διόνυσος ἀγήνωρ</TextUnit>
    <TextUnit id="13029" loc="32.61">ἀμώων προθέλυμνον ἀβακχεύτων γένος ̓Ινδῶν</TextUnit>
    <TextUnit id="13030" loc="32.62">χαιρέτω: ἀμφοτέρους δὲ γαμήλια λέκτρα δεχέσθω:</TextUnit>
    <TextUnit id="13031" loc="32.63">οὐ γὰρ ἐπιχθονίης ἀλόχου πόθος, οὐδὲ θεαίνης</TextUnit>
    <TextUnit id="13032" loc="32.64">θυμὸν ἐμὸν θελκτῆρι τόσον βακχεύσατο κεστῷ</TextUnit>
    <TextUnit id="13033" loc="32.65">οὐδ' ὅτε Τηϋγέτης ̓Ατλαντίδος, ἧς ἀπὸ λέκτρων</TextUnit>
    <TextUnit id="13034" loc="32.66">πρεσβυγενὴς πολιοῦχος ἀεξήθη Λακεδαίμων:</TextUnit>
    <TextUnit id="13035" loc="32.67">οὐ τόσον ἠρασάμην Νιόβης παρὰ γείτονι Λέρνῃ,</TextUnit>
    <TextUnit id="13036" loc="32.68">κούρης ἀρχεγόνοιο Φορωνέος: οὐ τόσον ̓Ιοῦς</TextUnit>
    <TextUnit id="13037" loc="32.69">φοιτάδος ̓Ιναχίης ταυρώπιδος, ἣ παρὰ Νείλῳ</TextUnit>
    <TextUnit id="13038" loc="32.70">τίκτε γονὴν ̓Επάφοιο καὶ ἀρχεγόνου Κεροέσσης:</TextUnit>
    <TextUnit id="13039" loc="32.71">οὐ Παφίης τόσον ἦλθον ἐς ἵμερον, ἧς χάριν εὐνῆς</TextUnit>
    <TextUnit id="13040" loc="32.72">Κενταύρους ἐφύτευσα βαλὼν σπόρον αὔλακι γαίης:</TextUnit>
    <TextUnit id="13041" loc="32.73">ὡς σέο νῦν μεθέπω γλυκερὸν πόθον, ἦ ῥα καὶ αὐτὴ</TextUnit>
    <TextUnit id="13042" loc="32.74">ὡς Ζθγίη γεγαυῖα καὶ ὡς μεδέουσα γενέθλης</TextUnit>
    <TextUnit id="13043" loc="32.75">Κυπριδίοις βελέεσσιν ὀιστεύεις παρακοίτην;”</TextUnit>
    <TextUnit id="13044" loc="32.76">ὣς εἰπὼν χρυσέας νεφέλας πυργηδὸν ἑλίξας</TextUnit>
    <TextUnit id="13045" loc="32.77">δινωτὴν ἐπίκυρτον ἐνεσφαίρωσε καλύπτρην:</TextUnit>
    <TextUnit id="13046" loc="32.78">καὶ θαλάμου ποιητὸς ἔην τύπος, ὃν τότε κύκλῳ</TextUnit>
    <TextUnit id="13047" loc="32.79">ἴριδος αἰθερίης ἑτερόχροος ἔστεφε μορφὴ</TextUnit>
    <TextUnit id="13048" loc="32.80">πορφυρέη, καιὶ Ζηνὶ καὶ ἀγλαοπήχεϊ νύμφῃ</TextUnit>
    <TextUnit id="13049" loc="32.81">αὐτόματον σκέπας ἦεν ὀρσσαύλων ὑμεναίων,</TextUnit>
    <TextUnit id="13050" loc="32.82">καὶ τύπος αὐτοτέλεστος ἀναγκαίης πέλεν εὐνῆς.</TextUnit>
    <TextUnit id="13051" loc="32.83">οἱ δὲ γάμου χαρίεντος ὁμίλεον ἠδέι θεσμῷ:</TextUnit>
    <TextUnit id="13052" loc="32.84">γαῖα δὲ κηώεσσαν ἀναπτύξασα λοχείην</TextUnit>
    <TextUnit id="13053" loc="32.85">ἄνθεσιν ἱμερτοῖσι γαμήλιον ἔστεφεν εὐνήν:</TextUnit>
    <TextUnit id="13054" loc="32.86">καὶ κρόκος ἐβλάστησε Κίλιξ καὶ ἐφύετο μῖλαξ,</TextUnit>
    <TextUnit id="13055" loc="32.88">θήλεϊ δ' ἄρσενα φύλλα συνέπλεκε γείτονι ποίῃ,</TextUnit>
    <TextUnit id="13056" loc="32.90">οἷα πόθου πνείων καὶ ἐν ἄνθεσιν ἁβρὸς ἀκοίτης,</TextUnit>
    <TextUnit id="13057" loc="32.87">καὶ λέχος ἀμφοτέρων ἐπεκόσμεε διπλόος ὄρπηξ,</TextUnit>
    <TextUnit id="13058" loc="32.90">Ζῆνα κρόκῳ πυκάσας καὶ μίλακι σύγγαμον ̔́Ηρην:</TextUnit>
    <TextUnit id="13059" loc="32.91">καὶ Διὸς ὀξὺν ἔρωτα νοήμονι δείκνυε σιγῇ</TextUnit>
    <TextUnit id="13060" loc="32.92">ἱμερόεις νάρκισσος ἐπιθρῴσκων ἀνεμώνῃ.</TextUnit>
    <TextUnit id="13061" loc="32.93">οὐδέ τις ἀθανάτων σκιόεν λέχος, οὐ τότε Νύμφαι</TextUnit>
    <TextUnit id="13062" loc="32.94">γείτονες, οὐ Φαέθων πανεπόψιος, οὐδὲ καὶ αὐτῆς</TextUnit>
    <TextUnit id="13063" loc="32.95">ἔδρακεν ἄφθιτα λέκτρα βοώπιδος ὄμμα Σελήνης:</TextUnit>
    <TextUnit id="13064" loc="32.96">πυκνοῖς γὰρ νεφέεσσιν ἐμιτρώθη σκέπας εὐνῆς,</TextUnit>
    <TextUnit id="13065" loc="32.97">καὶ Διὸς ὄμματα θέλξεν ὁμόστολος ̔́Υπνος ̓Ερώτων.</TextUnit>
    <TextUnit id="13066" loc="32.98">ὄφρα μὲν ἁβρὸς ἴαυεν ἐν ἄνθεσι θελγόμενος Ζεύς,</TextUnit>
    <TextUnit id="13067" loc="32.99">ἀγκὰς ἔχων παράκοιτιν ἀθηήτων ἐπὶ λέκτρων,</TextUnit>
    <TextUnit id="13068" loc="32.100">τόφρα δὲ ποικιλόμορφος ἐν οὔρεσι φοιτὰς ̓Ερινὺς</TextUnit>
    <TextUnit id="13069" loc="32.101">νεύμασιν ̔Ηραίοισιν ἐθωρήχθη Διονύσῳ:</TextUnit>
    <TextUnit id="13070" loc="32.102">καὶ κτύπον ἐσμαράγησεν ἐπ' ὀφθαλμοῖσι Λυαίου,</TextUnit>
    <TextUnit id="13071" loc="32.103">σεισαμένη βαρύδουπος ἐχιδνήεσσαν ἱμάσθλην:</TextUnit>
    <TextUnit id="13072" loc="32.104">καὶ κεφαλὴν ἐλέλιξε, δρακοντείων δὲ κομάων</TextUnit>
    <TextUnit id="13073" loc="32.105">φρικτὰ τινασσομένων ἐπεσύρισε λοίγιος ἠχώ,</TextUnit>
    <TextUnit id="13074" loc="32.106">καὶ σκοπιὴν ἔρραινον ἐρημάδα πίδακες ἰοῦ</TextUnit>
    <TextUnit id="13075" loc="32.107">ἄλλοτε θηρείοιο τύπον φαίνουσα προσώπου</TextUnit>
    <TextUnit id="13076" loc="32.108">αἰνομανὴς ἔφριξε λέων πυκινότριχι λαιμῷ,</TextUnit>
    <TextUnit id="13077" loc="32.109">χάσματι φοινήεντι καταΐσσων Διονύσου.</TextUnit>
    <TextUnit id="13078" loc="32.110">τὸν μὲν ἀμερσινόοιο κατάσχετον ἅλματι λύσσης</TextUnit>
    <TextUnit id="13079" loc="32.111">̓́Αρτεμις ἐσκοπίαζε, καὶ ἤθελε λύσσαν ἐλάσσαι,</TextUnit>
    <TextUnit id="13080" loc="32.112">ἀλλά μιν ἐπτοίησε βαρύκτυπος ὑψόθεν ̔́Ηρη,</TextUnit>
    <TextUnit id="13081" loc="32.113">πυρσὸν ἀκοντίζουσα: καὶ εἴκαθε δεσπότις ἄγρης</TextUnit>
    <TextUnit id="13082" loc="32.114">μητρυιῇ κοτέουσα: φύλαξ δέ τις ἔπλετο Βάκχου</TextUnit>
    <TextUnit id="13083" loc="32.115">μαινομένου, καὶ θῆρας ἑοὺς ἀνέκοψεν ἀπειλῇ,</TextUnit>
    <TextUnit id="13084" loc="32.116">καὶ κύνας ἀγρευτῆρας ἐπεσφηκώσατο δεσμῷ,</TextUnit>
    <TextUnit id="13085" loc="32.117">αὐχενίων σφίγξασα πολύπλοκον ὁλκὸν ἱμάντων,</TextUnit>
    <TextUnit id="13086" loc="32.118">μὴ χρόα δηλήσαιντο νοοσφαλέος Διονύσου.</TextUnit>
    <TextUnit id="13087" loc="32.119">Νερτερίῳ δὲ Μέγαιρα κελαινιόωσα χιτῶνι</TextUnit>
    <TextUnit id="13088" loc="32.120">εἰς ζόφον αὖτις ἵκανεν, ἐπαιθύσσουσα Λυαίῳ</TextUnit>
    <TextUnit id="13089" loc="32.121">φάσματα ποικιλόμορφα: κατὰ Βρομίοιο δὲ πολλαὶ</TextUnit>
    <TextUnit id="13090" loc="32.122">ἰοβόλοι ῥαθάμιγγες ὀιστεύοντο καρήνου</TextUnit>
    <TextUnit id="13091" loc="32.123">καὶ βλοσυροὶ σπινθῆρες: ἀεὶ δέ οἱ ἔνδον ἀκουῆς</TextUnit>
    <TextUnit id="13092" loc="32.124">Ταρταρίης σύριζε λαθίφρονος ἦχος ἱμάσθλης.</TextUnit>
    <TextUnit id="13093" loc="32.125">καὶ μογέων Διόνυσος ἐρημάδος ἔνδοθι λόχμης</TextUnit>
    <TextUnit id="13094" loc="32.126">δύσβατα φοιτητῆρι διέστιχεν οὔρεα ταρσῷ</TextUnit>
    <TextUnit id="13095" loc="32.127">ἄσθματι δαιμονίῳ δεδονημένος: ἀμφὶ δὲ πέτραις,</TextUnit>
    <TextUnit id="13096" loc="32.128">οἰστρομανὴς ἅτε ταῦρος, ἑάς ἤρασσε κεραίας,</TextUnit>
    <TextUnit id="13097" loc="32.129">τρηχαλέον μύκημα χέων λυσσώδεϊ λαιμῷ:</TextUnit>
    <TextUnit id="13098" loc="32.130">Πᾶνα δὲ καλλείψασα καὶ ὑστερόφωνον ἀοιδὴν</TextUnit>
    <TextUnit id="13099" loc="32.131">φθόγγῳ μαινομένῳ μυκήσατο δύσθροος ̓Ηχώ,</TextUnit>
    <TextUnit id="13100" loc="32.132">ἀντίτυπον θρασὺν ἦχον ἀμειβομένη Διονύσου.</TextUnit>
    <TextUnit id="13101" loc="32.133">καὶ βαλίας ἐλάφους, λασίας δ' ἐδίωκε λεαίνας</TextUnit>
    <TextUnit id="13102" loc="32.134">Βάκχος ἀελλήεις, μεθέπων ὀρεσίδρομον ἄγρην:</TextUnit>
    <TextUnit id="13103" loc="32.135">οὐδέ οἱ ἄγχι λέων θρασὺς ἤιε: ταρβαλέη δὲ</TextUnit>
    <TextUnit id="13104" loc="32.136">ἄρκτος ἐριπτοίητος ἐκεύθετο φωλάδι πέτρῃ</TextUnit>
    <TextUnit id="13105" loc="32.137">λύσσαν ἀπειλητῆρος ὑποπτήσσουσα Λυσίου,</TextUnit>
    <TextUnit id="13106" loc="32.138">δεχνυμένη βλοσυρῇσι θεήλατον ἦχον ἀκουαῖς:</TextUnit>
    <TextUnit id="13107" loc="32.139">μηκεδανοὺς δὲ δράκοντας ἐρειδομένους τινί πέτρῃ</TextUnit>
    <TextUnit id="13108" loc="32.140">μείλιχα λιχμώοντας ἀπέθρισε νηλέι θύρσῳ:</TextUnit>
    <TextUnit id="13109" loc="32.141">καὶ σκοπιὰς ἐτίναξε τανυγλώχινι κεραίῃ</TextUnit>
    <TextUnit id="13110" loc="32.142">κτείνων ἀκλινέων ἱκετήσια φῦλα λεόντων:</TextUnit>
    <TextUnit id="13111" loc="32.143">καί δρύας εὐκάρποιο μετερρίζωσεν ἀρούρης,</TextUnit>
    <TextUnit id="13112" loc="32.144">̔Αδρυάδας δ' ἐδίωκεν: ὀιστεύων δὲ κολώνας</TextUnit>
    <TextUnit id="13113" loc="32.145">Νηιάδας ποταμοῖο μετήλυδας ἤλασε Νύμφας.</TextUnit>
    <TextUnit id="13114" loc="32.146">Βασσαρίδες δ' ἀλάληντο καὶ οὐχ ἥπτοντο Λυαίου,</TextUnit>
    <TextUnit id="13115" loc="32.147">καὶ Σάτυροι φρίσσοντες ἐνεκρύπτοντο θαλάσσῃ,</TextUnit>
    <TextUnit id="13116" loc="32.148">οὐδέ οἱ ἐγγὺς ἵκοντο τεθηπότες ὄγκον ἀπειλῇς,</TextUnit>
    <TextUnit id="13117" loc="32.149">μή σφιν ἐπαΐξειε χέων ἑτερόθροον ἠχώ,</TextUnit>
    <TextUnit id="13118" loc="32.150">ἀφρὸν ἀκοντίζων χιονώδεα, μάρτυρα λύσσης.</TextUnit>
    <TextUnit id="13119" loc="32.151">Δηριάδης δ' ὑπέροπλον ἔχων θράσος ἔχραε Βάκχαις,</TextUnit>
    <TextUnit id="13120" loc="32.152">νεύμασιν ̔Ηραίοισι τινασσομένου Διονύσου.</TextUnit>
    <TextUnit id="13121" loc="32.153">ὡς δ' ὅτε χειμερίων ῥοθίων μυκώμενος ὁλκῷ</TextUnit>
    <TextUnit id="13122" loc="32.154">ἄπλοος ἀντιπόροις βακχεύετο πόντος ἀέλλαις,</TextUnit>
    <TextUnit id="13123" loc="32.155">κύμασιν ἠλιβάτοισι κατάρρυτον ἠέρα νίφων.</TextUnit>
    <TextUnit id="13124" loc="32.156">πρυμναίους δὲ κάλωας ἀφειδέι κύματος ὁρμῇ</TextUnit>
    <TextUnit id="13125" loc="32.157">λαίλαπες ἐρρήξαντο, καὶ ἄσθματι λαῖφος ἐλίξας</TextUnit>
    <TextUnit id="13126" loc="32.158">ἰστὸν ἀνεχλαίνωσε κεκυφότα λάβρος ἀήτης</TextUnit>
    <TextUnit id="13127" loc="32.159">λαίφεσιν ἀμφίζωστον, ἐδοχμώθη δέ κεραίη,</TextUnit>
    <TextUnit id="13128" loc="32.160">ναῦται δ' ἀσχαλόωντες ἐπέτρεπον ἐλπίδα πόντῳ:</TextUnit>
    <TextUnit id="13129" loc="32.161">ὣς τότε Βάκχον ὄρινεν ὅλον στρατὸν ̓Ινδικὸς ̓́Αρης.</TextUnit>
    <TextUnit id="13130" loc="32.162">ἔνθά τις οὐ κατὰ κόσμον ἔην ἔρις, οὐ κλόνος ἀνδρῶν</TextUnit>
    <TextUnit id="13131" loc="32.163">ἶσος ἔην, οὐ δῆρις ὁμοίιος: ἀκάματος γὰρ</TextUnit>
    <TextUnit id="13132" loc="32.164">νόστιμος ἐγρεκύδοιμος ἐπέβρεμε χάλκεος ̓́Αρης,</TextUnit>
    <TextUnit id="13133" loc="32.165">Μωδαίου προμάχοιο φέρων τύπον, ὃς πλέον ἄλλων</TextUnit>
    <TextUnit id="13134" loc="32.166">ὑσμίνης ἀκόρητος ἀτερπέι τέρπετο λύθρῳ,</TextUnit>
    <TextUnit id="13135" loc="32.167">ᾧ πλέον εἰλαπίνης φόνος εὔαδεν: ἐν δὲ βοείῃ,</TextUnit>
    <TextUnit id="13136" loc="32.168">οἶά τε Γοργείων πλοκάμων ὀφιώδεας ὁλκούς,</TextUnit>
    <TextUnit id="13137" loc="32.169">γραπτὸν ἐυσμήριγγος ἔχων ἴνδαλμα Μεδούσης</TextUnit>
    <TextUnit id="13138" loc="32.170">Δηριάδῃ πέλεν ἶσος, ὁμόχροος: οὖ τότε μορφῆς</TextUnit>
    <TextUnit id="13139" loc="32.171">ῥιγεδανῆς ἀγέλαστον ἔχων μίμημα προσώπου,</TextUnit>
    <TextUnit id="13140" loc="32.172">καὶ σκολιὴν πλοκαμῖδα φέρων καὶ σῆμα βοείης,</TextUnit>
    <TextUnit id="13141" loc="32.173">αἰνομανὴς πεφόρητο μόθῳ λαοσσόος ̓́Αρης,</TextUnit>
    <TextUnit id="13142" loc="32.174">καὶ προμάχους θάρσυνεν. ὁμογλώσσῳ δ' ἀλαλητῷ</TextUnit>
    <TextUnit id="13143" loc="32.175">Βάκχου μὴ παρεόντος ἀταρβέες ἔβρεμον ̓Ινδοί,</TextUnit>
    <TextUnit id="13144" loc="32.176">καὶ κτύπον ἐννεάχιλον ἐπέκτυπε λοίγιος ̓́Αρης,</TextUnit>
    <TextUnit id="13145" loc="32.177">φοιταλέην συνάεθλον ἔχων ̓́Εριν: δὲ κυδοιμοῖς</TextUnit>
    <TextUnit id="13146" loc="32.178">στῆσε Φόβον καὶ Δεῖμον ὀπάονα Δηριαδῆος.</TextUnit>
    <TextUnit id="13147" loc="32.179">καὶ στρατιὴν οἴστρησαν ἐρημονόμου Διονύσου</TextUnit>
    <TextUnit id="13148" loc="32.180">Δηριάδης καὶ κῶμα Διὸς σύνδρομος ̓́Αρης.</TextUnit>
    <TextUnit id="13149" loc="32.181">συμμιγέες δὲ φάλαγγες ὁμοζήλοιο κυδοιμοῦ</TextUnit>
    <TextUnit id="13150" loc="32.182">Βασσαρίδων στίχα πᾶσαν ἐμιτρώσαντο σιδήρῳ,</TextUnit>
    <TextUnit id="13151" loc="32.183">καὶ πολέες φεύγοντες ἐνὶ κτείνοντο φονῆι,</TextUnit>
    <TextUnit id="13152" loc="32.184">θεινόμενοι ξιφέεσσιν, ̔Ομηρίδες, εἴπατε, Μοῦσαι,</TextUnit>
    <TextUnit id="13153" loc="32.185">τίς θάνε, τίς δούπησεν ὑπ' ἔγχεϊ Δηριαδῆος:</TextUnit>
    <TextUnit id="13154" loc="32.186">Αἰβίαλος Θύαμίς τε καὶ ̓Ορμένιος καὶ ̓Οφέλτης,</TextUnit>
    <TextUnit id="13155" loc="32.187">Κρίασος ̓Αργασίδης, Τελέβης καὶ Λύκτιος ̓Ανθεὺς</TextUnit>
    <TextUnit id="13156" loc="32.188">καὶ Θρόνιος καί ̓́Αρητος ἐυμμελίης τε Μοληνεὺς</TextUnit>
    <TextUnit id="13157" loc="32.189">ἀλκήεις τε Κόμαρκος: ἐτείνετο δ' ἄλλος ἐπ' ἄλλῳ</TextUnit>
    <TextUnit id="13158" loc="32.190">ἔγχεϊ Δηριάδαο νέκυς στρατός: ὀλλυμένων δὲ</TextUnit>
    <TextUnit id="13159" loc="32.191">ὃς μὲν ἔην δαπέδῳ τετανυσμένος, ὃς ῥεέθροις</TextUnit>
    <TextUnit id="13160" loc="32.192">πλώετο κυματόεντα φέρων μόθον ὃς δὲ θαλάσσῃ</TextUnit>
    <TextUnit id="13161" loc="32.193">ἀγχιπόρῳ δέδμητο, διωκόμενον δὲ σιδήρῳ</TextUnit>
    <TextUnit id="13162" loc="32.194">κύμασιν ἀρτιχάρακτον ̓́Αραψ τυμβεύσατο Νηρεύς:</TextUnit>
    <TextUnit id="13163" loc="32.195">ὃς δὲ θυελλήεντι δι' οὔρεος ἔδραμε ταρσῷ</TextUnit>
    <TextUnit id="13164" loc="32.196">κῆρα φυγών, ἕτερος δὲ πεπαρμένον ἔγχος ἐάσας</TextUnit>
    <TextUnit id="13165" loc="32.197">μεσσοπαγὲς περὶ νῶτα μετέστιχεν ἔνδια λόχμης,</TextUnit>
    <TextUnit id="13166" loc="32.198">χρηίζων ἀπεόντος ἀλεξικάκου Διονύσου.</TextUnit>
    <TextUnit id="13167" loc="32.199">Αὐχήεις δ' ̓Εχέλαος ἀτυμβεύτῳ πέσε πότμῳ,</TextUnit>
    <TextUnit id="13168" loc="32.200">Μορρέος ἠλιβάτοιο τυπεὶς ῥηξήνορι πέτρῳ,</TextUnit>
    <TextUnit id="13169" loc="32.201">Κύπριος, ἀρτιχάρακτον ἔχων ἔτι κύκλον ὑπήνης,</TextUnit>
    <TextUnit id="13170" loc="32.202">ὑψικόμῳ φοίνικι πανείκελος: ἐν δὲ κυδοιμοῖς</TextUnit>
    <TextUnit id="13171" loc="32.203">ἁβρὸς ἀκερσικόμης ἐκυλίνδετο λαμπάδα σείων,</TextUnit>
    <TextUnit id="13172" loc="32.204">πληγεὶς ἰσχίον ἄκρον, ἄκρον, ὅπῃ χροὸς ἥλικι δεσμῷ</TextUnit>
    <TextUnit id="13173" loc="32.205">συμφερτὸν κοτύλῃ φύσις ἥρμοσεν ἄξονα μηροῦ:</TextUnit>
    <TextUnit id="13174" loc="32.206">καὶ θάνεν ἁπτομένην κρατέων ἔτι μυστίδα πεύκην,</TextUnit>
    <TextUnit id="13175" loc="32.207">ἀσπαίρων δὲ κάρηνον ἑῷ τεφρώσατο πυρσῷ,</TextUnit>
    <TextUnit id="13176" loc="32.208">φλέξας λιγνυόεντι πολύπλοκα βόστρυχα δαλῷ.</TextUnit>
    <TextUnit id="13177" loc="32.209">καί οἱ ἐπαυχήσας φιλοκέρτομος ἴαχε Μορρεύς:</TextUnit>
    <TextUnit id="13178" loc="32.210">“κοῦρε, φατιζομένης ἀλλότριε σεῖο τιθήνης,</TextUnit>
    <TextUnit id="13179" loc="32.211">ἡβητὴρ ̓Εχέλαε, γονὴν ἐψεύσαο Κύπρου:</TextUnit>
    <TextUnit id="13180" loc="32.212">οὐκ ἀπὸ Πυγμαλίωνος ἔχεις γένος, ᾦ πόρε Κύπρις</TextUnit>
    <TextUnit id="13181" loc="32.213">μηκεδανὴν βιότοιο πολυχρονίοιο πορείην:</TextUnit>
    <TextUnit id="13182" loc="32.214">οὔ σε τεῆς Παφίης ἐρρύσατο νυμφίος ̓́Αρης:</TextUnit>
    <TextUnit id="13183" loc="32.215">οὐδέ σοι ἄσπετα κύκλα παλιννόστων ἐνιαυτῶν</TextUnit>
    <TextUnit id="13184" loc="32.216">δῶκε τεὴ Κυθέρεια καὶ οὐ σκάζουσαν ἀπήνην,</TextUnit>
    <TextUnit id="13185" loc="32.217">ὄφρα φύγῃς σέο πότμον ἀλεξιμόρων ἐπὶ δίφρων,</TextUnit>
    <TextUnit id="13186" loc="32.218">ἡμιόνων βαρύγουνον ἀεὶ δρόμον ἡνιοχεύων.</TextUnit>
    <TextUnit id="13187" loc="32.219">ἤλιτον, ἐκ Κύπροιο φέρεις γένος: ὠκύμορον γὰρ</TextUnit>
    <TextUnit id="13188" loc="32.220">Αρης καὶ σὲ δάμασσεν ὁμοίιον υἱέι Μύρρης.”</TextUnit>
    <TextUnit id="13189" loc="32.221">ὣς εἰπὼν πρυλέεσσι δορυσσόος ᾔχμασε Μορρεύς:</TextUnit>
    <TextUnit id="13190" loc="32.222">εἰλιπόδην δὲ Βίλιθον ἑλὼν καὶ Δένθιν ὀλέσσας,</TextUnit>
    <TextUnit id="13191" loc="32.223">αὐχένα δ' ὀρχηστῆρος ̓Εριγβώλοιο δαΐξας</TextUnit>
    <TextUnit id="13192" loc="32.224">ἔγχεϊ τηλεβόλῳ Φρυγίους ἐφόβησε μαχητάς:</TextUnit>
    <TextUnit id="13193" loc="32.225">Σηβέα δ' ὀκριόεντι κατεπρήνιξε βελέμνῳ:</TextUnit>
    <TextUnit id="13194" loc="32.226">Θηβαίων δὲ φάλαγγα καί ̓Ακταίωνα διώκων</TextUnit>
    <TextUnit id="13195" loc="32.227">ἔκτανεν Εὐβώτην, Καδμηίδος ἀστὸν ἀρούρης,</TextUnit>
    <TextUnit id="13196" loc="32.228">σύννομον ̓Ακταίωνος. ὁμοφθόγγῳ δ' ἀλαλητῷ</TextUnit>
    <TextUnit id="13197" loc="32.229">πολλοὶ Δηριάδαο πεφυζότες ἄπλετον ἀλκὴν</TextUnit>
    <TextUnit id="13198" loc="32.230">πασσυδὸν ὠλίσθησαν ὁμόζυγος εἰς λίνα Μοίρης,</TextUnit>
    <TextUnit id="13199" loc="32.231">αὐτοφόνῳ θνήσκοντες ἀλοιητῆρι σιδήρῳ,</TextUnit>
    <TextUnit id="13200" loc="32.232">ἀνδρὸς ἑνὸς ῥιπῇσιν: ἐπ' ἀλλήλοις δὲ πεσόντες</TextUnit>
    <TextUnit id="13201" loc="32.233">αἱμαλέῃ στοιχηδὸν ἐπεστόρνυντο κονίῃ</TextUnit>
    <TextUnit id="13202" loc="32.234">Κρίμισος, ̔Ιμαλέων, Φράσιος, Θάργηλος, ̓Ιάων,</TextUnit>
    <TextUnit id="13203" loc="32.235">οἶσι δαϊζομένοις ἐναρίθμιος ἤριπε Κοίλων,</TextUnit>
    <TextUnit id="13204" loc="32.236">καὶ νέκυς αἱματόεντι Κύης ἐκυλίνδετο πότμῳ:</TextUnit>
    <TextUnit id="13205" loc="32.237">καὶ φόνος ἄσπετος ἔσκε: δαϊζιμένων δέ σιδήρῳ</TextUnit>
    <TextUnit id="13206" loc="32.238">ἐχθρῷ διψὰς ἄρουρα θελήμονι λούσατο λύθρῳ,</TextUnit>
    <TextUnit id="13207" loc="32.239">δεχνυμένη ξένον ὄμβρον ̓Ενυαλίου νιφετοῖο.</TextUnit>
    <TextUnit id="13208" loc="32.240">Βακχείης δέ φάλαγγος ἔην κλόνος: ἀσταθέες γὰρ</TextUnit>
    <TextUnit id="13209" loc="32.241">πεζοὶ μὲν δεδόνηντο, φυγοπτολέμων δ' ἐλατήρων</TextUnit>
    <TextUnit id="13210" loc="32.242">εἰς φόβον εὐλάιγγες ἀνεκρούοντο χαλινοί:</TextUnit>
    <TextUnit id="13211" loc="32.243">ὧν ὁ μὲν οὐρεσίφοιτος ἐδύσατο κοιλάδα πέτρην,</TextUnit>
    <TextUnit id="13212" loc="32.244">ὃς δὲ μολὼν τανύφυλλον ὑπὸ κλέτας ἕζετο λόχμης</TextUnit>
    <TextUnit id="13213" loc="32.245">κρυπτόμενος πετάλοισιν, ὁ δὲ σπήλυγγα λεόντων,</TextUnit>
    <TextUnit id="13214" loc="32.246">ἄλλος ἀμαιμακέτοιο μετήιεν ἔνδιον ἄριτου:</TextUnit>
    <TextUnit id="13215" loc="32.247">καί τις ἀερσιλόφοιο διὰ πρηῶνος ἀλύξας</TextUnit>
    <TextUnit id="13216" loc="32.248">ποσσὶν ὀρεσσινόμοισι διέστιχεν ἄκρα κολώνης.</TextUnit>
    <TextUnit id="13217" loc="32.249">Βάκχη δ' ἀρτιτόκοιο παρήλυθε θηρὸς ἐναύλους,</TextUnit>
    <TextUnit id="13218" loc="32.250">ταρβαλέῳ πρηῶνα διαστείβουσα πεδίλῳ:</TextUnit>
    <TextUnit id="13219" loc="32.251">οὐ γὰρ ἔχειν μενέαινε λεοντείην ἔτι πέτρην,</TextUnit>
    <TextUnit id="13220" loc="32.252">ἀλλὰ λιποσθενέων ἐλάφων ἐκίχησε καλιὴν</TextUnit>
    <TextUnit id="13221" loc="32.253">ἤθεσιν ἀδρανέεσσιν, ἐπεὶ προτέρην φρένα Βάκχη</TextUnit>
    <TextUnit id="13222" loc="32.254">εἰς κραδίην ἐλάφοιο μετέτραπεν ἀντὶ λεαίνης.</TextUnit>
    <TextUnit id="13223" loc="32.255">καί τις ἀελλοπόδων Σατύρων δειδήμονι ταρσῷ</TextUnit>
    <TextUnit id="13224" loc="32.256">ἔτρεχεν, ἀσταθέεσσιν ἀσάμβαλος εἴκελος αὔραις,</TextUnit>
    <TextUnit id="13225" loc="32.257">φεύγων Δηριάδαο θεημάχον ὄγκον ἀπειλῆς.</TextUnit>
    <TextUnit id="13226" loc="32.258">καὶ σκοπέλους ἐδίωκε γέρων Σειληνὸς ἀλήτης:</TextUnit>
    <TextUnit id="13227" loc="32.259">πολλάκι δ' εἰς χθόνα πῖπτε κονιομένοιο προσώπου,</TextUnit>
    <TextUnit id="13228" loc="32.260">ὀκλάζων βαρύγουνος ὀλισθηροῖσι πεδίλοις,</TextUnit>
    <TextUnit id="13229" loc="32.261">ἔμπαλιν ὀρθώσας λάσιον δέμας: ἐν δὲ κολώναις</TextUnit>
    <TextUnit id="13230" loc="32.262">ἀντὶ μόθου κεκάλυπτο, καὶ Εὔιον ἔγχος ἀνάγκῃ</TextUnit>
    <TextUnit id="13231" loc="32.263">κάλλιπεν ἀπτολέμοισι μεμηλότα θύρσον ἀέλλαις,</TextUnit>
    <TextUnit id="13232" loc="32.264">καὶ μόγις εὐπήληκος ἀλεύατο Μορρέος αἰχμήν.</TextUnit>
    <TextUnit id="13233" loc="32.265">ὀκναλέοις δὲ πόδεσσιν ἐχάζετο νωθρὸς ̓Ερεχθεύς,</TextUnit>
    <TextUnit id="13234" loc="32.266">ἐντροπαλιζομένην τανύων εὔκυκλον ὀπωπήν,</TextUnit>
    <TextUnit id="13235" loc="32.267">αἰδόμενος μενέχαρμον ἑὴν πολιοῦχον ̓Αθήνην.</TextUnit>
    <TextUnit id="13236" loc="32.268">Βακχείην δ' ἀέκων ἠρνήσατο Μαινάδα χάρμην</TextUnit>
    <TextUnit id="13237" loc="32.269">λαιὸν ̓Αρισταῖος βεβολημένος ὦμον ὀιστῷ.</TextUnit>
    <TextUnit id="13238" loc="32.270">καὶ στρατιὴν ἀλέεινε δοριθρασέων Κορυβάντων</TextUnit>
    <TextUnit id="13239" loc="32.271">οὐτηθεὶς λασίοιο κατὰ στέρνοιο Μελισσεύς,</TextUnit>
    <TextUnit id="13240" loc="32.272">μαζὸν ̓Ερυθραίῃ κεχαραγμένος ἄκρον ἀκωκῇ.</TextUnit>
    <TextUnit id="13241" loc="32.273">καὶ βλοσυροὶ Κύκλωπες ἀναιδέες εὔποδι ταρσῷ</TextUnit>
    <TextUnit id="13242" loc="32.274">εἰς φόβον ἠπείγοντο τεθηπότες, οἷς ἄμα φεύγων</TextUnit>
    <TextUnit id="13243" loc="32.275">̓Ινδῴην ἀδόνητος ἐλίμπανε Φαῦνος ̓Ενυώ.</TextUnit>
    <TextUnit id="13244" loc="32.276">εὐκεράου δὲ φάλαγγος ὅλον στρατὸν εἰς φόβον ἕλκων</TextUnit>
    <TextUnit id="13245" loc="32.277">πρεσβυγενὴς φύξηλις ἐχάζετο Παρράσιος Πάν,</TextUnit>
    <TextUnit id="13246" loc="32.278">σιγαλέοις δὲ πόδεσσιν ἐδύσατο δάσκιον ὕλην,</TextUnit>
    <TextUnit id="13247" loc="32.279">μή μιν ἴδῃ φεύγοντα δι' οὔρεος ἄστατος Ηχώ.</TextUnit>
    <TextUnit id="13248" loc="32.280">καί οἱ ἐπεγγελάσειε καὶ ἀδρανέοντα καλέσσῃ.</TextUnit>
    <TextUnit id="13249" loc="32.281">καὶ πρόμαχοι τότε πάντες ὑπέκφυγον: ἐν δὲ κυδοιμοῖς</TextUnit>
    <TextUnit id="13250" loc="32.282">Αἰακὸς αὐτόθι μοῦνος ἐλείπετο, μαρνάμενος δὲ</TextUnit>
    <TextUnit id="13251" loc="32.283">δεύετο μὴ παρεόντος ἀνικήτου Διονύσου:</TextUnit>
    <TextUnit id="13252" loc="32.284">ἔμπης δ' αὐτόθι μίμνεν. ἀπὸ σκοπέλοιο δὲ Νύμφαι</TextUnit>
    <TextUnit id="13253" loc="32.285">Νηιάδος βυθίοισιν ἐνεκρύπτοντο μελάθροις:</TextUnit>
    <TextUnit id="13254" loc="32.286">αἱ μὲν ̔Υδασπιάδεσσιν ὁμήλυδες, αἱ δὲ φυγοῦσαι</TextUnit>
    <TextUnit id="13255" loc="32.287">̓Ινδὸν ἐς ἀγχικέλευθον ἐναυλίζοντο ῥεέθροις,</TextUnit>
    <TextUnit id="13256" loc="32.288">ἄλλαι Συδριάδεσσιν ὁμόστολοι, αἱ δ' ἐνὶ Γάγγῃ</TextUnit>
    <TextUnit id="13257" loc="32.289">λύθρον ἀπεσμήξαντο νεόσσυτον, ἃς τότε πολλὰς</TextUnit>
    <TextUnit id="13258" loc="32.290">ἐρχομένας ἀγεληδὸν ἐς ὑδατόεντας ἐναύλους</TextUnit>
    <TextUnit id="13259" loc="32.291">νηιὰς ἀργυρόπεζα φιλοξείνῳ πυλεῶνι</TextUnit>
    <TextUnit id="13260" loc="32.292">δέξατο κυματόεντος ἐς αὔλια παρθενεῶνος.</TextUnit>
    <TextUnit id="13261" loc="32.293">ἄλλαι ̔Αμαδρυάδος σκιεροῖς κρύπτοντο κορύμβοις,</TextUnit>
    <TextUnit id="13262" loc="32.294">δυσάμεναι δρυόεντας ἀνοιγομένους κενεῶνας.</TextUnit>
    <TextUnit id="13263" loc="32.295">πολλαὶ δ' ὑγροτόκους ὑπὸ πίδακας ἐγγύθι πέτρης</TextUnit>
    <TextUnit id="13264" loc="32.296">Βασσαρίδες κρουνηδὸν ἐκώκυον: ἀρτιχύτῳ δὲ</TextUnit>
    <TextUnit id="13265" loc="32.297">ὄμβρῳ δακρυόεντι φιλοθρήνοιο προσώπου</TextUnit>
    <TextUnit id="13266" loc="32.298">πληθομένη βαθύκολπος ὅλη πορφύρετο πηγή,</TextUnit>
    <TextUnit id="13267" loc="32.299">μυρομένη βαρὺ πένθος ἀπενθήτου Διονύσου.</TextUnit>
    <TextUnit id="13268" loc="33.1">αὐτὰρ ὁ φοιταλέῳ πεφορημένος ἅλματι ταρσῶν</TextUnit>
    <TextUnit id="13269" loc="33.2">εὐκεράῳ ταχύγουνος ὁμοίιος ἔσσυτο ταύρω,</TextUnit>
    <TextUnit id="13270" loc="33.3">λοίγιον ἄσθμα χέων ἑτερόφρονος οἴδματι λύσσης.</TextUnit>
    <TextUnit id="13271" loc="33.4">καὶ Χάρις ὠκυπέδιλος ̓Ερυθραίῳ παρὰ κήπῳ</TextUnit>
    <TextUnit id="13272" loc="33.5">φυταλιὴν εὔοδμον ἀμεργομένη δονακήων,</TextUnit>
    <TextUnit id="13273" loc="33.6">ὄφρα πυριπνεύστων Παφίων ἔντοσθε λεβήτων</TextUnit>
    <TextUnit id="13274" loc="33.7">̓Ασσυρίου μίξασα χυτὰς ὠδῖνας ἐλαίου</TextUnit>
    <TextUnit id="13275" loc="33.8">ἄνθεσιν ̓Ινδῴοισι μύρον τεύξειεν ἀνάσσῃ,</TextUnit>
    <TextUnit id="13276" loc="33.9">ὁππότε παντοίην δροσερὴν ἐδρέψατο ποίην,</TextUnit>
    <TextUnit id="13277" loc="33.10">χῶρον ὅλον θηεῖτο: καὶ ἀγχιπόρῳ παρὰ λόχμῃ</TextUnit>
    <TextUnit id="13278" loc="33.11">λύσσαν ἑοῦ γενετῆρος ὀπιπεύουσα Λυαίου</TextUnit>
    <TextUnit id="13279" loc="33.12">ἀχνυμένη δάκρυσε, φιλοστόργῳ δὲ μενοινῇ</TextUnit>
    <TextUnit id="13280" loc="33.13">πενθαλέοις ὀνύχεσσιν ἑὰς ἐχάραξε παρειάς:</TextUnit>
    <TextUnit id="13281" loc="33.14">καὶ Σατύρους σκοπίαζεν ὑποπτήσσοντας ̓Ενυώ,</TextUnit>
    <TextUnit id="13282" loc="33.15">Κωδώνην δ' ἐνόησε μινυνθαδίην τε Γιγαρτὼ</TextUnit>
    <TextUnit id="13283" loc="33.16">κεκλιμένας ἐφύπερθεν ἀτυμβεύτοιο κονίης:</TextUnit>
    <TextUnit id="13284" loc="33.17">Χαλκομέδην δ' ἐλέαιρε θυελλήεντι πεδίλῳ</TextUnit>
    <TextUnit id="13285" loc="33.18">μαινομένου Μορρῆος ἀλυσκάζουσαν ἀκωκήν,</TextUnit>
    <TextUnit id="13286" loc="33.19">καὶ φθονερὴ δεδόνητο ῥοδώπιδος εἵνεκα κούρης,</TextUnit>
    <TextUnit id="13287" loc="33.20">μή ποτε νικήσειεν ἐς ἀγλαΐην ̓Αφροδίτην.</TextUnit>
    <TextUnit id="13288" loc="33.21">ἀχνυμένη δ' ἐς ̓́Ολυμπον ἀνήιε, πενθάδι σιγῇ</TextUnit>
    <TextUnit id="13289" loc="33.22">ἄλγος ἑοῦ γενετῆρος ὑποκλέπτουσα Λυαίου:</TextUnit>
    <TextUnit id="13290" loc="33.23">καὶ χλόος εὐκύκλοιο παρηίδος ἄνθος ἀμείψας</TextUnit>
    <TextUnit id="13291" loc="33.24">μαρμαρυγὴν στίλβουσαν ἀπημάλδυνε προσώπου.</TextUnit>
    <TextUnit id="13292" loc="33.25">τὴν δὲ κατηφιόωσαν ̓Αδωνιὰς ἔννεπε Κύπρις,</TextUnit>
    <TextUnit id="13293" loc="33.26">τοῖον ἔπος βοόωσα παρήγορον, ἐκ δὲ προσώπου</TextUnit>
    <TextUnit id="13294" loc="33.27">Πασιθέης ἐνόησεν ἄχος κήρυκι σιωπῇ:</TextUnit>
    <TextUnit id="13295" loc="33.28">“νύμφα φίλη, τί παθοῦσα τεὴν ἠλλάξαο μορφήν;</TextUnit>
    <TextUnit id="13296" loc="33.29">παρθένε, πῶς μετάμειψας ἐρευθαλέην σέο μορφήν;</TextUnit>
    <TextUnit id="13297" loc="33.30">εἰαρινὴν δ' ἀκτῖνα τίς ἔσβεσε σεῖο προσώπου;</TextUnit>
    <TextUnit id="13298" loc="33.31">οὐκέτι σῶν μελέων ἀμαρύσσεται ἄργυφος αἴγλη:</TextUnit>
    <TextUnit id="13299" loc="33.32">οὐκέτι δ'. ὡς τὸ πρόσθε, τεαὶ γελόωσιν ὀπωπαί.</TextUnit>
    <TextUnit id="13300" loc="33.33">ἀλλὰ τεὰς ἀγόρευε μεληδόνας: ἦ ῥά σε τείρει</TextUnit>
    <TextUnit id="13301" loc="33.34">υἱὸς ἐμός, φιλέεις δὲ ποθοβλήτῳ παρὰ πέτρῃ</TextUnit>
    <TextUnit id="13302" loc="33.35">οἷα Σεληναίη τινὰ βουκόλον; ἦ ῥά που αὐτὴν</TextUnit>
    <TextUnit id="13303" loc="33.36">καὶ σὲ μετ' ̓Ηριγένειαν ̓́Ερως ἐπεμάστιε κεστῷ;</TextUnit>
    <TextUnit id="13304" loc="33.37">οἶδα, πόθεν χλοάουσι παρηίδες: ὅττί σε κούρην</TextUnit>
    <TextUnit id="13305" loc="33.38">νυμφίος ἀχλυόεις νυμφεύεται ̔́Υπνος ἀλήτης:</TextUnit>
    <TextUnit id="13306" loc="33.39">οὐ μὲν ἀναινομένην σε βιήσομαι, οὐδὲ συνάψω</TextUnit>
    <TextUnit id="13307" loc="33.40">λευκάδι Πασιθέῃ μελανόχροον ̔́Υπνον ἀκοίτην.”</TextUnit>
    <TextUnit id="13308" loc="33.41">ὣς φαμένης δάκρυσε Χάρις καὶ ἀμείβετο μύθῳ:</TextUnit>
    <TextUnit id="13309" loc="33.42">“ἀενάου κόσμοιο φυτοσπόρε, μῆτερ ̓Ερώτων,</TextUnit>
    <TextUnit id="13310" loc="33.43">βουκόλος οὐ κλονέει με, καὶ οὐ θρασὺς ἵμερος ̔́Υπνου.</TextUnit>
    <TextUnit id="13311" loc="33.44">οὐ πέλον ̓Ηριγένεια δυσίμερος ἠὲ Σελήνη,</TextUnit>
    <TextUnit id="13312" loc="33.45">ἀλλὰ πόνος περίφοιτος ἀνιάζει με Λυαίου,</TextUnit>
    <TextUnit id="13313" loc="33.46">πατρὸς ἐμοῦ φρίσσοντος ̓Ερινύας: ὑμετέρου δέ,</TextUnit>
    <TextUnit id="13314" loc="33.47">εἰ δύνασαι, προμάχιζε κασιγνήτου Διονύσου.”</TextUnit>
    <TextUnit id="13315" loc="33.48">ἔννεπε, καὶ γενετῆρος ὅλον πόνον εἶπεν ἀνάσσῃ</TextUnit>
    <TextUnit id="13316" loc="33.49">Βασσαρίδων τε φάλαγγας ἀπείρονας, ἅς κτάνε Μορρεύς,</TextUnit>
    <TextUnit id="13317" loc="33.50">καὶ Σατύρων φύξηλιν ὅλον στρατόν, εἶπε καὶ αὐτὴν</TextUnit>
    <TextUnit id="13318" loc="33.51">δαιμονίην μάστιγα τινασσομένου Διονύσου</TextUnit>
    <TextUnit id="13319" loc="33.52">καὶ κινυρὴν σπαίρουσαν ὑπὲρ δαπέδοιο Γιγαρτώ,</TextUnit>
    <TextUnit id="13320" loc="33.53">Κωδώνην τ' ἀγόρευε προώριον: αἰδομένη δὲ</TextUnit>
    <TextUnit id="13321" loc="33.54">πένθος ὁμοῦ καὶ κάλλος ἐπέφραδε Χαλκομεδείης.</TextUnit>
    <TextUnit id="13322" loc="33.55">καὶ ῥοδέου σπινθῆρα μεταλλάξασα προσώπου</TextUnit>
    <TextUnit id="13323" loc="33.56">ἠθάδα ῥῖψε γέλωτα φιλομμειδὴς ̓Αφροδίτη.</TextUnit>
    <TextUnit id="13324" loc="33.57">ἀγλαΐην δ' ἐκέλευσε διάκτορον, ὄφρα καλέσσῃ</TextUnit>
    <TextUnit id="13325" loc="33.58">υἱέα θοῦρον ̓́Ερωτα μετάρσιον ἠεροφοίτην,</TextUnit>
    <TextUnit id="13326" loc="33.59">ἀνδρομέης γονόεντα κυβερνητῆρα γενέθλης.</TextUnit>
    <TextUnit id="13327" loc="33.60">καὶ Χάρις ἴχνος ἔκαμψε, πολυστρέπτῳ δὲ προσώπῳ</TextUnit>
    <TextUnit id="13328" loc="33.61">σὺν χθονὶ πόντον ὄπωπε καὶ οὐρανόν, εἴ που ἐφεύροι</TextUnit>
    <TextUnit id="13329" loc="33.62">ἄστατον ἴχνος ̓́Ερωτος, ἐπεὶ πτερὰ πάντοθι πάλλει,</TextUnit>
    <TextUnit id="13330" loc="33.63">τέτραχα τεμνομένην κυκλούμενος ἄντυγα κόσμου.</TextUnit>
    <TextUnit id="13331" loc="33.64">Εὖρε δέ μιν χρυσέοιο περὶ ῥίον ἄκρον ̓Ολύμπου</TextUnit>
    <TextUnit id="13332" loc="33.65">νεκταρέας ῥαθάμιγγας ἀκοντίζοντα κυπέλλοις:</TextUnit>
    <TextUnit id="13333" loc="33.66">πὰρ δέ οἱ ἵστατο κοῦρος ὁμέψιος ἁβρὸν ἀθύρων,</TextUnit>
    <TextUnit id="13334" loc="33.67">εὐχαίτης ̔Υμέναιος: ἀερσινόου δὲ τεκούσης</TextUnit>
    <TextUnit id="13335" loc="33.68">οὐρανίης σοφὸν ἔργον ἐπισταμένης δρόμον ἄστρων</TextUnit>
    <TextUnit id="13336" loc="33.69">σφαῖραν ἄγων τροχόεσσαν ἀέθλια θήκατο νίκης,</TextUnit>
    <TextUnit id="13337" loc="33.70">̓́Αργου δαιδαλέης ἀντίρροπον εἰκόνα μορφῆς:</TextUnit>
    <TextUnit id="13338" loc="33.71">καὶ πτερόεις εὔκυκλον ̓́Ερως μητρῷον ἀείρων</TextUnit>
    <TextUnit id="13339" loc="33.72">χρύσεον ὁρμὸν ἔθηκε θαλασσαίης ̓Αφροδίτης,</TextUnit>
    <TextUnit id="13340" loc="33.73">νίκης φαιδρὸν ἄγαλμα παναίολον: ἀργύρεος δὲ</TextUnit>
    <TextUnit id="13341" loc="33.74">κεῖτο λέβης ἐν ἀγῶνι, καὶ οἰνοχύτου βρέτας ̔́Ηβης</TextUnit>
    <TextUnit id="13342" loc="33.75">μεσσοφανῆ σκοπὸν εἶχε: καὶ ἱμερόεις Γανυμήδης</TextUnit>
    <TextUnit id="13343" loc="33.76">οἰνοχόος Κρονίδαο δικασπόλος ἦεν ἀγῶνος,</TextUnit>
    <TextUnit id="13344" loc="33.77">στέμμα φέρων παλάμῃσι. Φιλακρήτων δὲ βολάων</TextUnit>
    <TextUnit id="13345" loc="33.78">λαχμὸς ἔην, μεθέπων ἑτερότροπα δάκτυλα χειρῶν:</TextUnit>
    <TextUnit id="13346" loc="33.79">καὶ τὰ μὲν ὀρθώσαντες ἀνέσχεθον, ἄλλα δὲ καρπῷ</TextUnit>
    <TextUnit id="13347" loc="33.80">χειρὸς ἐπεσφήκωτο συνήορα σύζυγι δεσμῷ:</TextUnit>
    <TextUnit id="13348" loc="33.81">ἀμφοτέροις δ' ἔρις ἦεν ἐπήρατος. ̔Αβροκόμης δὲ</TextUnit>
    <TextUnit id="13349" loc="33.82">πρῶτα λαχὼν ̔Υμέναιος ἕλεν δέπας, ἱπταμένην δὲ</TextUnit>
    <TextUnit id="13350" loc="33.83">νεκταρέην ῥαθάμιγγα μετάρσιον ἠέρι πέμπων</TextUnit>
    <TextUnit id="13351" loc="33.84">ῥῖψε λέβητος ὕπερθε: καὶ οὐ τότε μητέρι Μούσῃ</TextUnit>
    <TextUnit id="13352" loc="33.85">εὐχωλὴν ἀνέφηνε: διεσσυμένη δὲ κυπέλλου</TextUnit>
    <TextUnit id="13353" loc="33.86">ἠέρα μέσσον ἔτυψεν ἀερσιπότητος ἐέρση,</TextUnit>
    <TextUnit id="13354" loc="33.87">ἀλλὰ παρατρέψασα βολὴν βητάρμονι παλμῷ</TextUnit>
    <TextUnit id="13355" loc="33.88">ἑλκομένη παλίνορσος ἀγάλματος ἀμφὶ προσώπῳ</TextUnit>
    <TextUnit id="13356" loc="33.89">ἄψοφος ἄκρον ἔτυψεν ἀδουπήτοιο καρήνου:</TextUnit>
    <TextUnit id="13357" loc="33.90">δεύτερος αἰολόμητις ̓́Ερως τεχνήμονι θεσμῷ</TextUnit>
    <TextUnit id="13358" loc="33.91">ἱμερόεν δέπας εἶλε, καὶ εὔξατο Κυπρογενείῃ</TextUnit>
    <TextUnit id="13359" loc="33.92">λάθριος ἐν πραπίδεσσι, καὶ ἀπλανὲς ὄμμα τανύσσας</TextUnit>
    <TextUnit id="13360" loc="33.93">εἰς σκοπὸν ἠκόντιζεν ἑκηβόλον ἰκμάδα πέμπων:</TextUnit>
    <TextUnit id="13361" loc="33.94">νεκταρέου δὲ ποτοῖο παλινδίνητος ἐέρση</TextUnit>
    <TextUnit id="13362" loc="33.95">ἰθυτενὴς ἄγναμπτος ἀγάλματος ὑψόθι κόρσης</TextUnit>
    <TextUnit id="13363" loc="33.96">ἠερόθεν βαρύδουπος ἐπεσμαράγησε μετώπῳ:</TextUnit>
    <TextUnit id="13364" loc="33.97">ἴαχε δ' ἁβρὸν ἄγαλμα, καὶ υἱέι Κυπρογενείης</TextUnit>
    <TextUnit id="13365" loc="33.98">χρυσέῳ ἐσμαράγησε λέβης ἐπινίκιον ἠχώ:</TextUnit>
    <TextUnit id="13366" loc="33.99">καὶ στέφος ἁβρὸν ̓́Ερωτι πόρεν γελάσας Γανυμήδης:</TextUnit>
    <TextUnit id="13367" loc="33.100">καὶ ταχὺς αἰόλον ὁρμὸν ἑλὼν καὶ σφαῖραν ἀείρων</TextUnit>
    <TextUnit id="13368" loc="33.101">διπλόον εἶχεν ἄεθλον ἐυρραθάμιγγος ἀγῶνος,</TextUnit>
    <TextUnit id="13369" loc="33.102">σκιρτήσας δὲ πόδεσσι, κυβιστήσας δὲ καρήνῳ</TextUnit>
    <TextUnit id="13370" loc="33.103">κυδιόων ἐχόρευεν ̓́Ερως θρασύς: ἀντιπάλου δὲ</TextUnit>
    <TextUnit id="13371" loc="33.104">πολλάκις ἀχνυμένοιο κατήγαγε χεῖρα προσώπου.</TextUnit>
    <TextUnit id="13372" loc="33.105">ἀγλαΐη δέ οἱ ἄγχι παρίστατο: τερψινόου δὲ</TextUnit>
    <TextUnit id="13373" loc="33.106">δέξατο χερσὶν ἄνακτος ἀέθλια: νεῦσε δὲ κούρῳ</TextUnit>
    <TextUnit id="13374" loc="33.107">νόσφι μολεῖν, καὶ ̓́Ερωτος ἐς οὔατα μάρτυρι σιγῇ</TextUnit>
    <TextUnit id="13375" loc="33.108">ψευδομένης ἀγόρευε δολόφρονα μῦθον ἀνάσσης:</TextUnit>
    <TextUnit id="13376" loc="33.109">“πανδαμάτωρ ἀδάμαστε, βιοσσόε σύγχρονε κόσμου,</TextUnit>
    <TextUnit id="13377" loc="33.110">σπεῦσον, ἐπεὶ Κυθέρεια βιάζεται, οὐδέ τις αὐτῇ</TextUnit>
    <TextUnit id="13378" loc="33.111">ἀμφιπόλων παρέμιμνε, Χάρις φύγεν, ᾤχετο Πειθώ,</TextUnit>
    <TextUnit id="13379" loc="33.112">καὶ Πόθος ἀστήρικτος ἐχάζετο: σοὶ δέ με μούνην</TextUnit>
    <TextUnit id="13380" loc="33.113">πέμψεν ἀνικήτοιο τεῆς χατέουσα φαρέτρης.”</TextUnit>
    <TextUnit id="13381" loc="33.114">ὣς φαμένην ἐρέεινεν ̓́Ερως, ἴνα πάντα δαείη:</TextUnit>
    <TextUnit id="13382" loc="33.115">ὅττι νέοι ξύμπαντες, ἀτέρμονος ὁππότε μύθου</TextUnit>
    <TextUnit id="13383" loc="33.116">ἀρχὴν εἰσαΐουσι, τέλος σπεύδουσιν ἀκοῦσαι:</TextUnit>
    <TextUnit id="13384" loc="33.117">καὶ στομάτων ἀχάλινον ἀπερροίβδησεν ἰωήν:</TextUnit>
    <TextUnit id="13385" loc="33.118">“τίς Παφίην ἀκάχησεν ἐμήν; ἵνα χεῖρα κορύσσω</TextUnit>
    <TextUnit id="13386" loc="33.119">μαρνάμενος πάντεσσι: βιαζομένης δὲ τεκούσης</TextUnit>
    <TextUnit id="13387" loc="33.120">νευρὴν πανδαμάτειραν ἐπὶ Κρονίωνα τανύσσω,</TextUnit>
    <TextUnit id="13388" loc="33.121">καὶ πάλιν οἰστρηθέντα γαμοκλόπον ὄρνιν ̓Ερώτων</TextUnit>
    <TextUnit id="13389" loc="33.122">αἰετόν, ἤ τινα ταῦρον ἁλὸς πλωτῆρα τελέσσω:</TextUnit>
    <TextUnit id="13390" loc="33.123">εἰ δέ ἑ Παλλὰς ὄρινε καὶ ἤκαχεν ἀμφιγυήεις</TextUnit>
    <TextUnit id="13391" loc="33.124">Κεκροπίου λύχνοιο φεραυγέα δαλόν ἀνάψας,</TextUnit>
    <TextUnit id="13392" loc="33.125">μάρναμαι ἀμφοτέροισι, καὶ ̔Ηφαίστῳ καὶ ̓Αθήνῃ:</TextUnit>
    <TextUnit id="13393" loc="33.126">εἰ δέ μιν ἰοχέαιρα λαγωβόλος εἰς χόλον ἕλκει,</TextUnit>
    <TextUnit id="13394" loc="33.127">ἔμπυρον ̓Ωρίωνος ̓Ολύμπιον ἆορ ἐρύσσας</TextUnit>
    <TextUnit id="13395" loc="33.128">̓́Αρτεμιν οἰστρήσαιμι, καὶ αἰθέρος ἐκτὸς ἐλάσσω</TextUnit>
    <TextUnit id="13396" loc="33.129">κουφίζων πτερύγεσσιν ὁμόστολον υἱέα Μαίης,</TextUnit>
    <TextUnit id="13397" loc="33.130">οὐτιδανὴν καλέοντα μάτην ἐπαρηγόνα Πειθώ:</TextUnit>
    <TextUnit id="13398" loc="33.131">καλλείψας δὲ βέλεμνα καὶ ἔμπυρον ἄμμα φαρέτρης</TextUnit>
    <TextUnit id="13399" loc="33.132">δαφναίοις πετάλοισι θελήμονα Φοῖβον ἱμάσσω,</TextUnit>
    <TextUnit id="13400" loc="33.133">δέσμιον αὐδήεντι περισφίγξας ὑακίνθῳ:</TextUnit>
    <TextUnit id="13401" loc="33.134">οὐ μὲν ̓Ενυαλίου τρομέω σθένος, οὐδὲ μογήσω</TextUnit>
    <TextUnit id="13402" loc="33.135">̓́Αρεα μαστίζων πεπεδημένον ἡδέι κεστῷ:</TextUnit>
    <TextUnit id="13403" loc="33.136">καὶ διδύμους φωστῆρας ὑποδρήσσοντας ἐρύσσω</TextUnit>
    <TextUnit id="13404" loc="33.137">εἰς Πάφον οὐρανόθεν, καὶ ὀπάονα μητρὶ κομίσσω</TextUnit>
    <TextUnit id="13405" loc="33.138">σὺν Κλυμένῃ Φαέθοντα, σὺν ̓Ενδυμίωνι Σελήνην,</TextUnit>
    <TextUnit id="13406" loc="33.139">πάντες ἴνα γνώωσιν, ὅτι ξύμπαντα δαμάζω.”</TextUnit>
    <TextUnit id="13407" loc="33.140">εἶπε, καἰ ἰθυκέλευθον ἐν ἠέρι ταρσὸν ἑλίσσων</TextUnit>
    <TextUnit id="13408" loc="33.141">ἔφθασεν ̓Αγλαΐην πτερύγων διδυμάονι ῥοίζῳ,</TextUnit>
    <TextUnit id="13409" loc="33.142">ἄχρι δόμων ἐπέβαινεν ἐπειγομένης ̓Αφροδίτης.</TextUnit>
    <TextUnit id="13410" loc="33.143">καὶ μέσον ἀγκὰς ἑλοῦσα γαληνιόωντι προσώπῳ</TextUnit>
    <TextUnit id="13411" loc="33.144">πεπταμένῳ πήχυνε γεγηθότι κοῦρον ἀγοστῷ,</TextUnit>
    <TextUnit id="13412" loc="33.145">γούνασι κουφίζουσα φίλον βάρος: ἑζομένου δὲ</TextUnit>
    <TextUnit id="13413" loc="33.146">καὶ στόμα παιδὸς ἔκυσσε καὶ ὄμματα: θελξινόου δὲ</TextUnit>
    <TextUnit id="13414" loc="33.147">ἁπτομένη τόξοιο καὶ ἀμφαφόωσα φαρέτρην,</TextUnit>
    <TextUnit id="13415" loc="33.148">οἶα χόλου πνείουσα, δολόφρονα ῥήξατο φωνήν:</TextUnit>
    <TextUnit id="13416" loc="33.149">“τέκνον ἐμόν, Φαέθοντος ἐλήσαο καὶ Κυθερείης:</TextUnit>
    <TextUnit id="13417" loc="33.150">οὐκέτι Πασιφάη μυκώμενα λέκτρα διώκει:</TextUnit>
    <TextUnit id="13418" loc="33.151">ἠέλιος γελάᾳ με, καὶ ̓Αστρίδος αἷμα κορύσσει</TextUnit>
    <TextUnit id="13419" loc="33.152">παιδὸς ἑῆς υἱῆα μαχήμονα Δηριαδῆα,</TextUnit>
    <TextUnit id="13420" loc="33.153">Βασσαρίδων ὀλετῆρα γυναιμανέος Διονύσου,</TextUnit>
    <TextUnit id="13421" loc="33.154">καὶ Σατύρων Βρομίοιο ποθοβλήτων ἐλατῆρα.</TextUnit>
    <TextUnit id="13422" loc="33.155">τοῦτό με μᾶλλον ὄρινεν, ὅτι βροτοειδέι μορφῇ</TextUnit>
    <TextUnit id="13423" loc="33.156">̓́Αρης ἐγρεκύδοιμος ἔχων συνάεθλον ̓Ενυώ,</TextUnit>
    <TextUnit id="13424" loc="33.157">ἀρχαίης φιλότητος ἀφειδήσας ̓Αφροδίτης,</TextUnit>
    <TextUnit id="13425" loc="33.158">νεύμασιν ̔Ηραίοισιν ἐθωρήχθη Διονύσῳ,</TextUnit>
    <TextUnit id="13426" loc="33.159">̓Ινδῴῳ βασιλῆι συνέμπορος. ἀλλ' ἐνὶ χάρμῃ</TextUnit>
    <TextUnit id="13427" loc="33.160">̓́Αρης Δηριάδαο, σὺ δὲ προμάχιζε Λυαίου:</TextUnit>
    <TextUnit id="13428" loc="33.161">ἔγχος ἔχει, σὺ δὲ τόξον ὑπέρτερον, ᾧ γόνυ κάμπτει</TextUnit>
    <TextUnit id="13429" loc="33.162">Ζεὺς ὕπατος καὶ θοῦρος ̓́Αρης καὶ θέσμιος ̔Ερμῆς:</TextUnit>
    <TextUnit id="13430" loc="33.163">δειμαίνει σέο τόξα καὶ ὁ κλυτότοξος ̓Απόλλων.</TextUnit>
    <TextUnit id="13431" loc="33.164">εἰ δὲ τεῇ, φίλε κοῦρε, χαρίζεαι ἀφρογενείῃ,</TextUnit>
    <TextUnit id="13432" loc="33.165">Βασσαρίδων προμάχιζε καὶ ἡμετέρου Διονύσου.</TextUnit>
    <TextUnit id="13433" loc="33.166">ἀλλὰ μολὼν ἀκίχητος ̔Εώιον εἰς κλίμα γαίης</TextUnit>
    <TextUnit id="13434" loc="33.167">̓Ινδῴην παρὰ πέζαν, ὅπῃ θεράπαινα Λυαίου</TextUnit>
    <TextUnit id="13435" loc="33.168">ἔστί τις ἐν Βάκχῃσιν, ὑπέρτερος ἥλικος ἤβης,</TextUnit>
    <TextUnit id="13436" loc="33.169">οὔνομα Χαλκομέδη φιλοπάρθενος—εἰ δέ κεν ἄμφω</TextUnit>
    <TextUnit id="13437" loc="33.170">Χαλκομέδην καὶ Κύπριν ἔσω Λιβάνοιο νοήσῃς,</TextUnit>
    <TextUnit id="13438" loc="33.171">οὐ δύνασαι, φίλε κοῦρε, διακρίνειν ̓Αφροδίτην—.</TextUnit>
    <TextUnit id="13439" loc="33.172">καῖθι μολὼν χραίσμησον ἐρημονόμῳ Διονύσῳ,</TextUnit>
    <TextUnit id="13440" loc="33.173">Μορρέα τοξεύσας ἐπὶ κάλλεϊ Χαλκομεδείης:</TextUnit>
    <TextUnit id="13441" loc="33.174">σεῖο δὲ τοξοσύνης γέρας ἄξιον ἐγγυαλίξω</TextUnit>
    <TextUnit id="13442" loc="33.175">Λήμνιον εὐποίητον ἐγὼ στέφος, εἴκελον αἴγλαις</TextUnit>
    <TextUnit id="13443" loc="33.176">ἠελίου φλογεροῖο: σὺ δὲ γλυκὺν ἰὸν ἰάλλων</TextUnit>
    <TextUnit id="13444" loc="33.177">δὸς χάριν ἀμφοτέροις, καὶ Κύπριδι καὶ Διονύσῳ:</TextUnit>
    <TextUnit id="13445" loc="33.178">σὸν καὶ ἐμὸν κύδαινε γαμοστόλον ὄρνιν ̓Ερώτων,</TextUnit>
    <TextUnit id="13446" loc="33.179">εὐφροσύνης κήρυκα βιοζυγέων ὑμεναίων.”</TextUnit>
    <TextUnit id="13447" loc="33.180">εἶπε θεά: καὶ μάργος ̓́Ερως ἀνεπάλλετο κόλπου</TextUnit>
    <TextUnit id="13448" loc="33.181">μητρὸς ἑῆς, καὶ τόξον ἐκούφισεν, ἀμφὶ δὲ βαιῷ</TextUnit>
    <TextUnit id="13449" loc="33.182">ὤμῳ πανδαμάτειρον ἐπῃώρησε φαρέτρην:</TextUnit>
    <TextUnit id="13450" loc="33.183">καὶ πτερόεις πεπότητο δι' αἰθέρος: ἀμφὶ δὲ Κέρνῃ</TextUnit>
    <TextUnit id="13451" loc="33.184">κυκλώσας πτερὰ κοῦφα βολαῖς ἀντώπιος ̓Ηοῦς</TextUnit>
    <TextUnit id="13452" loc="33.185">ἵπτατο μειδιόων, ὅτι τηλίκον ἡνιοχῆα</TextUnit>
    <TextUnit id="13453" loc="33.186">δίφρων οὐρανίων ὀλίγοις ἔφλεξε βελέμνοις,</TextUnit>
    <TextUnit id="13454" loc="33.187">καὶ σέλας ̓Ηελίοιο σέλας νίκησεν ̓Ερώτων.</TextUnit>
    <TextUnit id="13455" loc="33.188">καὶ ταχὺς ̓Ινδῴοιο μολὼν κατὰ μέσσον ὁμίλου</TextUnit>
    <TextUnit id="13456" loc="33.189">τόξον ἑὸν στήριζεν ἐπ' αὐχένι Χαλκομεδείης:</TextUnit>
    <TextUnit id="13457" loc="33.190">καὶ βέλος ἰθύνων ῥοδέης περὶ κύκλα παρειῆς</TextUnit>
    <TextUnit id="13458" loc="33.191">Μορρέος εἰς φρένα πέμψεν, ἐρετμώσας δὲ πορείην</TextUnit>
    <TextUnit id="13459" loc="33.192">νηχομένων πτερύγων ἑτερόζυγι σύνδρομος ὁλκῷ</TextUnit>
    <TextUnit id="13460" loc="33.193">πατρῴους ἀνέβαινεν ἐς ἀστερόεντας ὀχῆας,</TextUnit>
    <TextUnit id="13461" loc="33.194">καλλείψας πυρόεντι πεπαρμένον ̓Ινδὸν ὀιστῷ.</TextUnit>
    <TextUnit id="13462" loc="33.195">αἰεὶ δ' ἔνθα καὶ ἔνθα πόθου δεδονημένος ἰῷ,</TextUnit>
    <TextUnit id="13463" loc="33.196">παρθένος ἧχι βέβηκε, δυσίμερος ἤιε Μορρεύς,</TextUnit>
    <TextUnit id="13464" loc="33.197">μείλιχον ἆορ ἔχων, πεφιδημένον ἔγχος ἀείρων,</TextUnit>
    <TextUnit id="13465" loc="33.198">καὶ θρασὺν ̔Ιμερόεντι νόον μαστίζετο κεστῷ:</TextUnit>
    <TextUnit id="13466" loc="33.199">ἀμφὶ δέ μιν περίκυκλον ἐρωμανὲς ὄμμα τιταίνων</TextUnit>
    <TextUnit id="13467" loc="33.200">νεύμασι Κυπριδίοισιν ἀθελγέας εἷλκεν ὀπωπάς.</TextUnit>
    <TextUnit id="13468" loc="33.201">ἡ δὲ δολοφρονέουσα παρήπαφεν ὄρχαμον ̓Ινδῶν,</TextUnit>
    <TextUnit id="13469" loc="33.202">οἷά περ ἱμείρουσα, πόθου δ' ἀπεμάξατο κούρη</TextUnit>
    <TextUnit id="13470" loc="33.203">ψευδαλέον μίμημα: καὶ αἰθέρος ἥπτετο Μορρεύς,</TextUnit>
    <TextUnit id="13471" loc="33.204">ἐλπίδι μαψιδίῃ πεφορημένος: ἐν κραδίῃ γὰρ</TextUnit>
    <TextUnit id="13472" loc="33.205">παρθενικὴν ἐδόκησεν ἔχειν βέλος ἶσον ̓Ερώτων,</TextUnit>
    <TextUnit id="13473" loc="33.206">κοῦφος ἀνήρ, ὅτι παῖδα σαόφρονα δίζετο θέλγειν</TextUnit>
    <TextUnit id="13474" loc="33.207">κυανέοις μελέεσσι, καὶ οὐκ ἐμνήσατο μορφῆς.</TextUnit>
    <TextUnit id="13475" loc="33.208">καί οἱ ἐπεγγελόωσα δόλῳ φιλοπαίγμονι κούρη</TextUnit>
    <TextUnit id="13476" loc="33.209">ἀγχιφανὴς ἐρέθιζε δυσίμερον, ἀντιβίῳ δὲ</TextUnit>
    <TextUnit id="13477" loc="33.210">εἶπεν ἀνυμφεύτοιο ποδήνεμα γούνατα νύμφης,</TextUnit>
    <TextUnit id="13478" loc="33.211">πῶς ποτε Φοῖβον ἔφευγε, Βορηίδι σύνδρομος αὔρῃ,</TextUnit>
    <TextUnit id="13479" loc="33.212">πῶς διερὸν παρὰ χεῦμα τιταινομένου ποταμοῖο</TextUnit>
    <TextUnit id="13480" loc="33.213">παρθένιον πόδα πῆξε παρ' εὐρυρέεθρον ̓Ορόντην,</TextUnit>
    <TextUnit id="13481" loc="33.214">ὁππότε γαῖα χανοῦσα παρ' εὐύδρου στόμα λίμνης</TextUnit>
    <TextUnit id="13482" loc="33.215">παῖδα διωκομένην οἰκτίρμονι δέξατο κόλπῳ.</TextUnit>
    <TextUnit id="13483" loc="33.216">τοῖον ἔπος φαμένης ἀνεπάλλετο χάρματι Μορρεύς,</TextUnit>
    <TextUnit id="13484" loc="33.217">ἓν δέ ἑ μοῦνον ὄρινε, διωκομένην ὅτι Δάφνην</TextUnit>
    <TextUnit id="13485" loc="33.218">καὶ θεὸς οὐκ ἐκίχησε καὶ οὐκ ἐμίηνεν ̓Απόλλων:</TextUnit>
    <TextUnit id="13486" loc="33.219">καὶ βραδὺν ἔννεπε Φοῖβον: ἀεὶ δ' ὑπεμέμφετο γαίῃ,</TextUnit>
    <TextUnit id="13487" loc="33.220">παρθένον ὅττι κάλυψεν ἀπειρήτην ὑμεναίων:</TextUnit>
    <TextUnit id="13488" loc="33.221">δείδιε γὰρ τρομέων γλυκερῷ πυρί, μή τι καὶ αὐτὴ</TextUnit>
    <TextUnit id="13489" loc="33.222">εἴη Χαλκομέδη φιλοπάρθενος, οἷά τε Δάφνη,</TextUnit>
    <TextUnit id="13490" loc="33.223">μή μιν ἰδὼν φεύγουσαν ἐτώσιον εἰς δρόμον ἔλθῃ,</TextUnit>
    <TextUnit id="13491" loc="33.224">μοχθίζων ἀτέλεστον ἐς ἵμερον, ὥς περ ̓Απόλλων.</TextUnit>
    <TextUnit id="13492" loc="33.225">ἀλλ' ὅτε νὺξ ἀνέτελλε, κατευνήτειρα κυδοιμοῦ,</TextUnit>
    <TextUnit id="13493" loc="33.226">Χακξινέδγ μὲν ἵκανεν ἐρημάδος εἰς ῥάχιν ὕλης,</TextUnit>
    <TextUnit id="13494" loc="33.227">ἴχνια μαστεύουσα νοοπλανέος Διονύσου:</TextUnit>
    <TextUnit id="13495" loc="33.228">οὐ τότε ῥόπτρα φέρουσα καὶ Εὔια κύμβαλα ̔Ρείης</TextUnit>
    <TextUnit id="13496" loc="33.229">ὄργια μυστιπόλευεν ἀκοιμήτοιο Λυαίου,</TextUnit>
    <TextUnit id="13497" loc="33.230">ἀλλὰ κατηφιόωσα καὶ οὐ ψαύουσα χορείης</TextUnit>
    <TextUnit id="13498" loc="33.231">εἶχεν ἀσιγήτοισιν ἀήθεα χείλεσι σιγήν,</TextUnit>
    <TextUnit id="13499" loc="33.232">νοῦσον ἀλεξητῆρος ἐπισταμένη Διονύσου.</TextUnit>
    <TextUnit id="13500" loc="33.233">̓Οκναλέοις δὲ πόδεσσι μόγις βραδὺς ἤιε Μορρεύς,</TextUnit>
    <TextUnit id="13501" loc="33.234">ἐντροπαλιζομένῳ δεδοκημένος ὄμματι νύμφην,</TextUnit>
    <TextUnit id="13502" loc="33.235">μεμφόμενος Φαέθοντα ταχύδρομον: ἑσπόμενον δὲ</TextUnit>
    <TextUnit id="13503" loc="33.236">Χαλκομέδῃ νόον εἶχεν ὁμόστολον: ἀσχαλόων δὲ</TextUnit>
    <TextUnit id="13504" loc="33.237">Κυπριδίοις ὀάροισιν ἀνήρυγε θῆλυν ἰωήν,</TextUnit>
    <TextUnit id="13505" loc="33.238">αἰθύσσων νυχίων ὑποκάρδιον ἰὸν ̓Ερώτων:</TextUnit>
    <TextUnit id="13506" loc="33.239">“ἔρρε, βέλος καὶ τόξον ̓Αρήιον: ἱμερόεν γὰρ</TextUnit>
    <TextUnit id="13507" loc="33.240">φέρτερον ἄλλο βέλος με βιάζεται: ἔρρε, φαρέτρη:</TextUnit>
    <TextUnit id="13508" loc="33.241">κεστὸς ἱμὰς νίκησεν ἐμῆς τελαμῶνα βοείης.</TextUnit>
    <TextUnit id="13509" loc="33.242">οὐκέτι Βασσαρίδεσσι μαχήμονα χεῖρα κορύσσω:</TextUnit>
    <TextUnit id="13510" loc="33.243">ἀλλὰ θεὸν πατρῷον, ὕδωρ καὶ γαῖαν ἐάσας</TextUnit>
    <TextUnit id="13511" loc="33.244">βωμὸν ἀναστήσω καὶ Κύπριδι καὶ Διονύσῳ,</TextUnit>
    <TextUnit id="13512" loc="33.245">ῥίψας χάλκεον ἔγχος ̓Ενυαλίου καὶ ̓Αθήνης.</TextUnit>
    <TextUnit id="13513" loc="33.246">οὐκέτι πυρσὸν ἔχων θωρήσσομαι: ἀδρανέος γὰρ</TextUnit>
    <TextUnit id="13514" loc="33.247">δαλὸν ̓Ενυαλίοιο κατέσβεσε πυρσὸς ̓Ερώτων:</TextUnit>
    <TextUnit id="13515" loc="33.248">ἄλλῳ θερμοτέρῳ πυρὶ βάλλομαι. αἴθε καὶ αὐτός,</TextUnit>
    <TextUnit id="13516" loc="33.249">αἴθε γυναιμανέων Σάτυρος πέλον, ὄφρα χορεύσω</TextUnit>
    <TextUnit id="13517" loc="33.250">μεσσόθι Βασσαρίδων, παλάμῃ δ' ἵνα πῆχυν ἐρείσας</TextUnit>
    <TextUnit id="13518" loc="33.251">σφίγξω δεσμὸν ἔρωτος ἐπ' αὐχένι Χαλκομεδείης.</TextUnit>
    <TextUnit id="13519" loc="33.252">εἰς Φρυγίην Διόνυσος ὀπάονα Δηριαδῆος</TextUnit>
    <TextUnit id="13520" loc="33.253">δουλοσύνης ἐρύσειεν ὑπὸ ζυγόν, ἀντὶ δὲ πάτρης</TextUnit>
    <TextUnit id="13521" loc="33.254">Μαιονίη πολύολβος ἑὸν ναέτην με δεχέσθω:</TextUnit>
    <TextUnit id="13522" loc="33.255">Τμῶλον ἔχειν ἐθέλω μετὰ Καύκασον: ἀρχέγονον δὲ</TextUnit>
    <TextUnit id="13523" loc="33.256">̓Ινδὸν ἀπορρίψας ἐμὸν οὔνομα Λυδὸς ἀκούσω,</TextUnit>
    <TextUnit id="13524" loc="33.257">αὐχένα δοῦλον ̓́Ερωτος ὑοκλίνων Διονύσῳ:</TextUnit>
    <TextUnit id="13525" loc="33.258">Πακτωλὸς φερέτω με: τί μοι πατρῷος ̔Υδάσπης;</TextUnit>
    <TextUnit id="13526" loc="33.259">Χαλκομέδης δ' ἐχέτω με δόμος γλυκύς: ἐν πολέμοις γὰρ</TextUnit>
    <TextUnit id="13527" loc="33.260">Κύπρις ὁμοῦ καὶ Βάκχος ὑπ' ἀμφοτέροισι βελέμνοις</TextUnit>
    <TextUnit id="13528" loc="33.261">γαμβροῖς Δηριαδῆος ἐπέχραον, ὄφρά τις εἴπῃ:</TextUnit>
    <TextUnit id="13529" loc="33.262">“Μορρέα κεστὸς ἔπεφνε, καὶ ἔκτανε θύρσος ̓Ορόντην.””</TextUnit>
    <TextUnit id="13530" loc="33.263">τοῖα μὲν ὴύτησε: πολυφλοίσβῳ δὲ μερίμηῃ</TextUnit>
    <TextUnit id="13531" loc="33.264">τήκετο Χαλκομέδης μεμνημένος: ἐν γὰρ ὀμίλῃ</TextUnit>
    <TextUnit id="13532" loc="33.265">θερμότεροι γεγάασιν ἀεὶ σπινθῆρες ̓Ερώτων.</TextUnit>
    <TextUnit id="13533" loc="33.266">ἤδη γὰρ σκιόεντι θορὼν αὐτόχθονι παλμῷ</TextUnit>
    <TextUnit id="13534" loc="33.267">ἄψοφος ἀννεφέλοιο μελαίνετο κῶνος ὀμίχλης,</TextUnit>
    <TextUnit id="13535" loc="33.268">καὶ τρομερῇ ξύμπαντα μιῇ ξύνωσε σιωπῇ:</TextUnit>
    <TextUnit id="13536" loc="33.269">οὐδέ τις ἴχνος ἔπειγε δι' ἄστεος ̓Ινδὸς ὁδίτης,</TextUnit>
    <TextUnit id="13537" loc="33.270">οὐδὲ γυνὴ χερνῆτις ἐθήμονος ἥπτετο τέχνης,</TextUnit>
    <TextUnit id="13538" loc="33.271">οὐδέ οἱ ἐν παλάμῃσι φιληλακάτῳ παρὰ λύχνῳ</TextUnit>
    <TextUnit id="13539" loc="33.272">κύκλον ἐς αὐτοέλικτον ἰὼν ἄτρακτος ἀλήτης</TextUnit>
    <TextUnit id="13540" loc="33.273">ἄστατος ὀρχηστῆρι τιταίνετο νήματος ὁλκῷ,</TextUnit>
    <TextUnit id="13541" loc="33.274">ἀλλὰ καρηβαρέουσα φιλαγρύπνῳ παρὰ λύχνῳ</TextUnit>
    <TextUnit id="13542" loc="33.275">εὗδε γυνὴ ταλαεργός: ὄφις δέ τις ἥσυχος ἕρπων</TextUnit>
    <TextUnit id="13543" loc="33.276">κεῖτο πεσών, κεφαλῇ δ' ἐρύων παλινάγρετον οὐρὴν</TextUnit>
    <TextUnit id="13544" loc="33.277">γαστέρος ὑπναλέης ἀνεσείρασεν ὁλκὸν ἀκάνθης:</TextUnit>
    <TextUnit id="13545" loc="33.278">καί τις ἀερσιπόδης ἐλέφας παρὰ γείτονι τοίχῳ</TextUnit>
    <TextUnit id="13546" loc="33.279">ὄρθιον ὕπνον ἴαυεν, ὑπὸ δρυὶ νῶτον ἐρείσας.</TextUnit>
    <TextUnit id="13547" loc="33.280">καὶ τότε μοῦνος ἄυπνος ἀπόσσυτος ἄψοφος ἕρπων</TextUnit>
    <TextUnit id="13548" loc="33.281">ποσσὶ παλιννόστοισιν ἕλιξ ἐστρεύγετο Μορρεύς,</TextUnit>
    <TextUnit id="13549" loc="33.282">μούνην Χειροβίην θαλάμοις εὕδουσαν ἐάσας:</TextUnit>
    <TextUnit id="13550" loc="33.283">καί τινος ἀρχαίοιο σοφοῦ πάρα μῦθον ἀκούσας</TextUnit>
    <TextUnit id="13551" loc="33.284">ἀνδράσι πὰρ Κιλίκεσσιν ἔχων μόθον ἐγγύθι Ταύρου</TextUnit>
    <TextUnit id="13552" loc="33.285">ἔνθεον ἀστραίων δεδαημένος οἶστρον ̓Ερώτων,</TextUnit>
    <TextUnit id="13553" loc="33.286">ἠέρι πεπταμένην μετανεύμενος αἴθριον αὐλὴν</TextUnit>
    <TextUnit id="13554" loc="33.287">νυμφίον Εὐρώπης ἐπεδέρκετο, Ταῦρον ̓Ολύμπου:</TextUnit>
    <TextUnit id="13555" loc="33.288">ἀξονίῳ δὲ τένοντι πολυπλανὲς ὄμμα τιταίνων</TextUnit>
    <TextUnit id="13556" loc="33.289">Καλλιστὼ σκοπίαζε καὶ ἄστατον ὁλκὸν ̔Αμαξης,</TextUnit>
    <TextUnit id="13557" loc="33.290">γινώσκων, ὅτι θῆλυς ἐδέξατο θῆλυν ἀκοίην</TextUnit>
    <TextUnit id="13558" loc="33.291">μιμηλῆς μεθέπηοντα νόθον δέμας ἰοχεαίρης</TextUnit>
    <TextUnit id="13559" loc="33.292">ἀγνώστοις μελέεσοιν: ὑπερτέλλοντα δὲ Ταύρου</TextUnit>
    <TextUnit id="13560" loc="33.293">Μυρτίλον ἐσκοπίαζε, πυρίπνοον ̔Ηνιοχῆα,</TextUnit>
    <TextUnit id="13561" loc="33.294">ὅττι γάμῳ χραίσμησε, καὶ εἰς δρόμον ̔Ιπποδαμείης</TextUnit>
    <TextUnit id="13562" loc="33.295">ἀντίτυπον ποίησε τύπον τροχοεσδέι κηρῷ,</TextUnit>
    <TextUnit id="13563" loc="33.296">ἄχρι Πέλοψ γάμον εὗρε: καὶ ἀγχόθι Κασσιεπείης</TextUnit>
    <TextUnit id="13564" loc="33.297">αἰετὸν Αἰγίνης τανυσίπτερον εἶδεν ἀκοίτην,</TextUnit>
    <TextUnit id="13565" loc="33.298">καὶ δόλον ἤθελε τοῖον ἐπίκλοπον, ὄφρα καὶ αὐτὸς</TextUnit>
    <TextUnit id="13566" loc="33.299">Χαλκομέδης λύσειεν ἀνυμφεύτοιο κορείην,</TextUnit>
    <TextUnit id="13567" loc="33.300">καί τινα μῦθον ἔειπεν ἔχων ἄγρυπνον ὀπωπήν:</TextUnit>
    <TextUnit id="13568" loc="33.301">“ἔκλυον, ὡς Σατύρῳ πανομοίιος ὑψιμέδων Ζεὺς</TextUnit>
    <TextUnit id="13569" loc="33.302">̓Αντιόπην δολόεντι τύπῳ νυμφεύσατο κούρην</TextUnit>
    <TextUnit id="13570" loc="33.303">μιμηλῇ φιλότητι φιλοσκάρθμων ὑμεναίων:</TextUnit>
    <TextUnit id="13571" loc="33.304">τοῖον ἔχειν ἐθέλω καὶ ἐγὼ δέμας, ὄφρα χορεύσω</TextUnit>
    <TextUnit id="13572" loc="33.305">εἰς στρατὸν εὐκεράων Σατύρων ἄγνωστος ἱκάνων,</TextUnit>
    <TextUnit id="13573" loc="33.306">Χαλκομέδης ἵνα λέκτρα φιλακρήτοιο τελέσσω.</TextUnit>
    <TextUnit id="13574" loc="33.307">οἶδα, πόθεν, Κυθέρεια, χολώεαι υἱάσιν ̓Ινδῶν:</TextUnit>
    <TextUnit id="13575" loc="33.308">γείτονας ̓Ηελίοιο τεοὶ κλονέουσιν ὀιστοί:</TextUnit>
    <TextUnit id="13576" loc="33.309">οὔ πω μνῆστιν ὄλεσσας ἐλεγχομένων σέο δεσμῶν.</TextUnit>
    <TextUnit id="13577" loc="33.310">οὐ Φαέθων με φύτευσε: τί με κλονέεις, ̓Αφροδίτη;</TextUnit>
    <TextUnit id="13578" loc="33.311">οὐ τέκε Πασιφάη με βοοσκόπος, οὐκ ̓Αριάδνης</TextUnit>
    <TextUnit id="13579" loc="33.312">γνωτὸς ἐγώ. φθέγξασθε, λίθοι, πετρώδεα φωνήν.</TextUnit>
    <TextUnit id="13580" loc="33.313">Χαλκομέδην ποθέω, καὶ ἀναίνεται.ἔρρε, φαρέτρη,</TextUnit>
    <TextUnit id="13581" loc="33.314">ἔρρετε, φοίνια τόξα καὶ ἠνεμόεντες ὀιστοί:</TextUnit>
    <TextUnit id="13582" loc="33.315">̓́Αρης οὔ με σάωσε κορυσσομένης ̓Αφροδίτης:</TextUnit>
    <TextUnit id="13583" loc="33.316">βαιὸς ̓́Ερως με δάμασσε, τὸν οὐ κτάνε Βάκχος ἀγήνωρ.”</TextUnit>
    <TextUnit id="13584" loc="33.317">τοῖα μάτην κατὰ νύκτα δυσίμερος ἔννεπε Μορρεύς.</TextUnit>
    <TextUnit id="13585" loc="33.318">οὐδὲ νοοπλανέος πτερὸν εὔνασεν ἡδέος ̔́Υπνου</TextUnit>
    <TextUnit id="13586" loc="33.319">Χαλκομέδην φυγόδεμνον, ἐπεὶ πόθον εἶχεν ὀλέθρου,</TextUnit>
    <TextUnit id="13587" loc="33.320">Μορρέα δειμαίνουσα μεμηνότα, μή μιν ἐρύσσας</TextUnit>
    <TextUnit id="13588" loc="33.321">θερμὸς ἀνὴρ ζεύξειεν ἀναγκαίοις ὑμεναίοις</TextUnit>
    <TextUnit id="13589" loc="33.322">Βάκχου μὴ παρεόντος: ̓Ερυθραίῃ δὲ θαλάσσῃ</TextUnit>
    <TextUnit id="13590" loc="33.323">ἔννυχον ἴχονς ἔκαμψε καὶ ἴαχε κύματι κωφῷ:</TextUnit>
    <TextUnit id="13591" loc="33.324">“Μηλίς, ἐπολβίζω σε: σὺ γάρ ποτε, νῆις ̓Ερώρων,</TextUnit>
    <TextUnit id="13592" loc="33.325">αὐτομάτῃ στροφάλιγγι δέμας ῥίψασα θαλάσσῃ</TextUnit>
    <TextUnit id="13593" loc="33.326">λέκτρα γυναιμανέοντος ἀλεύαο Δαμναμενῆος:</TextUnit>
    <TextUnit id="13594" loc="33.327">σὸν μόρον ὀλβίζω φιλοπάρθενον: οἰστρομανῆ γὰρ</TextUnit>
    <TextUnit id="13595" loc="33.328">νυμφίον εἰς σὲ κόρυσσεν ἁλὸς θυγάτηρ ̓Αφροδίτη,</TextUnit>
    <TextUnit id="13596" loc="33.329">καί σε θάλασσα φύλαξε, καὶ εἰ Παφίης πέλε μήτηρ,</TextUnit>
    <TextUnit id="13597" loc="33.330">καὶ θάνες ἐν ῥοθίοις ἔτι παρθένος. ἀλλὰ καὶ αὐτὴν</TextUnit>
    <TextUnit id="13598" loc="33.331">Χαλκομέδην ἐθέλουσαν ὕδωρ κρύψειε θαλάσσης</TextUnit>
    <TextUnit id="13599" loc="33.332">Μορρέος ἱμείροντος ἀπειρήτην ὑμεναίων,</TextUnit>
    <TextUnit id="13600" loc="33.333">ὄφρα νέη Βριτόμαρτις ἐγὼ φυγόδεμνος ἀκούσω,</TextUnit>
    <TextUnit id="13601" loc="33.334">ἥν ποτε πόντος ἔδεκτο καὶ ἔμπαλιν ὤπασε γαίῃ,</TextUnit>
    <TextUnit id="13602" loc="33.335">Κυπριδίων Μίνωος ἀφειδήσασαν ̓Ερώτων.</TextUnit>
    <TextUnit id="13603" loc="33.336">ὁ??̓ με διεπτοίησεν ἐρωμανέων ἐνοσίχθων,</TextUnit>
    <TextUnit id="13604" loc="33.337">οἷά περ ̓Αστερίην φιλοπάρθενον, ἣν ἐνὶ πόντῳ</TextUnit>
    <TextUnit id="13605" loc="33.338">πλαζομένην ἐδίωκε παλίνδρομον, εἰσόκεν αὐτὴν</TextUnit>
    <TextUnit id="13606" loc="33.339">ἄστατον ἱππεύουσαν ἀμοιβάδι σύνδρομον αὔρῃ</TextUnit>
    <TextUnit id="13607" loc="33.340">κύμασιν ἀστυφέλικτον ἐνερρίζωσεν ̓Απόλλων.</TextUnit>
    <TextUnit id="13608" loc="33.341">δέξό με, δέξο, θάλασσα, φιλοξείνῳ σίο κόλπῳ:</TextUnit>
    <TextUnit id="13609" loc="33.342">δέχνυσο Χαλκομέδην μετὰ Μηλίδα: δέξο καὶ αὐτὴν</TextUnit>
    <TextUnit id="13610" loc="33.343">ὁπλοτέρην Βριτόμαρτιν ἀναινομένην ὑμεναίους,</TextUnit>
    <TextUnit id="13611" loc="33.344">ὄφρα φύγω Μορρῆα καὶ ὑμετέρην ̓Αφροδίτην:</TextUnit>
    <TextUnit id="13612" loc="33.345">Χαλκομέδην ἐλέαιρε, βοηθόε παρθενικάων.”</TextUnit>
    <TextUnit id="13613" loc="33.346">ὣς φαμένη δεδόνητο νόον παρὰ γείτονι πόντῳ:</TextUnit>
    <TextUnit id="13614" loc="33.347">καί νύ κεν αὐτοκύλιστος ἐδύσατο κῦμα θαλάσσης,</TextUnit>
    <TextUnit id="13615" loc="33.348">ἀλλὰ Θέτις χραίσμησε χαριζομένη Διονύσῳ,</TextUnit>
    <TextUnit id="13616" loc="33.349">καὶ δέμας ἀλλάξασα παρίστατο Χαλκομεδείῃ,</TextUnit>
    <TextUnit id="13617" loc="33.350">Βάκχης δ' εἶδος ἔχουσα παρήγορον ἴαχε φωνήν:</TextUnit>
    <TextUnit id="13618" loc="33.351">“τέτλαθι, Χαλκομέδη, μὴ δείδιθι Μορρέος εὐνήν:</TextUnit>
    <TextUnit id="13619" loc="33.352">αἴσιον ὄρνιν ἔχεις με τεῆς ἀλύτοιο κορείης,</TextUnit>
    <TextUnit id="13620" loc="33.353">μαρτυρίην μεθέπουσαν ἀνυμφεύτων σἐο λέκτρων.</TextUnit>
    <TextUnit id="13621" loc="33.354">εἰμὶ Θέτις φυγόδεμνος ὁμοίιος, εἰμὶ καὶ αὐτή,</TextUnit>
    <TextUnit id="13622" loc="33.355">οἷά τε Χαλκομέδη, φιλοπάρθενος: οὐρανόθεν δὲ</TextUnit>
    <TextUnit id="13623" loc="33.356">Ζεύς με πατὴρ ἐδίωκε καὶ ἤθελεν εἰς γάμον ἕλκειν,</TextUnit>
    <TextUnit id="13624" loc="33.357">εἰ μή μιν ποθέοντα γέρων ἀνέκοπτε Προμηθεὺς</TextUnit>
    <TextUnit id="13625" loc="33.358">θεσπίζων Κρονίωνος ἀρείονα παῖδα φυτεῦσαι,</TextUnit>
    <TextUnit id="13626" loc="33.359">μὴ Θέτιδός ποτε κοῦρος ἐπιβρίσειε τοκῆι</TextUnit>
    <TextUnit id="13627" loc="33.360">καὶ Κρονίδην ἐλάσειεν, ἅτε Κρόνον ὑψιμέδων Ζεύς.</TextUnit>
    <TextUnit id="13628" loc="33.361">γίνεό μοι δολόεσσα φερέσβιος: αὐτοφόνος γὰρ</TextUnit>
    <TextUnit id="13629" loc="33.362">αἴ κε θάνῃς ἀδίδακτος ἀνυμφεύτων ὑμεναίων,</TextUnit>
    <TextUnit id="13630" loc="33.363">Βασσαρίδων στίχα πᾶσαν ἀνάρσιος ̓Ινδὸς ὀλέσσει:</TextUnit>
    <TextUnit id="13631" loc="33.364">ἀλλά μιν ἠπερόπευε, καὶ ἐκ θανάτοιο σαώσεις</TextUnit>
    <TextUnit id="13632" loc="33.365">σὴν στρατιὴν φύξηλιν ἱμασσομένου Διονύσου,</TextUnit>
    <TextUnit id="13633" loc="33.366">ψευδομένη Παφίης κενεὸν πόθον: εἰ δέ σε Μορρεὺς</TextUnit>
    <TextUnit id="13634" loc="33.367">εἰς εὐνὴν ἐρύσειεν ἀναινομένην ὑμεναίους,</TextUnit>
    <TextUnit id="13635" loc="33.368">οὐ χατέεις ἐπὶ Κύπριν ἀρηγόνος: ὑμετέρης γὰρ</TextUnit>
    <TextUnit id="13636" loc="33.369">φρουρὸν ἔχεις ἀπέλεθρον ὄφιν χραισμήτορα μίτρης:</TextUnit>
    <TextUnit id="13637" loc="33.370">ὑμέτερον δὲ Δράκοντα λαβὼν μετὰ φύλοπιν ̓Ινδῶν</TextUnit>
    <TextUnit id="13638" loc="33.371">στηρίξει Διόνυσος ἐν ἀστεροφεγγέι κύκλῳ,</TextUnit>
    <TextUnit id="13639" loc="33.372">ἄγγελον οὐ λήγοντα τεῆς ἀλύτοιο κορείης,</TextUnit>
    <TextUnit id="13640" loc="33.373">ἐγγὺς ἑοῦ Στεφάνοιο φεραυγέος, εὖτε τελέσσῃ</TextUnit>
    <TextUnit id="13641" loc="33.374">ἀστερόεν μέγα σῆμα Κυδωναίης ̓Αριάδνης:</TextUnit>
    <TextUnit id="13642" loc="33.375">̓Αρκτῴῳ δὲ Δράκοντι δράκων τεὸς ἰσοφαρίζων</TextUnit>
    <TextUnit id="13643" loc="33.376">ἀστράψει μερόπεσσι, συναστράπτων ̓Οφιούχῳ.</TextUnit>
    <TextUnit id="13644" loc="33.377">ὕστερον αἰνήσεις ἁλίην Θέτιν, εὖτε νοήσῃς</TextUnit>
    <TextUnit id="13645" loc="33.378">ἀστέρα σὸν πυρόεντα συναστράπτοντα Σελήνῃ.</TextUnit>
    <TextUnit id="13646" loc="33.379">ἔσσο δὲ θαρσήεσσα γάμου χάριν: οὐ γὰρ ἀκοίτης</TextUnit>
    <TextUnit id="13647" loc="33.380">ἔμπεδον ὑμετέρης ἀναλύσεται ἄμμα κορείης,</TextUnit>
    <TextUnit id="13648" loc="33.381">οὐ μὰ σὲ καὶ Διόνυσον ἐμῆς ψαύσαντα τραπέζης,</TextUnit>
    <TextUnit id="13649" loc="33.382">οὐ μὰ σὲ καὶ σέο θύρσα, καὶ εἰναλίην ̓Αφροδίτην.”</TextUnit>
    <TextUnit id="13650" loc="33.383">εἶπε παραιφαμένη: νεφέλῃ δ' ἐκαλύψατο κούρην,</TextUnit>
    <TextUnit id="13651" loc="33.384">μή μιν ἐσαθρήσωσι φυλάκτορες ἢ σκοπὸς ἀνήρ,</TextUnit>
    <TextUnit id="13652" loc="33.385">φώριον ἴχνος ἔχων δολίῳ ποδὶ νυκτὸς ὁδίτης,</TextUnit>
    <TextUnit id="13653" loc="33.386">ἠὲ γυναιμανέων θρασὺς αἰπόλος, ἑσπερίην δὲ</TextUnit>
    <TextUnit id="13654" loc="33.387">παρθενικὴν ἐρύσειε παρ' εἰνοδίους ὑμεναίους.</TextUnit>
    <TextUnit id="13655" loc="34.1">κούρη δ' οὐρεσίφοιτος ἑῷ ταχυδίνεϊ ταρσῷ</TextUnit>
    <TextUnit id="13656" loc="34.2">ἄψοφον ἴχνος ἔχουσα διέστιχεν εἰς ῥάχιν ὕλης:</TextUnit>
    <TextUnit id="13657" loc="34.3">οὐδὲ Θέτις δήθυνεν ἐπ' ᾐόνος, ἀλλὰ καὶ αὐτὴ</TextUnit>
    <TextUnit id="13658" loc="34.4">πατρῴην βρυόεσσαν ἐδύσατο Νηρέος αὐλήν.</TextUnit>
    <TextUnit id="13659" loc="34.5">ἤδη δ' ἀννεφέλοιο δι' ἠέρος ὄμμα τιταίνων</TextUnit>
    <TextUnit id="13660" loc="34.6">ἄντυγας ἀστραίας ὁρόων ἐκορέσσατο Μορρεύς:</TextUnit>
    <TextUnit id="13661" loc="34.7">καί τινα μῦθον ἔειπε μεληδόσι θυμὸν ἱμάσσων:</TextUnit>
    <TextUnit id="13662" loc="34.8">“πλάζεται ἀλλοπρόσαλλος ἐμὸς νόος: οὐ μία βουλή,</TextUnit>
    <TextUnit id="13663" loc="34.9">εἷς νόος οὐ μεθέπει με: πολυσπερέες δὲ μενοιναὶ</TextUnit>
    <TextUnit id="13664" loc="34.10">ἀμφ' ἐμὲ κυκλώσαντο, καὶ οὐ μίαν οἶδα τελέσσαι:</TextUnit>
    <TextUnit id="13665" loc="34.11">κτείνω Χαλκομέδειαν ἐπήρατον; ἀλλὰ τί ῥέξω,</TextUnit>
    <TextUnit id="13666" loc="34.12">μή με πόθῳ μετὰ πότμον ἀποκτείνειε καὶ αὐτή;</TextUnit>
    <TextUnit id="13667" loc="34.13">ἀλλὰ λίπω ζώουσαν ἀνούτατον, ἀμφαδίην δὲ</TextUnit>
    <TextUnit id="13668" loc="34.14">παρθένον εἰς ὑμέναιον ἐφέλκομαι; ἀλλ' ἐνὶ θυμῷ</TextUnit>
    <TextUnit id="13669" loc="34.15">Δηριάδην τρομέω καὶ Χειροβίην ἐλεαίρω.</TextUnit>
    <TextUnit id="13670" loc="34.16">οὐ μὲν ἐγὼ κτείνω ποτὲ παρθένον: ἢν δὲ δαμάσσω,</TextUnit>
    <TextUnit id="13671" loc="34.17">πῶς δύναμαι ζώειν, ὅτε παρθένον οὐκέτι λεύσσω;</TextUnit>
    <TextUnit id="13672" loc="34.18">κάμνω, Χαλκομέδης ὅτε λείπομαι εἰς μίαν ὥρην.”</TextUnit>
    <TextUnit id="13673" loc="34.19">τοῖα μάτην ἐνέπων πολυμήχανος ἤιε Μορρεύς,</TextUnit>
    <TextUnit id="13674" loc="34.20">παφλάζων ὀδύνῃσι ποθοβλήτοιο μερίμνης.</TextUnit>
    <TextUnit id="13675" loc="34.21">τὸν δὲ παλινδίνητον ἀλώμενον ὑψόθεν ὄχθης</TextUnit>
    <TextUnit id="13676" loc="34.22">μουνάδος ἀμνήστοιο λελοιπότα δέμνια νύμφης,</TextUnit>
    <TextUnit id="13677" loc="34.23">ἔδρακεν ἐγρήσσων θρασὺς ̔́Υσσακος: ὡς δολόεις δὲ</TextUnit>
    <TextUnit id="13678" loc="34.24">κρυπτὸν ἀτεκμάρτων ἐφράσσατο κέντρον ̓Ερώτων,</TextUnit>
    <TextUnit id="13679" loc="34.25">πιστότατος θεράπων: δολίῳ δέ μιν εἴρετο μύθῳ,</TextUnit>
    <TextUnit id="13680" loc="34.26">τοῖον ἔπος προχέων ἀπατήλιον ἀνθερεῶνος:</TextUnit>
    <TextUnit id="13681" loc="34.27">“τίπτε λιπὼν σέο λέκτρα καὶ ὑπναλέην σέο νύμφην</TextUnit>
    <TextUnit id="13682" loc="34.28">πλάζεαι ἔνθα καὶ ἔνθα κατὰ κνέφας, ἄτρομε Μορρεῦ;</TextUnit>
    <TextUnit id="13683" loc="34.29">μὴ τάχα Δηριάδης σε διεπτοίησεν ἀπειλῇ;</TextUnit>
    <TextUnit id="13684" loc="34.30">μή σοι Χειροβίη κοτέει ζηλήμονι θυμῷ</TextUnit>
    <TextUnit id="13685" loc="34.31">ἐλπομένη φιλέειν σε δορικτήτην τινὰ Βάκχην;</TextUnit>
    <TextUnit id="13686" loc="34.32">καὶ γὰρ ὅτ' εἰσορόωσιν ἐρωμανέοντας ἀκοίτας,</TextUnit>
    <TextUnit id="13687" loc="34.33">κρυπταδίην διὰ Κύπριν ἀεὶ φθονέουσι γυναῖκες.</TextUnit>
    <TextUnit id="13688" loc="34.34">μὴ τάχα πανδαμάτωρ θρασὺς ̔́Ιμερος εἰς σὲ κορύσσει</TextUnit>
    <TextUnit id="13689" loc="34.35">νυμφιδίους σπινθῆρας ἀκοιμήτοιο φαρέτρης;</TextUnit>
    <TextUnit id="13690" loc="34.36">μή τινα Βασσαρίδων ποθέεις μίαν; ὡς μὲν ἀκούω,</TextUnit>
    <TextUnit id="13691" loc="34.37">τρεῖς Χάριτες γεγάασι, χορίτιδες ̓Ορχομενοῖο,</TextUnit>
    <TextUnit id="13692" loc="34.38">ἀμφίπολοι Φοίβοιο, χοροπλεκέος δὲ Λυαίου</TextUnit>
    <TextUnit id="13693" loc="34.39">εἰσί τριηκοσίων Χαρίτων στίχες, ὧν μία μούνη</TextUnit>
    <TextUnit id="13694" loc="34.40">πασάων προφέρουσα φαείνεται, οἷα καὶ αὐτὴ</TextUnit>
    <TextUnit id="13695" loc="34.41">φαιδροτέραις ἀκτῖσι κατακρύπτει σέλας ἄστρων</TextUnit>
    <TextUnit id="13696" loc="34.42">μαρμαρυγὴν εὔκυκλον ἀκοντίζουσα Σελήνη.</TextUnit>
    <TextUnit id="13697" loc="34.43">καὶ διδύμοις βελέεσσι κορύσσεται εἰν ἑνὶ θεσμῷ,</TextUnit>
    <TextUnit id="13698" loc="34.44">κάλλεϊ τοξεύουσα καὶ αἰχμάζουσα σιδήρῳ:</TextUnit>
    <TextUnit id="13699" loc="34.45">ἔστι δὲ Πασιθέη κορυθαιόλος, ἥν τινα Βάκχαι</TextUnit>
    <TextUnit id="13700" loc="34.46">Χαλκομέδην καλέουσιν: ἐγὼ δέ μιν αὐτὸς ἐνίψω</TextUnit>
    <TextUnit id="13701" loc="34.47">̓́Αρτεμιν ἀργυρόπεζαν ἠὲ χρύσασπιν ̓Αθήνην.”</TextUnit>
    <TextUnit id="13702" loc="34.48">ὥς φάμενος σίγησε: καὶ ὀφρύος ἄκρα καθέλκων</TextUnit>
    <TextUnit id="13703" loc="34.49">αἰδομένοις στομάτεσσι δυσίμερος ἔννεπε Μορρεύς:</TextUnit>
    <TextUnit id="13704" loc="34.50">“ἀτρεκέως Διόνυσος ἐδύσατο κῦμα θαλάσσης</TextUnit>
    <TextUnit id="13705" loc="34.51">δειμαίνων Λυκόοργον, ὑποβρυχίοιο δὲ κόλπου</TextUnit>
    <TextUnit id="13706" loc="34.52">Νηρεΐδας θώρηξε, καὶ ἐξ ἁλὸς ἦλθε κομίζων</TextUnit>
    <TextUnit id="13707" loc="34.53">εἰναλίην ἐς ̓́Αρηα κασιγνήτην ̓Αφροδίτην:</TextUnit>
    <TextUnit id="13708" loc="34.54">ἀντὶ δὲ νυμφιδίοιο καὶ εὐόδμοιο χιτῶνος</TextUnit>
    <TextUnit id="13709" loc="34.55">δῶκεν ἔχειν θώρηκα σιδήρεον, ἀντὶ κεστοῦ</TextUnit>
    <TextUnit id="13710" loc="34.56">χάλκεον ἔγχος ὄπασσε: καὶ οὔνομα τὸ πρὶν ἀμείψας</TextUnit>
    <TextUnit id="13711" loc="34.57">Χαλκομέδην ὀνόμηνε κορυσσομένην ̓Αφροδίτην:</TextUnit>
    <TextUnit id="13712" loc="34.58">ἔστι δὲ Βασσαρίδεσσι συνέμπορος: ἀμφοτέροις δὲ</TextUnit>
    <TextUnit id="13713" loc="34.59">μάρναμαι ἀγνώσσων, καὶ Κύπριδι καὶ Διονύσῳ.</TextUnit>
    <TextUnit id="13714" loc="34.60">καὶ τί μάτην δόρυ θοῦρον ἀείρομαι; εἶξον, ἀκωκή:</TextUnit>
    <TextUnit id="13715" loc="34.61">εἰ Παφίη νίκησεν ἀκοντιστῆρα κεραυνοῦ,</TextUnit>
    <TextUnit id="13716" loc="34.62">εἰ πολέμων σκηπτοῦχον ἑῷ σπινθῆρι δαμάζει,</TextUnit>
    <TextUnit id="13717" loc="34.63">εἰ φλογερὸν Φαέθοντα κατέφλεγε μείζονι πυρσῷ</TextUnit>
    <TextUnit id="13718" loc="34.64">καὶ κλονέει πυρόεντα,τί κεν ῥέξαιμι σιδήρῳ;</TextUnit>
    <TextUnit id="13719" loc="34.65">εἴπατέ μοί τινα μῆτιν ἀρηγόνα Κυπρογενείης:</TextUnit>
    <TextUnit id="13720" loc="34.66">οὐτήσω τὸν ̓́Ερωτα; πόθεν πτερόεντα κιχήσω;</TextUnit>
    <TextUnit id="13721" loc="34.67">ἔγχος ἀερτάζω; πυρὶ μάρναται, ἆορ ἐρύσσω;</TextUnit>
    <TextUnit id="13722" loc="34.68">τόξον ἔχει, τὸ δὲ τόξον ἐμῆς φρενὸς ἁπτόμενον πῦρ.</TextUnit>
    <TextUnit id="13723" loc="34.69">πολλάκις οὐτήθην κατὰ φύλοπιν: ἀλλὰ καμόντα</TextUnit>
    <TextUnit id="13724" loc="34.70">ἰητήρ με σάωσεν ἑῇ ζωαρκέι τέχνῃ,</TextUnit>
    <TextUnit id="13725" loc="34.71">ὠτειλῇ μελέων ὀδυνήφατον ἄνθος ἑλίξας.</TextUnit>
    <TextUnit id="13726" loc="34.72">̔́Υσσακε, μὴ κρύψῃς, τίνα φάρμακα ποικίλα πάσσων</TextUnit>
    <TextUnit id="13727" loc="34.73">ἔνδον ἐμῆς κραδίης ἰήσομαι ἕλκος ̓Ερώτων.</TextUnit>
    <TextUnit id="13728" loc="34.74">εἰμὶ μὲν ἀντιβίοισιν ἀεὶ θρασύς: ἀλλ' ὅτε λεύσσω</TextUnit>
    <TextUnit id="13729" loc="34.75">Χαλκομέδην παρεοῦσαν, ἐμὴ θηλύνεται αἰχμή.</TextUnit>
    <TextUnit id="13730" loc="34.76">οὐ τρομέω Διόνυσον: ὑποπτήσσω δὲ γυναῖκα,</TextUnit>
    <TextUnit id="13731" loc="34.77">ὅττι σέλας πέμπουσα ποθοβλήτοιο προσώπου</TextUnit>
    <TextUnit id="13732" loc="34.78">μορφῇ ὀιστεύει με, καὶ οὐκέτι τόξα τιταίνω.</TextUnit>
    <TextUnit id="13733" loc="34.79">ὣς ἄρα Νηρεΐδων μίαν ἔδρακον: εἰ θέμις εἰπεῖν,</TextUnit>
    <TextUnit id="13734" loc="34.80">ἢ Θέτις ἢ Γαλάτεια συναιχμάζει Διονύσῳ.”</TextUnit>
    <TextUnit id="13735" loc="34.81">εἶπε, καὶ ἀκροτάτοισι μόγις βραδὺς ἴχνεσι βαίνων,</TextUnit>
    <TextUnit id="13736" loc="34.82">μὴ νυχίην εὕδουσαν ἑὴν παράκοιτιν ἐγείρῃ,</TextUnit>
    <TextUnit id="13737" loc="34.83">εἰς θάλαμον πάλιν ἦλθε: μελαγκόλποιο δὲ νύμφης</TextUnit>
    <TextUnit id="13738" loc="34.84">τηλόχεν ἔτραπεν ὄμμα, καὶ ἤθελεν, ὄφρα φανεῖσα</TextUnit>
    <TextUnit id="13739" loc="34.85">Χαλκομέδη λάμψειε καὶ ἠριγένεια φανείη.</TextUnit>
    <TextUnit id="13740" loc="34.86">ἀσχαλόων δ' ὑπ' ̓́Ερωτι κατηφέι κάππεσεν εὐνῇ:</TextUnit>
    <TextUnit id="13741" loc="34.87">καὶ θεράπων ἄγρυπνος ἔχων πόθον ἡδέος ὕπνου</TextUnit>
    <TextUnit id="13742" loc="34.88">̔́Υσσακος αὖτις ἔδαρθεν ἑῆς ἐφύπερθε βοείης.</TextUnit>
    <TextUnit id="13743" loc="34.89">Μορρέα δ' ὑπνώοντα παρήπαφεν ὄψις ὀνείρου,</TextUnit>
    <TextUnit id="13744" loc="34.90">κλεψινόων ἐλέφαντος ἀναΐξασα πυλάων,</TextUnit>
    <TextUnit id="13745" loc="34.91">καί τινα μῦθον ἔειπεν ἐπήρατον ἠπεροπῆα:</TextUnit>
    <TextUnit id="13746" loc="34.92">“δέχνυσο Χαλκομέδην πειθήμονα, νυμφίε Μορρεῦ:</TextUnit>
    <TextUnit id="13747" loc="34.93">δέξο καὶ ἐν λεχέεσσι μετὰ πτολέμους σέο νύμφην:</TextUnit>
    <TextUnit id="13748" loc="34.94">ἠματίην ὁρόων με τεὴν ηὔφρηνας ὀπωπήν,</TextUnit>
    <TextUnit id="13749" loc="34.95">καὶ νυχίῃ παρίαυε φιλήνορι Χαλκομεδείῃ.</TextUnit>
    <TextUnit id="13750" loc="34.96">ἔστι καὶ ὑπναλέοιο γάμου χάρις, ἔστι καὶ αὐτῶν</TextUnit>
    <TextUnit id="13751" loc="34.97">ἱμερόεις γλυκὺς οἶστρος ὀνειρείων ὑμεναίων.</TextUnit>
    <TextUnit id="13752" loc="34.98">ἤθελον ἀγκὰς ἔχειν σε, καὶ ἐγγύθι φαίνεται ̓Ηώς.”</TextUnit>
    <TextUnit id="13753" loc="34.99">ὣς φαμένη πεπότητο: καὶ ἐξ ὕπνου θόρε Μορρεύς,</TextUnit>
    <TextUnit id="13754" loc="34.100">ἀρχομένης δ' ἐνόησεν ἀμερσιγάμου φάος ̓Ηοῦς:</TextUnit>
    <TextUnit id="13755" loc="34.101">Χαλκομέδην δ' ἐδόκησεν ἔχειν πόθον: αἶψα δὲ σιγῇ</TextUnit>
    <TextUnit id="13756" loc="34.102">ἔννεπε Κυπριδίην ἀπατήλιον ἐλπίδα βόσκων:</TextUnit>
    <TextUnit id="13757" loc="34.103">“τριπλόον, ἠριγένεια, φέρεις φάος, ὅττι κομίζεις</TextUnit>
    <TextUnit id="13758" loc="34.104">Χαλκομέδην, καὶ φέγγος ἄγεις καὶ νύκτα διώκεις.</TextUnit>
    <TextUnit id="13759" loc="34.105">Μορρέος ἀγρύπνοιο παρήγορε, καὶ σὺ φανείης,</TextUnit>
    <TextUnit id="13760" loc="34.106">Χαλκομέδη, ῥοδόεσσα ῥοδοστεφέος πλέον ̓Ηοῦς:</TextUnit>
    <TextUnit id="13761" loc="34.107">οὔ ποτε τοῖον ἄγουσι ῥόδον λειμωνίδες ̔͂Ωραι.</TextUnit>
    <TextUnit id="13762" loc="34.108">παρθενικὴ χαρίεσσα, τεαὶ μεθέπουσι παρειαὶ</TextUnit>
    <TextUnit id="13763" loc="34.109">εἰαρινὸν λειμῶνα, τὸν οὐ χρόνος οἶδε μαραίνειν:</TextUnit>
    <TextUnit id="13764" loc="34.110">ἄνθεα σοὶ θαλέουσιν, ὅτε φθινοπωρίδες ̔͂Ωραι:</TextUnit>
    <TextUnit id="13765" loc="34.111">σὰ κρίνα καὶ κατὰ χεῖμα φαείνεται: ἀμφιέπει δὲ</TextUnit>
    <TextUnit id="13766" loc="34.112">σὸν δέμας οὐ λήγουσαν ἐρευθομένην ἀνεμώνην,</TextUnit>
    <TextUnit id="13767" loc="34.113">ἣν Χάριτες κομέουσι καὶ οὐκ ὀλέκουσιν ἀῆται.</TextUnit>
    <TextUnit id="13768" loc="34.114">οὔνομα σὸν κόσμησας ἀριστεύουσα σιδήρῳ:</TextUnit>
    <TextUnit id="13769" loc="34.115">ἄρμενον ἠνορέῃ τεὸν οὔνομα: Χαλκομέδην δὲ</TextUnit>
    <TextUnit id="13770" loc="34.116">οὔ σε μάτην καλέουσι: σὲ γὰρ τέκε χάλκεος ̓́Αρης</TextUnit>
    <TextUnit id="13771" loc="34.117">Κύπριδος ὲν λεχέεσσιν ̓Ερωτοτόκοιο χορεύων.</TextUnit>
    <TextUnit id="13772" loc="34.118">Χαλκομέδην μὲν ἅπαντες, ἐγὼ δέ σε μοῦνος ἐνίψω</TextUnit>
    <TextUnit id="13773" loc="34.119">Χρυσομέδην, ὅτι κάλλος ἔχεις χρυσῆς ̓Αφροδίτης:</TextUnit>
    <TextUnit id="13774" loc="34.120">πείθομαι, ὡς Σπάρτηθεν ἔχεις γένος: ὡς δοκέω γάρ,</TextUnit>
    <TextUnit id="13775" loc="34.121">Χαλκομέδην ἐλόχευσε σιδηροχίτων ̓Αφροδίτη.”</TextUnit>
    <TextUnit id="13776" loc="34.122">τοῖον ἔπος κατέλεξε φιλαγρύπνων ἐπὶ λέκτρων.</TextUnit>
    <TextUnit id="13777" loc="34.123">ἀλλ' ὅτε φοινίσσοντι σέλας πέμπουσα προσώπῳ</TextUnit>
    <TextUnit id="13778" loc="34.124">ὑσμίνης προκέλευθος ἑκηβόλος ἄνθορεν ̓Ηώς,</TextUnit>
    <TextUnit id="13779" loc="34.125">̓Ινδῴην ἐκόρυσσε γονὴν λαοσσόος ̓́Αρης:</TextUnit>
    <TextUnit id="13780" loc="34.126">καὶ τότε θωρηχθέντες ἐυτροχάλων ἀπὸ λέκτρων</TextUnit>
    <TextUnit id="13781" loc="34.127">ἅρματι Δηριάδαο συνήλυδες ἔρρεον ̓Ινδοί.</TextUnit>
    <TextUnit id="13782" loc="34.128">βάκχοι δ' οὐ παρεόντος ἀνικήτου Διονύσου</TextUnit>
    <TextUnit id="13783" loc="34.129">εἰς πεδίον προχέοντο κατηφέες: ἐν κραδίῃ δὲ</TextUnit>
    <TextUnit id="13784" loc="34.130">οὐκέτι θαρσήεντες ἐπεστρατόωντο κυδοιμῷ,</TextUnit>
    <TextUnit id="13785" loc="34.131">ἀλλὰ φόβῳ δονέοντο: καὶ οὐ ῥηξήνορι λύσσῃ</TextUnit>
    <TextUnit id="13786" loc="34.132">εἰσέτι χαλκοχίτωνες ἐβακχεύοντο γυναῖκες:</TextUnit>
    <TextUnit id="13787" loc="34.133">οὐδὲ βαρυφθόγγοιο μεμυκότος ἀνθερεῶνος</TextUnit>
    <TextUnit id="13788" loc="34.134">ἀφρὸν ἀνηκόντιζον, ἐν ἀφλοίσβῳ δὲ σιωπῇ</TextUnit>
    <TextUnit id="13789" loc="34.135">μίμνεν ἀδεψήτοιο περίκροτα νῶτα βοείης:</TextUnit>
    <TextUnit id="13790" loc="34.136">οὐ δαΐδες σελάγιζον ̓Ενυαλίης φλόγα πεύκης,</TextUnit>
    <TextUnit id="13791" loc="34.137">καπνὸν ἐρευγομένης θανατηφόρον: ἀλλ' ὑπὸ κέντρῳ</TextUnit>
    <TextUnit id="13792" loc="34.138">δαιμονίης μάστιγος ἐθηλύνοντο μαχηταί.</TextUnit>
    <TextUnit id="13793" loc="34.139">οὐ Σάτυροι κελάδησαν, ἐθήμονος οὐ θρόος αὐλοῦ</TextUnit>
    <TextUnit id="13794" loc="34.140">ἔβρεμεν ἐγρεκύδοιμος: ἀβακχεύτῳ δὲ κυδοιμῷ</TextUnit>
    <TextUnit id="13795" loc="34.141">Σειληνοὶ πολέμιζον ἐχέφρονες, οὐδὲ προσώπῳ</TextUnit>
    <TextUnit id="13796" loc="34.142">μίλτον ἐπιχρίσαντες ὁμόχροον αἴθοπι λύθρῳ</TextUnit>
    <TextUnit id="13797" loc="34.143">ξανθὸν ἐφοινίξαντο τύπον ψευδήμονι μορφῇ</TextUnit>
    <TextUnit id="13798" loc="34.144">εἰς φόβον, οὐδὲ μέτωπα πεφυρμένα λευκάδι γύψῳ,</TextUnit>
    <TextUnit id="13799" loc="34.145">ὡς πάρος, ἐρραίνοντο: καὶ οὐ στομάτεσσι πιόντες</TextUnit>
    <TextUnit id="13800" loc="34.146">θερμὸν ἐρημονόμοιο νεόσσυτον αἷμα λεαίνης</TextUnit>
    <TextUnit id="13801" loc="34.147">Πᾶνες ἀελλήεντες ἐβακχεύοντο κυδοιμῷ,</TextUnit>
    <TextUnit id="13802" loc="34.148">ἀλλὰ φόβῳ γεγάασιν ἐνγέες: ὀκναλέοι δὲ</TextUnit>
    <TextUnit id="13803" loc="34.149">φειδομέναις ἤρασσον ἀδουπήτοις χθόνα χηλαῖς,</TextUnit>
    <TextUnit id="13804" loc="34.150">φρικτὸν ἀναστείλαντες ὀρίδρομον ἅλμα χορείης.</TextUnit>
    <TextUnit id="13805" loc="34.151">Δηριάδης δ' ὑπέροπλος ἐπέχραεν ἄρσενι χάρμῃ,</TextUnit>
    <TextUnit id="13806" loc="34.152">σείων ὡς τρυφάλειαν ἑῆς γλωχῖνα κεραίης:</TextUnit>
    <TextUnit id="13807" loc="34.153">θηλυτέρῃ δὲ φάλαγγι θορὼν βακχεύετο Μορρεύς:</TextUnit>
    <TextUnit id="13808" loc="34.154">οὐ γὰρ Χαλκομέδεια συνέμπορος ἵστατο Βάκχαις,</TextUnit>
    <TextUnit id="13809" loc="34.155">ὄφρά μιν αἰδέσσαιτο, κατεσσυμένην δὲ γυναικῶν</TextUnit>
    <TextUnit id="13810" loc="34.156">αἵματι πορφύρουσαν ἀναστείλειεν ἀκωκήν,</TextUnit>
    <TextUnit id="13811" loc="34.157">ἀλλὰ τότε προμάχοισιν ὁμήλυδος ἥπτετο χάρμης</TextUnit>
    <TextUnit id="13812" loc="34.158">παρθένος ἱμερόεσσα νέη κλυτότοξος ̓Αμαζών,</TextUnit>
    <TextUnit id="13813" loc="34.159">φάρεα λεπτὰ φέρουσα καὶ ἀστράπτοντα χιτῶνα</TextUnit>
    <TextUnit id="13814" loc="34.160">ἐν πεδίῳ: τὸ γὰρ εἶπε σοφὴ Θέτις, ὄφρα σαώσῃ</TextUnit>
    <TextUnit id="13815" loc="34.161">λαὸν ὅλον μογέοντα τινασσομένου Διονύσου.</TextUnit>
    <TextUnit id="13816" loc="34.162">ἔνθα διατμήξας Χαρίτων ἴνδαλμα προσώπου</TextUnit>
    <TextUnit id="13817" loc="34.163">Βασσαρίδας ζώγρησεν ἀνάλκιδας ἕνδεκα Μορρεύς,</TextUnit>
    <TextUnit id="13818" loc="34.164">ἃς μετὰ Χαλκομέδην ἐκρίνατο: Μαιναλίδων δὲ</TextUnit>
    <TextUnit id="13819" loc="34.165">χεῖρας ὀπισθοτόνους ἀλύτῳ σφηκώσατο δεσμῷ,</TextUnit>
    <TextUnit id="13820" loc="34.166">καὶ στίχα λυσιέθειραν ὑπὸ ζυγὰ δούλια σύρων</TextUnit>
    <TextUnit id="13821" loc="34.167">ληίδας ἀμφιπόλους ἑκυρῷ πόρε Δηριαδῆι,</TextUnit>
    <TextUnit id="13822" loc="34.168">ἕδνον ἑῆς ἀλόχοιο τὸ δεύτερον, ἧς χάριν εὐνῆς</TextUnit>
    <TextUnit id="13823" loc="34.169">νυμφοκόμον μόθον εἶχεν ἀερσιλόφῳ παρὰ Ταύρῳ,</TextUnit>
    <TextUnit id="13824" loc="34.170">ὁππότε Δηριάδαο νέην βασιληίδα κούρην,</TextUnit>
    <TextUnit id="13825" loc="34.171">ἥλικα Χειροβίην, ζυγίῳ σφηκώσατο δεσμῷ:</TextUnit>
    <TextUnit id="13826" loc="34.172">οὐ γὰρ δῶρον ἔδεκτο γαμήλιον ὄρχαμος ̓Ινδῶν</TextUnit>
    <TextUnit id="13827" loc="34.173">παιδὸς ἑῆς, οὐ χρυσὸν ἐπήρατον, οὐ λίθον ἅλμης</TextUnit>
    <TextUnit id="13828" loc="34.174">μαρμαρέην, ἀγέλας δὲ βοῶν καὶ πώεα μήλων</TextUnit>
    <TextUnit id="13829" loc="34.175">Δηριάδης ἀπέειπε, καὶ ἐγρεμόθοισι μαχηταῖς</TextUnit>
    <TextUnit id="13830" loc="34.176">θυγατέρων ἔζευξεν ἀδωροδόκους ὑμεναίους,</TextUnit>
    <TextUnit id="13831" loc="34.177">γαμβρὸν ἔχων Μορρῆα καὶ ἐννεάπηχυν ̓Ορόντην:</TextUnit>
    <TextUnit id="13832" loc="34.178">καὶ διδύμοις προμάχοισιν ἑὴν νύμφευσε γενέθλην,</TextUnit>
    <TextUnit id="13833" loc="34.179">Μορρέι Χειροβίην καὶ Πρωτονόειαν ̓Ορόντῃ:</TextUnit>
    <TextUnit id="13834" loc="34.180">οὐ γὰρ ἐπιχθονίοισιν ὁμοίιος ἔπλετο Μορρεύς,</TextUnit>
    <TextUnit id="13835" loc="34.181">ἀλλὰ Γιγαντείων μελέων ὑψαύχενι μορφῇ</TextUnit>
    <TextUnit id="13836" loc="34.182">̓Ινδῶν Γηγενέων μιμήσατο πάτριον ἀλκήν,</TextUnit>
    <TextUnit id="13837" loc="34.183">ἠλιβάτου Τυφῶνος ἔχων αὐτόχθονα φύτλην,</TextUnit>
    <TextUnit id="13838" loc="34.184">εὖτε πυριτρεφέων ̓Αρίμων παρὰ γείτονι πέτρῃ</TextUnit>
    <TextUnit id="13839" loc="34.185">σύγγονον ἠνορέην ἐπεδείκνυε μάρτυρι Κύδνῳ,</TextUnit>
    <TextUnit id="13840" loc="34.186">ἕδνα φέρων θαλάμων, Κιλίκων ἱδρῶτας ἀέθλων,</TextUnit>
    <TextUnit id="13841" loc="34.187">νυμφίος ἀκτήμων, ἀρετῇ δ' ἐκτήσατο νύμφην.</TextUnit>
    <TextUnit id="13842" loc="34.188">ὥς ποτε Μορρείοιο γάμου μνηστῆρι σιδήρῳ</TextUnit>
    <TextUnit id="13843" loc="34.189">̓Ασσυρίη γόνυ κάμψε, καὶ εἰς ζυγὰ Δηριαδῆος</TextUnit>
    <TextUnit id="13844" loc="34.190">αὐχένα πετρήεντα Κίλιξ δοχμώσατο Ταῦρος,</TextUnit>
    <TextUnit id="13845" loc="34.191">καὶ θρασὺς ὤκλασε Κύδνος, ὅθεν Κιλίκων ἐνὶ γαίῃ</TextUnit>
    <TextUnit id="13846" loc="34.192">Σάνδης ̔Ηρακλέης κικλήσκεται εἰσέτι Μορρεύς.</TextUnit>
    <TextUnit id="13847" loc="34.193">καὶ τὰ μὲν ἐν προτέροισιν: ἐν ὀψιγόνῳ δὲ κυδοιμῷ</TextUnit>
    <TextUnit id="13848" loc="34.194">θυιάδας ἐζώγρησεν ἀφειδέι δούρατι Μορρεύς:</TextUnit>
    <TextUnit id="13849" loc="34.195">κυδιόων δ' ἀχάλινον ἀπερροίβδησεν ἰωήν:</TextUnit>
    <TextUnit id="13850" loc="34.196">“σοὶ μὲν ἐγώ, σκηπτοῦχε, τεῆς κειμήλια κούρης</TextUnit>
    <TextUnit id="13851" loc="34.197">βάκχας πρῶτον ἄγω, μετέπειτα δὲ Βάκχον ὀπάσσω.”</TextUnit>
    <TextUnit id="13852" loc="34.198">ὣς φαμένου Μορρῆος ἀμείβετο κοίρανος ̓Ινδῶν:</TextUnit>
    <TextUnit id="13853" loc="34.199">“Χειροβίην ἀνάεδνον ἔχων, κορυθαιόλε Μορρεῦ,</TextUnit>
    <TextUnit id="13854" loc="34.200">ἄξιά μοι πόρες ἕδνα φερεσσακέων ὑμεναίων,</TextUnit>
    <TextUnit id="13855" loc="34.201">ἄστεα δουλώσας Κιλίκων ὑψήνορι νίκῃ.</TextUnit>
    <TextUnit id="13856" loc="34.202">ἄρτι πάλιν νέα δῶρα χαρίζεαι: ἢν δ' ἐθελήσῃς,</TextUnit>
    <TextUnit id="13857" loc="34.203">ἄλλας Βασσαρίδας ληίσσεο, Χειροβίης δὲ</TextUnit>
    <TextUnit id="13858" loc="34.204">ἀμφιπόλων ἔμπλησον ὅλον δόμον: ἀμφὶ δὲ Βάκχου</TextUnit>
    <TextUnit id="13859" loc="34.205">οὐ χατέω Μορρῆος, ἀλυκτοπέδαις δὲ πεδήσας</TextUnit>
    <TextUnit id="13860" loc="34.206">δούλιον εἰς ζυγόδεσμον ἐγὼ Διόνυσον ἐρύσσω.</TextUnit>
    <TextUnit id="13861" loc="34.207">μοῦνον ἐμοὶ πεφύλαξο δορικτήτης πόθον εὐνῆς,</TextUnit>
    <TextUnit id="13862" loc="34.208">μή σε γυναιμανέεσσιν ἴδω πανομοίιον ̓Ινδοῖς:</TextUnit>
    <TextUnit id="13863" loc="34.209">ὄμματα μὴ σκοπίαζε καὶ ἄργυφον αὐχένα Βάκχης,</TextUnit>
    <TextUnit id="13864" loc="34.210">μὴ ποθέων τελέσειας ἐμὴν ζηλήμονα κούρην.</TextUnit>
    <TextUnit id="13865" loc="34.211">αὐτὰρ ἐπὴν Βρομίου στρατιὴν ξύμπασαν ὀλέσσω,</TextUnit>
    <TextUnit id="13866" loc="34.212">Μαιονίην ἐπὶ γαῖαν ἐλεύσομαι, ἔνθεν ἀφύξω</TextUnit>
    <TextUnit id="13867" loc="34.213">Λυδῶν ἄσπετον ὄλβον, ὅσον Πακτωλὸς ἀέξει:</TextUnit>
    <TextUnit id="13868" loc="34.214">ἵξομαι εἰς Φρυγίην εὐάμπελον, ὁππόθι ̔Ρείη</TextUnit>
    <TextUnit id="13869" loc="34.215">παιδοκόμος Βρομίοιο, καὶ ἀγχικέλευθον ὀλέσσω</TextUnit>
    <TextUnit id="13870" loc="34.216">ἀργυρέης ̓Αλύβης πέδον ὄλβιον, ὄφρα κομίσσω</TextUnit>
    <TextUnit id="13871" loc="34.217">φαιδρὰ ῥυηφενέων χιονώδεα νῶτα μετάλλων:</TextUnit>
    <TextUnit id="13872" loc="34.218">πέρσω δ', ἣν καλέουσι, καὶ ἑπταπύλου χθόνα Θήβης,</TextUnit>
    <TextUnit id="13873" loc="34.219">καὶ φλέξω Σεμέλης φλογερὸν δόμον, ὁππόθι παστοὶ</TextUnit>
    <TextUnit id="13874" loc="34.220">λείψανα θερμὰ φέρουσι μαραινομένων ὑμεναίων.”</TextUnit>
    <TextUnit id="13875" loc="34.221">εἶπεν ἄναξ ἀθέμιστος, ̓Ενυαλίοιο δὲ γαμβροῦ</TextUnit>
    <TextUnit id="13876" loc="34.222">ἀμφιπόλων στίχα πᾶσαν ἐδέξατο δῶρα κυδοιμοῦ</TextUnit>
    <TextUnit id="13877" loc="34.223">Δηριάδης, Φλογίῳ δὲ καὶ ̓Αγραίῳ πόρε Βάκχας</TextUnit>
    <TextUnit id="13878" loc="34.224">ἑλκομένας πλοκαμῖδος: ὁμοπλέκτῳ δ' ἐνὶ δεσμῷ</TextUnit>
    <TextUnit id="13879" loc="34.225">ἀρραγέες παλάμῃσιν ἐμιτρώθησαν ἱμάντες.</TextUnit>
    <TextUnit id="13880" loc="34.226">τὰς μὲν ἄγων Φλόγιος βασιληίδος ἄγγελα νίκης</TextUnit>
    <TextUnit id="13881" loc="34.227">σφιγγομένας πόμπευε δι' ἄστεος. ὑψιτενεῖς δὲ</TextUnit>
    <TextUnit id="13882" loc="34.228">αἱ μὲν ἐυγλυφάνοιο παρὰ προπύλαια μελάθρου</TextUnit>
    <TextUnit id="13883" loc="34.229">ἀλχονίῳ θλίβοντο περίπλοκον αὐχένα δεσμῷ:</TextUnit>
    <TextUnit id="13884" loc="34.230">ἄλλαις θερμὸν ὄπασσε μόρον πυρόεντος ὀλέθρου:</TextUnit>
    <TextUnit id="13885" loc="34.231">αἱ δὲ πεδοσκαφέεσσιν ἐτυμβεύοντο ῥεέθροις</TextUnit>
    <TextUnit id="13886" loc="34.232">φρείατος ἐν γυάλοισιν, ὅπῃ βυθίων ἀπὸ κόλπων</TextUnit>
    <TextUnit id="13887" loc="34.233">χερσὶν ἀμοιβαίαις βεβιημένον ἕλκεται ὕδωρ:</TextUnit>
    <TextUnit id="13888" loc="34.234">καί τις ἔσω διεροῖο βαθυνομένου κενεῶνος</TextUnit>
    <TextUnit id="13889" loc="34.235">ἡμιφανὴς ἀτίνακτος ἀμοιβαίῃ φάτο φωνῇ:</TextUnit>
    <TextUnit id="13890" loc="34.236">“ἔκλυον, ὡς ̓Ινδοῖσι θεὸς πέλε γαῖα καὶ ὕδωρ:</TextUnit>
    <TextUnit id="13891" loc="34.237">οὐδὲ μάτην ποτὲ τοῦτο φατίζεται: ἀμφότεροι γὰρ</TextUnit>
    <TextUnit id="13892" loc="34.238">εἰς ἐμὲ θωρήχθησαν ὁμόφρονες, εἰμὶ δὲ μέσση</TextUnit>
    <TextUnit id="13893" loc="34.239">καὶ χθονίου θανάτοιο καὶ ὑδατόεντος ὀλέθρου,</TextUnit>
    <TextUnit id="13894" loc="34.240">καὶ μόρον ἐγγὺς ἔχω διδυμόζυγον: ἰλυόεις γὰρ</TextUnit>
    <TextUnit id="13895" loc="34.241">ξεῖνος δεσμὸς ἔχει με, καὶ οὐκέτι ταρσὸν ἀείρω,</TextUnit>
    <TextUnit id="13896" loc="34.242">ὑγρὰ δὲ ῥιζώσασα πεπηγότα γούνατα πηλῷ</TextUnit>
    <TextUnit id="13897" loc="34.243">ἵσταμαι ἀστυφέλικτος ἐγὼ Μοίρῃσιν ἑτοίμη:</TextUnit>
    <TextUnit id="13898" loc="34.244">καὶ ποταμός με δίωκε, καὶ οὐ χυτὸν ἔτρεμον ὕδωρ:</TextUnit>
    <TextUnit id="13899" loc="34.245">αἴθε καὶ οὗτος ἔην κελάδων ῥόος, ὄφρα καὶ αὐτοῦ</TextUnit>
    <TextUnit id="13900" loc="34.246">χεῖρας ἐρετμώσασα διατμήξω μέλαν ὕδωρ.”</TextUnit>
    <TextUnit id="13901" loc="34.247">ἔννεπεν: οἰγομένῳ δὲ κατάρρυτα χεύματα λαιμῷ</TextUnit>
    <TextUnit id="13902" loc="34.248">δεχνυμένη κατὰ βαιὸν ἀτυμβεύτῳ θάνε πότμῳ.</TextUnit>
    <TextUnit id="13903" loc="34.249">αὐτὰρ ὁ Χαλκομέδης πεπεδημένος ἡδέι κέντρῳ</TextUnit>
    <TextUnit id="13904" loc="34.250">Μαιναλίδων ἀσίδηρον ὅλον στρατὸν ἤλασε Μορρεὺς</TextUnit>
    <TextUnit id="13905" loc="34.251">εἰς πόλιν ὀφρυόεσσαν, ὀπίστερος ἔγχεϊ νύσσων.</TextUnit>
    <TextUnit id="13906" loc="34.252">ὡς δ' ὅτε μηλονόμος πολυχανδέος εἰς μυχὰ μάνδρης</TextUnit>
    <TextUnit id="13907" loc="34.253">συμμιγέων ὀίων σποράδας στίχας εἰς ἓν ἐλαύνων</TextUnit>
    <TextUnit id="13908" loc="34.254">εἰροπόκων ἴθυνε καλαύροπι πώεα μήλων</TextUnit>
    <TextUnit id="13909" loc="34.255">πασσυδίῃ, πολέες δὲ συνεστιχόωντο βοτῆρες</TextUnit>
    <TextUnit id="13910" loc="34.256">μῆλα περισφίγγοντες ὁμόζυγι πήχεος ὁλκῷ</TextUnit>
    <TextUnit id="13911" loc="34.257">προτροπάδην στοιχηδόν ἀρηρότα, μή ποτε ποίμνης</TextUnit>
    <TextUnit id="13912" loc="34.258">κλειομένης πλάζοιτο παράτροπος ἑσμὸς ἀλήτης:</TextUnit>
    <TextUnit id="13913" loc="34.259">ὣς ὅ γε θῆλυν ὅμιλον ἔσω πυλεῶνος ἐέργων</TextUnit>
    <TextUnit id="13914" loc="34.260">εἰς πόλιν αἰπύδμητον ἀελλόπος ἤλασε Μορρεὺς</TextUnit>
    <TextUnit id="13915" loc="34.261">Βακχείην στίχα πᾶσαν ἀποσπάδα δηιοτῆτος.</TextUnit>
    <TextUnit id="13916" loc="34.262">καὶ μογέων δόλον εἶχεν ἐτώσιον, ὄφρα κυδοιμοῦ</TextUnit>
    <TextUnit id="13917" loc="34.263">ληίδα καλλιγύναικα λιπὼν μετανάστιον ἄγρην</TextUnit>
    <TextUnit id="13918" loc="34.264">Χαλκομέδην ἐρύσειεν ὑπὸ ζυγὰ δουλοσυνάων,</TextUnit>
    <TextUnit id="13919" loc="34.265">ἄλλαις θηλυτέπῃσιν ὁμόστολον, ὄφρά οἱ αἰεὶ</TextUnit>
    <TextUnit id="13920" loc="34.266">ἠματίη θεράπαινα καἰ ἔννυχος εὐνέτις εἴη,</TextUnit>
    <TextUnit id="13921" loc="34.267">καὶ διδύμων τελέσειεν ἀμοιβαδὶς ἔργα θεάων,</TextUnit>
    <TextUnit id="13922" loc="34.268">λάθρια Κύπριδος ἔργα καὶ ἀμφαδὸν ἱστὸν ̓Αθήνης</TextUnit>
    <TextUnit id="13923" loc="34.269">Μορρεὺς δ' οὐκ ἀμέλησε δορυσσόος: ἀγχιμάχῳ γὰρ</TextUnit>
    <TextUnit id="13924" loc="34.270">Δηριάδῃ φύξηλιν ἐπέτρεπε θῆλυν ̓Ενυώ,</TextUnit>
    <TextUnit id="13925" loc="34.271">Βακχιάδος δὲ φάλαγγος ἐπέχραεν ἄρσενι χάρμῃ,</TextUnit>
    <TextUnit id="13926" loc="34.272">ὄφρα περικλείσειε καὶ ἀνέρας: ἐν δὲ κυδοιμοῖς</TextUnit>
    <TextUnit id="13927" loc="34.273">εἰς φόβον ἠπείγοντο. Θυελλήεσσα δὲ κούρη</TextUnit>
    <TextUnit id="13928" loc="34.274">ἵστατο κοσμηθεῖσα πρὸ ἄστεος ἐγγύθι πύργου,</TextUnit>
    <TextUnit id="13929" loc="34.275">παρθένος ἀκρήδεμνος: ἐρωμανέων δὲ γυναικῶν</TextUnit>
    <TextUnit id="13930" loc="34.276">νεύμασι ποιητοῖσι τύπον μιμήσατο κούρη,</TextUnit>
    <TextUnit id="13931" loc="34.277">ὄμματα δινεύουσα, καὶ ἠθάδος ἔκτοθι μίτρης</TextUnit>
    <TextUnit id="13932" loc="34.278">λευκὸς ἐρευθιόωντι χιτὼν φοινίσσετο μαζῷ:</TextUnit>
    <TextUnit id="13933" loc="34.279">Μορρεὺς δ' εἰσορόων ἐπετέρπετο, καὶ διὰ πέπλου</TextUnit>
    <TextUnit id="13934" loc="34.280">λεπταλέου σφριγόωσαν ἴτυν τεκμαίρετο μαζοῦ.</TextUnit>
    <TextUnit id="13935" loc="34.281">καἰ λίθον εὐποίητον ἴσον τροχοειδέι δίσκῳ</TextUnit>
    <TextUnit id="13936" loc="34.282">παρθένος ἁρπάξασα, πελώριον ἄχθος ἁμάξης,</TextUnit>
    <TextUnit id="13937" loc="34.283">Μορρέος εὐπήληκος ἀκόντισεν ἴδμονι τέχνῃ:</TextUnit>
    <TextUnit id="13938" loc="34.284">καἰ λίθος ἠερόθεν πεφορημένος ὀξέι ῥοίζῳ</TextUnit>
    <TextUnit id="13939" loc="34.285">ἀσπίδος ἄκρον ἄραξεν, ὅπῃ χρυσήλατος εἰκὼν</TextUnit>
    <TextUnit id="13940" loc="34.286">Χειροβίης νόθον εἶχε δέμας ψευδήμονι μορφῇ,</TextUnit>
    <TextUnit id="13941" loc="34.287">ποιητὸν δὲ κάρηνον ἀπέξεσε, βαλλομένῃ δὲ</TextUnit>
    <TextUnit id="13942" loc="34.288">μαρμαρέῃ γλωχῖνι χαρασσομένοιο προσώπου</TextUnit>
    <TextUnit id="13943" loc="34.289">μιμηλῆς ἀμάθυνε περίτροχον εἰκόνα μορφῆς:</TextUnit>
    <TextUnit id="13944" loc="34.290">καὶ σάκος ὀλβίζων ἀνεπάλλετο πολλάκι Μορρεύς,</TextUnit>
    <TextUnit id="13945" loc="34.291">καὶ κραδίῃ γελόων κρυφίην ἐφθέγξατο φωνήν:</TextUnit>
    <TextUnit id="13946" loc="34.292">“ἄτρομε Χαλκομέδεια, νέη ῥοδοδάκτυλε Πειθώ,</TextUnit>
    <TextUnit id="13947" loc="34.293">Κύπριδος ἁβρὸν ἄγαλμα καὶ εὐθώρηκος ̓Αθήνης,</TextUnit>
    <TextUnit id="13948" loc="34.294">Βακχιὰς ἠριγένεια καὶ οὐ δύνουσα Σελήνη,</TextUnit>
    <TextUnit id="13949" loc="34.295">γραπτὸν ἐμῆς ἀλόχου τύπον ἔξεσας: αἴθε καὶ αὐτῆς</TextUnit>
    <TextUnit id="13950" loc="34.296">Χειροβίης ἤμησας ἀληθέος αὐχένα νύμφης.”</TextUnit>
    <TextUnit id="13951" loc="34.297">ὣς εἰπὼν ἐδίωκε πρὸ ἄστεος ἄζυγα κούρην,</TextUnit>
    <TextUnit id="13952" loc="34.298">γλῶσσαν ἀπειλείουσαν ἔχων, οὐ χεῖρα κορύσσων,</TextUnit>
    <TextUnit id="13953" loc="34.299">μῦθον ἀκοντίζων, οὐ παρθένον ἔγχεϊ νύσσων,</TextUnit>
    <TextUnit id="13954" loc="34.300">μειλιχίῃ παλάμῃ πεφιδημένον ἔγχος ἀείρων:</TextUnit>
    <TextUnit id="13955" loc="34.301">καὶ βλοσυρῆς κελάδησε βοῆς ἀπατήλιον ̓Ηχώ,</TextUnit>
    <TextUnit id="13956" loc="34.302">ὡς ἐτεὸν κοτέων πρόμος ἤπιος: ἀμφότερον γάρ,</TextUnit>
    <TextUnit id="13957" loc="34.303">εἶχε νόον γελόωντα, χόλον δ' ἀνέφηνε προσώπῳ.</TextUnit>
    <TextUnit id="13958" loc="34.304">ἦκα δὲ δινήσας σφαλερὴν προέηκεν ἀκωκὴν</TextUnit>
    <TextUnit id="13959" loc="34.305">εἰς σκοπὸν ἀχρήιστον ἑκούσιος: ἡ δὲ φυγοῦσα</TextUnit>
    <TextUnit id="13960" loc="34.306">ἠερίαις ταχύγουνος ἐπέτρεχε σύνδρομος αὔραις:</TextUnit>
    <TextUnit id="13961" loc="34.307">τῆς δὲ τιταινομένης ἀνεμώδεϊ γούνατος ὁρμῇ</TextUnit>
    <TextUnit id="13962" loc="34.308">πλοχμοὺς βοτρυόεντας ἀνερρίπιζον ἀῆται,</TextUnit>
    <TextUnit id="13963" loc="34.309">αὐχένα γυμνώσαντες ἐριδμαίνοντα Σελήνῃ:</TextUnit>
    <TextUnit id="13964" loc="34.310">φειδομένοις δὲ πόδεσσιν ἑκούσιος ἔτρεχε Μορρεύς,</TextUnit>
    <TextUnit id="13965" loc="34.311">πῇ μὲν ἐυρραφέων ποδὸς ἴχνια γυμνὰ πεδίλων</TextUnit>
    <TextUnit id="13966" loc="34.312">εἰς σφυρὰ παπταίνων ῥοδοειδέα, πῇ δὲ δοκεύων</TextUnit>
    <TextUnit id="13967" loc="34.313">πλαζομένης ἑλικηδὸν ὀπίστερα βόστρυχα χαίτης</TextUnit>
    <TextUnit id="13968" loc="34.314">Χαλκομέδην ἐδίωκε: καὶ ἴαχεν ἡδέι μύθῳ,</TextUnit>
    <TextUnit id="13969" loc="34.315">μείλιχον ἀφλοίσβοιο χέων ἔπος ἀνθερεῶνος:</TextUnit>
    <TextUnit id="13970" loc="34.316">“μίμνέ με, Χαλκομέδεια, τὸν ἱμείροντα μαχητήν:</TextUnit>
    <TextUnit id="13971" loc="34.317">ῥύεται ἀγλαΐη σε, καἰ οὐ δρόμος: οὐ τόσον αἰχμαὶ</TextUnit>
    <TextUnit id="13972" loc="34.318">ἅνδρα βαλεῖν δεδάασιν, ὅσον σπινθῆρες ̓Ερώτων.</TextUnit>
    <TextUnit id="13973" loc="34.319">δήιος οὐ γενόμην, μὴ δείδιθι: μαρνάμενον γάρ</TextUnit>
    <TextUnit id="13974" loc="34.320">χαλκείην σέο κάλλος ἐμὴν νίκησεν ἀκωκήν:</TextUnit>
    <TextUnit id="13975" loc="34.321">ἔγχεος οὐ χατέεις, οὐκ ἀσπίδος: ὑμετέρου γὰρ</TextUnit>
    <TextUnit id="13976" loc="34.322">ὡς ξίφος, ὡς δόρυ θοῦρον, ἔχεις ἀκτῖνα προσώπου,</TextUnit>
    <TextUnit id="13977" loc="34.323">καἰ μελίης πολὺ μᾶλλον ἀριστεύουσι παρειαί.</TextUnit>
    <TextUnit id="13978" loc="34.324">φρικτὸν ἐμῆς παλάμης λέλυται σθένος: οὐ νέμεσις γάρ,</TextUnit>
    <TextUnit id="13979" loc="34.325">εἰ δόρυ θοῦρον ἔχω νικώμενον, ὅττι καὶ αὐτὸς</TextUnit>
    <TextUnit id="13980" loc="34.326">Κύπριδος ἱσταμένης θηλύνεται ἄγριος ̓́Αρης.</TextUnit>
    <TextUnit id="13981" loc="34.327">δέξό με σοῖς Σατύροισιν ὁμόστολον: ἐν πολέμοις γὰρ</TextUnit>
    <TextUnit id="13982" loc="34.328">̓Ινδοὶ ἀριστεύσουσιν, ἕως ἔτι χεῖρα κορύσσω.</TextUnit>
    <TextUnit id="13983" loc="34.329">ἢν δ' ἐθέλῃς, ἅτε λάτρις ὑποδρήσσω Διονύσῳ:</TextUnit>
    <TextUnit id="13984" loc="34.330">ἢν ἐθέλῃς, με δάμαζε κατ' αὐχένος ἢ κενεῶνος:</TextUnit>
    <TextUnit id="13985" loc="34.331">οὐκ ἀλέγω θανάτοιο τεῇ δεδαϊγμένος αἰχμῇ:</TextUnit>
    <TextUnit id="13986" loc="34.332">μοῦνον ἐμὲ στενάχιζε δεδουπότα: μυρομένης δὲ</TextUnit>
    <TextUnit id="13987" loc="34.333">δάκρυα Χαλκομέδης με καἰ ἐξ ̓Αίδαο κομίσσει.</TextUnit>
    <TextUnit id="13988" loc="34.334">παρθένε, τί τρομέεις, ὅτι μείλιχον ἔγχος ἀείρω;</TextUnit>
    <TextUnit id="13989" loc="34.335">σοὐς πλοκάμους ὁρόων ἑλικώδεας ὑψόθεν ὤμων</TextUnit>
    <TextUnit id="13990" loc="34.336">ἀσκεπέων τρυφάλειαν ἐμῶν ἀπέθηκα κομάων:</TextUnit>
    <TextUnit id="13991" loc="34.337">νεβρίδα παπταίνων στυγέω θώρηκα φορῆσαι.”</TextUnit>
    <TextUnit id="13992" loc="34.338">ὣς φαμένου παράμειβε γυνὴ καἰ ἐμίγνυτο Βάκχοις,</TextUnit>
    <TextUnit id="13993" loc="34.339">καὶ φονίου Μορρῆος ἀποπλαγχθεῖσα κελεύθου</TextUnit>
    <TextUnit id="13994" loc="34.340">θαρσαλέη πολέμιζε καὶ ἤρισεν ἄρσενι χάρμῃ.</TextUnit>
    <TextUnit id="13995" loc="34.341">καὶ τότε δυσκελάδοιο λιπὼν στροφάλιγγα κυδοιμοῦ</TextUnit>
    <TextUnit id="13996" loc="34.342">ἄμπνυτο Βάκχος ὅμιλος, ἕως ἀνεχάζετο Μορρεύς.</TextUnit>
    <TextUnit id="13997" loc="34.343">Βασσαρίδων δὲ φάλαγγα πρὸ ἄστεος ἄορι τύπτων</TextUnit>
    <TextUnit id="13998" loc="34.344">Δηριάδης ἐδίωκεν, ἕως σχεδὸν ἤλασε πύργων,</TextUnit>
    <TextUnit id="13999" loc="34.345">οἰγομένου στίχα πᾶσαν ἕσω πυλεῶνος ἐέργων</TextUnit>
    <TextUnit id="14000" loc="34.346">τείχεος ὑψιλόφοιο: διωκόμεναι δὲ σιδήρῳ</TextUnit>
    <TextUnit id="14001" loc="34.347">ἄστεος ἐντὸς ἵκανον ἀποσπάδες ἠθάδος ὕλης:</TextUnit>
    <TextUnit id="14002" loc="34.348">ἀσταθέες δὲ φάλαγγες ἀήθεα κύκλα κελεύθου</TextUnit>
    <TextUnit id="14003" loc="34.349">ἔστιχον ἔνθα καὶ ἔνθα διακριδόν, εἰς πτερὸν Εὕρου,</TextUnit>
    <TextUnit id="14004" loc="34.350">εἰς ῥαχίην Ζεφύροιο παρ: ̓Εσπέριον κλίμα γαίης,</TextUnit>
    <TextUnit id="14005" loc="34.351">αἱ δὲ Νότου παρὰ πέζαν ἀλήμονες, αἱ δὲ Βορῆς</TextUnit>
    <TextUnit id="14006" loc="34.352">Βασσαρίδες κλονέοντο: καἰ ἀρσενόθυμον ἀνάγκην</TextUnit>
    <TextUnit id="14007" loc="34.353">μαινάδες ἠλλάξαντο, πάλιν δ' ἐγένοντο γυναῖκες,</TextUnit>
    <TextUnit id="14008" loc="34.354">καὶ μόθον ἠρνήσαντο, φιληλακάτοιο δὲ τέχνης</TextUnit>
    <TextUnit id="14009" loc="34.355">καἰ ταλάρων μνήσαντο, καἰ ἤθελον αὖτις ̓Αθήνης</TextUnit>
    <TextUnit id="14010" loc="34.356">ἀμφιέπειν κλωστῆρα καἰ οὐκέτι θύσθλα Λυαίου.</TextUnit>
    <TextUnit id="14011" loc="34.357">καὶ στίχα χιονέην ὀλέκων κυανόχροος ἀνὴρ</TextUnit>
    <TextUnit id="14012" loc="34.358">ἐνδόμυχον κλόνον εἶχε πολισσούχοιο κυδοιμοῦ.</TextUnit>
    <TextUnit id="14013" loc="35.1">Δηριάδης δ' ἀπέλεθρος ἐμάρνατο θυιάδι χάρμῃ,</TextUnit>
    <TextUnit id="14014" loc="35.2">καὶ βρομίου προπόλοισιν ἐπέχραε κοίρανος ̓Ινδῶν,</TextUnit>
    <TextUnit id="14015" loc="35.3">πῇ μὲν ἀκοντίζων δολιχῷ δορί, πῇ δὲ δαΐζων</TextUnit>
    <TextUnit id="14016" loc="35.4">ἄορι κωπήεντι, χαραδραίοις δὲ βελέμνοις</TextUnit>
    <TextUnit id="14017" loc="35.5">τοξεύων πεφόρητο καὶ ὀξυτέροισιν ὀιστοῖς.</TextUnit>
    <TextUnit id="14018" loc="35.6">ὣς αἱ μὲν κλονέοντο κατὰ πτόλιν ἔνδοθι πύργων</TextUnit>
    <TextUnit id="14019" loc="35.7">ἔγχεϊ Δηριάδαο: πολυγλώσσῳ δὲ κυδοιμῷ</TextUnit>
    <TextUnit id="14020" loc="35.8">ἀμφοτέρων κτύπος ἦεν: ἐρευθιόωντι δὲ λύθρῳ</TextUnit>
    <TextUnit id="14021" loc="35.9">ἄστεος εὐλάιγγες ἐφοινίχθησαν ἀγυιαὶ</TextUnit>
    <TextUnit id="14022" loc="35.10">κτεινομένων καναχηδὸν ἐν ἄστεϊ θηλυτεράων.</TextUnit>
    <TextUnit id="14023" loc="35.11">ἀκλινέες δὲ γέροντες ἀερσιλόφων ἐπὶ πύργων</TextUnit>
    <TextUnit id="14024" loc="35.12">φύλοπιν ἐσκοπίαζον: ὑπὲρ τεγέων δὲ καὶ αὐταὶ</TextUnit>
    <TextUnit id="14025" loc="35.13">θυρσοφόρον στίχα πᾶσαν ἐθηήσαντο γυναῖκες:</TextUnit>
    <TextUnit id="14026" loc="35.14">καί τις ὑπὲρ μεγάροιο περικλινθεῖσα τιθήνῃ</TextUnit>
    <TextUnit id="14027" loc="35.15">παρθένος ἑλκεσίπεπλος ἐδέρκετο θῆλυν ̓Ενυώ,</TextUnit>
    <TextUnit id="14028" loc="35.16">καὶ κταμένῃ βαρύδακρυς ἐπέστενεν ἥλικι κούρῃ.</TextUnit>
    <TextUnit id="14029" loc="35.17">οὐδέ τις ἱμερόεσσαν ἑλὼν ἐβιήσατο νύμφην,</TextUnit>
    <TextUnit id="14030" loc="35.18">ὅττι γυναιμανέεσσιν ἄναξ ἐπετέλλετο λαοῖς,</TextUnit>
    <TextUnit id="14031" loc="35.19">φεύγειν δήια λέκτρα δορικτήτων ὑμεναίων,</TextUnit>
    <TextUnit id="14032" loc="35.20">μὴ Παφίης ἀλέγοντες ἀφειδήσωσ2ιν ̓Ενυοῦς.</TextUnit>
    <TextUnit id="14033" loc="35.21">καί τις ὑπὲρ δαπέδοιο περισκαίρουσα κονίῃ</TextUnit>
    <TextUnit id="14034" loc="35.22">παρθενικὴ γυμνοῦτο: παρελκομένου δὲ χιτῶνος</TextUnit>
    <TextUnit id="14035" loc="35.23">ἀγλαΐῃ κεκόρυστο καὶ ἱμείροντα φονῆα</TextUnit>
    <TextUnit id="14036" loc="35.24">οὔτασεν οὐτηθεῖσα, βέλος δέ οἱ ἔπλετο μορφή,</TextUnit>
    <TextUnit id="14037" loc="35.25">καὶ φθιμένη νίκησε: κατ' ἀντιβίοιο δὲ γυμνοὶ</TextUnit>
    <TextUnit id="14038" loc="35.26">μηροὶ ἐθωρήχθησαν, ὀιστευτῆρες ̓Ερώτων.</TextUnit>
    <TextUnit id="14039" loc="35.27">καὶ νύ κε νεκρὸν ἔχων πόθον ἄπνοον, ὥς περ ̓Αχιλλεύς,</TextUnit>
    <TextUnit id="14040" loc="35.28">ἄλλην Πενθεσίλειαν ὑπὲρ δαπέδοιο δοκεύων</TextUnit>
    <TextUnit id="14041" loc="35.29">ψυχρὰ κονιομένης προστύξατο χείλεα νύμφης,</TextUnit>
    <TextUnit id="14042" loc="35.30">εἰ μὴ Δηριαδῆος ἐδείδιεν ὄγκον ἀπειλῆς.</TextUnit>
    <TextUnit id="14043" loc="35.31">καὶ γυμνῆς σκοπίαζεν ἀναινομένης χρόα κούρης,</TextUnit>
    <TextUnit id="14044" loc="35.32">καὶ σφυρὰ λευκὰ δόκευε καὶ ἀσκεπέων πτύχα μηρῶν,</TextUnit>
    <TextUnit id="14045" loc="35.33">καὶ μελέων ἔψανσε, καὶ ἥψατο πολλάκι μαζοῦ</TextUnit>
    <TextUnit id="14046" loc="35.34">οἰδαλέου ῥοδόεντος, ἐοικότος εἰσέτι μήλῳ:</TextUnit>
    <TextUnit id="14047" loc="35.35">ἤθελε καὶ φιλότητι μιγήμεναι: ὀψὲ δὲ κάμνων</TextUnit>
    <TextUnit id="14048" loc="35.36">τοίην ἱμερόεσσαν ἀνήρυγεν ἄφρονα φωνήν:</TextUnit>
    <TextUnit id="14049" loc="35.37">“παρθενικὴ ῥοδόπηχυ, τεὸν δυσέρωτα φονῆα</TextUnit>
    <TextUnit id="14050" loc="35.38">οὔτασας οὐταμένη, φθιμένη ζώοντα δαμάζεις,</TextUnit>
    <TextUnit id="14051" loc="35.39">καὶ σὺ τεὸν βλεφάροισιν ὀιστεύεις ὀλετῆρα:</TextUnit>
    <TextUnit id="14052" loc="35.40">ἔγχος ἐνικήθη σέο κάλλεϊ: σεῖο προσώπου</TextUnit>
    <TextUnit id="14053" loc="35.41">μαρμαρυγαὶ κλονέουσιν, ὅσον γλωχῖνες ἀκόντων:</TextUnit>
    <TextUnit id="14054" loc="35.42">στῆθος ἔχεις ἅτε τόξον, ἐπεὶ σέο μᾶλλον ὀιστῶν</TextUnit>
    <TextUnit id="14055" loc="35.43">μαζοὶ ἀριστεύουσιν, ὀιστευτῆρες ̓Ερώτων.</TextUnit>
    <TextUnit id="14056" loc="35.44">ξεῖνον ἔχω καὶ ἄπιστον ἐγὼ πόθον, ὅττι διώκω</TextUnit>
    <TextUnit id="14057" loc="35.45">κούρης νεκρὸν ἔρωτα καταφθιμένων ὑμεναίων:</TextUnit>
    <TextUnit id="14058" loc="35.46">ἄπνοος οἶστρος ἔχει με τὸν ἔμπνοον: εἰ θέμις εἰπεῖν,</TextUnit>
    <TextUnit id="14059" loc="35.47">χείλεα φωνήεντα καὶ ἔμπνοα ταῦτα γενέσθω,</TextUnit>
    <TextUnit id="14060" loc="35.48">σῶν γλυκερῶν στομάτων ἵνα, παρθένε, μῦθον ἀκούσω</TextUnit>
    <TextUnit id="14061" loc="35.49">τοῖον ἔπος βοόωσα: ̔κυλινδομένην ἐνὶ γαίῃ,</TextUnit>
    <TextUnit id="14062" loc="35.50">ἣν κτάνες, ἣν σύλησας, ἀτάσθαλε, κάλλιπε κούρην:</TextUnit>
    <TextUnit id="14063" loc="35.51">ἣν σέο χαλκὸς ἔταμνεν, ἐμοῦ μὴ ψαῦε χιτῶνος:</TextUnit>
    <TextUnit id="14064" loc="35.52">τί κρατέεις κενεῶνα, τὸν οὔτασας; ἴσχεο δειλῆς</TextUnit>
    <TextUnit id="14065" loc="35.53">ἀμφαφόων ἐμὀν ἕλκος, ὅ μοι πόρες. ἐρρέτω αἰχμή,</TextUnit>
    <TextUnit id="14066" loc="35.54">ἐρρέτω ἡμετέρης παλάμης θράσος, ὅττι λιποῦσα</TextUnit>
    <TextUnit id="14067" loc="35.55">Σειληνοὺς πολιῇσιν ὑποφρίσσοντας ἐθείραις</TextUnit>
    <TextUnit id="14068" loc="35.56">καὶ Σατύρων δύσμορφον ὅλον γένος, ἀντὶ γερόντων,</TextUnit>
    <TextUnit id="14069" loc="35.57">ἀντὶ δασνστέρνων ἁπαλὴν ἐδάμασσε γυναῖκα.</TextUnit>
    <TextUnit id="14070" loc="35.58">ἀλλὰ ποθοβλήτοιο τεοῦ χροὸς ἕλκος ἀφάσσων</TextUnit>
    <TextUnit id="14071" loc="35.59">ποίην καλλιβότοιο διαστείχων ῥάχιν ὕλης</TextUnit>
    <TextUnit id="14072" loc="35.60">ἕλκεος ὑμετέροιο βοηθόον εἰς σὲ καλέσσω</TextUnit>
    <TextUnit id="14073" loc="35.61">γηραλέον Χείρωνα φεπίσβιον; ἢ πόθεν εὕρω</TextUnit>
    <TextUnit id="14074" loc="35.62">φάρμακα, λυσιπόνου Παιήονος ὄργια τέχνης;</TextUnit>
    <TextUnit id="14075" loc="35.63">ἤθελον, ἣν κολέουσιν, ἔχειν Κενταυρίδα ποίην,</TextUnit>
    <TextUnit id="14076" loc="35.64">ὄφρα τεοῖς μελέεσσιν ἀνώδυνον ἄνθος ἑλίξας</TextUnit>
    <TextUnit id="14077" loc="35.65">ἐξ ̓́Αιδος ζώουσαν ἀνοστήτοιο σαώσω.</TextUnit>
    <TextUnit id="14078" loc="35.66">ποῖον ἔχω μάγον ὕμνον ἢ ἀστερόεσσαν ἀοιδήν,</TextUnit>
    <TextUnit id="14079" loc="35.68">ὄφρα θεοκλήτῳ προχέων μέλος εὐάδι φωνῇ</TextUnit>
    <TextUnit id="14080" loc="35.67">οὐταμένου τεὸν αἷμα κατευνήσω κενεῶνος;</TextUnit>
    <TextUnit id="14081" loc="35.69">ἤθελον ἐγγὺς ἔχειν φυσίζοον ἐνθάδε πηγήν,</TextUnit>
    <TextUnit id="14082" loc="35.70">ὄφρα τεοῖς μελέεσσι βαλὼν ὀδυνήφατον ὕδωρ</TextUnit>
    <TextUnit id="14083" loc="35.71">πρηΰνω τεὸν ἕλκος ἐπήρατον, ὄφρα καὶ αὐτὴν</TextUnit>
    <TextUnit id="14084" loc="35.72">ψυχὴν ὑμετέρην παλινάγρετον εἰς σὲ κομίσσω.</TextUnit>
    <TextUnit id="14085" loc="35.73">Γλαῦκε πολυσπερέων ἐτέων στροφάλιγγα κυλίνδων,</TextUnit>
    <TextUnit id="14086" loc="35.74">εἰ θέμις, ἀτρυγέτοιο λιπῶν κευθμῶνα θαλάσσης</TextUnit>
    <TextUnit id="14087" loc="35.75">δεἰξον ἐμοὶ βοτάνην ζωαρκέα, δεῖξον ἐκείνην,</TextUnit>
    <TextUnit id="14088" loc="35.76">ἧς ποτε σοῖς στομάτεσσιν ἐγεύσαο, καὶ βίον ἕλκεις</TextUnit>
    <TextUnit id="14089" loc="35.77">ἄμβροτον, ἀενάοιο χρόνου κυκλούμενος ὁλκῷ.”</TextUnit>
    <TextUnit id="14090" loc="35.78">ὣς εἰπῶν παράμειβε, νέκυν πόθον ἐν φρεσὶ κεύθων.</TextUnit>
    <TextUnit id="14091" loc="35.79">καὶ πόσιος κταμένου τιμήορος ἄνθορε νύμφη</TextUnit>
    <TextUnit id="14092" loc="35.80">Πρωτονόη, στενάχουσα καὶ εἰσέτι νεκρὸν ̓Ορόντην:</TextUnit>
    <TextUnit id="14093" loc="35.81">θηλυτέρην δὲ φάλαγγα διέστιχεν: ἦν δὲ νοῆσαι</TextUnit>
    <TextUnit id="14094" loc="35.82">ἄλλην ἀντιάνειραν ̓Ερυθραίην ̓Αταλάντην.</TextUnit>
    <TextUnit id="14095" loc="35.83">Χειροβίη δὲ λαβοῦσα σάκος καὶ Μορρέος αἰχμὴν</TextUnit>
    <TextUnit id="14096" loc="35.84">ἔχραε Βασσαρίδεσσι, καὶ εἴκελος ἔπλετο Γόργῃ,</TextUnit>
    <TextUnit id="14097" loc="35.85">ἣ πάρος εὐπύργοιο τινασσομένης Καλυδῶνος</TextUnit>
    <TextUnit id="14098" loc="35.86">Τοξέος αἰθύσσονσα κασιγνήτοιο βοείην,</TextUnit>
    <TextUnit id="14099" loc="35.87">μάρνατο θῆλυς ἐοῦσα χολωομένου Μελεάγρου.</TextUnit>
    <TextUnit id="14100" loc="35.88">̓Ορσιβόη δὲ φανεῖσα σὺν ἐγρεμόθῳ παρακοίτῃ</TextUnit>
    <TextUnit id="14101" loc="35.89">θάρσος ̓Ενυαλίης μιμήσατο Δηιανείρης,</TextUnit>
    <TextUnit id="14102" loc="35.90">ὁππότε Παρνησσοῖο κακοξείνῳ παρὰ πέτρῃ</TextUnit>
    <TextUnit id="14103" loc="35.91">θωρήχθη Δρυόπεσσι καὶ ἔπλετο θῆλυς ̓Αμαζών.</TextUnit>
    <TextUnit id="14104" loc="35.92">πολλαὶ δ' εὐρυχόροισι περικλείοντο μελάθροις,</TextUnit>
    <TextUnit id="14105" loc="35.93">καὶ στόνος ἄπλετος ἦεν ὑπωροφίοιο κυδοιμοῦ:</TextUnit>
    <TextUnit id="14106" loc="35.94">ἄλλη δ' εἰνοδίην ὑπεδύσατο δηιοτῆτα,</TextUnit>
    <TextUnit id="14107" loc="35.95">παρθένος ἐγρεκύδοιμος, ὑπὲρ τεγέων δὲ καὶ ἄλλαι</TextUnit>
    <TextUnit id="14108" loc="35.96">λαϊνέοις βελέεσσιν ἐθωρήσσοντο γυναῖκες:</TextUnit>
    <TextUnit id="14109" loc="35.97">ἐνδόμυχοι δὲ φάλαγγες ἐπεσμαράγησαν ̓Ενυώ.</TextUnit>
    <TextUnit id="14110" loc="35.98">ὄφρα μὲν ἐγρεμόθοιο δι' ἄστεος ἔβρεμεν ̓́Αρης,</TextUnit>
    <TextUnit id="14111" loc="35.99">Λύδια Βασσαρίδων ὀρεσίδρομα φῦλα δάΐζων,</TextUnit>
    <TextUnit id="14112" loc="35.100">τόφρα δὲ Χαλκομέδεια πρὸ τείχεος ἵστατο μούνη</TextUnit>
    <TextUnit id="14113" loc="35.101">νόστιμον ἐκ πολέμοιο μεταστρέψασα πορείην,</TextUnit>
    <TextUnit id="14114" loc="35.102">οἰστρομανῆ Μορρῆα δεδεγμένη, εἴ ποξεν ἔλθῃ:</TextUnit>
    <TextUnit id="14115" loc="35.103">καὶ τότε πουλυέλικτον ἐρωμανὲς ὄμμα τιταίνων,</TextUnit>
    <TextUnit id="14116" loc="35.104">παρθένον ὡς ἐνόησε, ποδήνεμος ἵκετο Μορρεύς,</TextUnit>
    <TextUnit id="14117" loc="35.105">εἰς δρόμον ἱμερόεντα θοώτερα γούνατα πάλλων.</TextUnit>
    <TextUnit id="14118" loc="35.106">τῆς δὲ διωκομένης ἀνεκούφισε πέπλον ἀήτης:</TextUnit>
    <TextUnit id="14119" loc="35.107">θέλγετο δ' εἰσέτι μᾶλλον ἀνείμονι κάλλεϊ μορφῆς.</TextUnit>
    <TextUnit id="14120" loc="35.108">παπταίνων προθέουσαν ἀνάμπυκα λευκάδα νύμφην.</TextUnit>
    <TextUnit id="14121" loc="35.109">ἡ δέ μιν ἠπερόπευε, καὶ αἰδομένῃ φάτο φωνῇ,</TextUnit>
    <TextUnit id="14122" loc="35.110">ὼκυτέρην Μορρῆος ὑποπτήσσουασ1 πορείην:</TextUnit>
    <TextUnit id="14123" loc="35.111">“εἰ ἐτεὸν μεθέπεις ἐμὰ δέμνια, νυμφίε Μορρεῦ,</TextUnit>
    <TextUnit id="14124" loc="35.112">κάτθεο σὸν θώρηκα σιδήρεον, οἷα χορεύει</TextUnit>
    <TextUnit id="14125" loc="35.113">εἰς γάμον ἁβροχίτων, ὅτε Κύπριδι μίσγεται, ̓́Αρης,</TextUnit>
    <TextUnit id="14126" loc="35.114">εἵματι χιονέῳ πεπυκασμένος, ὥς περ ̓Απόλλων,</TextUnit>
    <TextUnit id="14127" loc="35.115">ὄφρα Πόθος καὶ Κύπρις ἑνὶ ζεύξειαν ὀχῆι</TextUnit>
    <TextUnit id="14128" loc="35.116">ἡμέας ἀμφοτέρους γαμίης ἐπιβήτορας εὐνῆς,</TextUnit>
    <TextUnit id="14129" loc="35.117">Μορρέα θοῦρος: ἔρως καὶ Χαλκομέδην ̓Αφροδίτη.</TextUnit>
    <TextUnit id="14130" loc="35.118">οὐ δέχομαι χάλκειον ἐγὼ πόσιν ύψόθι λέκτρων,</TextUnit>
    <TextUnit id="14131" loc="35.119">αἵματι φοινίσσοντα καὶ αὐχμώοντα κονίῃ:</TextUnit>
    <TextUnit id="14132" loc="35.120">ἀλλὰ ῥόῳ φαίδρυνε τεὸν δέμας, ὄφρα φανείης</TextUnit>
    <TextUnit id="14133" loc="35.121">ὡς Φαέθων προχοῇσι λελουμένος ̓Ωκεανοῖο:</TextUnit>
    <TextUnit id="14134" loc="35.122">ῥῖψον ̓Ενυαλίην σέθεν ἀσπίδα, ῥῖψον ἀκωκήν,</TextUnit>
    <TextUnit id="14135" loc="35.123">μή ποτέ με πλήξειε τεὴ θανατηφόρος αἰχμή:</TextUnit>
    <TextUnit id="14136" loc="35.124">κάτθεό μοι δασπλῆτα τεῶν πήληκα κομάων,</TextUnit>
    <TextUnit id="14137" loc="35.125">ὅττι λόφος κλονέει με τινασσομένης τρυφαλείης:</TextUnit>
    <TextUnit id="14138" loc="35.126">μὴ νόθον εἶδος ἴδοιμι σιδηρείοιο προσώπου:</TextUnit>
    <TextUnit id="14139" loc="35.127">τίς πόθος εὐφραίνει με καλυπτομένης σέο μορφῆς;</TextUnit>
    <TextUnit id="14140" loc="35.128">ούκέτι Μαιονίης ἐπιβήσομαι: οὐδ' ἐνὶ παστῷ</TextUnit>
    <TextUnit id="14141" loc="35.129">δέξομαι, ἢν ἐθέλῃς, μετὰ Μορρέα Βάκχον ἀκοίτην:</TextUnit>
    <TextUnit id="14142" loc="35.130">ἔσσομαι ̓Ινδῴη καὶ ἐγώ, φίλος: ἀντὶ δὲ Λυδῆς</TextUnit>
    <TextUnit id="14143" loc="35.131">κυδαίνω θυέεσσιν ̓Ερυθραίην ̓Αφροδίτην</TextUnit>
    <TextUnit id="14144" loc="35.132">κρυπταδίη Μορρῆος ὁμευνέτις: ἐν δὲ κυδοιμοῖς</TextUnit>
    <TextUnit id="14145" loc="35.133">̓Ινδὸς ἀνὴρ ἐχέτω με συναιχμάζων ̓Αφροδίτῃ:</TextUnit>
    <TextUnit id="14146" loc="35.134">εἰς δὲ γὰρ ἶσα βέλεμνα καὶ εἰς ἐμὲ διπλόα πέμπων</TextUnit>
    <TextUnit id="14147" loc="35.135">ἵμερος ἀμφοτέροισι μίαν ξύνωσεν ἀνίην,</TextUnit>
    <TextUnit id="14148" loc="35.136">εἰς κραδίην Μορρῆι καὶ εἰς φρένα Χαλκομεδείῃ.</TextUnit>
    <TextUnit id="14149" loc="35.137">κάμνον ἐγὼ κρύπτουσα τεὸν πόθον: οὐ γὰρ ἀκοίτην</TextUnit>
    <TextUnit id="14150" loc="35.138">παρθένος αἰδομένη προκαλίζεται εἰς ̓Αφροδίτην.”</TextUnit>
    <TextUnit id="14151" loc="35.139">ὣς φαμένη παρέπεισε γυνὴ δυσέρωτα μαχητὴν</TextUnit>
    <TextUnit id="14152" loc="35.140">ψευσαμένη: γελάσας δὲ δυσίμερος ἔννεπε Μορρεύς:</TextUnit>
    <TextUnit id="14153" loc="35.141">“οὐ νέμεσις, Μορρῆα τὸν εὐπήληκα μαχητὴν</TextUnit>
    <TextUnit id="14154" loc="35.142">χάλκεον ἔγχος ἔχειν ἐνὶ παστάδι Χαλκομεδείης,</TextUnit>
    <TextUnit id="14155" loc="35.143">ὄφρα περιπτύξω σε, φερώνυμε, χαλκὸν ἀείρων:</TextUnit>
    <TextUnit id="14156" loc="35.144">ἔμπης φοίνιον ἔγχος ἀναίνομαι, οὐδὲ βοείης</TextUnit>
    <TextUnit id="14157" loc="35.145">ἅπτομαι: ὡς ἐθέλεις δέ, λελουμένος εἰς σὲ χορεύω</TextUnit>
    <TextUnit id="14158" loc="35.146">χερσὶν ἀναιμάκτοισι, καὶ ἔσσομαι ἄλλος ἀκοίτης,</TextUnit>
    <TextUnit id="14159" loc="35.147">γυμνὸς ̓́Αρης μετὰ δῆριν ἔχων γυμνὴν ̓Αφροδίτην.</TextUnit>
    <TextUnit id="14160" loc="35.148">καύρην Δηριαδῆος ἀναίνομαι: αὐτὸς ἐλάσσω</TextUnit>
    <TextUnit id="14161" loc="35.149">ἐκ μεγάρων ἀέκουσαν ἐμὴν ζηλήμονα νύμφην:</TextUnit>
    <TextUnit id="14162" loc="35.150">οὐκέτι Βασσαρίδεσσι κορύσσομαι, εἴ με κελεύεις,</TextUnit>
    <TextUnit id="14163" loc="35.151">ἀλλὰ φίλοις ναέτῃσι μαχέσσομαι: ̓Ινδὸν ὀλέσσω</TextUnit>
    <TextUnit id="14164" loc="35.152">οἴνοπα θύρσον ἔχων, οὐ χάλκεον ἔγχος ἀείρων:</TextUnit>
    <TextUnit id="14165" loc="35.153">ῥίψω δ̓ἔντεα πάντα καὶ ἄνθεα λεπτὰ τινάξω,</TextUnit>
    <TextUnit id="14166" loc="35.154">ὑμετέρῳ βασιλῆι συναιχμάζων Δινύσῳ.”</TextUnit>
    <TextUnit id="14167" loc="35.155">ὣς εἰπὼν παλάμης μελίην ἀπεσείσατο Μορρεύς,</TextUnit>
    <TextUnit id="14168" loc="35.156">καὶ λίφον ἰδρώοντος ἀπεσφήκωσε καρήνου,</TextUnit>
    <TextUnit id="14169" loc="35.157">μυδαλέης δ' ἔρρεψεν ἑῆς τελαμῶνα βοείης</TextUnit>
    <TextUnit id="14170" loc="35.158">εὐκαμάτῳ ῥαθάμιγγι λελουμένον ὴθάδος ὤμου:</TextUnit>
    <TextUnit id="14171" loc="35.159">λύσατο καὶ χάλκειον ἀπὸ στέρνοιο χιτῶνα,</TextUnit>
    <TextUnit id="14172" loc="35.160">αἱμαλέον θώρηκα. καὶ ἔντεα κείμενα γαίῃ</TextUnit>
    <TextUnit id="14173" loc="35.161">Μορρέος ἱμείροντος ἐδείκνυεν ̓́Αρεϊ Κύπρις</TextUnit>
    <TextUnit id="14174" loc="35.162">μορφῇ ἀθωρήκτῳ νικώμενα Χαλκομεδείης:</TextUnit>
    <TextUnit id="14175" loc="35.163">καί τινα μῦθον ἔειπεν, ἑὸν δ' ἐρέθιζεν ἀκοίτην:</TextUnit>
    <TextUnit id="14176" loc="35.164">“̓͂Αρες, ἐσυλήθης: πολέμους ἠρνήσατο Μορρεύς,</TextUnit>
    <TextUnit id="14177" loc="35.165">οὐ φορέων θώρηκα καὶ οὐ ξίφος: ἀλλὰ γυναῖκα</TextUnit>
    <TextUnit id="14178" loc="35.166">ἱμερτὴν ποθέων ἀπεσείσατο τεύχεα χειρῶν.</TextUnit>
    <TextUnit id="14179" loc="35.167">καὶ σὺ τεὸν δόρυ θοῦρον ἀναίνεο, καὶ σὺ θαλάσσῃ</TextUnit>
    <TextUnit id="14180" loc="35.168">λούεο σῶν σακέων γυμνούμενος: ἀπτόλεμος γὰρ</TextUnit>
    <TextUnit id="14181" loc="35.169">Κύπρις ἀριστεύει πλέον ̓́Αρεος, οὐδὲ χατίζει</TextUnit>
    <TextUnit id="14182" loc="35.170">ἀσπίδος, οὐ μελίης ποτὲ δεύεται: ἀμφότερον γὰρ</TextUnit>
    <TextUnit id="14183" loc="35.171">ἔγχος ἐμὸν πέλε κάλλος ἐμὸν ξίφος ἔπλετο μορφή,</TextUnit>
    <TextUnit id="14184" loc="35.172">καὶ βλεφάρων ἀκτῖνες ἐμοὶ γεγάασιν ὀιστοί:</TextUnit>
    <TextUnit id="14185" loc="35.173">μαζὸς ἀκοντίζει πλέον ἔγχεος: ἱμερόεις γὰρ</TextUnit>
    <TextUnit id="14186" loc="35.174">ἀντὶ δοριθρασέος θαλαμηπόλος ἔπλετο Μορρεύς.</TextUnit>
    <TextUnit id="14187" loc="35.175">μὴ Σπάρτης ἐπίβηθι, μαχήμονες ἧχι πολῖται</TextUnit>
    <TextUnit id="14188" loc="35.176">χάλκεον εἶδος ἔχουσι κορυσσομένης ̓Αφροδίτης,</TextUnit>
    <TextUnit id="14189" loc="35.177">μή σε δόρυ κρατέουσα τεῷ πλήξειε σιδήρῳ.</TextUnit>
    <TextUnit id="14190" loc="35.178">οὐ τόσον αἰχμάζεις, ὅσον ὀφρύες: οὐ τόσον αἰχμαὶ</TextUnit>
    <TextUnit id="14191" loc="35.179">ἀνέρας οὐτάζουσιν, ὅσον βάλλουσιν ὀπωπαί:</TextUnit>
    <TextUnit id="14192" loc="35.180">δέρκεο σοὺς θεράποντας, ὑποδρηστῆρας ̓Ερώτων,</TextUnit>
    <TextUnit id="14193" loc="35.181">καὶ θρασὺν αὐχένα κάμψον ἀνικήτῳ Κυθερείῃ.</TextUnit>
    <TextUnit id="14194" loc="35.182">̓͂Αρες, ἐνικήθης, ὅτι χάλκεον ἔγχος ἐάσας</TextUnit>
    <TextUnit id="14195" loc="35.183">νεβρίδα Χαλκομέδης γαμίην ὑπεδύσατο Μορρεύς.”</TextUnit>
    <TextUnit id="14196" loc="35.184">εἶπε μόθους γελόωσα φιλομμειδὴς ̓Αφροδίτη,</TextUnit>
    <TextUnit id="14197" loc="35.185">̓́Αρεα κερτομέουσα γαμοστόλον, ἄγχι δὲ πόντου</TextUnit>
    <TextUnit id="14198" loc="35.186">καλλείψας ἀκόμιστον ἐπ' αἰγιαλοῖο χιτῶνα</TextUnit>
    <TextUnit id="14199" loc="35.187">θαλπόμενος γλυκερῇσι μεληδόσι λούσατο Μορρεύς,</TextUnit>
    <TextUnit id="14200" loc="35.188">γυμνὸς ἐών: ψυχρῇ δὲ δέμας φαίδρυνε θαλάσσῃ,</TextUnit>
    <TextUnit id="14201" loc="35.189">θερμὸν ἔχων Παφίης ὀλίγον βέλος: ἐν δὲ ῥεέθροις</TextUnit>
    <TextUnit id="14202" loc="35.190">̓Ινδῴην ἱκέτευεν ̓Ερυθραίην ̓Αφροδίτην,</TextUnit>
    <TextUnit id="14203" loc="35.191">εἰσαΐων, ὅτι Κύπρις ἀπόσπορός ἐστι θαλάσσης:</TextUnit>
    <TextUnit id="14204" loc="35.192">λουσάμενος δ' ἀνέβαινε μέλας πάλιν: εἶχε δὲ μορφήν,</TextUnit>
    <TextUnit id="14205" loc="35.193">ὡς φύσις ἐβλάστησε, καὶ ἀνέρος οὐ δέμας ἅλμη,</TextUnit>
    <TextUnit id="14206" loc="35.194">οὐ χροιὴν μετάμειψεν, ἐρευθαλέη περ ἐοῦσα.</TextUnit>
    <TextUnit id="14207" loc="35.195">καὶ κενεῇ χρόα λοῦσεν ἐπ' ἐλπίδι: χιόνεος γὰρ</TextUnit>
    <TextUnit id="14208" loc="35.196">ἱμερόεις μενέαινε φανήμεναι ἄζυγι κούρῃ:</TextUnit>
    <TextUnit id="14209" loc="35.197">καὶ λινέῳ κόσμησε δέμας χιονώδεϊ πέπλῳ,</TextUnit>
    <TextUnit id="14210" loc="35.198">οἷον ἔσω θώρηκος ἀεὶ φορέουσι μαχηταί.</TextUnit>
    <TextUnit id="14211" loc="35.199">ἱσταμένη δ' ἄφθογγος ἐπ' ᾐόνος εἶχε σιωπὴν</TextUnit>
    <TextUnit id="14212" loc="35.200">Χαλκομέδη δολόεσσα: μεταστρεφθεῖσα δὲ κούρη</TextUnit>
    <TextUnit id="14213" loc="35.201">Μορρέος ἀχλαίνοιο σαόφρονας εἷλκεν ὀπωπάς,</TextUnit>
    <TextUnit id="14214" loc="35.202">ἀσκεπὲς αἰδομένη δέμας ἀνέρος: εἰσιδέειν γὰρ</TextUnit>
    <TextUnit id="14215" loc="35.203">ἅζετο θῆλυς ἐοῦσα λελουμένον ἄρσενα κούρη.</TextUnit>
    <TextUnit id="14216" loc="35.204">ἀλλ' ὅτε χῶρον ἔρημον ἐσέδρακεν ἅρμενον εὐναῖς,</TextUnit>
    <TextUnit id="14217" loc="35.205">τολμηρὴν παλάμην ὀρέγων αἰδήμονι νύμφῃ</TextUnit>
    <TextUnit id="14218" loc="35.206">εἵματος ἀψαύστοιο σαόφρονος ἥψατο κούρης:</TextUnit>
    <TextUnit id="14219" loc="35.207">καί νύ κεν ἀμφίζωστον ἑλὼν εὐήνορι δεσμῷ</TextUnit>
    <TextUnit id="14220" loc="35.208">νυμφιδίῳ σπινθῆρι βιήσατο θυιάδα κούρην:</TextUnit>
    <TextUnit id="14221" loc="35.209">ἀλλά τις ἀχράντοιο δράκων ἀνεπήλατο κόλπου,</TextUnit>
    <TextUnit id="14222" loc="35.210">παρθενικῆς ἀγάμοιο βοηθόος, ἀμφὶ δὲ μίτρην</TextUnit>
    <TextUnit id="14223" loc="35.211">ἀμφιλαφὴς κυκλοῦτο φυλάκτορι γαστέρος ὁλκῷ:</TextUnit>
    <TextUnit id="14224" loc="35.212">ὀξὺ δὲ συρίζοντος ἀσιγήτων ἀπὸ λαιμῶν</TextUnit>
    <TextUnit id="14225" loc="35.213">πέτραι ἐμυκήσαντο: φόβῳ δ' ἐλελίζετο Μορρεὺς</TextUnit>
    <TextUnit id="14226" loc="35.214">αὐχένιον μύκημα νόθης σάλπιγγος ἀκούων,</TextUnit>
    <TextUnit id="14227" loc="35.215">παπταίνων ἀγάμοιο προασπιστῆρα κορείης:</TextUnit>
    <TextUnit id="14228" loc="35.216">καὶ πρόμος ἀμφιέλικτος ἀνεπτοίησε μαχητήν,</TextUnit>
    <TextUnit id="14229" loc="35.217">οὐρὴν ἀγκυλόκυκλον ἐπ' αὐχένι φωτὸς ἑλίξας,</TextUnit>
    <TextUnit id="14230" loc="35.218">ἔγχος ἔχων στόμα λάβρον: ἐτοξεύοντο δὲ πολλοὶ</TextUnit>
    <TextUnit id="14231" loc="35.219">ἰὸν ἀκοντίζοντες ἐχιδνήεντες ὀιστοί:</TextUnit>
    <TextUnit id="14232" loc="35.220">οἱ μὲν ἀμιτρώτοιο διαΐσσοντες ἐθείρης,</TextUnit>
    <TextUnit id="14233" loc="35.221">οἱ δὲ δρακοντοκόμοιο δι' ἰξύος, οἱ δ' ἀπὸ κόλπου</TextUnit>
    <TextUnit id="14234" loc="35.222">̓́Αρεα συρίζοντες ἐβακχεύοντο μαχηταί.</TextUnit>
    <TextUnit id="14235" loc="35.223">ὄφρα μὲν ὑψιλόφοιο πρὸ ἄστεος ἵστατο Μορρεύς,</TextUnit>
    <TextUnit id="14236" loc="35.224">Χαλκομέδην δολόεσσαν ἀνήνυτον εἰς γάμον ἕλκων,</TextUnit>
    <TextUnit id="14237" loc="35.225">τόφρα δὲ Βασσαρίδος στρατιῆς εὔοπλος ̓Ενυὼ</TextUnit>
    <TextUnit id="14238" loc="35.226">ἔγχος ἀτειρήεντος ἀλεύατο Δηριαδῆος.</TextUnit>
    <TextUnit id="14239" loc="35.227">καὶ γὰρ ἀπ' Οὐλύμποιο θορὼν ὠκύπτερος ̔Ερμῆς,</TextUnit>
    <TextUnit id="14240" loc="35.228">ἀντίτυπον Βρομίοιο φέρων ἴνδαλμα προσώπου,</TextUnit>
    <TextUnit id="14241" loc="35.229">Βακχείην ἐκάλεσσεν ὅλην στίχα μύστιδι φωνῇ:</TextUnit>
    <TextUnit id="14242" loc="35.230">δαιμονίην δὲ γυναῖκες ὅτ' ἔκλυον Εὔιον ἠχώ,</TextUnit>
    <TextUnit id="14243" loc="35.231">εἰς ἕνα χῶρον ἵκανον: ἀπὸ τριόδων δὲ κομίζων</TextUnit>
    <TextUnit id="14244" loc="35.232">Μαιναλίδων ὅλον ἔθνος ἐς ἀγκύλα κύκλα κελεύθου</TextUnit>
    <TextUnit id="14245" loc="35.233">ἤγαγεν ὠκυπέδιλος, ἕως σχεδὸν ἤιε πύργων:</TextUnit>
    <TextUnit id="14246" loc="35.234">καὶ φυλάκων στοιχηδὸν ἀκοιμήτοισιν ὀπωπαῖς</TextUnit>
    <TextUnit id="14247" loc="35.235">νήδυμον ὕπνον ἔχευεν ἑῇ πανθελγέι ῥάβδῳ</TextUnit>
    <TextUnit id="14248" loc="35.236">φώριος ̔Ερμείας, πρόμος ἔννυχος: ἐξαπίνης δὲ</TextUnit>
    <TextUnit id="14249" loc="35.237">̓Ινδοῖς μὲν ζόφος ἦεν, ἀθηήτοισι δὲ Βάκχαις</TextUnit>
    <TextUnit id="14250" loc="35.238">φέγγος ἔην ἀδόκητον: ἀδουπήτων δὲ γυναικῶν</TextUnit>
    <TextUnit id="14251" loc="35.239">λάθριος ἡγεμόνευε δι' ἄστεος ἄπτερος ̔Ερμῆς:</TextUnit>
    <TextUnit id="14252" loc="35.240">χειρὶ δὲ θεσπεσίῃ βριαρὴν κληῖδα πυλάων</TextUnit>
    <TextUnit id="14253" loc="35.241">ἠλιβάτων ὤιξε, καὶ ἠέλιος πέλε Βάκχαις.</TextUnit>
    <TextUnit id="14254" loc="35.242">̓Ηματίην δ' ὅτε νύκτα φαεσφόρος ἤλασεν ̔Ερμῆς,</TextUnit>
    <TextUnit id="14255" loc="35.243">Δηριάδης ὑπέροπλος ἔχων ἀτέλεστον ἀπειλὴν</TextUnit>
    <TextUnit id="14256" loc="35.244">Βασσαρίδων μάστευε λιπόπτολιν ἑσμὸν ὁδίτην.</TextUnit>
    <TextUnit id="14257" loc="35.245">ὡς δ' ὅτε τις κατὰ νύκτα βαθυπλούτοις ἐν ὀνείροις</TextUnit>
    <TextUnit id="14258" loc="35.246">τέρπεται ἀπρήκτοισιν ἐπ' ἐλπωρῇσιν, ἀείρων</TextUnit>
    <TextUnit id="14259" loc="35.247">ἀφνειαῖς παλάμῃσι μινυνθαδίου χύσιν ὄλβου,</TextUnit>
    <TextUnit id="14260" loc="35.248">ὑπναλέων κτεάνων ἀπατήλιον ἐλπίδα βόσκων:</TextUnit>
    <TextUnit id="14261" loc="35.249">ἀλλ' ὅτε φαινομένης ῥοδοειδέος ἠριγενείης</TextUnit>
    <TextUnit id="14262" loc="35.250">χάζεται εὐκτεάνοιο παλίλλυτος ὄψις ὀνείρου,</TextUnit>
    <TextUnit id="14263" loc="35.251">σὺν κενεαῖς παλάμῃσιν ἐγείρεται, οὐδὲν ἀείρων,</TextUnit>
    <TextUnit id="14264" loc="35.252">ῥίψας κλεψινόων σκιοειδέα τέρψιν ὀνείρων:</TextUnit>
    <TextUnit id="14265" loc="35.253">ὣς τότε Δηριάδης, ὅτε μὲν ζόφος εἶχεν ἀγυιάς,</TextUnit>
    <TextUnit id="14266" loc="35.254">τέρπετο Βασσαρίδων δοκέων αὐτόσσυτον ἄγρην</TextUnit>
    <TextUnit id="14267" loc="35.255">ἀμφιέπειν ἔντοσθεν ἐεργομένων πυλεώνων,</TextUnit>
    <TextUnit id="14268" loc="35.256">ψευδομένην ἀνόνητον ἔχων σκιοειδέα νίκην:</TextUnit>
    <TextUnit id="14269" loc="35.257">ἀλλ' ὅτε φέγγος ἔλαμψε, καὶ οὐκέτι δέρκετο Βάκχας,</TextUnit>
    <TextUnit id="14270" loc="35.258">ὡς ὄναρ ἔδραμε πάντα, καὶ ἴαχε πενθάδι φωνῇ.</TextUnit>
    <TextUnit id="14271" loc="35.259">ὡς Διὶ καὶ Φαέθοντι χολώετο καὶ Διονύσῳ,</TextUnit>
    <TextUnit id="14272" loc="35.260">Μαιναλίδας φυγάδας διζήμενος. ἀμφὶ δὲ πύργους</TextUnit>
    <TextUnit id="14273" loc="35.261">Βασσαρίδες κελάδησαν ἀνάμπυκες Εὐάδι φωνῇ.</TextUnit>
    <TextUnit id="14274" loc="35.262">Δηριάδης δ' ἐδίωκε τὸ δεύτερον, ἔγρετο δὲ Ζεὺς</TextUnit>
    <TextUnit id="14275" loc="35.263">Καυκάσου ἐν κορυφῇσιν ἀπορρίψας πτερὸν ̔́Υπνου:</TextUnit>
    <TextUnit id="14276" loc="35.264">καὶ δόλον ἠπεροπῆα μαθὼν κακοεργέος ̔́Ηρης</TextUnit>
    <TextUnit id="14277" loc="35.265">Σειληνοὺς ἐδόκευε πεφυζότας, ἔδρακε Βάκχας</TextUnit>
    <TextUnit id="14278" loc="35.266">σπερχομένας ἀγεληδὸν ἀπὸ τριόδων, ἀπὸ πύργων,</TextUnit>
    <TextUnit id="14279" loc="35.267">καὶ Σατύρους κείροντα καὶ ἀμώοντα γυναῖκας</TextUnit>
    <TextUnit id="14280" loc="35.268">Δηριάδην ἐνόησεν ὀπίστερον, ὄρχαμον ̓Ινδῶν,</TextUnit>
    <TextUnit id="14281" loc="35.269">υἱέα δ' ἐν δαπέδῳ κατακείμενον: ἀμφὶ δὲ νύμφαι</TextUnit>
    <TextUnit id="14282" loc="35.270">ἐγγὺς ἔσαν στεφανηδόν: ὁ δ' ἐν στροφάλιγγι κονίης</TextUnit>
    <TextUnit id="14283" loc="35.271">κεῖτο καρηβαρέων, ὀλιγοδρανὲς ἄσθμα τιταίνων,</TextUnit>
    <TextUnit id="14284" loc="35.272">ἀφρὸν ἀκοντίζων χιονώδεα, μάρτυρα λύσσης.</TextUnit>
    <TextUnit id="14285" loc="35.273">καὶ φθονερῆς ἤλεγξε δόλον δυσμήχανον ̔́Ηρης,</TextUnit>
    <TextUnit id="14286" loc="35.274">καὶ δολίην παράκοιτιν ἐμέμψατο κέντορι μύθῳ:</TextUnit>
    <TextUnit id="14287" loc="35.275">καί νύ κεν ἀχλυόεντος ὁμέστιον ̓Ιαπετοῖο</TextUnit>
    <TextUnit id="14288" loc="35.276">ὕπνον ὀμιχλήεντι κατεκλήισσε βερέθρῳ,</TextUnit>
    <TextUnit id="14289" loc="35.277">εἰ μὴ Νὺξ ἱκέτευε, θεῶν δμήτειρα καὶ ἀνδρῶν.</TextUnit>
    <TextUnit id="14290" loc="35.278">καὶ μόγις εὐνήσας ὀλοὸν χόλον ἴαχεν ̔́Ηρῃ:</TextUnit>
    <TextUnit id="14291" loc="35.279">“οὔ πω ἐμῆς Σεμέλης ἐκορέσσαο, δύσμαχος ̔́Ηρη,</TextUnit>
    <TextUnit id="14292" loc="35.280">ἀλλ' ἔτι καὶ φθιμένῃ τάχα χώεαι; οὐδὲ καὶ αὐτὴ</TextUnit>
    <TextUnit id="14293" loc="35.281">σὸν κότον ἐπρήυνεν ἀτέρμονα νυμφιδίη φλόξ,</TextUnit>
    <TextUnit id="14294" loc="35.282">λέκτρα διασκεδάσασα Διοβλήτοιο Θυώνης;</TextUnit>
    <TextUnit id="14295" loc="35.283">̓Ινδοφόνῳ τέο μέχρις ἐπιβρίθεις Διονύσῳ;</TextUnit>
    <TextUnit id="14296" loc="35.284">ἅζεο σοὺς προτέρους πάλιν ἄκμονας: εἰσέτι κεῖνοι,</TextUnit>
    <TextUnit id="14297" loc="35.285">εἰσέτι μοι παρέασιν ἀρηγόνες, οὓς ποσὶ δήσας</TextUnit>
    <TextUnit id="14298" loc="35.286">ὑμετέροις ἔσφιγξα: σὺ δ' ἄστατος ὑψόθι γαίης</TextUnit>
    <TextUnit id="14299" loc="35.287">αἰθέρι καὶ νεφέλῃσι μετάρσιον εἶχες ἀνάγκην:</TextUnit>
    <TextUnit id="14300" loc="35.288">καὶ θρασὺς ἐν νεφέλῃσι περίπλοκον ὑψόθι γαίης</TextUnit>
    <TextUnit id="14301" loc="35.289">δέσμιον εἶδεν ̓́Αρης σε, καὶ οὐ χραίσμησε τεκούσῃ:</TextUnit>
    <TextUnit id="14302" loc="35.290">οὐ πυρόεις ̔́Ηφαιστος ἐπήρκεσεν: οὐ δύναται γὰρ</TextUnit>
    <TextUnit id="14303" loc="35.291">τλήμεναι αἰθαλόεντος ἕνα σπινθῆρα κεραυνοῦ.</TextUnit>
    <TextUnit id="14304" loc="35.292">δήσω σὰς παλάμας χρυσέῳ πάλιν ἠθάδι δεσμῷ:</TextUnit>
    <TextUnit id="14305" loc="35.293">̓́Αρεα δ' ἀρραγέεσσιν ἀλυκτοπέδῃσι πεδήσω</TextUnit>
    <TextUnit id="14306" loc="35.295">εἰς τροχὸν αὐτοκύλιστον ὁμόδρομον, οἷος ἀλήτης</TextUnit>
    <TextUnit id="14307" loc="35.296">Τάνταλος ἠερόφοιτος ἤ ̓Ιξίων μετανάστης:</TextUnit>
    <TextUnit id="14308" loc="35.294">καί μιν ἀναλθήτοισιν ὅλον πληγῇσιν ἱμάσσω,</TextUnit>
    <TextUnit id="14309" loc="35.297">εἰσόκε νικήσειεν ἐμὸς πάις υἱέας ̓Ινδῶν.</TextUnit>
    <TextUnit id="14310" loc="35.298">ἀλλὰ τεῷ Κρονίωνι χαρίζεαι, αἴ κεν ἐλάσσῃς</TextUnit>
    <TextUnit id="14311" loc="35.299">λύσσαν ἐριπτοίητον ἱμασσομένου Διονύσου,</TextUnit>
    <TextUnit id="14312" loc="35.300">μηδὲ λίπῃς κοτέοντα τεὸν πόσιν, ἀλλὰ μολοῦσα</TextUnit>
    <TextUnit id="14313" loc="35.301">̓Ινδῴης ἀκίχητος ὑπὸ κλέτας εὔβοτον ὕλης</TextUnit>
    <TextUnit id="14314" loc="35.302">Βάκχῳ μαζὸν ὄρεξον ἐμὴν μετὰ μητέρα ̔Ρείην,</TextUnit>
    <TextUnit id="14315" loc="35.303">ὄφρα τελειοτέροισιν ἑοῖς στομάτεσσιν ἀρύσσῃ</TextUnit>
    <TextUnit id="14316" loc="35.304">σὴν ἱερὴν ῥαθάμιγγα προηγήτειραν ̓Ολύμπου,</TextUnit>
    <TextUnit id="14317" loc="35.305">καὶ βατὸν αἰθέρα τεῦξον ἐπιχθονίῳ Διονύσῳ:</TextUnit>
    <TextUnit id="14318" loc="35.306">ὑμετέρῳ δὲ γάλακτι δέμας χρίσασα Λυαίου</TextUnit>
    <TextUnit id="14319" loc="35.307">σβέσσον ἀμερσινόοιο δυσειδέα λύματα νούσου.</TextUnit>
    <TextUnit id="14320" loc="35.308">καί σοι ἐπεντύνω γέρας ἄξιον: ὑμετέρῃ γὰρ</TextUnit>
    <TextUnit id="14321" loc="35.309">στηρίξω κατ' ̓́Ολυμπον ἐοικότα κύκλον ἐέρσῃ,</TextUnit>
    <TextUnit id="14322" loc="35.310">̔Ηραίοιο γάλακτος ἐπώνυμον, ὄφρα γεραίρω</TextUnit>
    <TextUnit id="14323" loc="35.311">ἰκμάδα πασιμέλουσαν ἀλεξικάκου σέο μαζοῦ:</TextUnit>
    <TextUnit id="14324" loc="35.312">μοῦνον ἐμοί πεφύλαξο Διὸς φιλότεκνον ἀπειλήν,</TextUnit>
    <TextUnit id="14325" loc="35.313">μηδέ πάλιν δόλον ἄλλον ἐπεντύνῃς Διονύσω.”</TextUnit>
    <TextUnit id="14326" loc="35.314">ὣς εἰπὼν προέηκε παλίγκοτον εὐνέτιν ̔́Ηρην</TextUnit>
    <TextUnit id="14327" loc="35.315">Βακχείης κακότητος ἀλεξήτειραν ἀνάγκῃ,</TextUnit>
    <TextUnit id="14328" loc="35.316">ἵλαον εὐάντητον ἀτυζομένῳ Διονύσῳ,</TextUnit>
    <TextUnit id="14329" loc="35.317">ὄφρα δέμας Βρομίοιο γαλαξαίῃσιν ἐέρσαις</TextUnit>
    <TextUnit id="14330" loc="35.318">χειρὶ περιχρίσειε θεοτρεφέων ἀπὸ μαζῶν.</TextUnit>
    <TextUnit id="14331" loc="35.319">̔́Ηρη δ' οὐκ ἀμέλησεν: ἀκεσσιπόνοιο δὲ θηλῆς</TextUnit>
    <TextUnit id="14332" loc="35.320">θεσπεσίῃ ῥαθάμιγγι δέμας χρίσασα Λυαίου</TextUnit>
    <TextUnit id="14333" loc="35.321">ἄγρια δαιμονίης ἀπεσείσατο λύματα λύσσης:</TextUnit>
    <TextUnit id="14334" loc="35.322">καὶ δίδυμον φθόνον εἶχεν ὑποκλέπτοντι προσώπῳ</TextUnit>
    <TextUnit id="14335" loc="35.323">ἠνορέην ὁρόωσα καὶ ἀγλαΐην Διονύσου,</TextUnit>
    <TextUnit id="14336" loc="35.324">καὶ φθονεραῖς παλάμῃσι μεμηνότος ἥψατο Βάκχου:</TextUnit>
    <TextUnit id="14337" loc="35.325">ἀμφί δέ οἱ στομάτεσσιν ἀνειρύσσασα χιτῶνος</TextUnit>
    <TextUnit id="14338" loc="35.326">ἀμβροσίης πλήθουσαν ἑὴν γυμνώσατο θηλήν,</TextUnit>
    <TextUnit id="14339" loc="35.327">θλιβομένην βλύζουσα χύσιν ζηλήμονι μαζῷ:</TextUnit>
    <TextUnit id="14340" loc="35.328">καί μιν ἀνεζώγρησε: τανυπλοκάμου δὲ Λυαίου</TextUnit>
    <TextUnit id="14341" loc="35.329">ὄμμασι μηκεδανοῖσι τόσην διεμέτρεεν ἥβην,</TextUnit>
    <TextUnit id="14342" loc="35.330">εἴ ποτε τηλίκον εἶδος ἐπιχθονίη τέκε γαστήρ,</TextUnit>
    <TextUnit id="14343" loc="35.331">εἰ τόσος ἦεν ̓́Αρης ἐγχεσπάλος, εἰ τόσος ̔Ερμῆς,</TextUnit>
    <TextUnit id="14344" loc="35.332">εἰ Φαέθων πέλε τοῖον ἢ ἱμερόφωνος ̓Απόλλων:</TextUnit>
    <TextUnit id="14345" loc="35.333">καί μιν ἔχειν μενέαινεν ἐν αἰθέρι νυμφίον ̔́Ηβης,</TextUnit>
    <TextUnit id="14346" loc="35.334">εἰ μή οἱ κατένευσε μετὰ χρόνον ὑψιμέδων Ζεὺς</TextUnit>
    <TextUnit id="14347" loc="35.335">μόρσιμον ̔Ηρακλῆα δυωδεκάεθλον ἀκοίτην.</TextUnit>
    <TextUnit id="14348" loc="35.336">ἡ μὲν ἀλεξήσασα πόνον μανιώδεα Βάκχου</TextUnit>
    <TextUnit id="14349" loc="35.337">ὑψιφανὴς ἀνέβαινε τὸ δεύτερον εἰς χορὸν ἄστρων,</TextUnit>
    <TextUnit id="14350" loc="35.338">μὴ στρατιὴν ἀσίδηρον ἐσαθρήσῃ Διονύσου</TextUnit>
    <TextUnit id="14351" loc="35.339">μαρναμένην νάρθηκι καὶ ἀμπελόεντι κορύμβῳ,</TextUnit>
    <TextUnit id="14352" loc="35.340">καὶ προμάχους κταμένους ὀλίγῳ ῥηξήνορι θύρσῳ.</TextUnit>
    <TextUnit id="14353" loc="35.341">οὐδὲ μάχης ἀμέλησε Διὸς πάις, ἀλλὰ μαχητὰς</TextUnit>
    <TextUnit id="14354" loc="35.342">θωρήξας παλίνορσος ἀγέστρατον ἴαχε φωνήν,</TextUnit>
    <TextUnit id="14355" loc="35.343">χειρὶ Γιγαντοφόνῳ ταμεσίχροα κισσὸν ἐλίσσων:</TextUnit>
    <TextUnit id="14356" loc="35.344">“θαρσαλέοι μάρνασθε τὸ δεύτερον: ὲν πολέμοις γὰρ</TextUnit>
    <TextUnit id="14357" loc="35.345">Ζεὺς πάλιν ἡμείων πρόμος ἵσταται, υἱέι Βάκχῳ</TextUnit>
    <TextUnit id="14358" loc="35.346">ἴλαος, οὐρανόθεν δὲ προασπίζων Διονύσου</TextUnit>
    <TextUnit id="14359" loc="35.347">ἀθανάτων χορὸς ἦλθε, καὶ οὐκέτι χώεται ̔́Ηρη.</TextUnit>
    <TextUnit id="14360" loc="35.348">τίς στεροπῇ Κρονίδαο μαχέσσεται; ἢ πότε δειλοὶ</TextUnit>
    <TextUnit id="14361" loc="35.349">δυσμενέες μίμνουσι κορυσσομένοιο κεραυνοῦ;</TextUnit>
    <TextUnit id="14362" loc="35.350">ἶσος ἐμῷ γενετῆρι φανήσομαι: ἐν πολέμοις γὰρ</TextUnit>
    <TextUnit id="14363" loc="35.351">γηγενέας Τιτῆνας ἐμὸς νίκησε Κρονίων,</TextUnit>
    <TextUnit id="14364" loc="35.352">νικήσω καὶ ἔγωγε χαμαιγενέων γένος ̓Ινδῶν.</TextUnit>
    <TextUnit id="14365" loc="35.353">σήμερον ἀθρήσητε κορυμβοφόρον μετὰ νίκην</TextUnit>
    <TextUnit id="14366" loc="35.354">Δηριάδην ἱκέτην βραδυπειθέα, καὶ χορὸν ̓Ινδῶν</TextUnit>
    <TextUnit id="14367" loc="35.355">αὐχένα δοχμώσαντα γαληναίῳ Διονύσῳ.</TextUnit>
    <TextUnit id="14368" loc="35.356">καὶ ποταμὸν μεθέποντα μεθυσφαλὲς Εὔιον ὕδωρ:</TextUnit>
    <TextUnit id="14369" loc="35.357">ἀντιβίους δ' ὄψεσθε παρὰ κρητῆρι Λυαίου</TextUnit>
    <TextUnit id="14370" loc="35.358">ξανθὸν ὕδωρ πίνοντας ἀπ' οἰνοπόρου ποταμοῖο,</TextUnit>
    <TextUnit id="14371" loc="35.359">καὶ θρασὺν ̓Ινδὸν ἄνακτα, κατάσχετον οἴνοπι κισσῷ,</TextUnit>
    <TextUnit id="14372" loc="35.360">ἰλλόμενον πετάλοισι καὶ ἀμπελόεντι κορύμβῳ,</TextUnit>
    <TextUnit id="14373" loc="35.361">εἴκελα δεσμὰ φέροντα, τά περ μετὰ κύματα λύσσης</TextUnit>
    <TextUnit id="14374" loc="35.362">Νυσιάδες βοόωσι θεουδέες εἰσέτι Νύμφαι,</TextUnit>
    <TextUnit id="14375" loc="35.363">ἀλκῆς ἡμετέρης ἐπιμάρτυρες, ὁππότε κισσοῦ</TextUnit>
    <TextUnit id="14376" loc="35.364">ἀγχονίῳ σφίγξασα θεημάχον ἀνέρα δεσμῷ</TextUnit>
    <TextUnit id="14377" loc="35.365">̓Αρραβίην ἐφόβησεν ἐμὴ θρασυεργὸς ὀπώρη,</TextUnit>
    <TextUnit id="14378" loc="35.366">ἅμματι βοτρυόεντι βιαζομένου Λυκοόργου.</TextUnit>
    <TextUnit id="14379" loc="35.367">ἀλλὰ τόσου μετὰ κύκλα κυλινδομένοιο κυδοιμοῦ</TextUnit>
    <TextUnit id="14380" loc="35.368">ληίδα δυσμενέων συλήσατε καὶ κτέρας ἅλμης,</TextUnit>
    <TextUnit id="14381" loc="35.369">μαρμαρέας λάιγγας, ἐμὴν δ' ἐπὶ μητέρα ̔Ρείην</TextUnit>
    <TextUnit id="14382" loc="35.370">ἑλκομένας πλοκάμοιο μεταστήσασθε γυναῖκας:</TextUnit>
    <TextUnit id="14383" loc="35.371">καὶ προμάχους τίσασθε δεδουπότας, ὧν ἐπὶ πότμῳ</TextUnit>
    <TextUnit id="14384" loc="35.372">τείρομαι ὀξείῃσι μεληδόσιν: ἐν κραδίῃ δὲ</TextUnit>
    <TextUnit id="14385" loc="35.373">ἀμφότερον κοτέω τε καὶ ἄχνυμαι, ὅττι δοκεύω</TextUnit>
    <TextUnit id="14386" loc="35.374">Δηριάδην ζώοντα καὶ ἀκτερέιστον ̓Οφέλτην,</TextUnit>
    <TextUnit id="14387" loc="35.375">μεμφόμενον μετὰ πότμον ἀεργέα χεῖρα Λυαίου:</TextUnit>
    <TextUnit id="14388" loc="35.376">οὐκέτι Κωδώνη θωρήσσεται, οὐκέτι δειλὴ</TextUnit>
    <TextUnit id="14389" loc="35.377">μάρναται ̓Αλκιμάχεια δορυσσόος: ἀλλὰ καὶ αὐτὸς</TextUnit>
    <TextUnit id="14390" loc="35.378">Αἰβίαλος δέδμητο, καὶ εἰσέτι θύρσον ἐρύκω.</TextUnit>
    <TextUnit id="14391" loc="35.379">αἰδέομαι μετὰ δῆριν ̓Αρέστορα, μὴ καὶ ἀκούσῃ,</TextUnit>
    <TextUnit id="14392" loc="35.380">ὅττι θανὼν οὐχ εὗρεν ἀρηγόνα νεκρὸς ̓Οφέλτης:</TextUnit>
    <TextUnit id="14393" loc="35.381">οὐ δύναμαι Κρήτης Κορυβαντίδος ἄστυ περῆσαι,</TextUnit>
    <TextUnit id="14394" loc="35.382">μὴ γενέτης ̓Αγέλαος ὀλωλότα παῖδα γοήσῃ,</TextUnit>
    <TextUnit id="14395" loc="35.383">̓Ανθέος ὀλλυμένοιο φόνον νήποινον ἀκούων:</TextUnit>
    <TextUnit id="14396" loc="35.384">αἰδέομαι Μίνωι φανήμεναι: ἐν κλισίῃ γὰρ</TextUnit>
    <TextUnit id="14397" loc="35.385">̓Αστέριος μογέει βεβολημένος, ὃν πλέον ἄλλων</TextUnit>
    <TextUnit id="14398" loc="35.386">ῥύσομαι: Εὐρώπης γάρ ἔχεε γένος: ἀλλὰ σαώσας</TextUnit>
    <TextUnit id="14399" loc="35.387">νόστιμον ἀρτεμέοντα πάλιν γενετῆρι κομίσσω</TextUnit>
    <TextUnit id="14400" loc="35.388">πηὸν ἐμὸν μετὰ δῆριν, ὅπως μὴ Κάδμος ἀκούσῃ</TextUnit>
    <TextUnit id="14401" loc="35.389">̓Αστέριον χατέοντα λιποπτολέμου Διονύσου.</TextUnit>
    <TextUnit id="14402" loc="35.390">ἀλλὰ πάλιν μάρνασθε, καὶ εἰν ἑνὶ πᾶσιν ἀρήξω,</TextUnit>
    <TextUnit id="14403" loc="35.391">τοσσατίων ἕνα μοῦνον ἀποκτείνας ὀλετῆρα.”</TextUnit>
    <TextUnit id="14404" loc="36.1">ὣς φάμενος θάρσυνε γεγηθότας ἡγεμονῆας:</TextUnit>
    <TextUnit id="14405" loc="36.2">Δηριάδης δ' ἑτέρωθεν ἑοὺς ἐκόρυσσε μαχητάς.</TextUnit>
    <TextUnit id="14406" loc="36.3">ἀμφοτέρῃ δὲ φάλαγγι θεοὶ ναετῆρες ̓Ολύμπου</TextUnit>
    <TextUnit id="14407" loc="36.4">κεκριμένοι στέλλοντο κυβερνητῆρες ̓Ενυοῦς,</TextUnit>
    <TextUnit id="14408" loc="36.5">οἱ μὲν Δηριαδῆος ἀρηγόνες, οἱ δὲ Λυαίου.</TextUnit>
    <TextUnit id="14409" loc="36.6">Ζεὺς μὲν ἄναξ μακάρων ὑψίζυγος ὑψόθι Κέρνης</TextUnit>
    <TextUnit id="14410" loc="36.7">̓́Αρεος εἶχε τάλαντα παρακλιδόν: οὐρανόθεν δὲ</TextUnit>
    <TextUnit id="14411" loc="36.8">ἔμπυρον ὑδατόεις προκαλίζετο κυανοχαίτης</TextUnit>
    <TextUnit id="14412" loc="36.9">ἠέλιον, γλαυκῶπιν ̓́Αρης, ̔́Ηφαιστος ̔Υδάσπην:</TextUnit>
    <TextUnit id="14413" loc="36.10">̔́Ηρης δ' ἀντικέλευθος ὀρεστιὰς ̓́Αρτεμις ἔστη:</TextUnit>
    <TextUnit id="14414" loc="36.11">Λητῴην δ' ἐπὶ δῆριν ἐύρραπις ἤλυθεν ̔Ερμῆς.</TextUnit>
    <TextUnit id="14415" loc="36.12">καὶ ζαθέου πολέμου διδυμόκτυπος ἔβρεμεν ἠχὼ</TextUnit>
    <TextUnit id="14416" loc="36.13">ἀμφοτέροις μακάρεσσιν, ἐπεσσυμένων δὲ κυδοιμῷ</TextUnit>
    <TextUnit id="14417" loc="36.14">̓́Αρης ἑπταπέλεθρος ἐμάρνατο Τριτογενείῃ,</TextUnit>
    <TextUnit id="14418" loc="36.15">καἰ δόρυ θοῦρον ἴαλλεν: ἀνουτήτου δὲ θεαίνης</TextUnit>
    <TextUnit id="14419" loc="36.16">μέσσην αἰγίδα τύψεν, ἀθηήτου δὲ καρήνου</TextUnit>
    <TextUnit id="14420" loc="36.17">ἤλασε Γοργείης ὀφιώδεα λήια χαίτης,</TextUnit>
    <TextUnit id="14421" loc="36.18">Παλλάδος οὐτήσας λάσιον σάκος: ὀξυτενὴς δὲ</TextUnit>
    <TextUnit id="14422" loc="36.19">πεμπομένη ῥοιζηδὸν ἀκαμπέος ἔγχεος αἰχμὴ</TextUnit>
    <TextUnit id="14423" loc="36.20">ποιητὴν πλοκαμῖδα νόθης ἐχάραξε Μεδούσης.</TextUnit>
    <TextUnit id="14424" loc="36.21">κούρη δ' ἐγρεκύδοιμος ἐπαΐξασα καὶ αὐτὴ</TextUnit>
    <TextUnit id="14425" loc="36.22">σύγγονον ἔγχος ἄειρεν ἐπ' ̓́Αρεϊ Παλλὰς ἀμήτωρ,</TextUnit>
    <TextUnit id="14426" loc="36.23">κεῖνο, τό περ φορέουσα λεχώιον ἥλικι χαλκῷ</TextUnit>
    <TextUnit id="14427" loc="36.24">ἄνθορε πατρῴοιο τελεσσιγόνοιο καρήνου.</TextUnit>
    <TextUnit id="14428" loc="36.25">καὶ δαπέδῳ γόνυ κάμψε τυπεὶς περιμήκετος ̓́Αρης:</TextUnit>
    <TextUnit id="14429" loc="36.26">ἀλλά μιν ὀρθώσασα παλινδίνητον ̓Αθήνη</TextUnit>
    <TextUnit id="14430" loc="36.27">μητρὶ φίλῃ μετὰ δῆριν ἀνούτατον ὤπασεν ̔́Ηρῃ.</TextUnit>
    <TextUnit id="14431" loc="36.28">̔́Ηρῃ δ' ἀντερίδαινεν ὀρεσσινόμου Διονύσου</TextUnit>
    <TextUnit id="14432" loc="36.29">Αρτεμις ὡς συνάεθλος ὀρεστιάς, ἰθυτενὲς δὲ</TextUnit>
    <TextUnit id="14433" loc="36.30">τόξον ἑὸν κύκλωσεν: ὁμοζήλῳ δὲ κυδοιμῷ</TextUnit>
    <TextUnit id="14434" loc="36.31">Ηρη Ζηνὸς ἑλοῦσα νέφος πεπυκασμένον ὤμοις</TextUnit>
    <TextUnit id="14435" loc="36.32">ἀρραγὲς ὡς σάκος εἶχε: καὶ ̓́Αρτεμις ἄλλον ἐπ' ἄλλῳ</TextUnit>
    <TextUnit id="14436" loc="36.33">ἠερίης πέμπουσα δι' ἄντυγος ἰὸν ἀλήτην</TextUnit>
    <TextUnit id="14437" loc="36.34">εἰς σκοπὸν ἀχρήιστον ἑὴν ἐκένωσε φαρέτρην,</TextUnit>
    <TextUnit id="14438" loc="36.35">καὶ νεφέλην ἄρρηκτον ὅλην ἐπύκαζεν ὀιστοῖς:</TextUnit>
    <TextUnit id="14439" loc="36.36">καὶ γεράνων μιμηλὸς ἔην τύπος ἠεροφοίτης</TextUnit>
    <TextUnit id="14440" loc="36.37">ἱπταμένων στεφανηδὸν ἀμοιβαίῳ τινὶ κύκλῳ:</TextUnit>
    <TextUnit id="14441" loc="36.38">καὶ νέφεϊ σκιόεντι πεπηγότες ἦσαν ὀιστοί:</TextUnit>
    <TextUnit id="14442" loc="36.39">ὠτειλὰς δ' ἀχάρακτος ἀναίμονας εἶχε καλύπτρη.</TextUnit>
    <TextUnit id="14443" loc="36.40">καὶ κραναὸν κούφισσεν ὑπηνέμιον βέλος ̔́Ηρη,</TextUnit>
    <TextUnit id="14444" loc="36.41">χειρὶ δὲ δινεύουσα πεπηγότα νῶτα χαλάζης</TextUnit>
    <TextUnit id="14445" loc="36.42">Αρτεμιν ἐστυφέλιξε χαραδρήεντι βελέμνῳ:</TextUnit>
    <TextUnit id="14446" loc="36.43">τόξου δ' ἀγκύλα κύκλα συνέθλασε μάρμαρος αἰχμή:</TextUnit>
    <TextUnit id="14447" loc="36.44">οὐ δὲ μάχην ἀνέκοψε Διὸς δάμαρ: ̓Αρτέμιδος δὲ</TextUnit>
    <TextUnit id="14448" loc="36.45">στήθεος ἄκρον ἔτυψε μεσαίτατον: ἡ δὲ τυπεῖσα</TextUnit>
    <TextUnit id="14449" loc="36.46">ἔγχεϊ παχνήεντι χαμαὶ κατέχευε φαρέτρην.</TextUnit>
    <TextUnit id="14450" loc="36.47">καί οἱ ἐπεγγελόωσα Διὸς μυθήσατο νύμφη:</TextUnit>
    <TextUnit id="14451" loc="36.48">“̓́Αρτεμι, θηρία βάλλε: τί μείζοσιν ἀντιφερίζεις;</TextUnit>
    <TextUnit id="14452" loc="36.49">καὶ σκοπέλων ἐπίβηθι: τί σοὶ μόθος; οὐτιδανὰς δὲ</TextUnit>
    <TextUnit id="14453" loc="36.50">ἐνδρομίδας φορέουσα λίπε κνημῖδας ̓Αθήνῃ:</TextUnit>
    <TextUnit id="14454" loc="36.51">καὶ λίνα σεῖο τίνασσε δολοπλόκα: θηροφόνοι γὰρ</TextUnit>
    <TextUnit id="14455" loc="36.52">σοὶ κύνες ἀγρώσσουσι, καὶ οὐ πτερόεντες ὀιστοί:</TextUnit>
    <TextUnit id="14456" loc="36.53">οὐ σὺ λεοντοφόνον μεθέπεις βέλος: ἀδρανέων γὰρ</TextUnit>
    <TextUnit id="14457" loc="36.54">σῶν καμάτων ἱδρῶτες ἀνάλκιδές εἰσι λαγωοί:</TextUnit>
    <TextUnit id="14458" loc="36.55">σῶν δ' ἐλάφων ἀλέγιζε καὶ εὐκεράου σέο δίφρου,</TextUnit>
    <TextUnit id="14459" loc="36.56">δῶν ἐλάφων ἀλέγιζε: τί σοὶ Διὸς υἷα γεραίρειν</TextUnit>
    <TextUnit id="14460" loc="36.57">πορδαλίων ἐλατῆρα καὶ ἡνιοχῆα λεόντων;</TextUnit>
    <TextUnit id="14461" loc="36.58">ἢν δ' ἐθέλῃς, ἔχε τόξον, ̓́Ερως ὅτι τόξα τιταίνει:</TextUnit>
    <TextUnit id="14462" loc="36.59">παρθενικὴ φυγόδεμνε μογοστόκε, πορθμὸν ̓Ερώτων</TextUnit>
    <TextUnit id="14463" loc="36.60">κεστὸν ἔχειν ὤφελλες ἀοσσητῆρα λοχείης,</TextUnit>
    <TextUnit id="14464" loc="36.61">σὺν Παφίῃ, σὺν ̓́Ερωτι: σὺ γὰρ κρατέεις τοκετοῖο.</TextUnit>
    <TextUnit id="14465" loc="36.62">ἀλλά, τελεσσιγόνοιο κυβερνήτειρα γενέθλης,</TextUnit>
    <TextUnit id="14466" loc="36.63">ἔρχεο παιδοτόκων ἐπὶ παστάδα θηλυτεράων,</TextUnit>
    <TextUnit id="14467" loc="36.64">καὶ λοχίοις βελέεσσιν ὀιστεύουσα γυναῖκας</TextUnit>
    <TextUnit id="14468" loc="36.65">εἴκελος ἔσσο λέοντι λεχωίδος ἐγγύθι νύμφης,</TextUnit>
    <TextUnit id="14469" loc="36.66">ἀντὶ φιλοπτολέμοιο μογοστόκος. ἀλλὰ καὶ αὐτῆς</TextUnit>
    <TextUnit id="14470" loc="36.67">λῆγε σαοφρονέουσα σαόφρονος εἵνεκα μίτρης,</TextUnit>
    <TextUnit id="14471" loc="36.68">ὅττι τεῶν μελέων μεθέπων τύπον ὑψιμέδων Ζεὺς</TextUnit>
    <TextUnit id="14472" loc="36.69">παρθενικὰς ἀγάμους νυμφεύεται: εἰσέτι κείνην</TextUnit>
    <TextUnit id="14473" loc="36.70">εἰκόνα σὴν βοόωσι γαμοκλόπον ̓Αρκάδες ὗλαι,</TextUnit>
    <TextUnit id="14474" loc="36.71">Καλλιστοῦς ἀγάμοιο γαμοστόλον, ὑμετέρην δὲ</TextUnit>
    <TextUnit id="14475" loc="36.72">ἔμφρονα μάρτυρον ἄρκτον ἔτι στενάχουσι κολῶναι</TextUnit>
    <TextUnit id="14476" loc="36.73">μεμφομένην νόθον εἶδος ἐρωμανὲς ἰοχεαίρης,</TextUnit>
    <TextUnit id="14477" loc="36.74">θηλυτέρης ὅτε λέκτρον ἐδύσατο θῆλυς ἀκοίτης.</TextUnit>
    <TextUnit id="14478" loc="36.75">ἀλλὰ τεὴν ἀνόνητον ἀπορρίψασα φαρέτρην</TextUnit>
    <TextUnit id="14479" loc="36.76">̔́Ηρης κάλλιπε δῆριν ἀρείονος: ἢν δ' ἐθελήσῃς,</TextUnit>
    <TextUnit id="14480" loc="36.77">ὡς λοχίη πολέμιζε τελεσσιγάμῳ Κυθερείῃ.”</TextUnit>
    <TextUnit id="14481" loc="36.78">ἔννεπε, τειρομένην δὲ παρήλυθεν ̓́Αρτεμιν ̔́Ηρη.</TextUnit>
    <TextUnit id="14482" loc="36.79">τὴν δὲ φόβῳ μεθύουσαν ἀπὸ φλοίσβοιο κομίζων</TextUnit>
    <TextUnit id="14483" loc="36.80">ἀμφοτέρῳ πήχυνε κατηφέι Φοῖβος ἀγοστῷ,</TextUnit>
    <TextUnit id="14484" loc="36.81">καί μιν ἄγων ἔστησεν ἐρημάδος ἔνδοθι λόχμης:</TextUnit>
    <TextUnit id="14485" loc="36.82">νοστήσας δ' ἀκίχητος ὁμίλεε θέσπιδι χάρμῃ.</TextUnit>
    <TextUnit id="14486" loc="36.83">καὶ βυθίου προμάχου πυρόεις πρόμος ἀντίος ἔστη,</TextUnit>
    <TextUnit id="14487" loc="36.84">Φοῖβος ἐς ὑσμίνην Ποσιδήιον: ἀμφὶ δὲ νευρῇ</TextUnit>
    <TextUnit id="14488" loc="36.85">θῆκε βέλος καὶ πυρσὸν ἐκούφισε Δελφίδι πεύκῃ</TextUnit>
    <TextUnit id="14489" loc="36.86">ἀμφοτέρῃ παλάμῃ περιδέξιος, ὄφρα κορύσσῃ</TextUnit>
    <TextUnit id="14490" loc="36.87">ὁλκῷ κυματόεντι σέλας καὶ τόξα τριαίνῃ.</TextUnit>
    <TextUnit id="14491" loc="36.88">αἰχμὴ δ' αἰθαλόεσσα καὶ ὑδατόεντες ὀιστοὶ</TextUnit>
    <TextUnit id="14492" loc="36.89">σύμπεσον ἀλλήλοισι: κορυσσομένοιο δὲ Φοίβου</TextUnit>
    <TextUnit id="14493" loc="36.90">Αρεος ἐσμαράγησε μέλος πατρώιος Αἰθήρ,</TextUnit>
    <TextUnit id="14494" loc="36.91">βρονταῖον κελάδημα: θυελλήεσσα δὲ σάλπιγξ</TextUnit>
    <TextUnit id="14495" loc="36.92">οὔασι Φοιβείοισιν ἐπέκτυπε ποντιὰς ̓Ηχώ:</TextUnit>
    <TextUnit id="14496" loc="36.93">τρίτων δ' εὐρυγένειος ἐβόμβεεν ἠθάδι κόχλῳ</TextUnit>
    <TextUnit id="14497" loc="36.94">ἀνδροφυὴς ἀτέλεστος, ἀπ' ἰξύος ἔγχλοος ἰχθύς:</TextUnit>
    <TextUnit id="14498" loc="36.95">Νηρεΐδες δ' ἀλάλαζον: ὑπερκύψας δὲ θαλάσσης</TextUnit>
    <TextUnit id="14499" loc="36.96">σειομένου τριόδοντος ̓́Αραψ μυκήσατο Νηρεύς.</TextUnit>
    <TextUnit id="14500" loc="36.97">οὐρανίης δὲ φάλαγγος ὑπέρτερον ἦχον ἀκούων</TextUnit>
    <TextUnit id="14501" loc="36.98">Ζεὺς χθόνιος κελάδησε, μὴ ἐννοσίγαιος ἀράσσων</TextUnit>
    <TextUnit id="14502" loc="36.99">γαῖαν ἱμασσομένην ῥοθίων ἐνοσίχθονι παλμῷ</TextUnit>
    <TextUnit id="14503" loc="36.100">ἁρμονίην κόσμοιο μετοχλίσσειε τριαίνῃ,</TextUnit>
    <TextUnit id="14504" loc="36.101">μή ποτε κινήσας χθονίων κρηπῖδα βερέθρων</TextUnit>
    <TextUnit id="14505" loc="36.102">θηητὴν τελέσειεν ἀθηήτου χθονὸς ἕδρην,</TextUnit>
    <TextUnit id="14506" loc="36.103">μὴ βυθίων φλέβα πᾶσαν ἀναρρήξειεν ἐναύλων</TextUnit>
    <TextUnit id="14507" loc="36.104">Ταρταρίῳ κευθμῶνι χέων μετανάστιον ὕδωρ,</TextUnit>
    <TextUnit id="14508" loc="36.105">νέρτερον εὐρώεντα κατακλύζων πυλεῶνα.</TextUnit>
    <TextUnit id="14509" loc="36.106">τόσσος ἄρα κτύπος ὦρτο θεῶν ἔριδι ξυνιόντων,</TextUnit>
    <TextUnit id="14510" loc="36.107">καὶ χθόνιαι σάλπιγγες ἐπέβρεμον: ἀμφοτέρους δὲ</TextUnit>
    <TextUnit id="14511" loc="36.108">ῥάβδον ἐλαφρίζων ἀνεσείρασε μείλιχος ̔Ερμῆς:</TextUnit>
    <TextUnit id="14512" loc="36.109">τρισσοῖς δ' ἀθανάτοισι μίαν ξυνώσατο φωνήν:</TextUnit>
    <TextUnit id="14513" loc="36.110">“Γνωτὲ Διὸς καὶ κοῦρε, σὺ μέν, κλυτότοξε, θυέλλαις</TextUnit>
    <TextUnit id="14514" loc="36.111">πυρσὸν ἔα καὶ τόξα, σὺ δὲ γλωχῖνα τριαίνης,</TextUnit>
    <TextUnit id="14515" loc="36.112">μὴ μακάρων Τιτῆνες ἐπεγγελάσωσι κυδοιμῷ,</TextUnit>
    <TextUnit id="14516" loc="36.113">μὴ Κρονίην μετὰ δῆριν ἀπειλήτειραν ̓Ολύμπου</TextUnit>
    <TextUnit id="14517" loc="36.114">δεύτερον ἀθανάτοισιν ̓́Αρης ἐμφύλιος εἴη,</TextUnit>
    <TextUnit id="14518" loc="36.115">μὴ μόθον ἄλλον ἴδοιμι μετὰ κλόνον ̓Ιαπετοῖο,</TextUnit>
    <TextUnit id="14519" loc="36.116">μηδὲ μετὰ Ζαγρῆα καὶ ὀψιγόνου περὶ Βάκχου</TextUnit>
    <TextUnit id="14520" loc="36.117">φλέξας γαῖαν ἅπασαν ἑῷ πυρὶ χωόμενος Ζεὺς</TextUnit>
    <TextUnit id="14521" loc="36.118">ἀενάου κλύσσειε τὸ δεύτερον ἄντυγα κόσμου,</TextUnit>
    <TextUnit id="14522" loc="36.119">ὕδασιν ὀμβρήσας χυτὸν αἰθέρα: μηδὲ νοήσω</TextUnit>
    <TextUnit id="14523" loc="36.120">ἠερίοις πελάγεσσι διάβροχον ἄρμα Σελήνης:</TextUnit>
    <TextUnit id="14524" loc="36.121">μὴ ψυχρὴν ἐχέτω Φαέθων πάλιν ἔμπυρον αἴγλην.</TextUnit>
    <TextUnit id="14525" loc="36.122">πρεσβυτέρῳ δ' ὑπόεικε κυβερνητῆρι θαλάσσης,</TextUnit>
    <TextUnit id="14526" loc="36.123">πατροκασιγνήτῳ τανύων χάριν, ὅττι γεραίρει</TextUnit>
    <TextUnit id="14527" loc="36.124">εἰναλίην σέο Δῆλον ἁλὸς μεδέων ἐνοσίχθων:</TextUnit>
    <TextUnit id="14528" loc="36.125">μή σε λίπῃ φοίνικος ἔρως καὶ μνῆστις ἐλαίης.</TextUnit>
    <TextUnit id="14529" loc="36.126">τίς πάλιν, ἐννοσίγαιε, δικασπόλος ἐνθάδε Κέκροψ,</TextUnit>
    <TextUnit id="14530" loc="36.127">τίς πάλιν, ̓́Ιναχος ἄλλος ἑὴν πόλιν ἴαχεν ̔́Ηρῃ,</TextUnit>
    <TextUnit id="14531" loc="36.128">ὅττι καὶ ̓Απόλλωνι κορύσσεαι, ὥς περ ̓Αθήνῃ,</TextUnit>
    <TextUnit id="14532" loc="36.129">καὶ μόθον ἄλλον ἔχεις προτέρην μετὰ φύλοπιν ̓́Ηρης;</TextUnit>
    <TextUnit id="14533" loc="36.130">καὶ σύ, πάτερ μεγάλοιο, κερασφόρε, Δηριαδῆος,</TextUnit>
    <TextUnit id="14534" loc="36.131">̔Ηφαίστου πεφύλαξο σέλας μετὰ λαμπάδα Βάκχου,</TextUnit>
    <TextUnit id="14535" loc="36.132">μή σε πυριγλώχινι καταφλέξειε κεραυνῷ.”</TextUnit>
    <TextUnit id="14536" loc="36.133">ὣς εἰπὼν ἀνέκοψε θεῶν ἔμφυλον ̓Ενυώ.</TextUnit>
    <TextUnit id="14537" loc="36.134">καὶ τότε λυσσήεις παλινάγρετον ἄμφεπε χάρμην</TextUnit>
    <TextUnit id="14538" loc="36.135">Δηριάδης βαρύμηνις, ἀπήμονας ὡς ἴδε Βάκχας:</TextUnit>
    <TextUnit id="14539" loc="36.136">καὶ μόθον ἀρτεμέοντος ὀπιπεύων Διονύσου</TextUnit>
    <TextUnit id="14540" loc="36.137">εἰς ἐνοπὴν οἴστρησε πεφυζότας ἡγεμονῆας:</TextUnit>
    <TextUnit id="14541" loc="36.138">καὶ ξυνὴν πρυλέεσσι καὶ ἱππήεσσιν ἀπειλὴν</TextUnit>
    <TextUnit id="14542" loc="36.139">βάρβαρον ἐσμαράγησε βαρυφθόγγων ἀπὸ λαιμῶν:</TextUnit>
    <TextUnit id="14543" loc="36.140">“Σήμερον ἢ Διόνυσον ἐγῶ πλοκαμῖδος ἐρύσσω,</TextUnit>
    <TextUnit id="14544" loc="36.141">ἠὲ μόθος Βακχεῖος ἀιστώσει γένος ̓Ινδῶν.</TextUnit>
    <TextUnit id="14545" loc="36.142">ὑμεῖς μὲν Σατύροισιν ἀλεξήτειραν ἀνάγκην</TextUnit>
    <TextUnit id="14546" loc="36.143">στήσατε: Δηριάδης δὲ κορυσσέσθω Διονύσῳ.</TextUnit>
    <TextUnit id="14547" loc="36.144">ἡμερίδων δὲ πέτηλα καὶ ὄργανα ποικίλα Βάκχου</TextUnit>
    <TextUnit id="14548" loc="36.145">φλέξατε, καὶ κλισίας ἐμπρήσατε: Μαιναλίδας δὲ</TextUnit>
    <TextUnit id="14549" loc="36.146">δμωίδας αὐχήεντι κομίσσατε Δηριαδῆι:</TextUnit>
    <TextUnit id="14550" loc="36.147">καὶ πυρὶ δήια θύρσα μαραίνετε: βουκεράων δὲ</TextUnit>
    <TextUnit id="14551" loc="36.148">Σειληνῶν Σατύρων τε πολυσπερέων κεφαλάων</TextUnit>
    <TextUnit id="14552" loc="36.149">λήιον ἀμήσαντες ἀλοιητῆρι σιδήρῳ</TextUnit>
    <TextUnit id="14553" loc="36.150">στέψατε πάντα μέλαθρα βοοκραίροισι καρήνοις.</TextUnit>
    <TextUnit id="14554" loc="36.151">μὴ Φαέθων στέψειε πυραυγέας εἰς δύσιν ἵππους,</TextUnit>
    <TextUnit id="14555" loc="36.152">πρὶν Σατύρους καὶ Βάκχου ἀλυκτοπέδῃσι κομίσσω</TextUnit>
    <TextUnit id="14556" loc="36.153">σφιγγόμενον, καὶ στικτὸν ἐμῇ δεδαϊγμένον αἰχμῇ</TextUnit>
    <TextUnit id="14557" loc="36.154">ῥωγαλέον φορέοντα κατὰ στέρνοιο χιτῶνα,</TextUnit>
    <TextUnit id="14558" loc="36.155">θύρσον ἀπορρίψαντα: τανυπλοκάμων δὲ γυναικῶν</TextUnit>
    <TextUnit id="14559" loc="36.156">χαίτην ἀμπελόεσσαν ἐμῷ τεφρώσατε δαλῷ.</TextUnit>
    <TextUnit id="14560" loc="36.157">θαρσαλέοι δὲ γένεσθε, καὶ ̓Ινδῴην μετὰ χάρμην</TextUnit>
    <TextUnit id="14561" loc="36.158">νίκην κυδιάνειραν ἀείσατε Δηριαδῆος,</TextUnit>
    <TextUnit id="14562" loc="36.159">ὄφρά τις ἐρρίγῃσι καὶ ὀψιγόνων στρατὸς ἀνδρῶν</TextUnit>
    <TextUnit id="14563" loc="36.160">̓Ινδοῖς Γηγενέεσσιν ἀνικήτοισιν ἐρίζειν.”</TextUnit>
    <TextUnit id="14564" loc="36.161">ἔννεπε, καὶ προμάχους μετανεύμενος ἄλλον ἐπ' ἄλλῳ</TextUnit>
    <TextUnit id="14565" loc="36.162">ἡνιόχους οἴστρησεν ἀμετροβίων ἐλεφάντων,</TextUnit>
    <TextUnit id="14566" loc="36.163">καί πρυλέων πομπῆας ἐπεστήριξεν ὁμίλῳ</TextUnit>
    <TextUnit id="14567" loc="36.164">μαρναμένους πυργηδόν. ὁμοζήλῳ δὲ κυδοιμῷ</TextUnit>
    <TextUnit id="14568" loc="36.165">θυρσομανὴς Διόνυσος ἐρημονόμων στίχα θηρῶν</TextUnit>
    <TextUnit id="14569" loc="36.166">εἰς ἐνοπήν βάκχευεν: ὀριτρεφέες δὲ μαχηταὶ</TextUnit>
    <TextUnit id="14570" loc="36.167">δαιμονίῃ βρυχηδὸν ἐβακχεύθησαν ἱμάσθλῃ,</TextUnit>
    <TextUnit id="14571" loc="36.168">καὶ πολὺς ἐκ στομάτων ἐκορύσσετο μαινόμενος θήρ:</TextUnit>
    <TextUnit id="14572" loc="36.169">ὠμοβόρων δὲ δράκοντες ἀποπτύοντες ὀδόντων</TextUnit>
    <TextUnit id="14573" loc="36.170">τηλεβόλους πόμπευον ἐς ἠέρα πίδακας ἰοῦ</TextUnit>
    <TextUnit id="14574" loc="36.171">χάσματι συρίζοντι μεμυκότος ἀνθερεῶνος,</TextUnit>
    <TextUnit id="14575" loc="36.172">λοξὰ παρασκαίροντες: ἐς ἀντιβίους δὲ θορόντες</TextUnit>
    <TextUnit id="14576" loc="36.173">αὐτόματον σκοπὸν εἶχον ἐχιδνήεντες ὀιστοί:</TextUnit>
    <TextUnit id="14577" loc="36.174">καὶ σκολιαῖς ἑλίκεσσιν ἐμιτρώθη δέμας ̓Ινδῶν</TextUnit>
    <TextUnit id="14578" loc="36.175">εἱλομένων, βροτέους δὲ πόδας σφηκώσατο σειρὴ</TextUnit>
    <TextUnit id="14579" loc="36.176">εἰς δρόμον ἀίσσοντας. ̓Αρειμανέες δὲ γυναῖκες</TextUnit>
    <TextUnit id="14580" loc="36.177">δῆριν ἐμιμήσαντο δρακοντοβόλου Φιδαλείης,</TextUnit>
    <TextUnit id="14581" loc="36.178">ἥ ποτε κέντρον ἔχουσα γυναικείοιο κυδοιμοῦ</TextUnit>
    <TextUnit id="14582" loc="36.179">δυσμενέας νίκησεν ἐχιδνήεσσι κορύμβοις...</TextUnit>
    <TextUnit id="14583" loc="36.180">καί τις ἀπὸ στομάτων δολιχόσκιον ἔγχος ἰάλλων</TextUnit>
    <TextUnit id="14584" loc="36.181">ἰὸν ἀκοντιστῆρα κατέπτυε Δηριαδῆος,</TextUnit>
    <TextUnit id="14585" loc="36.182">καὶ φονίῃ ῥαθάμιγγι χάλυψ ἐδιαίνετο θώρηξ.</TextUnit>
    <TextUnit id="14586" loc="36.183">καὶ νέκυς ἐν χθονὶ κεῖτο τυπεὶς ζώοντι βελέμνῳ,</TextUnit>
    <TextUnit id="14587" loc="36.184">ἄπνοος ἀμφιέπων βέλος ἔμπνοον. ὀρθοπόδων δὲ</TextUnit>
    <TextUnit id="14588" loc="36.185">εἰς λοφιὴν ἐπίκυρτον ἀναΐξας ἐλεφάντων</TextUnit>
    <TextUnit id="14589" loc="36.186">πόρδαλις ᾐώρητο μετάρσιος ἅλματι ταρσῶν:</TextUnit>
    <TextUnit id="14590" loc="36.187">πυκνὰ δὲ θηρείοιο κατεστήρικτο καρήνου,</TextUnit>
    <TextUnit id="14591" loc="36.188">καὶ δρόμον ᾐώρησε τανυκνήμων ἐλεφάντων.</TextUnit>
    <TextUnit id="14592" loc="36.189">καὶ πολύς ἑσμὸς ἔπιπτε, βαρυσμαράγων ἀπὸ λαιμῶν</TextUnit>
    <TextUnit id="14593" loc="36.190">φρικτὸν ἐρημονόμων ἀίων βρύχημα λεόντων:</TextUnit>
    <TextUnit id="14594" loc="36.191">καί τις ἐνικήθη τρομέων μυκήματα ταύρου,</TextUnit>
    <TextUnit id="14595" loc="36.192">καὶ βοὸς εἰσορόων βλοσυρῆς γλωχῖνα κεραίης</TextUnit>
    <TextUnit id="14596" loc="36.193">λοξὸν ἀκοντίζουσαν ἐς ἠέρα: φοιταλέος δὲ</TextUnit>
    <TextUnit id="14597" loc="36.194">εἰς φόβον ἄλλος ὄρουσεν ὑποφρίσσων γένυν ἄρκτου:</TextUnit>
    <TextUnit id="14598" loc="36.195">θηρείαις δ' ἰαχῇσιν ὁμόκτυπος ἄλλος ἐπ' ἄλλῳ</TextUnit>
    <TextUnit id="14599" loc="36.196">Πανὸς ἀνικήτοιο κύων συνυλάκτεε λαιμῷ,</TextUnit>
    <TextUnit id="14600" loc="36.197">καὶ μόθον ὑλακόμωρον ἐδείδισαν αἴθοπες ̓Ινδοί.</TextUnit>
    <TextUnit id="14601" loc="36.198">ξυνὴ δ' ἀμφοτέροισιν ὁμόζυγος ἦεν ̓Ενυώ:</TextUnit>
    <TextUnit id="14602" loc="36.199">γαῖα δέ διψώουσα φόνου κυγαίνετο λύθρῳ</TextUnit>
    <TextUnit id="14603" loc="36.200">κτεινομένων ἑκάτερθε, πολυσπερέων δὲ δαμέντων</TextUnit>
    <TextUnit id="14604" loc="36.201">πληθύι τοσσατίῃ νεκύων ἐστείνετο Λήθη:</TextUnit>
    <TextUnit id="14605" loc="36.202">χειρὶ δ' ἀνοχλίζων ̓Αίδης ὀρφναῖον ὀχῆα</TextUnit>
    <TextUnit id="14606" loc="36.203">εὐρυτέρους πυλεῶνας ἑῶν ὤιξε μελάθρων</TextUnit>
    <TextUnit id="14607" loc="36.204">κτεινομένων ἑκάτερθε, διεσσυμένων δὲ βερέθρου</TextUnit>
    <TextUnit id="14608" loc="36.205">Ταρτάριον μύκημα Χαρωνίδες ἔκτυπον ὄχθαι.</TextUnit>
    <TextUnit id="14609" loc="36.206">καὶ πολὺς ἐγρεκύδοιμος ἔην κτύπος, ἀντιβίων δὲ</TextUnit>
    <TextUnit id="14610" loc="36.207">ὠτειλὴ κταμένων ἑτερότροπος, ὧν ὁ μὲν αὐτῶν</TextUnit>
    <TextUnit id="14611" loc="36.208">ἱππόθεν ὠλίσθησε τετυμμένος ἀνθερεῶνα,</TextUnit>
    <TextUnit id="14612" loc="36.209">ὃς δὲ κατὰ στέρνοιο περίτροχον ἄντυγα μαζοῦ,</TextUnit>
    <TextUnit id="14613" loc="36.210">ὃς δὲ μέσον κενεῶνα πεπαρμένος ἔκπεσε δίφρου:</TextUnit>
    <TextUnit id="14614" loc="36.211">ἄλλος ἐυγλώχινι παρ' ὀμφαλὸν ἄκρον ὀιστῷ</TextUnit>
    <TextUnit id="14615" loc="36.212">βλήμενος αὐτοκύλιστος ὁμίλεε γείτονι πότμῳ,</TextUnit>
    <TextUnit id="14616" loc="36.213">ὃς δὲ τυπείς μεσάτης ὑπὲρ ἄντυγος, ὃς δὲ δι' ὤμου</TextUnit>
    <TextUnit id="14617" loc="36.214">καὶ φυγὰς ἄλλος ἔπιπτε ῥάχιν τετορημένος αἰχμῇ,</TextUnit>
    <TextUnit id="14618" loc="36.215">πεζὸς ἀελλήεντα τετυμμένον ἵππον ἐάσας:</TextUnit>
    <TextUnit id="14619" loc="36.216">ὃς δὲ πεσὼν ἀνίουλος ὀδύρετο σύντροφον ἥβην</TextUnit>
    <TextUnit id="14620" loc="36.217">καί τις ἀναλθήτῳ κεχαραγμένος ἧπαρ ὀιστῷ</TextUnit>
    <TextUnit id="14621" loc="36.218">κύμβαχος ἐξ ἐλέφαντος ἐπεγδούπησε κονίη,</TextUnit>
    <TextUnit id="14622" loc="36.219">κρᾶτα παρακλίνας δαπέδῳ, καὶ χεῖρας ἑλίξας</TextUnit>
    <TextUnit id="14623" loc="36.220">αἱμαλέην πήχυνε κατηφέι γαῖαν ἀγοστῷ.</TextUnit>
    <TextUnit id="14624" loc="36.221">καί τις ἀνὴρ ἱππῆος ἐναντία δόχμιος ἔστη,</TextUnit>
    <TextUnit id="14625" loc="36.222">καὶ σάκεος κενεῶνα χυτῆς ἔπλησε κονίης,</TextUnit>
    <TextUnit id="14626" loc="36.223">καὶ χθονὶ ταρσὸν ἔπηξε, δεδεγμένος ἀνέρος ὁρμήν:</TextUnit>
    <TextUnit id="14627" loc="36.224">χειρὶ δὲ θαρσαλέῃ πολυδαίδαλον ἀσπίδα τείνων</TextUnit>
    <TextUnit id="14628" loc="36.225">ἱππείην ψαμάθοισιν ὅλην ἔρραινεν ὀπωπήν:</TextUnit>
    <TextUnit id="14629" loc="36.226">βακχεύσας δὲ κάρηνον ἄνω νεύοντι προσώπῳ</TextUnit>
    <TextUnit id="14630" loc="36.227">ἵππος ἀνῃώρητο κονισαλέην τρίχα σείων,</TextUnit>
    <TextUnit id="14631" loc="36.228">καμπύλα δ' εὐλάιγγος ἀπέπτυεν ἄκρα χαλινοῦ:</TextUnit>
    <TextUnit id="14632" loc="36.229">τρίβων δ' ἀγκυλόδοντα παλυνομένην γένυν ἀφρῷ</TextUnit>
    <TextUnit id="14633" loc="36.230">ὑψιτενὴς δεδόνητο, καὶ ὄρθιον αὐχένα πάλλων</TextUnit>
    <TextUnit id="14634" loc="36.231">οἰστρήεις ἀχάλινος ἐπεστηρίζετο γαίῃ</TextUnit>
    <TextUnit id="14635" loc="36.232">ποσσὶν ὀπισθιδίοισι, καὶ αἰθύσσων κόνιν ὁπλῇ</TextUnit>
    <TextUnit id="14636" loc="36.233">εἰς πέδου ἠκόντιζεν ἀπόσσυτον ἡνιοχῆα.</TextUnit>
    <TextUnit id="14637" loc="36.234">αὐτὰρ ὁ κεκλιμένῳ ταχὺς ἔδραμε κάρχαρος ἀνήρ,</TextUnit>
    <TextUnit id="14638" loc="36.235">γυμνὸν ἔχων θοὸν ἆορ: ὑπὲρ δαπέδον δὲ ταθέντος</TextUnit>
    <TextUnit id="14639" loc="36.236">κυανέου προμάχοιο διέθρισεν ἀνθερεῶνα.</TextUnit>
    <TextUnit id="14640" loc="36.237">ἄλλος ἐριπτοίητος ἐχάζετο πῶλος ἀλήτης,</TextUnit>
    <TextUnit id="14641" loc="36.238">γείτονος ἡνιόχοιο δεδεγμένος ἦχον ἱμάσθλης,</TextUnit>
    <TextUnit id="14642" loc="36.239">οἰκτρὸν ἑὸν θνήσκοντα διαστείβων ἐλατῆρα,</TextUnit>
    <TextUnit id="14643" loc="36.240">κείμενον ἀρτιδάικτον, ἐπισπαίροντα κονίῃ.</TextUnit>
    <TextUnit id="14644" loc="36.241">Κολλήτης δ' ἀπέλεθρος ἔχων περιμήκεα μορφήν,</TextUnit>
    <TextUnit id="14645" loc="36.242">δύσμαχος , ἐννεάπηχυς, ὁμοίιος ̓Αλκυονῆι,</TextUnit>
    <TextUnit id="14646" loc="36.243">Βακχείης κατά μέσσον ἐμαίνετο δηιοτῆτος:</TextUnit>
    <TextUnit id="14647" loc="36.244">Βασσαρίδων δὲ φάλαγγα μετὰ κλόνον ἤθελεν ἕλκειν</TextUnit>
    <TextUnit id="14648" loc="36.245">εἰς εὐνὴν ἀνάεδνον ἀναγκαίων ὑμεναίων,</TextUnit>
    <TextUnit id="14649" loc="36.246">καὶ κενεῇ πολέμιζεν ἐπ' ἐλπίδι, τηλίκος ἀνήρ,</TextUnit>
    <TextUnit id="14650" loc="36.247">οἷος ἔην θρασὺς ̓͂Ωτος ἀνέμβατον αἰθέρα βαίνων,</TextUnit>
    <TextUnit id="14651" loc="36.248">ἁγνὸν ἀνυμφεύτου ποθέων λέχος ἰοχεαίρης,</TextUnit>
    <TextUnit id="14652" loc="36.249">οἷος ἔην φιλέων καθαρῆς ὑμέναιον ̓Αθήνης</TextUnit>
    <TextUnit id="14653" loc="36.250">ὑψινεφὴς ἐς ̓́Ολυμπον ἀκοντίζων ̓Εφιάλτης:</TextUnit>
    <TextUnit id="14654" loc="36.251">Κολλήτης πέλε τοῖος ὑπέρτερος, αἰθέρι γείτων,</TextUnit>
    <TextUnit id="14655" loc="36.252">γηγενέος προγόνοιο θεημάχον αἷμα κομίζων,</TextUnit>
    <TextUnit id="14656" loc="36.253">̓Ινδοῦ πρωτογόνοιο: καὶ ἄρκιος ἔπλετο μορφῇ</TextUnit>
    <TextUnit id="14657" loc="36.254">δῆσαι θοῦρον ̓́Αρηα μεθ' υἱέας ̓Ιφιμεδείης:</TextUnit>
    <TextUnit id="14658" loc="36.255">ἀλλὰ τόσον περ ἐόντα γυνὴ κτάνεν ὀξέι πέτρῳ,</TextUnit>
    <TextUnit id="14659" loc="36.256">Βακχιάδος Χαρόπεια κυβερνήτειρα χορείης.</TextUnit>
    <TextUnit id="14660" loc="36.257">καί τις ἀριστεύουσαν ἰδὼν ὑψαύχενα κούρην</TextUnit>
    <TextUnit id="14661" loc="36.258">θαῦμα χόλῳ κεράσας τρομερὴν ἐφθέγξατο φωνήν:</TextUnit>
    <TextUnit id="14662" loc="36.259">“̓͂Αρες, ̓́Αρες, λίπε τόξα καὶ ἀσπίδα καὶ σέο λόγχην,</TextUnit>
    <TextUnit id="14663" loc="36.260">̓͂Αρες, ἐσυλήθης, λίπε Καύκασον: ἀνδροφόνους γὰρ</TextUnit>
    <TextUnit id="14664" loc="36.261">ἀλλοίας Διόνυσος ̓Αμαζόνας εἰς μόθον ἕλκει:</TextUnit>
    <TextUnit id="14665" loc="36.262">ὁπλοφόρους δονέουσιν ἀνάσπιδες: ὑμετέρου γὰρ</TextUnit>
    <TextUnit id="14666" loc="36.263">οὐκ ἀπὸ Θερμώδοντος ἑὰς ἐκόμισσε γυναῖκας.</TextUnit>
    <TextUnit id="14667" loc="36.264">ξεῖνον ἴδον καὶ ἄπιστον ἐγὼ τύπον: οὐ σάκος ὤμοις,</TextUnit>
    <TextUnit id="14668" loc="36.265">οὐ δόρυ θοῦρον ἔχουσιν ̓Αμαζονίδες Διονύσου:</TextUnit>
    <TextUnit id="14669" loc="36.266">οὐ τόσον εὐθώρηκες ἀριστεύουσι γυναῖκες</TextUnit>
    <TextUnit id="14670" loc="36.267">Καυκασίδες: βάκχαι δὲ φιλοπτόρθων ἀπὸ χειρῶν</TextUnit>
    <TextUnit id="14671" loc="36.268">φυλλάδας αἰχμάζουσι, καὶ οὐ χατέουσι σιδήρου.</TextUnit>
    <TextUnit id="14672" loc="36.269">ὤμοι Δηριάδαο μεμηνότος, ὅττι γυναῖκες</TextUnit>
    <TextUnit id="14673" loc="36.270">χαλκείους ὀνύχεσσι διασχίζουσι χιτῶνας.”</TextUnit>
    <TextUnit id="14674" loc="36.271">ἔννεπε θαμβήσας κραναὸν βέλος, οἷον ἑλοῦσα</TextUnit>
    <TextUnit id="14675" loc="36.272">τηλίκον ὑψικάρηνον ἀπέκτανεν ἀνέρα Βάκχη.</TextUnit>
    <TextUnit id="14676" loc="36.273">Δηριάδης δ' ἀκίχητος ἐπέδραμε θυιάσι Βάκχαις,</TextUnit>
    <TextUnit id="14677" loc="36.274">καὶ Χαρόπην ἐδίωκε λιθοσσόον: ἡ δὲ φυγοῦσα</TextUnit>
    <TextUnit id="14678" loc="36.275">μάρνατο θαρσήεσσα παρισταμένη Διονύσῳ,</TextUnit>
    <TextUnit id="14679" loc="36.276">θύρσον ἀκοντίζουσα φιλάνθεμον Εὐάδι χάρμῃ.</TextUnit>
    <TextUnit id="14680" loc="36.277">Δηριάδης δ' ̓Ορίθαλλον ἀπηλοίησε σιδήρῳ,</TextUnit>
    <TextUnit id="14681" loc="36.278">Κουρήτων ὁμόφυλον, ̓Αβαντίδος ἀστὸν ἀρούρης.</TextUnit>
    <TextUnit id="14682" loc="36.279">καὶ κοτέων ἑτάροιο δεδουπότος ἀρχὸς ̓Αβάντων</TextUnit>
    <TextUnit id="14683" loc="36.280">Καρμίνων βασιλῆα κατεπρήνιξε Μελισσεύς,</TextUnit>
    <TextUnit id="14684" loc="36.281">Κύλλαρον, ὀξυόεντι κατ' αὐχένος ἄορι τύψας,</TextUnit>
    <TextUnit id="14685" loc="36.282">Λωγασίδην θ', ὃς μοῦνος, ἐπεὶ σοφὸς ἔσκε μαχητής,</TextUnit>
    <TextUnit id="14686" loc="36.283">Δηριάδῃ μεμέλητο δοριθρασέων πλέον ̓Ινδῶν</TextUnit>
    <TextUnit id="14687" loc="36.284">καί μιν ἄναξ φιλέει μετὰ Μορρέα: πολλάκι δ' αὐτῇ</TextUnit>
    <TextUnit id="14688" loc="36.285">̓Ορσιβόῃ καὶ ἄνακτι μιῆς ἔψαυσε τραπέζης,</TextUnit>
    <TextUnit id="14689" loc="36.286">θυγατέρων βασιλῆος ὁμέστιος: ἀμφοτέροις γὰρ</TextUnit>
    <TextUnit id="14690" loc="36.287">ἔγχεϊ καὶ πραπίδεσσιν ὑπέρβαλε σύντροφον ἥβην.</TextUnit>
    <TextUnit id="14691" loc="36.288">ἔνθα πολὺς προμάχῳ πρόμος ἤρισεν: ὑψιφανὴς δὲ</TextUnit>
    <TextUnit id="14692" loc="36.289">Πευκετίῳ πολέμιζεν ἀερσιπόδης ̔Αλιμήδης,</TextUnit>
    <TextUnit id="14693" loc="36.290">καὶ Φλογίῳ κεκόρυστο Μάρων καὶ Θουρέι Ληνεύς.</TextUnit>
    <TextUnit id="14694" loc="36.291">ὑσμίνης δὲ τάλαντα πατὴρ ἔκλινε Κρονίων:</TextUnit>
    <TextUnit id="14695" loc="36.292">καὶ βριαρῷ Διόνυσος ἐμάρνατο Δηριαδῆι,</TextUnit>
    <TextUnit id="14696" loc="36.293">μίξας ἔγχεϊ θύρσον: ἀκοντοφόρῳ δὲ μαχητῇ</TextUnit>
    <TextUnit id="14697" loc="36.294">πῇ μὲν ἀκοντίζοντι μετάτροπον εἶδος ἀμείβων</TextUnit>
    <TextUnit id="14698" loc="36.295">δύσατο παντοίης πολυδαίδαλα φάσματα μορφῆς:</TextUnit>
    <TextUnit id="14699" loc="36.296">πῇ δὲ θυελλήεσσα κορύσσετο μαινομένη φλόξ,</TextUnit>
    <TextUnit id="14700" loc="36.297">ἀγκύλον αἰθύσσουσα σέλας βητάρμονι καπνῷ.</TextUnit>
    <TextUnit id="14701" loc="36.298">ἄλλοτε κυμαίνων ἀπατήλιον ἔρρεεν ὕδωρ,</TextUnit>
    <TextUnit id="14702" loc="36.299">ὑγρὸς ὀιστεύων διερὸν βέλος: ἀμφιέπων δὲ</TextUnit>
    <TextUnit id="14703" loc="36.300">ἰσοφυὲς μίμημα λεοντείοιο προσώπου</TextUnit>
    <TextUnit id="14704" loc="36.301">ὄρθιον ἠέρταζε μετάρσιον ἀνθερεῶνα,</TextUnit>
    <TextUnit id="14705" loc="36.302">τρηχαλέον βρύχημα χέων πυκινότριχι λαιμῷ</TextUnit>
    <TextUnit id="14706" loc="36.303">καὶ κέλαδον βρονταῖον ἐρισμαράγοιο τοκῆος:</TextUnit>
    <TextUnit id="14707" loc="36.304">καὶ σκιερῆς φορέων πολυδαίδαλον εἶδος ὀπώρης</TextUnit>
    <TextUnit id="14708" loc="36.305">ἀλλοφανὴς μορφοῦτο, καὶ εἴκελος ἔρνεϊ γαίης</TextUnit>
    <TextUnit id="14709" loc="36.306">αὐτοτελὴς ἀκίχητος ἀνέδραμεν, αἰθέρα τύπτων,</TextUnit>
    <TextUnit id="14710" loc="36.307">ὡς πίτυς, ὡς πλατάνιστος: ἀμειβομένου δὲ καρήνου</TextUnit>
    <TextUnit id="14711" loc="36.308">μιμηλοῖς πετάλοισι νόθην δενδρώσατο χαίτην,</TextUnit>
    <TextUnit id="14712" loc="36.309">γαστέρα θάμνον ἔχων περιμήκετον: ἀκρεμόνας δὲ</TextUnit>
    <TextUnit id="14713" loc="36.310">χεῖρας ἑὰς ποίησε, καὶ ἐφλοίωσε χιτῶνας,</TextUnit>
    <TextUnit id="14714" loc="36.311">καὶ πόδας ἐρρίζωσεν: ἀνακρούων δὲ κεραίαις</TextUnit>
    <TextUnit id="14715" loc="36.312">μαρναμένου βασιλῆος ἐπεψιθύριζε προσώπῳ:</TextUnit>
    <TextUnit id="14716" loc="36.313">καὶ στικτοῖς μελέεσσι τύπον μιμηλὸν ὑφαίνων</TextUnit>
    <TextUnit id="14717" loc="36.314">πόρδαλις ὑψιπότητος ἀνέδραμεν ἅλματι ταρσῶν,</TextUnit>
    <TextUnit id="14718" loc="36.315">καὶ λοφιῆς ἐπέβαινεν ἀερσιλόφων ἐλεφάντων</TextUnit>
    <TextUnit id="14719" loc="36.316">κοῦφα βιβάς: ἐλέφας δὲ παρήορος ἅρμα τινάσσων</TextUnit>
    <TextUnit id="14720" loc="36.317">εἰς πέδον ἠκόντιζε θεημάχον ἡνιοχῆα,</TextUnit>
    <TextUnit id="14721" loc="36.318">σείων φαιδρὰ λέπαδνα καὶ ἀγκύλα κύκλα χαλινῶν.</TextUnit>
    <TextUnit id="14722" loc="36.319">οὐδὲ πεσὼν ἀμέλησε πέλωρ πρόμος, ἀλλὰ Λυαίῳ</TextUnit>
    <TextUnit id="14723" loc="36.320">μάρνατο μορφωθέντι καὶ οὔτασε πόρδαλιν αἰχμῇ.</TextUnit>
    <TextUnit id="14724" loc="36.321">ἀλλὰ πάλιν μετάμειψε θεὸς δέμας: ὑψιφανὴς γάρ,</TextUnit>
    <TextUnit id="14725" loc="36.322">ἠέρα θερμαίνων, ἐλελίζετο πυρσὸς ἀλήτης,</TextUnit>
    <TextUnit id="14726" loc="36.323">αἰθύσσων ἀνέμοις φλογόεν βέλος, ἀμφὶ δὲ μαζοὺς</TextUnit>
    <TextUnit id="14727" loc="36.324">στήθεα λαχνήεντα διέτρεχε Δηριαδῆος</TextUnit>
    <TextUnit id="14728" loc="36.325">κυκλόθεν: ὑψιπόρου δὲ δεδεγμένος ἅλματα καπνοῦ</TextUnit>
    <TextUnit id="14729" loc="36.326">ἀργενναῖς λαγόνεσσιν ̓́Αραψ ἐμελαίνετο θώρηξ,</TextUnit>
    <TextUnit id="14730" loc="36.327">βαλλόμενος σπινθῆρι: πυριβλήτου δὲ φορῆος</TextUnit>
    <TextUnit id="14731" loc="36.328">ἡμιδαὴς ζείοντι λόφῳ θερμαίνετο πήληξ</TextUnit>
    <TextUnit id="14732" loc="36.329">ἐκ βλοσυροῦ δὲ λέοντος ἐφαίνετο κάπρος ἀλήτης,</TextUnit>
    <TextUnit id="14733" loc="36.330">εὐρύνων μέγα χάσμα δασύτριχος ἀνθερεῶνος,</TextUnit>
    <TextUnit id="14734" loc="36.331">καὶ λοφιὴν πελάσας ἐπὶ γαστέρι Δηριαδῆος</TextUnit>
    <TextUnit id="14735" loc="36.332">ὀρθὸς ὀπισθιδίοιο ποδὸς στηρίζετο παλμῷ,</TextUnit>
    <TextUnit id="14736" loc="36.333">θηγαλέοις ὀνύχεσσι μέσον κενεῶνα χαράσσων.</TextUnit>
    <TextUnit id="14737" loc="36.334">Δηριάδης δ' ὑπέροπλος ἐμάρνατο φάσματι κωφῷ,</TextUnit>
    <TextUnit id="14738" loc="36.335">ἐλπίδι μαψιδίῃ πεφορημένος: ἤθελε δ' αἰεὶ</TextUnit>
    <TextUnit id="14739" loc="36.336">ἀψαύστοις ἀκίχητον ἑλεῖν εἴδωλον ἀγοστοῖς:</TextUnit>
    <TextUnit id="14740" loc="36.337">ἀντιτύπου δὲ λέοντος ἑὸν δόρυ πῆξε μετώπῳ,</TextUnit>
    <TextUnit id="14741" loc="36.338">μῦθον ἀπειλητῆρα χέων πολυειδέι Βάκχῳ:</TextUnit>
    <TextUnit id="14742" loc="36.339">“Τί πτώσσεις, Διόνυσε; τί σοι δόλος ἀντὶ κυδοιμοῦ;</TextUnit>
    <TextUnit id="14743" loc="36.340">Δηριάδην τρομέων πολυδαίδαλον εἶδος ἀμείβεις;</TextUnit>
    <TextUnit id="14744" loc="36.341">πόρδαλις οὐ κλονέει με φυγοπτολέμου Διονύσου,</TextUnit>
    <TextUnit id="14745" loc="36.342">ἄρκτον ὀιστεύω, καὶ δένδρεον ἄορι τέμνω:</TextUnit>
    <TextUnit id="14746" loc="36.343">ψευδομένου δὲ λέοντος ἐγὼ κενεῶνα χαράξω.</TextUnit>
    <TextUnit id="14747" loc="36.344">ἀλλὰ σοφοὺς Βραχμῆνας ἀτευχέας εἰς σὲ κορύσσω:</TextUnit>
    <TextUnit id="14748" loc="36.345">γυμνοὶ γὰρ γεγάασι, θεοκλήτοις δ' ἐπαοιδαῖς</TextUnit>
    <TextUnit id="14749" loc="36.346">πολλάκις ἠερόφοιτον, ὁμοίιον ἄζυγι ταύρῳ,</TextUnit>
    <TextUnit id="14750" loc="36.347">οὐρανόθεν κατάγοντες ἐφαρμάξαντο Σελήνην,</TextUnit>
    <TextUnit id="14751" loc="36.348">πολλάκι δ' ἱππεύοντος ἐπειγομένων ἐπὶ δίφρων</TextUnit>
    <TextUnit id="14752" loc="36.349">ἀσταθέος Φαέθοντος ἀνεστήσαντο πορείην.”</TextUnit>
    <TextUnit id="14753" loc="36.350">ἔννεπε παπταίνων ἑτερότροπα φάσματα Βάκχου:</TextUnit>
    <TextUnit id="14754" loc="36.351">καὶ νόον εἶχεν ἄπιστον: ἀκηλήτῳ δὲ μενοινῇ</TextUnit>
    <TextUnit id="14755" loc="36.352">τέχνην φαρμακόεσσαν ἐπιρράψας Διονύσῳ</TextUnit>
    <TextUnit id="14756" loc="36.353">ἔλπετο νικήσειν Διὸς υἱέα μύστιδι τέχνῃ.</TextUnit>
    <TextUnit id="14757" loc="36.354">ἔνθα θορὼν ἀκίχητος ἀνέδραμεν ὑψόθι δίφρων:</TextUnit>
    <TextUnit id="14758" loc="36.355">καὶ θεὸς ἀφραίνοντα θεημάχον ἄνδρα δοκεύων</TextUnit>
    <TextUnit id="14759" loc="36.356">ἄμπελον ἐβλάστησεν ἀρηγόνα δηιοτῆτος.</TextUnit>
    <TextUnit id="14760" loc="36.357">καί τις ἐυσταφύλοιο θεήλατος οἰνάδος ὄρπηξ</TextUnit>
    <TextUnit id="14761" loc="36.358">ἑρπύζων κατὰ βαιὸν ἐς ἀργυρόκυκλον ἀπήνην</TextUnit>
    <TextUnit id="14762" loc="36.359">Δηριάδην ἔσφιγξεν ἀπειλητῆρι κορύμβῳ,</TextUnit>
    <TextUnit id="14763" loc="36.360">ἀμφιπεριπλέγδην πεπεδημένον: ἀρτιθαλῆ δὲ</TextUnit>
    <TextUnit id="14764" loc="36.361">σύμφυτον αἰθύσσων ἐπὶ βότρυϊ βότρυν ἀλήτην</TextUnit>
    <TextUnit id="14765" loc="36.362">μαινομένου βασιλῆος ἐπισκιόωντα προσώπῳ</TextUnit>
    <TextUnit id="14766" loc="36.363">σείετο μιτρώσας ὅλον ἀνέρα: Δηριάδην δὲ</TextUnit>
    <TextUnit id="14767" loc="36.364">αὐτοφυὴς ἐμέθυσσεν ἕλιξ εὐώδεϊ καρπῷ:</TextUnit>
    <TextUnit id="14768" loc="36.365">γυιοπέδην δ' ἀσίδηρον ἐπέπλεκε δίζυγι ταρσῷ,</TextUnit>
    <TextUnit id="14769" loc="36.366">καὶ πόδας ἐρρίζωσεν ὁμοζυγέων ἐλεφάντων</TextUnit>
    <TextUnit id="14770" loc="36.367">ἀρραγέος κισσοῖο: καὶ οὐ τόσον ὁλκάδα πόντου</TextUnit>
    <TextUnit id="14771" loc="36.368">θηκτὰ περιπλεκέων ἐχενηίδος ἄκρα γενείων</TextUnit>
    <TextUnit id="14772" loc="36.369">δεσμῷ καρχαρόδοντι διεστήριξε θαλάσσῃ:</TextUnit>
    <TextUnit id="14773" loc="36.370">τοῖον ἔην μίμημα. μάτην δ' ἐλέφαντας ἐπείγων</TextUnit>
    <TextUnit id="14774" loc="36.371">ἡνίοχος βαρύδουπον ἑὴν ἐλέλιζεν ἱμάσθλην,</TextUnit>
    <TextUnit id="14775" loc="36.372">κέντροις ὀξυτέροισιν ἀπειθέα νῶτα χαράσσων.</TextUnit>
    <TextUnit id="14776" loc="36.373">καὶ τόσον ̓Ινδὸν ἄνακτα, τὸν οὐ κτάνεν ἄσπετος αἰχμή,</TextUnit>
    <TextUnit id="14777" loc="36.374">ἀμπελόεις νίκησεν ἕλιξ πρόμος: ἀμφιέπων δὲ</TextUnit>
    <TextUnit id="14778" loc="36.375">ἡμερίδων ὄρπηκι κατάσχετον ἀνθερεῶνα</TextUnit>
    <TextUnit id="14779" loc="36.376">πνίγετο Δηριάδης σκολιῷ τεθλιμμένος ὁλκῷ.</TextUnit>
    <TextUnit id="14780" loc="36.377">καὶ μογέων ἀτίνακτος ἐλίσσετο μαινάδι φωνῇ,</TextUnit>
    <TextUnit id="14781" loc="36.378">λεπτὸν ἔχων ὀλόλυγμα θεουδέος ἀνθερεῶνος,</TextUnit>
    <TextUnit id="14782" loc="36.379">νεύμασιν ἀφθόγγοις ἱκετήσια δάκρυα λείβων:</TextUnit>
    <TextUnit id="14783" loc="36.380">καὶ παλάμην ὤρεξεν ἀναυδέα, μάρτυρι σιγῇ</TextUnit>
    <TextUnit id="14784" loc="36.381">μόχθον ὅλον βοόων: τὸ δὲ δάκρυον ἔπλετο φωνή.</TextUnit>
    <TextUnit id="14785" loc="36.382">καὶ σκεδάσας Διόνυσος ἑὴν πολύδεσμον ὀπώρην</TextUnit>
    <TextUnit id="14786" loc="36.383">γυιοπέδην εὔβοτρυν ἀνέσπασε Δηριαδῆος,</TextUnit>
    <TextUnit id="14787" loc="36.384">καὶ στέφος ἡμερίδων ἑλικώδεα κισσὸν ἐλάσσας</TextUnit>
    <TextUnit id="14788" loc="36.385">δέσμιον αὐχένα λῦσεν ὁμοπλεκέων ἐλεφάντων.</TextUnit>
    <TextUnit id="14789" loc="36.386">οὐ δὲ φυγὼν δρυόεντα τανυπτόρθοιο κορύμβου</TextUnit>
    <TextUnit id="14790" loc="36.387">δεσμὸν ἀπειλητῆρα καὶ αὐτοέλικτον ἀνάγκην</TextUnit>
    <TextUnit id="14791" loc="36.388">Δηριάδης ἀπέειπεν ἐθήμονα κόμπον ἀπειλῆς,</TextUnit>
    <TextUnit id="14792" loc="36.389">ἀλλὰ πάλιν πρόμος ἔσκε θεημάχος: εἶχε δὲ βουλὴν</TextUnit>
    <TextUnit id="14793" loc="36.390">διχθαδίην, ἢ Βάκχον ἑλεῖν ἢ δμῶα τελέσσαι.</TextUnit>
    <TextUnit id="14794" loc="36.391">ἀμφοτέρους δ' ἀνέκοψε μάχης ἀμφίδρομος ὀρφνή.</TextUnit>
    <TextUnit id="14795" loc="36.392">καὶ μόθος ἦν μετὰ νύκτα, καὶ ὑπναλέων ἀπὸ λέκτρων</TextUnit>
    <TextUnit id="14796" loc="36.393">ἐγρομένους θώρηξεν ἀμοιβαίη πάλιν ̓Ηώς.</TextUnit>
    <TextUnit id="14797" loc="36.394">οὐδὲ μόθων τέλος ἦεν ἐπειγομένῳ Διονύσῳ,</TextUnit>
    <TextUnit id="14798" loc="36.395">ἀλλὰ τόσων μετὰ κύκλα κυλινδομένων ἐνιαυτῶν</TextUnit>
    <TextUnit id="14799" loc="36.396">ῥυθμὸν ̓Ενυαλίοιο μάτην ἐπεβόμβεε σάλπιγξ.</TextUnit>
    <TextUnit id="14800" loc="36.397">ἤδη δ' ἐγρεμόθων ἐτέων πολυκαμπέι νύσσῃ</TextUnit>
    <TextUnit id="14801" loc="36.398">Βακχιὰς ὀψιτέλεστος ἐμαίνετο μᾶλλον ̓Ενυώ.</TextUnit>
    <TextUnit id="14802" loc="36.399">οὐ μὲν ἀφειδήσαντες ̓Αρειμανέος Διονύσου</TextUnit>
    <TextUnit id="14803" loc="36.400">κάλλιπον ἀμνήστοισι μεμηλότα μῦθον ἀήταις</TextUnit>
    <TextUnit id="14804" loc="36.401">Δικταῖοι ̔Ραδαμᾶνες ὁμόφρονες: ἀλλὰ Λυαίῳ</TextUnit>
    <TextUnit id="14805" loc="36.402">νῆας ἐτεχνήσαντο μαχήμονας: ἀμφὶ δὲ λόχμας</TextUnit>
    <TextUnit id="14806" loc="36.403">ποίπνυον ἄλλοθεν ἄλλος: ὁ μὲν τορνώσατο γόμφους,</TextUnit>
    <TextUnit id="14807" loc="36.404">ὃς δὲ μέσην πεπόνητο περὶ τρόπιν, ἴκρια δ' ἄλλος</TextUnit>
    <TextUnit id="14808" loc="36.405">ὀρθὰ περὶ σταμίνεσσιν ἀμοιβαίῃσιν ὑφαίνων</TextUnit>
    <TextUnit id="14809" loc="36.406">ὁλκάδα τοῖχον ἔτευχεν, ἐπηγκενίδας δὲ συνάπτων</TextUnit>
    <TextUnit id="14810" loc="36.407">μηκεδανὰς κατέπηξε, βαθυνομένῃ δὲ μεσόδμῃ</TextUnit>
    <TextUnit id="14811" loc="36.408">μεσσοφανῆ μέσον ἱστὸν ̓́Αραψ ὠρθώσατο τέκτων</TextUnit>
    <TextUnit id="14812" loc="36.409">λαίφεϊ πεπταμένῳ πεφυλαγμένον: αὐτὰρ ἐπ' ἄκρῳ</TextUnit>
    <TextUnit id="14813" loc="36.410">δουρατέην ἐπίκυρτον ἐτορνώσαντο κεραίην</TextUnit>
    <TextUnit id="14814" loc="36.411">ἴδμονες εὐπαλάμοιο καὶ ̔Ηφαίστου καὶ ̓Αθήνης.</TextUnit>
    <TextUnit id="14815" loc="36.412">ὣς οἱ μὲν μογέοντες ἀμιμήτῳ τινὶ τέχνῃ</TextUnit>
    <TextUnit id="14816" loc="36.413">Βάκχῳ νῆας ἔτευχον. ἐπασχαλόων δὲ κυδοιμῷ</TextUnit>
    <TextUnit id="14817" loc="36.414">μαντοσύνης Διόνυσος ἑῆς ἐμνήσατο ̔Ρείης,</TextUnit>
    <TextUnit id="14818" loc="36.415">ὅττι τέλος πολέμοιο φανήσεται, ὁππότε Βάκχοι</TextUnit>
    <TextUnit id="14819" loc="36.416">εἰναλίην ̓Ινδοῖσιν ἀναστήσωσιν ̓Ενυώ.</TextUnit>
    <TextUnit id="14820" loc="36.417">καὶ Λύκος ἀκροτάτοιο δι' οἴδματος ἡγεμονεύων,</TextUnit>
    <TextUnit id="14821" loc="36.418">νεύμασιν ἀτρέπτοισιν ὑποδρήσσων Διονύσου,</TextUnit>
    <TextUnit id="14822" loc="36.419">ἄβροχον ἡνιόχευεν ὁδοιπόρον ἅρμα θαλάσσης,</TextUnit>
    <TextUnit id="14823" loc="36.420">ἧχι σοφοὶ ̔Ραδαμᾶνες, ἁλιπλανέες μετανάσται,</TextUnit>
    <TextUnit id="14824" loc="36.421">νῆας ἐτεχνήσαντο θαλασσοπόρῳ Διονύσῳ.</TextUnit>
    <TextUnit id="14825" loc="36.422">καὶ τότε τετραπόροιο χρόνου στροφάλιγγα κυλίνδων,</TextUnit>
    <TextUnit id="14826" loc="36.423">ἱππεύων ἔτος ἕκτον, ἑλίσσετο καμπύλος Αἰών</TextUnit>
    <TextUnit id="14827" loc="36.424">εἰς ἀγορὴν ἐκάλεσσε μελαρρίνων γένος ̓Ινδῶν</TextUnit>
    <TextUnit id="14828" loc="36.425">Δηριάδης σκηπτοῦχος: ἐπειγομένῳ δὲ πεδίλῳ</TextUnit>
    <TextUnit id="14829" loc="36.426">λαὸν ἀολλίζων ἑτερόθροος ἤιε κῆρυξ.</TextUnit>
    <TextUnit id="14830" loc="36.427">αὐτίκα δ' ἠγερέθοντο πολυσπερέων στίχες ̓Ινδῶν,</TextUnit>
    <TextUnit id="14831" loc="36.428">ἑζόμενοι στοιχηδὸν ἀμοιβαίων ἐπὶ βάθρων:</TextUnit>
    <TextUnit id="14832" loc="36.429">λαοῖς δ' ἀγρομένοισιν ἄναξ ἀγορήσατο Μορρεύς:</TextUnit>
    <TextUnit id="14833" loc="36.430">“̓́Ιστε, φίλοι, τάχα πάντες, ἅ περ κάμον ὑψόθι πύργων,</TextUnit>
    <TextUnit id="14834" loc="36.431">εἰσόκε γαῖα Κίλισσα καὶ ̓Ασσυρίων γένος ἀνδρῶν</TextUnit>
    <TextUnit id="14835" loc="36.432">αὐχένα δοῦλον ἔκαμψεν ὑπὸ ζυγὰ Δηριαδῆος:</TextUnit>
    <TextUnit id="14836" loc="36.433">ἴστε καί, ὅσσα τέλεσσα καταιχμάζων Διονύσου,</TextUnit>
    <TextUnit id="14837" loc="36.434">μαρνάμενος Σατύροισι καὶ ἀμητῆρι σιδήρῳ</TextUnit>
    <TextUnit id="14838" loc="36.435">τέμνων ἐχθρὰ κάρηνα βοοκραίροιο γενέθλης,</TextUnit>
    <TextUnit id="14839" loc="36.436">ὁππότε Βασσαρίδων πεπεδημένον ἑσμὸν ἐρύσσας</TextUnit>
    <TextUnit id="14840" loc="36.437">ὤπασα Δηριάδῃ, πολέμου γέρας, ὧν ὑπὸ λύθρῳ</TextUnit>
    <TextUnit id="14841" loc="36.438">ἄστεος εὐλάιγγες ἐφοινίχθησαν ἀγυιαὶ</TextUnit>
    <TextUnit id="14842" loc="36.439">κτεινομένων: ἕτεραι δὲ μετάρσιον ἀμφὶ χορείην</TextUnit>
    <TextUnit id="14843" loc="36.440">ἀγχονίῳ θλίβοντο περίπλοκον αὐχένα δεσμῷ:</TextUnit>
    <TextUnit id="14844" loc="36.441">ἄλλαι δ' ὑδατόεντος ἐπειρήθησαν ὀλέθρου,</TextUnit>
    <TextUnit id="14845" loc="36.442">κρυπτόμεναι κευθμῶνι πεδοσκαφέος κενεῶνος.</TextUnit>
    <TextUnit id="14846" loc="36.443">ἀλλὰ πάλιν ναέτῃσιν ἀρείονα μῆτιν ὑφαίνω:</TextUnit>
    <TextUnit id="14847" loc="36.444">εἰσαΐω ̔Ραδαμᾶνας, ὅτι δρυτόμῳ τινὶ τέχνῃ</TextUnit>
    <TextUnit id="14848" loc="36.445">νῆας ἐτεχνήσαντο φυγοπτολέμῳ Διονύσῳ:</TextUnit>
    <TextUnit id="14849" loc="36.446">ἔμπης οὐ τρομέω δόρυ ναύμαχον: ἐν πολέμοις γὰρ</TextUnit>
    <TextUnit id="14850" loc="36.447">ἄνδρα φερεσσακέων κεκορυθμένον ὑψόφι νηῶν</TextUnit>
    <TextUnit id="14851" loc="36.448">οὐτιδανοῖς πετάλοισι πότε κτείνουσι γυναῖκες;</TextUnit>
    <TextUnit id="14852" loc="36.449">ἢ πότε λυσσώων ὀρεσίδρομος ὑψίκερως Πὰν</TextUnit>
    <TextUnit id="14853" loc="36.450">θηγαλέοις ὀνύχεσσι διατμήξει νέας ̓Ινδῶν;</TextUnit>
    <TextUnit id="14854" loc="36.451">οὐ δύναται βαρύδουπον ὕδωρ Σειληνὸς ἀράσσων</TextUnit>
    <TextUnit id="14855" loc="36.452">ἀπτολέμω νάρθηκι μαχήμονα νῆα καλύψαι,</TextUnit>
    <TextUnit id="14856" loc="36.453">εἰς χορὸν αἱματόεντα θορὼν λυσσώδεϊ ταραῷ,</TextUnit>
    <TextUnit id="14857" loc="36.454">κῶμον ἀνακρούων θανατηφόρον: οὐδ' ἐνὶ πόντῳ</TextUnit>
    <TextUnit id="14858" loc="36.455">ταυρείοις κεράεσσι πεπαρμένον ἄνδρα δαμάζει</TextUnit>
    <TextUnit id="14859" loc="36.456">ἀγχιφανῆ μεσάτοιο διχαζομένου κενεῶνος,</TextUnit>
    <TextUnit id="14860" loc="36.457">ἀλλὰ τυπεὶς προκάρηνος ἀτυμβεύτῳ τινὶ μοίρῃ</TextUnit>
    <TextUnit id="14861" loc="36.458">κείσεται ἐν ῥοθίοισιν: ὀλισθήσουσι δὲ Βάκχαι</TextUnit>
    <TextUnit id="14862" loc="36.459">ἔγχεσι μηκεσανοῖσι μιαιφόνον εἰς βυθὸν ἅλμης,</TextUnit>
    <TextUnit id="14863" loc="36.460">τυπτόμεναι: καὶ νῆας ἀιστώσω Διονύσου,</TextUnit>
    <TextUnit id="14864" loc="36.461">ναύμαχον εἰκοσίπηχυ δι' ὁλκάδος ἔγχος ἑλίσσων.</TextUnit>
    <TextUnit id="14865" loc="36.462">ἀλλά, φίλοι, μάρνασθε πεποιθότες: ἀντιβίων δὲ</TextUnit>
    <TextUnit id="14866" loc="36.463">μή τις ὑποπτήσσειεν ὀπιπεύων στίχα νηῶν</TextUnit>
    <TextUnit id="14867" loc="36.464">Βακχιάδων: ̓Ινδοὶ γὰρ ἐθήμονές εἰσι κυδοιμοῦ</TextUnit>
    <TextUnit id="14868" loc="36.465">κἰναλίου, καὶ μᾶλλον ἀριστεύουσι θαλάσσῃ</TextUnit>
    <TextUnit id="14869" loc="36.466">ἢ χθονὶ δηριόωντες. ἀνικήτῳ δὲ σιδήρῳ</TextUnit>
    <TextUnit id="14870" loc="36.467">οὐ πολέας Σατύρους ληίσσομαι, ἀλλἀ κομάων</TextUnit>
    <TextUnit id="14871" loc="36.468">ἀντὶ διηκοσίων προμάχων ἕνα μοῦνον ἐρύσσω</TextUnit>
    <TextUnit id="14872" loc="36.469">θηλυμανῆ Διόνυσον, ὀπάονα Δηριαδῆος.”</TextUnit>
    <TextUnit id="14873" loc="36.470">ὥς εἰπὼν παρέπεισεν ἀθελγέα Δηριαδῆα</TextUnit>
    <TextUnit id="14874" loc="36.471">Μορρεὺς αἰολόμητις: ἐπεφθέγξαντο δὲ λαοὶ</TextUnit>
    <TextUnit id="14875" loc="36.472">μῦθον ἐπαινήσαντες: ὁμογλώσσων δ' ἀπὸ λαιμῶν</TextUnit>
    <TextUnit id="14876" loc="36.473">οἴσμασι κινυμένοισιν ἱσόθροος ἔβρεμεν ἠχώ.</TextUnit>
    <TextUnit id="14877" loc="36.474">λῦσε δ' ἄναξ ἀγορήν. Βρομίῳ δ' ἐστέλλετο κῆρνξ</TextUnit>
    <TextUnit id="14878" loc="36.475">πόντιον ὑσμίνην ἐνέπων πειθήμονι Βάκχῳ.</TextUnit>
    <TextUnit id="14879" loc="36.476">ἄμφω δ' εἰς ἓν ἰόντες ἐρυκομένοιο κυδοιμοῦ</TextUnit>
    <TextUnit id="14880" loc="36.477">ἀμβολίην ποίησαν ἐπὶ τρία κύκλα Σελήνης,</TextUnit>
    <TextUnit id="14881" loc="36.478">εἰσόκε ταρχύσωσι δαϊκταμένων στίχα νεκρῶν:</TextUnit>
    <TextUnit id="14882" loc="36.479">ἦν δέ τις εἰρήνη μινυώριος ̓́Αρεϊ γείτων,</TextUnit>
    <TextUnit id="14883" loc="36.480">φύλοπιν ὠδίνουσαν ἀφαπλώσασα γαλήνην.</TextUnit>
    <TextUnit id="14884" loc="37.1">ὣς οἱ μὲν φιλότητι μεμηλότες ἔμφρονες ̓Ινδοί,</TextUnit>
    <TextUnit id="14885" loc="37.2">Βακχείην ἀνέμοισιν ἐπιτρέψαντες ̓Ενυώ,</TextUnit>
    <TextUnit id="14886" loc="37.3">ὄμμασιν ἀκλαύτοισιν εταρχύσαντο θανόντας,</TextUnit>
    <TextUnit id="14887" loc="37.4">οἷα βίου βροτέου γαιήια δεσμὰ φυγόντας</TextUnit>
    <TextUnit id="14888" loc="37.5">ψυχῆς πεμπομένης, ὅθεν ἤλυθε, κυκλάδι σειρῇ</TextUnit>
    <TextUnit id="14889" loc="37.6">νύσσαν ἐς ἀρχαίην: στρατιὴ δ' ἀμπαύετο Βάκχου.</TextUnit>
    <TextUnit id="14890" loc="37.7">καὶ φιλίην Διόνυσος ἰδὼν πολέμοιο γαλήνην</TextUnit>
    <TextUnit id="14891" loc="37.8">πρώιος ἡμιόνους καὶ ὁμήλυδας ἄνδρας ἐπείγων</TextUnit>
    <TextUnit id="14892" loc="37.9">ἀζαλέην ἐκέλευσεν ἄγειν ὀρεσίτροφον ὕλην,</TextUnit>
    <TextUnit id="14893" loc="37.10">ὄφρα πυρὶ φλέξειεν ὀλωλότα νεκρὸν ̓Οφέλτην.</TextUnit>
    <TextUnit id="14894" loc="37.11">τῶν μὲν ἔην προκέλευθος ἔσω πιτυώδεος ὕλης</TextUnit>
    <TextUnit id="14895" loc="37.12">Φαῦνος ἐρημονόμῳ μεμελημένος ἠθάδι λόχμῃ,</TextUnit>
    <TextUnit id="14896" loc="37.13">μητρὸς ὀρεστιάδος δεδαημένος ἔνδια Κίρκης.</TextUnit>
    <TextUnit id="14897" loc="37.14">καὶ δρυτόμῳ στοιχηδὸν ἐτέμνετο δένδρα σιδήρῳ:</TextUnit>
    <TextUnit id="14898" loc="37.15">πολλὴ μὲν πτελέη τανυήκεϊ τάμνετο χαλκῷ,</TextUnit>
    <TextUnit id="14899" loc="37.16">πολλὴ δ' ὑψιπέτηλος ἐπέκτυπε κοπτομένη δρῦς,</TextUnit>
    <TextUnit id="14900" loc="37.17">καὶ πολλὴ τετάνυστο πίτυς, καὶ ἐκέκλιτο πεύκη</TextUnit>
    <TextUnit id="14901" loc="37.18">αὐχμηροῖς πετάλοισι: πολυσπερέων δ' ἀπὸ δένδρων</TextUnit>
    <TextUnit id="14902" loc="37.19">τεμνομένων κατὰ βαιὸν ἐγυμνώθησαν ἐρίπναι:</TextUnit>
    <TextUnit id="14903" loc="37.20">καί τις ̔Αμαδρυάδων μετανάστιος ἔστιχε Νύμφη,</TextUnit>
    <TextUnit id="14904" loc="37.21">πηγαίῃ δ' ἀκίχητος ἀήθεϊ μίγνυτο κούρῃ.</TextUnit>
    <TextUnit id="14905" loc="37.22">καὶ πολὺς ἐρχομένοισιν ὀρίδρομος ἤιεν ἀνήρ,</TextUnit>
    <TextUnit id="14906" loc="37.23">οὔρεος οἶμον ἔχων ἑτερότροπον: ἦν δὲ νοῆσαι</TextUnit>
    <TextUnit id="14907" loc="37.24">ὑψιφανῆ προβλῆτα κατήλυδα λοξὸν ὁδίτην</TextUnit>
    <TextUnit id="14908" loc="37.25">ποσσὶ πολυπλανέεσσιν: ἐυπλέκτοιο δὲ σειρῆς</TextUnit>
    <TextUnit id="14909" loc="37.26">πυκνὰ περισφίγξαντες ἀρηρότι δούρατα δεσμῷ</TextUnit>
    <TextUnit id="14910" loc="37.27">οὐρήων ἐπέθηκαν ὑπὲρ ῥάχιν: ἐσσυμένων δὲ</TextUnit>
    <TextUnit id="14911" loc="37.28">ἡμιόνων στοιχηδὸν ὀρίδρομος ἔκτυπεν ὁπλὴ</TextUnit>
    <TextUnit id="14912" loc="37.29">σπερχομένων, καὶ νῶτα πολυψαμάθοιο κονίης</TextUnit>
    <TextUnit id="14913" loc="37.30">συρομένων κατόπισθε φυτῶν ἐβαρύνετο φόρτῳ.</TextUnit>
    <TextUnit id="14914" loc="37.31">καὶ Σάτυροι καὶ Πᾶνες ἐποίπνυον, ὧν ὁ μὲν αὐτῶν</TextUnit>
    <TextUnit id="14915" loc="37.32">ὑλοτόμοις... παλάμῃσιν ἀμοιβαίων ἀπὸ δένδρων...</TextUnit>
    <TextUnit id="14916" loc="37.33">φιτροὺς ἀκαμάτοισιν ἐλαφρίζοντες ἀγοστοῖς</TextUnit>
    <TextUnit id="14917" loc="37.34">ποσσὶ φιλοσκάρθμοισιν ἐπεκροτάλιζον ἐρίπνῃ:</TextUnit>
    <TextUnit id="14918" loc="37.35">καὶ τὰ μὲν ὑλονόμοι χθονὶ κάτθεσαν, ἧχι τελέσσαι</TextUnit>
    <TextUnit id="14919" loc="37.36">Εὔιος ἐν δαπέδῳ σημήνατο τύμβον ̓Οφέλτῃ.</TextUnit>
    <TextUnit id="14920" loc="37.37">καὶ πολὺς ἑσμὸς ἔην ἑτερόπτολις: ἀμφὶ δὲ νεκρῷ</TextUnit>
    <TextUnit id="14921" loc="37.38">πενθαλέην πλοκαμῖδα κατηφει τάμνε σιδήρῳ:</TextUnit>
    <TextUnit id="14922" loc="37.39">ἀμφὶ δέ μιν στενάχοντες ἐπέρρεον ἄλλος ἐπ' ἄλλῳ,</TextUnit>
    <TextUnit id="14923" loc="37.40">νεκρὸν ἀμοιβαίῃσιν ὅλον σκιόωντες ἐθείραις.</TextUnit>
    <TextUnit id="14924" loc="37.41">καὶ νέκυν ἔστενε Βάκχος ἀπενθήτοιο προσώπου</TextUnit>
    <TextUnit id="14925" loc="37.42">ὄμμασιν ἀκλαύτοισιν, ἀκερσικόμου δὲ καρήνου</TextUnit>
    <TextUnit id="14926" loc="37.43">πλοχμὸν ἕνα τηήξας ἐπεθήκατο δῶρον ̓Οφέλτῃ.</TextUnit>
    <TextUnit id="14927" loc="37.44">ποίησαν δὲ πυρὴν ἑκατόμπεδον ἔνθα καὶ ἔνθα</TextUnit>
    <TextUnit id="14928" loc="37.45">̓Ιδαῖοι θεράποντες ὀριτρεφέος Διονύσου:</TextUnit>
    <TextUnit id="14929" loc="37.46">ἐν δὲ πυρῇ μεσάτῃ στόρεσαν νέκυν. ἀμφὶ δἐ νεκρῷ</TextUnit>
    <TextUnit id="14930" loc="37.47">̓Αστέριος Δικταῖος ἐπήορον ἆορ ἐρύσσας</TextUnit>
    <TextUnit id="14931" loc="37.48">̓Ινδοὺς κυανέους δυοκαίδεκα δειροτομήσας</TextUnit>
    <TextUnit id="14932" loc="37.49">θῆκεν ἄγων στεφανηδὸν ἐπασσντέρῳ τινὶ κόσμῳ:</TextUnit>
    <TextUnit id="14933" loc="37.50">ἐν δ' ἐτίθει μέλιτος καὶ ἀλείφατος ἀμφιφορῆας.</TextUnit>
    <TextUnit id="14934" loc="37.51">καὶ πολέες σφάζοντο βόες καὶ πώεα ποίμνης</TextUnit>
    <TextUnit id="14935" loc="37.52">πρόσθε πυρῆς: κταμένων δὲ βοῶν ἐπενήνεε νεκρῷ</TextUnit>
    <TextUnit id="14936" loc="37.53">σώματα κυκλωθέντα καὶ ἀρτιτόμων στίχας ἵππων,</TextUnit>
    <TextUnit id="14937" loc="37.54">ὧν ἄπο δημὸν ἅπαντα λαβὼν στοιχηδὸν ἑκάστου,</TextUnit>
    <TextUnit id="14938" loc="37.55">ἀμφὶ νέκυν στορέσας, κυκλώσατο πίονα μίτρην.</TextUnit>
    <TextUnit id="14939" loc="37.56">ἔνθα πυρὸς χρέος ἔσκε: φιλοσκοπέλοιο δὲ Κίρκης</TextUnit>
    <TextUnit id="14940" loc="37.57">Φαῦνος ἐρημονόμος, Τυρσηνίδος ἀστὸς ἀρούρης,</TextUnit>
    <TextUnit id="14941" loc="37.58">ὡς πάις ἀγροτέρης δεδαημένος ἔργα τεκούσης,</TextUnit>
    <TextUnit id="14942" loc="37.59">πυροστόκους λάιγγας, ὀρειάδος ὄργανα τέχνης,</TextUnit>
    <TextUnit id="14943" loc="37.60">ἤγαηεν ἐκ σκοπέλοιο, καί, ὁππόθι σήματα Νίκης</TextUnit>
    <TextUnit id="14944" loc="37.61">ἠερόθεν πίπτοντες ἐπιστώσαντο κεραυνοί,</TextUnit>
    <TextUnit id="14945" loc="37.62">λείψανα θεσπεσίου πυρὸς ἤγαγεν, ὥς κεν ἀνάψῃ</TextUnit>
    <TextUnit id="14946" loc="37.63">πυρκαϊὴν φθιμένοιο: Διοβλήτῳ δὲ θεείῳ</TextUnit>
    <TextUnit id="14947" loc="37.64">ἀμφοτέρων ἔχρισε λίθων κενεῶνας ἀλείψας</TextUnit>
    <TextUnit id="14948" loc="37.65">πυρσοτόκων: καὶ λεπτὸν ̓Ερυθραίοιο κορύμβου</TextUnit>
    <TextUnit id="14949" loc="37.66">κάρφος ἀποξύσας διδυμάονι μίγνυε πέτρῳ:</TextUnit>
    <TextUnit id="14950" loc="37.67">τρίβων δ' ἔνθα καὶ ἔνθα καὶ ἄρσενι θῆλυν ἀράσσων</TextUnit>
    <TextUnit id="14951" loc="37.68">ἔγκρυφον αὐτολόχευτον ἀνείρυε λαΐνεον πῦρ,</TextUnit>
    <TextUnit id="14952" loc="37.69">πυρκαϊῇ δ' ὑπέθηκεν, ὅπῃ πέλεν ἀγριὰς ὕλη.</TextUnit>
    <TextUnit id="14953" loc="37.70">οὐ δὲ πυρὴν φθιμένου περιδέδρομεν ἁπτόμενον πῦρ,</TextUnit>
    <TextUnit id="14954" loc="37.71">ἀλλὰ θεὸς Φαέθοντος ἐναντίον ὄμμα τανύσσας</TextUnit>
    <TextUnit id="14955" loc="37.72">ἀγχιφανὴς ἐκάλεσσεν ̔Εώιον Εὖρον ἀήτην,</TextUnit>
    <TextUnit id="14956" loc="37.73">πυρκαϊῆς ἐπίκουρον ἄγειν ἀντίπνοον αὔρην.</TextUnit>
    <TextUnit id="14957" loc="37.74">καὶ Βρομίου καλέοντος ̔Εωοδόρος ἔκλυε γείτων</TextUnit>
    <TextUnit id="14958" loc="37.75">ἱκεσίης, καὶ γνωτὸν ἑὸν προίηκε Λυαίῳ,</TextUnit>
    <TextUnit id="14959" loc="37.76">ἄσθματι πυκνοτέρῳ φλογοειδέα πυρσὸν ἀνάπτειν.</TextUnit>
    <TextUnit id="14960" loc="37.77">καὶ θάλαμον ῥοδόεντα λιπὼν μητρώιον ̓Ηοῦς</TextUnit>
    <TextUnit id="14961" loc="37.78">πυρκαϊὴν φλογόεσσαν ἀνερρίπιζεν ἀήτης</TextUnit>
    <TextUnit id="14962" loc="37.79">πάννυχος, αἰθύσσων ἀνεμοτρεφὲς ἁλλόμενον πῦρ:</TextUnit>
    <TextUnit id="14963" loc="37.80">καὶ σέλας ἠκόντιζον ἐς ὴέρα θυιάδες αὖαι,</TextUnit>
    <TextUnit id="14964" loc="37.81">γείτονες ̓Ηελίοιο. σὺν ἀχνυμένῳ δὲ Λυαίῳ</TextUnit>
    <TextUnit id="14965" loc="37.82">̓Αστέριος Δικταῖος, ὁμόγνιον αἷμα κομίσ2ων,</TextUnit>
    <TextUnit id="14966" loc="37.83">Κνώσσιον ἀμφικύπελλον ἔχων δέπας ἡδέος οἴνου</TextUnit>
    <TextUnit id="14967" loc="37.84">εὐόδμου, δαπέδοιο χυτὴν ἐμέθυσσε κονίην,</TextUnit>
    <TextUnit id="14968" loc="37.85">ψυχὴν ἠνεμόφοιτον ̓Αρεστορίδαο γεραίρων.</TextUnit>
    <TextUnit id="14969" loc="37.86">̓Αλλ' ὅτε δὴ δροσεριῖο προάγγελος ἅρματος ̓Ηοῦς</TextUnit>
    <TextUnit id="14970" loc="37.87">ὄρθρος ἐρευθιόων ἀμαρύσσετο νύκτα χαράσσων,</TextUnit>
    <TextUnit id="14971" loc="37.88">δὴ τότε πάντες ὄρουσαν, ἀμοιβαίνῳ δὲ κυπίλλῳ</TextUnit>
    <TextUnit id="14972" loc="37.89">πυρκαϊὴν ἑτάροιο κατέαβεσαν ἰκμάδι Βάκχου.</TextUnit>
    <TextUnit id="14973" loc="37.90">καὶ βαλίαις πτερύγεσσιν ἐχάζετο θερμὸς ἀήτης</TextUnit>
    <TextUnit id="14974" loc="37.91">εἰς δόμον ̓Ηελίοιο φαεσφόρον. ̓Αστέριος δὲ</TextUnit>
    <TextUnit id="14975" loc="37.92">ὀστέα συλλέξας κεκαλυμμένα δίπλακι δημῷ</TextUnit>
    <TextUnit id="14976" loc="37.93">εἰς χρυσέην φιάλην κατεθήκατο λείψανα νεκροῦ.</TextUnit>
    <TextUnit id="14977" loc="37.94">καὶ τροχαλοὶ Κκορύβαντες, ἐπεὶ λάχον ἔνδιον ̓́Ιδης,</TextUnit>
    <TextUnit id="14978" loc="37.96">νεκροὸν ἐταρχύσαωτο, μιῆς οἰκήτορα πάτρης,</TextUnit>
    <TextUnit id="14979" loc="37.95-97">Κρήτης γνήσιον αἷμα, βαθυνομένων δὲ θεμέθλων</TextUnit>
    <TextUnit id="14980" loc="37.97-95">τύμβον ἐτορνώσαωτο πεδοσκαφέος διὰ κόλπου:</TextUnit>
    <TextUnit id="14981" loc="37.98">καὶ κόνιν ὀθνείην πυμάτην ἐτέχευαν ̓Οφέλτῃ,</TextUnit>
    <TextUnit id="14982" loc="37.99">καὶ τάφον αἰπυτέροισιν ἀνεστήσαντο δομαίοις,</TextUnit>
    <TextUnit id="14983" loc="37.100">τοῖον ἐπιγράψαντες ἔπος νεοπενθέι τύμβῳ:</TextUnit>
    <TextUnit id="14984" loc="37.101">“νεκρός ̓Αρεστορίδης μινυώριος ἐνθάδε κεῖται,</TextUnit>
    <TextUnit id="14985" loc="37.102">Κνώσσιος, ̓Ινδοφόνος, Βρομίου συνάεθλος, ̓Οφέλτης.”</TextUnit>
    <TextUnit id="14986" loc="37.103">καὶ θεὸς ἀμπελόεις ἐπιτύμβια δῶρα κομίζων</TextUnit>
    <TextUnit id="14987" loc="37.104">αὐτόθι λαὸν ἔρυκε, καὶ ἵζανεν εὐρὺν ἀγῶνα,</TextUnit>
    <TextUnit id="14988" loc="37.105">τέρμα δρόμου τελέσας ἱππήλατον: ἐν δαπέδῳ δέ</TextUnit>
    <TextUnit id="14989" loc="37.106">ὀργυίης ἰσόμετρος ἔην λίθος εὐρέι μέτρῳ,</TextUnit>
    <TextUnit id="14990" loc="37.107">ἡμιτόμου κύκλοιο φέρων τύπον, εἰκόνα μήνης,</TextUnit>
    <TextUnit id="14991" loc="37.108">ἀντιτύποις λαγόνεσσιν ἐύξοος, οἷον ὑφαίνων</TextUnit>
    <TextUnit id="14992" loc="37.109">ἐργοπόνοις παλάμῃσι γέρων τορνώσατο τέκτων,</TextUnit>
    <TextUnit id="14993" loc="37.110">ἔνθεον ἀσκῆσαι ποθέων βρέτας: ὃν τότε γαίῃ</TextUnit>
    <TextUnit id="14994" loc="37.111">κουφίζων παλάμῃσι πέλωρ ἱδρύσατο Κύκλωψ</TextUnit>
    <TextUnit id="14995" loc="37.112">νύσσης λαϊνέης ἀντίρροπν, ἶσον ἐκείνῳ</TextUnit>
    <TextUnit id="14996" loc="37.113">ἀντόπορον λίθον ἄλλον ὁμόζυγον ἐν χθονἰ πήξας.</TextUnit>
    <TextUnit id="14997" loc="37.114">ποικίλα δ' ἦεν ἄεθλα, λέβης, τρίπος, ἀσπίδες, ἵπποι,</TextUnit>
    <TextUnit id="14998" loc="37.115">ἄργυρος, ̓Ινδὰ μέταλλα, βόες, Πακτώλιος ἰλύς.</TextUnit>
    <TextUnit id="14999" loc="37.116">καὶ θεὸς ἱππήεσσιν ἀέθλια θήκατο νίκης:</TextUnit>
    <TextUnit id="15000" loc="37.117">πρώτῳ μὲν θέτο τόξον ̓Αμαζονίην τε φαρέτρην</TextUnit>
    <TextUnit id="15001" loc="37.118">καὶ σάκος ἡμιτέλεστον ̓Αρηιφίλην τε γυναῖκα,</TextUnit>
    <TextUnit id="15002" loc="37.119">τήν ποτε Θερμώδοντος ὑπ' ὀφρύσι πεζὸς ὁδεύων</TextUnit>
    <TextUnit id="15003" loc="37.120">λουομένην ζώγρησε, καὶ ἤγαγεν εἰς πόλιν ̓Ινδῶν:</TextUnit>
    <TextUnit id="15004" loc="37.121">δευτέρῳ ἵππον ἔθηκε Βορειάδι σύνδρομον αὔρῃ,</TextUnit>
    <TextUnit id="15005" loc="37.122">ξανθοφυῆ, δολιχῇσι κατάσκιον αὐχένα χαίταις,</TextUnit>
    <TextUnit id="15006" loc="37.123">ἡμιτελὲς κυέουσαν ἔτι βρέφος, ἧς ἔτι φόρτῳ</TextUnit>
    <TextUnit id="15007" loc="37.124">ἵππιον ὄγκον ἔχουσα γονῆς οἰδαίνετο γαστηρ:</TextUnit>
    <TextUnit id="15008" loc="37.125">καὶ τριτάτῳ θώρηκα, καὶ ἀσπίδα θῆκε τετάρτῳ:</TextUnit>
    <TextUnit id="15009" loc="37.126">τὸν μὲν ἀριστοπόνος τεχνήσατο Λήμνιος ἄκμων</TextUnit>
    <TextUnit id="15010" loc="37.127">ἀσκήσας χρυσέῳ δαιδάλματι, τῆς δ' ἐνὶ μέσσῳ</TextUnit>
    <TextUnit id="15011" loc="37.128">ὀμφαλὸς ἀργυρέῳ τροχόεις ποικίλλετο κόσμῳ:</TextUnit>
    <TextUnit id="15012" loc="37.129">πέμπτῳ δοιὰ τὰλαντα, γέρας Πακτωλίδος ὄχθης.</TextUnit>
    <TextUnit id="15013" loc="37.130">ὀρθωθεὶς δ' ἀγόρευεν ἐπισπέρχων ἐλατῆρας:</TextUnit>
    <TextUnit id="15014" loc="37.131">“ὦ φίλοι, οὓς ἐδίδαξεν ̓́Αρης πολίπορθον ̓Ενυώ,</TextUnit>
    <TextUnit id="15015" loc="37.132">οἷς δρόμον ἱπποδύνης δωρήσατο κυανοχαίτης,</TextUnit>
    <TextUnit id="15016" loc="37.133">οὐ μὲν ἐγώ καμάτων ἀδαήμονας ἄνδρας ἐπείγω,</TextUnit>
    <TextUnit id="15017" loc="37.134">ἀλλὰ πόνοις βριαροῖσιν ἐθήμονας: ἡμέτεροι γὰρ</TextUnit>
    <TextUnit id="15018" loc="37.135">παντοίαις ἀρετῇσι μεμηλότες εἰσὶ μαχηταί:</TextUnit>
    <TextUnit id="15019" loc="37.136">εἰ γὰρ ἀπὸ Τμώλοιο γένος λάχε Λύδιος ἀνήρ,</TextUnit>
    <TextUnit id="15020" loc="37.137">ἱππείης τελέσει Πελοπηίδος ἄξια νίκης:</TextUnit>
    <TextUnit id="15021" loc="37.138">εἰ δὲ πέδον Πισαῖον ἔχει μαιήιον ἵππων</TextUnit>
    <TextUnit id="15022" loc="37.139">̓́Ηλιδος εὐδίφροιο καὶ Οἰνομαοιο πολίτης,</TextUnit>
    <TextUnit id="15023" loc="37.140">οἶδεν ̓Ολυμπιάδος κοτινηφόρον ὄζον ἐλαίης:</TextUnit>
    <TextUnit id="15024" loc="37.141">ἀλλ' οὐκ Οἰνομάοιο πέλει δρόμος, οὐκ ἐλατῆρες</TextUnit>
    <TextUnit id="15025" loc="37.142">ἐνθάδε κέντρον ἔχουσι κακοξείνων ὑμεναίων,</TextUnit>
    <TextUnit id="15026" loc="37.143">ἀλλ' ἀρετῇς δρόμος οὗτος, ἐλεύοερος ἀφρογενείης:</TextUnit>
    <TextUnit id="15027" loc="37.144">εἰ πέδον ̓Αονίης ἢ Φωκίδος αἷμα κομίζει,</TextUnit>
    <TextUnit id="15028" loc="37.145">Πύθιον ̓Απόλλωνι τετιμένον οἶδεν ὰγῶνα:</TextUnit>
    <TextUnit id="15029" loc="37.146">εἰ μεθέπει σοφὸν οὖδας ἐλαιοκόμου Μαραθῶνος,</TextUnit>
    <TextUnit id="15030" loc="37.147">ἔγνω πιαλέης ἐγκύμονα κάλαπιν ἐέρσης:</TextUnit>
    <TextUnit id="15031" loc="37.148">εἰ πέλεν εὐώδινος ̓Αχαιίδος ἀστὸς ἀρούρης,</TextUnit>
    <TextUnit id="15032" loc="37.149">Πελλήνην δεδάηκεν, ὅπῃ ῥιγηλὸν ἀγῶνα</TextUnit>
    <TextUnit id="15033" loc="37.150">ἄνδρες ἀεθλεύουσι φιλοχλαίνου περὶ νίκης,</TextUnit>
    <TextUnit id="15034" loc="37.151">χειμερίῳ σφίγγοντες ἀθαλπέα γυῖα χιτῶνι:</TextUnit>
    <TextUnit id="15035" loc="37.152">εἰ ναέτης βλάστησεν ἁλιζώνοιο Κορίνθου,</TextUnit>
    <TextUnit id="15036" loc="37.153">̓́Ισθμιον ἡμετέροιο Παλαίμονος οἶδεν ἀγῶνα.”</TextUnit>
    <TextUnit id="15037" loc="37.154">ὣς φαμένου σπεύδοντες ἐπέτρεχον ἡγεμονῆες,</TextUnit>
    <TextUnit id="15038" loc="37.155">δίφρα περιτροχόωντες ἀμοιβαδίς: ὠκυπόδην δὲ</TextUnit>
    <TextUnit id="15039" loc="37.156">Ξάνθον ἄγων πρώτιστος ὑπὸ ζυγὰ δῆσεν ̓Ερεχθεὺς</TextUnit>
    <TextUnit id="15040" loc="37.157">ἄρσενα, καὶ θήλειαν ἐπεσφήκωσε Ποδάρκην,</TextUnit>
    <TextUnit id="15041" loc="37.158">οὓς Βορέης ἔσπειρεν ἐυπτερύγων ἐπὶ λέκτρων</TextUnit>
    <TextUnit id="15042" loc="37.159">Στθοωίην ̔́Αρπυιαν ἀελλόπον εἰς γάμον ἕλκων,</TextUnit>
    <TextUnit id="15043" loc="37.160">καί σφεας, ̓Ωρείθυιαν ὅθ' ἥρπασεν ̓Ατθίδα νύμφην,</TextUnit>
    <TextUnit id="15044" loc="37.161">ὤπασεν ἕδνον ἕρσ2τος ̓Ερεχθέι γαμβρὸς ἀήτης.</TextUnit>
    <TextUnit id="15045" loc="37.162">δεύτερος ̓Ακταίων ̓Ισμηνίδα πάλλεν ἱμάσθλην:</TextUnit>
    <TextUnit id="15046" loc="37.163">καὶ τρίτος ὑγρομέδοντος ἀπόσπορος ἐννοσιγαίου</TextUnit>
    <TextUnit id="15047" loc="37.164">Σκέλμις ἔην ταχύπωλος, ὃς ἔγραφε πολλάκις ὕδωρ</TextUnit>
    <TextUnit id="15048" loc="37.165">πάτριον ἰθύνων Ποσιδήιον ἅρμα θαλάσσης.</TextUnit>
    <TextUnit id="15049" loc="37.166">τέτρατος ἄνθορε Φαῦνος, ὃς εἰς μέσον ἧλθεν ἀγῶνος</TextUnit>
    <TextUnit id="15050" loc="37.167">μοῦνος ἔχων τύπον ἶσον ἑῆς γενέταο τεκούσης,</TextUnit>
    <TextUnit id="15051" loc="37.168">̓Ηελίου μίμημα φέρων τετράζυγας ἵππους:</TextUnit>
    <TextUnit id="15052" loc="37.169">καὶ Σικελῶν ὀχέων ἐπεβήσατο πέμπτος ̓Αχάτης,</TextUnit>
    <TextUnit id="15053" loc="37.170">οἶστπον ἔχων Πισαῖον ἐλαιοκόμου ποταμοῖο,</TextUnit>
    <TextUnit id="15054" loc="37.171">ἱπποσύνης ἀκόρητος, ἐπεὶ πέδον ᾤκεε νύμφης</TextUnit>
    <TextUnit id="15055" loc="37.172">̓Αλοειοῦ δυσέρωτος ὃς εἰς ̓Απέθουσαν ἱκάνει</TextUnit>
    <TextUnit id="15056" loc="37.173">ἄβροχον ἕδνον ἔρωτος ἄγων στεφανηφόρον ὕδωρ.</TextUnit>
    <TextUnit id="15057" loc="37.174">καὶ θρασὺν ̓Ακταίωνα λαβὼν ἀπάνευθεν ὁμίλου</TextUnit>
    <TextUnit id="15058" loc="37.175">παιδὶ πατὴρ σπεύδοντι φίλους ἐπετέλλετο μύθους:</TextUnit>
    <TextUnit id="15059" loc="37.176">“Τέκνον ̓Αρισταίοιο περισσονόοιο τοκῆος,</TextUnit>
    <TextUnit id="15060" loc="37.177">οἶδα μέν, ὅττι φέρεις σθένος ἄριον, ὅττι κομίζεις</TextUnit>
    <TextUnit id="15061" loc="37.178">σύμφυτον ἠνορέῃ κεκερασμένον ἄνθεμον ἥβης,</TextUnit>
    <TextUnit id="15062" loc="37.179">πάτριον αἷμα φέρων Φοιβήιον, ἡμέτεραι δὲ</TextUnit>
    <TextUnit id="15063" loc="37.180">κρείσσονες ἀίσσουσιν ἐπὶ δρόμον ̓Αρκάδες ἵπποι:</TextUnit>
    <TextUnit id="15064" loc="37.181">ἀλλὰ ματην τάδε πάντα, καὶ οὐ σθένος, οὐ δρόμος ἵππων</TextUnit>
    <TextUnit id="15065" loc="37.182">νικῆσαι δεδάασιν, ὅσον φρένες ἡνιοχῆος:</TextUnit>
    <TextUnit id="15066" loc="37.183">μούνης κερδοσύνης ἐπιδεύεαι: ἱπποσύνη γὰρ</TextUnit>
    <TextUnit id="15067" loc="37.184">χπηίζει πινυτοῖο δαήμονος ἡνιοχῆος.</TextUnit>
    <TextUnit id="15068" loc="37.185">ἀλλὰ σὺ πατρὸς ἄκουε, καὶ ἵππια κέρδεα τέχνης,</TextUnit>
    <TextUnit id="15069" loc="37.186">ὅσσα χρόνῳ δεδάηκα πολύτροπα, καὶ σὲ διδάξω.</TextUnit>
    <TextUnit id="15070" loc="37.187">σπεῦδε, τέκος, γενετῆρα τεαῖς ἀρετῇσι γεραίρειν:</TextUnit>
    <TextUnit id="15071" loc="37.188">καὶ δρόμος ἱπποσύνης μεθέπει κλίος, ὅσσον ̓Ενυώ:</TextUnit>
    <TextUnit id="15072" loc="37.189">σπεῦδε καὶ ἐν σταδίοισι μετὰ πτολέμους με γεραίρειν:</TextUnit>
    <TextUnit id="15073" loc="37.190">̓́Αρεα νικήσας ἑτέρην ὑποδύσεο νίκην,</TextUnit>
    <TextUnit id="15074" loc="37.191">ὄφρα μετ' αἰχμητῆρα καὶ ἀθλοφόρον σε καλέσσω.</TextUnit>
    <TextUnit id="15075" loc="37.192">ὦ τέκος, ἄξια ῥέξον ὁμογνήτῳ Διονύσῳ,</TextUnit>
    <TextUnit id="15076" loc="37.193">ἄξια καὶ Φοίβοιο καὶ εὐπαλάμοιο Κυρήνης,</TextUnit>
    <TextUnit id="15077" loc="37.194">καὶ καμάτους νίκησον ̓Αρισταίοιο τοκῆος:</TextUnit>
    <TextUnit id="15078" loc="37.195">ἱπποσύνην δ' ἀνάφαινε, φέρων τεχνήμονα νίκην,</TextUnit>
    <TextUnit id="15079" loc="37.196">κερδαλέην σέο μῆτιν, ἐπεὶ κατὰ μέσσον ἀγῶνος</TextUnit>
    <TextUnit id="15080" loc="37.197">ἄλλος ἀνὴρ ἀδίδακτος ἀπόσσυτον ἅρμα παρέηκων</TextUnit>
    <TextUnit id="15081" loc="37.198">πλάζεται ἔνθα καὶ ἔνθα, καὶ ἀντιπόρων δρόμος ἵππων</TextUnit>
    <TextUnit id="15082" loc="37.199">ἄστατος οὐ μάστιγι βιάζεται, οὐδὲ χαλινῷ</TextUnit>
    <TextUnit id="15083" loc="37.200">πείθεται, ἡνίοχος δὲ μετάτροπος ἔκτοθι νύσσης</TextUnit>
    <TextUnit id="15084" loc="37.201">ἕλκεται, ἧχι φέρουσιν ἀπειθέες ἅρπαγες ἵπποι:</TextUnit>
    <TextUnit id="15085" loc="37.202">ὃς δέ κε τεχνήεντι δόλῳ μεμελημένος εἴη</TextUnit>
    <TextUnit id="15086" loc="37.203">ἡνίοχος πολύμητις, ἔχων καὶ ἐηάσσονας ἵππους,</TextUnit>
    <TextUnit id="15087" loc="37.204">ἰθύνει, προκέλευθον ὀπιπεύων ἐλατῆρα,</TextUnit>
    <TextUnit id="15088" loc="37.205">ἐγγὺς ἀεὶ περὶ νύσσαν ἄγων δρόμον, ἅρμα δὲ κάμπτει</TextUnit>
    <TextUnit id="15089" loc="37.206">ἱππεύων περὶ τέρμα καὶ οὔ ποτε τέρμα χαράσσων.</TextUnit>
    <TextUnit id="15090" loc="37.207">σκέπτεό μοι καὶ σφίγγε κυβερνητῆρι χαλινῷ</TextUnit>
    <TextUnit id="15091" loc="37.208">δοχμώσας ὅηον ἵππον ἀπιστεπὸν ἐγγύθι νύσσης,</TextUnit>
    <TextUnit id="15092" loc="37.209">λοξὸς ἐπὶ πλευρῇσι παρακλιδὸν ἅρμα βαρύνων,</TextUnit>
    <TextUnit id="15093" loc="37.210">ἀγχιφανὴς ἄψαυστος ἀναγκαίῳ τινὶ μέτρῳ</TextUnit>
    <TextUnit id="15094" loc="37.211">σὸν δρόμον ἰθύνων, πεφυλαγμένος, ἄχρι φανείη</TextUnit>
    <TextUnit id="15095" loc="37.212">πλήμνη ἑλισσομένου σέθεν ἅρματος οἷά περ ἄκρου</TextUnit>
    <TextUnit id="15096" loc="37.213">τέρματος ἁπτομένη τροχειδέι γείτονι κύκλῳ:</TextUnit>
    <TextUnit id="15097" loc="37.214">ἀλλὰ λίθον πεφύλαξο, μὴ ἄξονι νύσσαν ἀράξας</TextUnit>
    <TextUnit id="15098" loc="37.215">εἰν ἑνὶ δηλήσαιο καὶ ἅρματα καὶ σέθεν ἵππους.</TextUnit>
    <TextUnit id="15099" loc="37.216">καὶ τεὸν ἔνθα καὶ ἔνθα κατὰ δρόμον ἅρμα νομεύων</TextUnit>
    <TextUnit id="15100" loc="37.217">ἔσσο κυβερνήτῃ πανομοίιος: ἀμφότερον δέ,</TextUnit>
    <TextUnit id="15101" loc="37.218">κέντρῳ ἐπισπέρχων, προχέων πλήξιππον ἀπειλήν,</TextUnit>
    <TextUnit id="15102" loc="37.219">δεξιὸν ἵππον ἔλαυνε, θοώτερον εἰς δρόμον ἕλκων</TextUnit>
    <TextUnit id="15103" loc="37.220">ἀθλιβέος μεθέποντα παρειμένα κύκλα χαλινοῦ:</TextUnit>
    <TextUnit id="15104" loc="37.221">ἔσσο κυβερνήτῃ πανομοίιος ἅρμα νομεύων</TextUnit>
    <TextUnit id="15105" loc="37.222">εἰς δρόμον ἰθυκέλευθον, ἐπεὶ τεχνήμονι βουλῇ</TextUnit>
    <TextUnit id="15106" loc="37.223">πηδάλιον δίφροιο πέλει νόος ἡνιοχῆος.”</TextUnit>
    <TextUnit id="15107" loc="37.224">ὥς εἰπὼν παλίνορσος ἐχάζετο, παῖδα διδάξας</TextUnit>
    <TextUnit id="15108" loc="37.225">ἠθάδος ἱπποσύνης ἑτερότροπα κέρδεα τέχνης.</TextUnit>
    <TextUnit id="15109" loc="37.226">καὶ κυνέης ἔντοσθεν ἐθήμονος ἄλλος ἐπ' ἄλλῳ</TextUnit>
    <TextUnit id="15110" loc="37.227">τυφλὴν χεῖρα τίταινε φυλασσομένοιο προσώπου,</TextUnit>
    <TextUnit id="15111" loc="37.228">κλῆρον ἔχειν ἐθέλων ἑτερότροπον, οἷά τις ἀνὴρ</TextUnit>
    <TextUnit id="15112" loc="37.229">εἰς κύβον ἀλλοπρόσαλλον ἑκηβόλα δάκτυλα πάλλων.</TextUnit>
    <TextUnit id="15113" loc="37.230">καὶ λάχον ἡνιοχῆες ἀμοιβαδίς: ἱππομανὴς δὲ</TextUnit>
    <TextUnit id="15114" loc="37.231">Φαῦνος ἀειδομένης Φαεθοντίδος αἷμα γενέθλης</TextUnit>
    <TextUnit id="15115" loc="37.232">κλήρῳ πρῶτος ἔην, καὶ δεύτερος ἦεν ̓Αχάτης,</TextUnit>
    <TextUnit id="15116" loc="37.233">τῷ δ' ἐπὶ Δαμναμενῆος ἀδελφεός, ἀμφὶ δ' ἄρ' αὐτῷ</TextUnit>
    <TextUnit id="15117" loc="37.234">ἔλλαχεν ̓Ακταίων: ὁ δὲ φέρτατος εἰς δρόμον ἔστη</TextUnit>
    <TextUnit id="15118" loc="37.235">ὑστατίου κλήροιο τυχὼν πλήξιππος ̓Ερεχθεύς.</TextUnit>
    <TextUnit id="15119" loc="37.236">καὶ βοέας μάστιγας ἐκούφισαν ἡνιοχῆες,</TextUnit>
    <TextUnit id="15120" loc="37.237">ἱστάμενοι στοιχηδὸν ἀμοιβαίων ἐπὶ δίφρων.</TextUnit>
    <TextUnit id="15121" loc="37.238">καὶ σκοπὸς Αἰακὸς ἦεν ἐτήτυμος, ὄφρα νοήσας</TextUnit>
    <TextUnit id="15122" loc="37.239">καμπτομένους περὶ τέρμα φιλοστεφάνους ἐλατῆρας</TextUnit>
    <TextUnit id="15123" loc="37.240">μάρτυς ἀληθείης ἑτερόθροα νείκεα λύσῃ.</TextUnit>
    <TextUnit id="15124" loc="37.241">ὄμμασιν ἀπλανέεσσι διακρίνων δρόμον ἵππων.</TextUnit>
    <TextUnit id="15125" loc="37.242">τοῖσι μὲν ἐκ βαλβῖδος ἔην δρόμος: ἐσσυμένων δὲ</TextUnit>
    <TextUnit id="15126" loc="37.243">ὃς μὲν ἔην προκέλευθος, ὁ δὲ προθέοντα κιχῆσαι</TextUnit>
    <TextUnit id="15127" loc="37.244">ἤθελεν, ὃς δ' ἐδίωκε μεσαίτατον, ὃς δὲ χαράξαι</TextUnit>
    <TextUnit id="15128" loc="37.245">ἀγχιφανὴς μενέαινεν ὀπίστερον ἡνιοχῆα.</TextUnit>
    <TextUnit id="15129" loc="37.246">καί τις ἐνὶ σταδίοις ἐλατὴρ ἐλατῆρα κιχήσας</TextUnit>
    <TextUnit id="15130" loc="37.247">ἅρματι δίφρον ἔμιξε, καὶ ἡνία χερσὶ τινάσσων</TextUnit>
    <TextUnit id="15131" loc="37.248">ἵππους ἀγκυλόδοντι διεπτοίησε χαλινῷ:</TextUnit>
    <TextUnit id="15132" loc="37.249">ἄλλος ἐπαΐσσοντι συνέμπορος ἡνιοχῆι</TextUnit>
    <TextUnit id="15133" loc="37.250">εἰς ἔριν ἀμφήριστον ἰσόρροπον εἶχε πορείην,</TextUnit>
    <TextUnit id="15134" loc="37.251">δόχμιος ὀκλάζων, τετανυσμένος, ὀρθὸς ἀνάγκῃ,</TextUnit>
    <TextUnit id="15135" loc="37.252">ἰξύι καμπτομένῃ, καὶ ἑκούσιον ἵππον ἐλαύνων,</TextUnit>
    <TextUnit id="15136" loc="37.253">φειδομένῃ παλάμῃ τεχνήμονι βαιὸν ἱμάσσων,</TextUnit>
    <TextUnit id="15137" loc="37.254">ἐντροπαλιζομένης δοχμώσατο κύκλον ὀπωπῆς:</TextUnit>
    <TextUnit id="15138" loc="37.255">δίφρον ὀπισθοπόρου πεφυλαγμένος ἡνιοχῆος:</TextUnit>
    <TextUnit id="15139" loc="37.256">καί νύ κεν ἀίσσοντι ποδῶν ἐπιβήτορι παλμῷ</TextUnit>
    <TextUnit id="15140" loc="37.257">εἰς τροχὸν αὐτοκύλιστον ὄνυξ ὠλίσθανεν ἵππων,</TextUnit>
    <TextUnit id="15141" loc="37.258">εἰ μὴ ἔτι σπεύδουσαν ἑὴν ἀνέκοψεν ἐρωὴν</TextUnit>
    <TextUnit id="15142" loc="37.259">ἡνίοχος, κατόπισθεν ἐπήλυδα δίφρον ἐρύκων.</TextUnit>
    <TextUnit id="15143" loc="37.260">καί τις ἔχων προκέλευθος ὀπίστερον ἡνιοχῆα</TextUnit>
    <TextUnit id="15144" loc="37.261">ἀντίτυπον δρόμον εἶχεν ὁμοζήλων ἐπὶ δίφρων,</TextUnit>
    <TextUnit id="15145" loc="37.262">ἄστατος ἔνθα καὶ ἔνθα περικλείων ἐλατῆρα</TextUnit>
    <TextUnit id="15146" loc="37.263">ἀγχιφανῆ. καὶ Σκέλμις, ἀπόσπορος ἐννοσιγαίου,</TextUnit>
    <TextUnit id="15147" loc="37.264">εἰναλίην μάστιγα Ποσειδάωνος ἑλίσσων</TextUnit>
    <TextUnit id="15148" loc="37.265">πάτριον ἡνιόχευε θαλασσονόμων γένος ἵππων:</TextUnit>
    <TextUnit id="15149" loc="37.266">οὐδὲ τόσον πεπότητο τανύπτερος ἠέρα τέμνων</TextUnit>
    <TextUnit id="15150" loc="37.267">Πήγασος ὑψιπότητος, ὅσον βυθίων πόδες ἵππων</TextUnit>
    <TextUnit id="15151" loc="37.268">χερσαίην ἀκίχητον ἐποιήσαντο πορείην.</TextUnit>
    <TextUnit id="15152" loc="37.269">λαοὶ δ' εἰς ἕν ἰόντες, ἐν ὑψιλόφῳ τινὶ χώρῳ</TextUnit>
    <TextUnit id="15153" loc="37.270">ἑζόμενοι στοιχηδὸν ὀπιπευτῆρες ἀγῶνος,</TextUnit>
    <TextUnit id="15154" loc="37.271">τηλόθεν ἐσκοπίαζον ἐπειγομένων δρόμον ἵππων:</TextUnit>
    <TextUnit id="15155" loc="37.272">ὧν ὁ μὲν εἱστήκει πεφοβημένος, ὃς δὲ τινάσσων</TextUnit>
    <TextUnit id="15156" loc="37.273">δάκτυλον ἄκρον ἔσειεν ἐπισπέρχων ἐλατῆρα,</TextUnit>
    <TextUnit id="15157" loc="37.274">ἄλλος ἁμιλλητῆρι πόθῳ δεδονημένος ἵππων</TextUnit>
    <TextUnit id="15158" loc="37.275">ἱππομανῆ νόον εἶχεν ὁμόδρομον ἡνιοχῆος:</TextUnit>
    <TextUnit id="15159" loc="37.276">καί τις ἑοῦ προκέλευθον ἰδὼν δρόμον ἡνιοχῆος</TextUnit>
    <TextUnit id="15160" loc="37.277">χερσὶν ἐπεπλατάγησε καὶ ἴαχε πενθάδι φωνῇ</TextUnit>
    <TextUnit id="15161" loc="37.278">θαρσύνων, γελόων, τρομέων, ἐλατῆρι κελεύων.</TextUnit>
    <TextUnit id="15162" loc="37.279">ἅρματα δ' εὐποίητα θοώτερα θυιάδος ἄρκτου</TextUnit>
    <TextUnit id="15163" loc="37.280">ἄλλοτε μὲν πεπότητο μετάρσια, πῇ δ' ἐπὶ γαίῃ</TextUnit>
    <TextUnit id="15164" loc="37.281">ἀκροφανῆ πεφόρητο μόγις ψαύοντα κονίης:</TextUnit>
    <TextUnit id="15165" loc="37.282">καὶ ταχινῷ ψαμαθῶδες ἕδος τροχοειδέι κύκλῳ</TextUnit>
    <TextUnit id="15166" loc="37.283">ἅρματος ἰθυπόροιο κατέγραφεν ὁλκὸς ἀλήτης:</TextUnit>
    <TextUnit id="15167" loc="37.284">συμφερτὴ δ' ἔρις ἦεν: ἐγειρομένη δὲ καἰ αὐτὴ</TextUnit>
    <TextUnit id="15168" loc="37.285">στήθεσιν ἱππείοισιν ἀνῃώρητο κονίη,</TextUnit>
    <TextUnit id="15169" loc="37.286">χαῖται δ' ἠερίῃσιν ἐπερρώοντο θυέλλαις:</TextUnit>
    <TextUnit id="15170" loc="37.287">ὀτρηροὶ δ' ἐλατῆρες ὁμογλώσσων ἀπὸ λαιμῶν</TextUnit>
    <TextUnit id="15171" loc="37.288">ὀξυτέρην μάστιγος ἀπερροίβδησαν ἰωήν.</TextUnit>
    <TextUnit id="15172" loc="37.289">ἀλλ' ὅτε δὴ πύματον τέλεον δρόμον, ὀξὺς ὀρούσας</TextUnit>
    <TextUnit id="15173" loc="37.290">Σκέλμις ἔην πρώτιστος ἁλίδρομον ἅρμα τιταίνων:</TextUnit>
    <TextUnit id="15174" loc="37.291">καί οἱ ὁμαρτήσας ἐπεμάστιεν ἵππον ̓Ερεχθεὺς</TextUnit>
    <TextUnit id="15175" loc="37.292">ἀγχιφανής, καὶ δίφρον ὀπισθοπόρον τάχα φαίης</TextUnit>
    <TextUnit id="15176" loc="37.293">εἰναλίου Τελχῖνος ἰδεῖν ἐπιβήτορα δίφρων:</TextUnit>
    <TextUnit id="15177" loc="37.294">καὶ γάρ ἀερσιπότητος ̓Ερεχθέος ἵππος ἀγήνωρ</TextUnit>
    <TextUnit id="15178" loc="37.295">διχθαδίῳ μυκτῆρι παλίμπνοον ἄσθμα τιταίνων</TextUnit>
    <TextUnit id="15179" loc="37.296">ἀλλοτρίου θέρμαινε μετάφρενον ἡνιοχῆος,</TextUnit>
    <TextUnit id="15180" loc="37.297">καί νύ κεν αὐχενίων ἐδράξατο χερσὶ κομάων,</TextUnit>
    <TextUnit id="15181" loc="37.298">ἐντροπαλιζομένοις βλεφάροις ἐλατῆρα δοκεύων,</TextUnit>
    <TextUnit id="15182" loc="37.299">καί νύ κε σειομένων τροχαλῇ στροφάλιγγι γενείων</TextUnit>
    <TextUnit id="15183" loc="37.303">ἀφριόων στατὸς ἵππος ἀπέπτυε ἄκρα χαλινοῦ,</TextUnit>
    <TextUnit id="15184" loc="37.300">ἀλλὰ παρατρέψας ἀνεσείρασε δίφρον ̓Ερεχθεύς,</TextUnit>
    <TextUnit id="15185" loc="37.301">ἡνία δ' εὐποίητα κατέσπασεν ἅρπαγι παλμῷ,</TextUnit>
    <TextUnit id="15186" loc="37.302">ἀγχιφανῆ κατὰ βαιὸν ἐπισφίγγων γένυν ἵππων:</TextUnit>
    <TextUnit id="15187" loc="37.304">καὶ πάλιν ἐγγὺς ἔλασσε φυγὼν ἀχάλινον ἀνάγκην.</TextUnit>
    <TextUnit id="15188" loc="37.305">καί μιν ἑοῖς ὀχέεσσιν ἐπαΐσσοντα δοκεύων</TextUnit>
    <TextUnit id="15189" loc="37.306">Σκέλμις ἀπειλήτειραν ἀπερροίβδησεν ἰωήν:</TextUnit>
    <TextUnit id="15190" loc="37.307">“Λῆγε θαλασσαίοισι μάτην ἵπποισιν ἐρίζων:</TextUnit>
    <TextUnit id="15191" loc="37.308">ἄλλον ἐμοῦ γενέταο Πέλοψ ποτὲ δίφρον ἐλαύνων</TextUnit>
    <TextUnit id="15192" loc="37.309">Οἰνομάου νίκησεν ἀνικήτων δρόμον ἵππων.</TextUnit>
    <TextUnit id="15193" loc="37.310">ἱπποσύνης μὲν ἔγωγε κυβερνητῆρα καλέσσω</TextUnit>
    <TextUnit id="15194" loc="37.311">ἵππιον ὑγρομέδοντα: σὺ δέ, πλήξιππε, τιταίνεις</TextUnit>
    <TextUnit id="15195" loc="37.312">νίκης ἐλπίδα πᾶσαν ἐς ἱστοτέλειαν ̓Αθήνην.</TextUnit>
    <TextUnit id="15196" loc="37.313">οὐ δὲ τεῆς ὀλίγης μορίης χρέος, ἀλλά κομίζω</TextUnit>
    <TextUnit id="15197" loc="37.314">ἀμπελόεν στέφος ἄλλο καὶ οὐκ ἐλάχειαν ἐλαίην.”</TextUnit>
    <TextUnit id="15198" loc="37.315">ὣς φαμένου ταχύβουλος ἐχώσατο μᾶλλον ̓Ερεχθεύς,</TextUnit>
    <TextUnit id="15199" loc="37.316">καὶ δόλον ἠπεροπῆα καὶ ἔμφρονα μῆτιν ὑφαίνων</TextUnit>
    <TextUnit id="15200" loc="37.317">χερσὶ μὲν ἡνιόχευεν ἑὸν δρόμον, ἐν κραδίῃ δὲ</TextUnit>
    <TextUnit id="15201" loc="37.318">ἱπποσύνης πολιοῦχον ἑὴν ἐπίκουρον ̓Αθήνην</TextUnit>
    <TextUnit id="15202" loc="37.319">κικλήσκων ταχύμυθον ἀνήρυγεν ̓Ατθίδα φωνήν:</TextUnit>
    <TextUnit id="15203" loc="37.320">“Κοίρανε Κεκροπίης, ἱπποσσόε Παλλὰς ἀμήτωρ,</TextUnit>
    <TextUnit id="15204" loc="37.321">ὡς σὺ Ποσειδάωνα τεῷ νίκησας ἀγῶνι,</TextUnit>
    <TextUnit id="15205" loc="37.322">οὕτω σὸς ναέτης Μαραθώνιον ἵππον ἐλαύνων</TextUnit>
    <TextUnit id="15206" loc="37.323">υἱέα νικήσειε Ποσειδάωνος ̓Ερεχθεύς.”</TextUnit>
    <TextUnit id="15207" loc="37.324">τοῖον ἔπος βοόων ἐπεμάστιεν ἰσχία πώλων,</TextUnit>
    <TextUnit id="15208" loc="37.325">ἅρματι δ' ἅρμα πέλασσεν ἰσόζυγον: ἀντιβίου δὲ</TextUnit>
    <TextUnit id="15209" loc="37.326">λαιῇ μὲν βαρύδεσμον ἐπισφίγγων γένυν ἵππων,</TextUnit>
    <TextUnit id="15210" loc="37.327">σύνδρομον αὖ ἐρύων βεβιημένον ἅρμα χαλινῷ,</TextUnit>
    <TextUnit id="15211" loc="37.328">δεξιτερῇ μάστιζεν ἑοὺς ὑψαύχενας ἵππους</TextUnit>
    <TextUnit id="15212" loc="37.329">ἐσσυμένους προτέρωσε: μεταστήσας δὲ κελεύθου</TextUnit>
    <TextUnit id="15213" loc="37.330">θῆκε παλινδίνητον ὀπίστερον ἡνιοχῆα.</TextUnit>
    <TextUnit id="15214" loc="37.331">καὶ τροχαλοῖς στομάτεσσι χέων φιλοκέρτομον ἠχὼ</TextUnit>
    <TextUnit id="15215" loc="37.332">υἷα Ποσειδάωνος ἀμοιβάδι νείκεε φωνῇ,</TextUnit>
    <TextUnit id="15216" loc="37.333">ἐντροπαλιζομένην μεθέπων γελόωσαν ὀπωπήν:</TextUnit>
    <TextUnit id="15217" loc="37.334">“Σκέλμις, ἐνικήθης: σέο φέρτερός ἐστιν ̓Ερεχθεύς,</TextUnit>
    <TextUnit id="15218" loc="37.335">ὅττι τεὸν Βαλίον, Ζεφυρηίδος αἷμα γενέθλης,</TextUnit>
    <TextUnit id="15219" loc="37.336">ἄρσενα καὶ νέον ἵππον ὁδοιπόρον ἄβροχον ἅλμης</TextUnit>
    <TextUnit id="15220" loc="37.337">γηραλέη νίκησεν ἐμὴ θήλεια Ποδάρκη.</TextUnit>
    <TextUnit id="15221" loc="37.338">εἰ μὲν ἀγηνορέεις Πελοπηίδος εἵνεκα τέχνης</TextUnit>
    <TextUnit id="15222" loc="37.339">ὑμετέρου γενετῆρος ἁλίδρομον ἅρμα γεραίρων,</TextUnit>
    <TextUnit id="15223" loc="37.340">Μυρτίλος αἰολόμητις ἐπίκλοπον ἤνυσε νίκην,</TextUnit>
    <TextUnit id="15224" loc="37.341">μιμηλῷ τελέσας ἀπατήλιον ἄξονα κηρῷ:</TextUnit>
    <TextUnit id="15225" loc="37.342">εἰ δὲ μέγα φρονέεις γενεῆς χάριν ἐννοσιγαίου,</TextUnit>
    <TextUnit id="15226" loc="37.343">ἵππιον ὃν καλέεις, βυθίων ἐπιβήτορα δίφρων,</TextUnit>
    <TextUnit id="15227" loc="37.344">πόντιον αὐτὸν ἄνακτα, κυβερνητῆρα τριαίνης,</TextUnit>
    <TextUnit id="15228" loc="37.345">ἄρσενα σὸν νίκησεν ἀρηγόνα θῆλυς ̓Αθήνη.”</TextUnit>
    <TextUnit id="15229" loc="37.346">ὣς φάμενος Τελχῖνα παρέδραμεν ἀστὸς ̓Αθήνης.</TextUnit>
    <TextUnit id="15230" loc="37.347">τῷ δ' ἐπὶ Φαῦνος ἔλαυνεν ὄχου τέθριππον ἱμάσσων:</TextUnit>
    <TextUnit id="15231" loc="37.348">̓Ακταίων δὲ τέταρτος ἐπίκλοπος ἕσπετο Φαύνῳ,</TextUnit>
    <TextUnit id="15232" loc="37.349">πατρὸς ̓Αρισταίου μεμνημένος εἰσέτι μύθων</TextUnit>
    <TextUnit id="15233" loc="37.350">κερδαλέων: καὶ λοῖσθος ἔην Τυρσηνὸς ̓Αχάτης.</TextUnit>
    <TextUnit id="15234" loc="37.351">καὶ θρασὺς ̓Ακταίων δολίην ἐφράσσατο βουλήν:</TextUnit>
    <TextUnit id="15235" loc="37.352">Φαῦνον ἑοῖς ὀχέεσσιν ἔτι προθέοντα κιχήσας</TextUnit>
    <TextUnit id="15236" loc="37.353">ὀξυτέρῃ μάστιγι μεταστρέψας δρόμον ἵππων</TextUnit>
    <TextUnit id="15237" loc="37.354">σύνδρομος ἡνιόχευε, παρακλέπτων ἐλατῆρα,</TextUnit>
    <TextUnit id="15238" loc="37.355">βαιὸν ὑποφθάμενος: καὶ ἐπ' ἄντυγι γούνατα πήξας</TextUnit>
    <TextUnit id="15239" loc="37.356">δίφρον ἁμιλλητῆρα κατέγραφεν ἅρματι λοξῷ,</TextUnit>
    <TextUnit id="15240" loc="37.357">ἱππείους τροχόεντι διαξύων πόδας ὁλκῷ.</TextUnit>
    <TextUnit id="15241" loc="37.358">καὶ δαπέδῳ πέσεν ἅρμα: τινασσομένοιο δὲ δίφρου</TextUnit>
    <TextUnit id="15242" loc="37.359">τρεῖς μὲν ὑπὲρ δαπέδοιο πέλον πεπτηότες ἵπποι,</TextUnit>
    <TextUnit id="15243" loc="37.360">ὃς μὲν ὑπὲρ λαγόνων, ὁ δὲ γαστέρος, ὃς δ' ἐπἰ δειρήν,</TextUnit>
    <TextUnit id="15244" loc="37.361">εἷς δέ τις ὀρθὸς ἔμιμνε παρακλιδόν, ἀμφὶ δὲ γαίῃ</TextUnit>
    <TextUnit id="15245" loc="37.362">ἄκρα ποδῶν ῥίζωσε, καὶ ἄστατον αὐχένα σείων</TextUnit>
    <TextUnit id="15246" loc="37.363">σύζυγος ἐστήριξεν ὅλον πόδα γείτονος ἵππου,</TextUnit>
    <TextUnit id="15247" loc="37.364">κουφίζων ζυγόδεσμα, καὶ ὑψόσε δίφρον ἀνέλκων.</TextUnit>
    <TextUnit id="15248" loc="37.365">οἱ μὲν ἔσαν προχυθέντες ἐπὶ χθονός: αὐσταλεος δὲ</TextUnit>
    <TextUnit id="15249" loc="37.366">ἡνίοχος κεκύλιστο παρὰ τροχόν, ἅρματι γείτων:</TextUnit>
    <TextUnit id="15250" loc="37.367">θρύπτετο δ' ἄκρα μέτωπα, μιαινομένου δὲ γενείου</TextUnit>
    <TextUnit id="15251" loc="37.368">ὀξυτενὴς κεκόνιστο πέδῳ κεχαραγμένος ἀγκών.</TextUnit>
    <TextUnit id="15252" loc="37.369">ἡνίοχος δ' ἀνέπαλτο θοώτερος: ἐσσυμένως δὲ</TextUnit>
    <TextUnit id="15253" loc="37.370">εἰς χθόνα πεπτηῶτι παρίστατο γείτονι δίφρῳ,</TextUnit>
    <TextUnit id="15254" loc="37.371">αἰδομένῃ παλάμῃ τετανυσμένον ἵππον ἀνέλκων:</TextUnit>
    <TextUnit id="15255" loc="37.372">καὶ βαλίῃ μάστιγι κατηφέα πῶλον ἱμάσσων.</TextUnit>
    <TextUnit id="15256" loc="37.373">καὶ θρασὺς ̓Ακταίων πεπονημένον ἐγγύθι δίφρου</TextUnit>
    <TextUnit id="15257" loc="37.374">Φαῦνον ὀπιπεύων φιλοπαίγμονα ῥήξατο φωνήν:</TextUnit>
    <TextUnit id="15258" loc="37.375">“Λῆγε μάτην ἀέκοντας ἐπισπέρχων σέθεν ἵππους,</TextUnit>
    <TextUnit id="15259" loc="37.376">λῆγε μάτην: φθάμενος γὰρ ἀπαγγέλλω Διονύσῳ,</TextUnit>
    <TextUnit id="15260" loc="37.377">Φαῦνος ὅτι προθέοντας ὅλους, ἐλατῆρας ἐάσας</TextUnit>
    <TextUnit id="15261" loc="37.378">νόστιμος ὀψικέλευθος ἐλεύσεται ἅρματα σύρων:</TextUnit>
    <TextUnit id="15262" loc="37.379">φείδεο σῆς μάστιγος, ἐπεὶ ταμεσίχροϊ κέντρῳ</TextUnit>
    <TextUnit id="15263" loc="37.380">σῶν ὁρόων ᾤκτειρα δέμας κεχαραγμένον ἵππων.”</TextUnit>
    <TextUnit id="15264" loc="37.381">ἔννεπεν ἀστήρικτον ὄχον προκέκευθον ἐλαύνων</TextUnit>
    <TextUnit id="15265" loc="37.382">ὠκυτέρῃ μάστιγι: καὶ ἄχνυτο Φαῦνος ἀκούων.</TextUnit>
    <TextUnit id="15266" loc="37.383">καὶ μόγις ἐν δαπέδῳ λασίης δεδραγμένος οὐρῆς</TextUnit>
    <TextUnit id="15267" loc="37.384">κεκλιμένων ὤρθωσε δέμας κεκονιμένον ἵππων,</TextUnit>
    <TextUnit id="15268" loc="37.385">καί τινα λυομένοιο παραΐξαντα λεπάδνου</TextUnit>
    <TextUnit id="15269" loc="37.386">πῶλον ἄγων παλίνορσον ἐπεσφήκωσε χαλινῷ:</TextUnit>
    <TextUnit id="15270" loc="37.387">στήσας δ' ἔνθα καὶ ἔνθα παρεσσυμένων πόδας ἵππων</TextUnit>
    <TextUnit id="15271" loc="37.388">ἅρματος ὕψι βέβηκε, καὶ ἴχνιον ἅρματι πήξας</TextUnit>
    <TextUnit id="15272" loc="37.389">φρικαλέῃ μάστιξε τὸ δεύτερον ἵππον ἱμάσθλῃ:</TextUnit>
    <TextUnit id="15273" loc="37.390">καὶ πλέον ἤλασε Φαῦνος ἐπισπέρχων δρόμον ἵππων,</TextUnit>
    <TextUnit id="15274" loc="37.391">ὠκύτερον δ' ἐδίωκε παροίτερον ἡνιοχῆα:</TextUnit>
    <TextUnit id="15275" loc="37.392">καὶ φθαμένους ἐκίχησεν, ἐπεὶ μένος ἔμβαλεν ἵπποις</TextUnit>
    <TextUnit id="15276" loc="37.393">ἵππιος ἐννοσίγαιος ἑὸν θρασὺν υἷα γεραίρων:</TextUnit>
    <TextUnit id="15277" loc="37.394">στεινωπὴν δέ κέλευθον ἰδὼν παρὰ κοιλάδι πέτρῃ</TextUnit>
    <TextUnit id="15278" loc="37.395">ἔμφρονα μῆτιν ὕφαινε δολοπλόκον, ὄφρα κιχήσας</TextUnit>
    <TextUnit id="15279" loc="37.396">ἅρματι τεχνήεντι παραΐξειεν ̓Αχάτην.</TextUnit>
    <TextUnit id="15280" loc="37.397">ῥωγμὸς ἔην βαθύκολπος, ὃν ἐξέρρηξε κελεύθου</TextUnit>
    <TextUnit id="15281" loc="37.398">χειμερίῃ μάστιγι Διὸς μετανάστιον ὕδωρ</TextUnit>
    <TextUnit id="15282" loc="37.399">ἠερόθεν προχέοντος: ἐεργομένῳ δὲ ῥεέθρῳ</TextUnit>
    <TextUnit id="15283" loc="37.400">ὄμβρου γειοτόμοιο ῥάχις κοιλαίνετο γαίης,</TextUnit>
    <TextUnit id="15284" loc="37.401">ἧχτ μολὼν ἀέκων ἀνεσείρασε δίφρον ̓Αχάτης,</TextUnit>
    <TextUnit id="15285" loc="37.402">φεύγων ἀγχικέλευθον ἐπηλυσίην ἐλατῆρος:</TextUnit>
    <TextUnit id="15286" loc="37.403">καὶ οἱ ἐπεσσυμένῳ τρομερὴν ἀνενείκατο φωνήν:</TextUnit>
    <TextUnit id="15287" loc="37.404">“Εἰσέτι, νήπιε Φαῦνε, τεοὶ ῥυπόωσι χιτῶνες,</TextUnit>
    <TextUnit id="15288" loc="37.405">εἰσέτι σῶν ὀχέων ψαμαθώδεές εἰσι κορῶναι,</TextUnit>
    <TextUnit id="15289" loc="37.406">οὔ πω σῶν ἐτίναξας ἀκοσμήτων κόνιν ἵππων:</TextUnit>
    <TextUnit id="15290" loc="37.407">λύματα σεῖο κάθαιρε: τί σοι τόσον ἵππον ἐλαύνειν;</TextUnit>
    <TextUnit id="15291" loc="37.408">μή σε πάλιν πίπτοντα καὶ ἀσπαίροντα νοήσω.</TextUnit>
    <TextUnit id="15292" loc="37.409">τὸν θρασὺν ̓Ακταίωνα φυλάσσεο, μή σε κιχήσας</TextUnit>
    <TextUnit id="15293" loc="37.410">ταυρείῃ σέο νῶτον ὑποστίξειεν ἱμάσθλῃ,</TextUnit>
    <TextUnit id="15294" loc="37.411">μή σε πάλιν προκάρηνον ἀκονίζειε κονίῃ.</TextUnit>
    <TextUnit id="15295" loc="37.412">εἰσέτι σῆς μεθέπεις κεχαραγμένα κύκλα παρειῆς:</TextUnit>
    <TextUnit id="15296" loc="37.413">Φαῦνε, τί μαργαίνεις, ξυνήονα μῶμον ἀνάπτων</TextUnit>
    <TextUnit id="15297" loc="37.414">πατρὶ Ποσειδάωνι καὶ ̓Ηελίῳ σέο πάππῳ;</TextUnit>
    <TextUnit id="15298" loc="37.415">ἅζεό μοι Σατύρων φιλοκέρτομον ἀνθερεῶνα.</TextUnit>
    <TextUnit id="15299" loc="37.416">Σειληνοὺς πεφύλαξο καὶ ἀμφιπόλους Διονύσου,</TextUnit>
    <TextUnit id="15300" loc="37.417">μή σοι ἐπεγγελάσωσι καὶ αὐσταλέῳ σέο δίφρῳ.</TextUnit>
    <TextUnit id="15301" loc="37.418">πῇ θρόνα; πῇ βοτάναι; πῇ φάρμακα ποικίλα Κίρκης;</TextUnit>
    <TextUnit id="15302" loc="37.419">πάντά σε, πάντα λέλοιπεν, ὅτ' εἰς δρόμον ἦλθες ἀγῶνος.</TextUnit>
    <TextUnit id="15303" loc="37.420">τίς κεν ἀπαγγείλειεν ἀγήνορι σεῖο τεκούσῃ</TextUnit>
    <TextUnit id="15304" loc="37.421">καὶ σέο κύμβαχον ἅρμα καὶ αὐχμώουσαν ἱμάσθλην;”</TextUnit>
    <TextUnit id="15305" loc="37.422">τοῖον ἀπερροίβδησεν ἀγήνορα μῦθον ̓Αχάτης,</TextUnit>
    <TextUnit id="15306" loc="37.423">κερτομέων: νέμεσις δὲ τόσην ἐγράψατο φωνήν.</TextUnit>
    <TextUnit id="15307" loc="37.424">καὶ σχεδὸν ἤλυθε Φαῦνος ὁμήλυδα δίφρον ἐλαύνων:</TextUnit>
    <TextUnit id="15308" loc="37.425">ἅρματι δ' ἅρμα πέλασσε, καὶ ἄξονι γόμφον ἀράσσων</TextUnit>
    <TextUnit id="15309" loc="37.426">μεσσοπαγῆ συνέαξε βαλὼν τροχοειδέι κύκλῳ:</TextUnit>
    <TextUnit id="15310" loc="37.427">καὶ τροχὸς αὐτοκύλιστος ἕλιξ ἐπεκέκλιτο γαίῃ,</TextUnit>
    <TextUnit id="15311" loc="37.428">ἅρμασιν Οἰνομάοιο πανείκελος, ὁππότε κηροῦ</TextUnit>
    <TextUnit id="15312" loc="37.429">θαλπομένου Φαέθοντι λυθεὶς ἀπατήλιος ἄξων</TextUnit>
    <TextUnit id="15313" loc="37.430">ἱπποσύνην ἀνέκοπτε μεμηνότος ἡνιοχῆος.</TextUnit>
    <TextUnit id="15314" loc="37.431">στεινωπὴν δὲ κέλευθον ἔχων ἀνέμιμνεν ̓Αχάτης,</TextUnit>
    <TextUnit id="15315" loc="37.432">εἰσόκε τετραπόρων ὑπὲρ ἄντυγος ἥμενος ἵππων</TextUnit>
    <TextUnit id="15316" loc="37.433">ὠκυτέρῃ μάστιγι παρήλυθε Φαῦνος ̓Αχάτην,</TextUnit>
    <TextUnit id="15317" loc="37.434">οἷά περ οὐκ ἀίων: καὶ ἐκούφισε μᾶλλον ἱμάσθλην,</TextUnit>
    <TextUnit id="15318" loc="37.435">μαστίζων ἀκίχητος ἐπειγομένων λόφον ἵππων:</TextUnit>
    <TextUnit id="15319" loc="37.436">καὶ πέλεν ̓Ακταίωνος ὀπίστερος, ὅσσα θορόντος</TextUnit>
    <TextUnit id="15320" loc="37.437">δίσκου πεμπομένοιο πέλει δολιχόσκιος ὁρμή,</TextUnit>
    <TextUnit id="15321" loc="37.438">ὃν βριαρῇ παλάμῃ δονέων αἰζηὸς ἰάλλει.</TextUnit>
    <TextUnit id="15322" loc="37.439">λαοῖς δ' ἔμεσε λύσσα: καὶ ἤρισαν ἄλλος ἐπ' ἄλλῳ,</TextUnit>
    <TextUnit id="15323" loc="37.440">συνθεσίας τεύχοντες ἀτεκμάρτου περὶ νίκης</TextUnit>
    <TextUnit id="15324" loc="37.441">ἐσσομένης: τὰ δὲ δῶρα θυελλοπόδων χάριν ἵππων</TextUnit>
    <TextUnit id="15325" loc="37.442">ἢ τρίπος ἠὲ λέβης ἢ φάσγανον ἠὲ βοείη:</TextUnit>
    <TextUnit id="15326" loc="37.443">καὶ ναέτης ναετῆρι, φίλος δ' ἐρίδαινεν ἑταίρῳ,</TextUnit>
    <TextUnit id="15327" loc="37.444">γηραλέος δὲ γέροντι, νέῳ νέος, ἀνέρι δ' ἀνήρ.</TextUnit>
    <TextUnit id="15328" loc="37.445">ἦν δ' ἔρις ἀμφοτέρων ἑτερόθροος, ὃς μὲν ̓Αχάτην</TextUnit>
    <TextUnit id="15329" loc="37.446">κυδαίνων, ἕτερος δὲ χερείονα Φαῦνον ἐλέγχων</TextUnit>
    <TextUnit id="15330" loc="37.447">ἐν χθονὶ πεπτηῶτα κυλινδομένων ἀπὸ δίφρων,</TextUnit>
    <TextUnit id="15331" loc="37.448">ἄλλος ἐριδμαίνων, ὅτι δεύτερος ἦεν ̓Ερεχθεὺς</TextUnit>
    <TextUnit id="15332" loc="37.449">εἰναλίου Τελχῖνος ὀπίστερος ἡνιοχῆος:</TextUnit>
    <TextUnit id="15333" loc="37.450">ἄλλῳ δ' ἄλλος ἔριζον, ὅτι φθαμένων δρόμον ἵππων</TextUnit>
    <TextUnit id="15334" loc="37.451">ἀγχιφανὴς νίκησε πολύροπος ἀστὸς ̓Αθήνης,</TextUnit>
    <TextUnit id="15335" loc="37.452">Σκέλμιν ἔτι προθέοντα παραΐξας ἐλατῆρα.</TextUnit>
    <TextUnit id="15336" loc="37.453">οὔ πω νεῖκος ἔληγε, καὶ ἔφθασεν ἐγγὺς ̓Ερεχθεύς,</TextUnit>
    <TextUnit id="15337" loc="37.454">ἵπποθς ἔνθα καὶ ἔνθα κατωμαδὸν αἰὲν ἱμάσσων:</TextUnit>
    <TextUnit id="15338" loc="37.455">καὶ πολὺς ἱππείοιο δι' αὐχένος ἔρρεεν ἱδρὼς</TextUnit>
    <TextUnit id="15339" loc="37.456">καὶ λασίου στέρνοιο, καθ' ἡνιόχοιο δὲ πυκναὶ</TextUnit>
    <TextUnit id="15340" loc="37.457">αὐχμηραὶ ῥαθάμιγγες ἐπερρώοντο κονίης:</TextUnit>
    <TextUnit id="15341" loc="37.458">ἅρματα δ' ἀγχιπόροισιν ἐπέτρεχεν ἴχνεσιν ἵππων</TextUnit>
    <TextUnit id="15342" loc="37.459">ἁλλομένῃ στροφάλιγγι: καὶ οὐ τροχόεντι σιδήρῳ</TextUnit>
    <TextUnit id="15343" loc="37.460">λεπταλέης ἀτίνακτα τινάσσετο νῶτα κονίης.</TextUnit>
    <TextUnit id="15344" loc="37.461">αὐτὰρ ὁ πωτήεντα μετὰ δρόμον ὑψόθι δίφρου</TextUnit>
    <TextUnit id="15345" loc="37.462">εἰς μέσον ἦλθεν ἀγῶνος: ἑῷ δ' ἔσμηξε χιτῶνι</TextUnit>
    <TextUnit id="15346" loc="37.463">μυδαλέων ἱδρῶτα διαστάζοντα μετώπων:</TextUnit>
    <TextUnit id="15347" loc="37.464">καὶ ταχὺς ἐκ δίφροιο κατήλε: μηκεδανὴν δὲ</TextUnit>
    <TextUnit id="15348" loc="37.465">εἰς ζυγὸν εὐποίητον ἑὴν ἔκλινεν ἱμάσθλην:</TextUnit>
    <TextUnit id="15349" loc="37.466">ἵπποθς δ' ̓Αμφιδάμας θεράπων λύεν: ὠκύτερος δὲ</TextUnit>
    <TextUnit id="15350" loc="37.467">τερπομένῃ παλάμῃ πρμτάγρια κούφισε νίκης,</TextUnit>
    <TextUnit id="15351" loc="37.468">ἰοδόκην καὶ τόξα καὶ εὐπήληκα γυναῖκα,</TextUnit>
    <TextUnit id="15352" loc="37.469">πάλλων ἡμιτόμοιο μεσόμφαλα νῶτα βοείης.</TextUnit>
    <TextUnit id="15353" loc="37.470">τῷ δ' ἐπὶ δεύτερος ἦλθε θαλασσαίων ἐπὶ δίφρων</TextUnit>
    <TextUnit id="15354" loc="37.471">Σκέλμις, ἐπισπέρχων Ποσιδήιον ἅρμα θαλάσσης,</TextUnit>
    <TextUnit id="15355" loc="37.472">κύκλος ὅσον τροχόεις ἀπολείπεται ὠκέος ἵππου,</TextUnit>
    <TextUnit id="15356" loc="37.473">τοῦ μὲν ἐπαΐσσοντος ἐπισσώτρων μόγις ἄκραι</TextUnit>
    <TextUnit id="15357" loc="37.474">ἐκταδίης ψαύουσιν ἑλισσομένης τρίχες οὐρῆς:</TextUnit>
    <TextUnit id="15358" loc="37.475">δεύτερα δ' εἷλεν ἄεθλα, καὶ ὤρεγε Δαμναμενῆι</TextUnit>
    <TextUnit id="15359" loc="37.476">ἔγκυον ἵππον ἔχειν, ζηλήμονι χειρὶ τιταίνων.</TextUnit>
    <TextUnit id="15360" loc="37.477">καὶ τρίτος ̓Ακταίων ἀνεκούφισε σύμβολα νίκης</TextUnit>
    <TextUnit id="15361" loc="37.478">χρυσοφαῆ θώρηκα, παναίολον ἔργον ̓Ολύμπου.</TextUnit>
    <TextUnit id="15362" loc="37.479">τῷ δ' ἐπὶ Φαῦνος ἵκανε: καὶ αὐτόθι δίφρον ἐρύσσας</TextUnit>
    <TextUnit id="15363" loc="37.480">ὀμφαλὸν ἀργυρόκυκλον ἀνηέρταζε βοείης,</TextUnit>
    <TextUnit id="15364" loc="37.481">αὐχμηρῆς μεθέπων ἔτι λείψανα κεῖνα κονίης.</TextUnit>
    <TextUnit id="15365" loc="37.482">καὶ Σικελὸς θεράπων βραδυδινέος ἐγγύθι δίφρου</TextUnit>
    <TextUnit id="15366" loc="37.483">χρυσοῦ δισσὰ τάλαντα κατηφέι δεῖξεν ̓Αχάτῃ,</TextUnit>
    <TextUnit id="15367" loc="37.484">οἰκτρὸν ἀγηνορέοντι φιλοστόργῳ Διονύσῳ.</TextUnit>
    <TextUnit id="15368" loc="37.485">αὐτὰρ ὁ πυγμαχίης χαλεπῆς ἔστησεν ἀγῶνα:</TextUnit>
    <TextUnit id="15369" loc="37.486">πρώτῳ μὲν θέτο ταῦρον ἀπ' ̓Ινδῴοιο βοαύλου</TextUnit>
    <TextUnit id="15370" loc="37.487">δῶρον ἄγειν, ἑτέρῳ δὲ μελαρρίνων κτέρας ̓Ινδῶν</TextUnit>
    <TextUnit id="15371" loc="37.488">βάρβαρον αἰολόνωτον ἑλὼν κατέθηκε βοείην.</TextUnit>
    <TextUnit id="15372" loc="37.489">ὀρθωθεὶς δ' ἀγόρευεν ἀεθλητῆρας ἐπείγων,</TextUnit>
    <TextUnit id="15373" loc="37.490">εὐπαλάμου δύο φῶτας ἐριδμαίνειν περὶ νίκης:</TextUnit>
    <TextUnit id="15374" loc="37.491">“Πυγμῆς οὗτος ἄεθλος ἀτειρέος: ἀθλοφόρῳ δὲ</TextUnit>
    <TextUnit id="15375" loc="37.492">ἀνέρι νικήσαντι δασύτριχα ταῦρον ὀπάσσω,</TextUnit>
    <TextUnit id="15376" loc="37.493">ἀνδρὶ δὲ νικηθέντι πολύπτυχον ἀσπίδα δώσω.”</TextUnit>
    <TextUnit id="15377" loc="37.494">ὣς φαμένου Βρομίοιο σακέσπαλος ὦρτο Μελισσεύς,</TextUnit>
    <TextUnit id="15378" loc="37.495">ἠθάδι πυγμαχίῃ μεμελημένος: εὐκεράου δὲ</TextUnit>
    <TextUnit id="15379" loc="37.496">ἁψάμενος ταύροιο τόσην ἐφθέγξατο φωνήν:</TextUnit>
    <TextUnit id="15380" loc="37.497">“̓Ελθέτω, ὃς ποθέει σάκος αἰόλον: οὐ γὰρ ἐάσω</TextUnit>
    <TextUnit id="15381" loc="37.498">ἄλλῳ πίονα ταῦρον, ἕως ἔτι χεῖρας ἀείρω.”</TextUnit>
    <TextUnit id="15382" loc="37.499">ὣς φαμένου ξύμπαντας ἐπεσφρήγισσε σιωπή:</TextUnit>
    <TextUnit id="15383" loc="37.500">Εὐρυμέδων δέ οἱ οἶος ἀνίστατο, τῷ πόρεν ̔Ερμῆς</TextUnit>
    <TextUnit id="15384" loc="37.501">ὄργανα πυγμαχίης γυιαλκέος, ὃς πάρος αἰεὶ</TextUnit>
    <TextUnit id="15385" loc="37.502">πατρῴῳ μεμέλητο παρήμενος ἐσχαρεῶνι,</TextUnit>
    <TextUnit id="15386" loc="37.503">̔Ηφαιστηιάδης, σφυρήλατον ἄκμονα τύπτων.</TextUnit>
    <TextUnit id="15387" loc="37.504">τὸν μὲν ἐριπτοίητος ἀδελφεὸς ἄμφεπεν ̓́Αλκων,</TextUnit>
    <TextUnit id="15388" loc="37.505">ζῶμα δέ οἱ παρέθηκε, καὶ ἥρμοσεν ἰξύι μίτρην,</TextUnit>
    <TextUnit id="15389" loc="37.506">καὶ δολιχαῖς παλάμῃσι κασιγνήτοιο συνάπτων</TextUnit>
    <TextUnit id="15390" loc="37.507">ἀζαλέων ἔσφιγξε περίπλοκον ὁλκὸν ἱμάντων.</TextUnit>
    <TextUnit id="15391" loc="37.508">καὶ πρόμος εἰς μέσον ἦλθεν, ἑοῦ προβλῆτα προσώπου</TextUnit>
    <TextUnit id="15392" loc="37.509">λαιὴν χεῖρα φέρων, σάκος ἔμφυτον: ἀντὶ δὲ λόγχης</TextUnit>
    <TextUnit id="15393" loc="37.510">ποιητῆς παλάμης ταμεσίχροες ἦσαν ἱμάντες.</TextUnit>
    <TextUnit id="15394" loc="37.511">αἰεὶ δ' ἀντιπάλοιο φυλάσσετο δύσμαχον ὁρμήν,</TextUnit>
    <TextUnit id="15395" loc="37.512">μή ποτέ μιν πλήξειε κατ' ὀφρύος ἠὲ μετώπου,</TextUnit>
    <TextUnit id="15396" loc="37.513">ἠέ μιν αἱμάξειε, τετυμμένον ἄρθρον ἀμύξας,</TextUnit>
    <TextUnit id="15397" loc="37.514">ἠὲ διατμήξειε, κατὰ κροτάφοιο τυχήσας,</TextUnit>
    <TextUnit id="15398" loc="37.515">εἰς μέσον ἐγκεφάλοιο νοήμονος ἄκρον ἀράξας,</TextUnit>
    <TextUnit id="15399" loc="37.516">ἢ παλάμην τρηχεῖαν ἐπὶ κροτάφοισι τιταίνων</TextUnit>
    <TextUnit id="15400" loc="37.517">ὄμματα γυμνώσειε λιπογλήνοιο προσώπου,</TextUnit>
    <TextUnit id="15401" loc="37.518">ἠὲ δαφοινήεντος ἀρασσομένοιο γενείου</TextUnit>
    <TextUnit id="15402" loc="37.519">ὀξυτέρων ἐλάσειε πολύστιχον ὄγμον ὀδόντων.</TextUnit>
    <TextUnit id="15403" loc="37.520">ἔνθα μὲν Εὐρυμέδοντος ἐπεσσυμένοιο μελισσεὺς</TextUnit>
    <TextUnit id="15404" loc="37.521">στήθεος ἄκρον ἔλασσεν: ὁ δὲ σχεδὸν ἄντα προσώπου</TextUnit>
    <TextUnit id="15405" loc="37.522">χεῖρα μάτην ἐτίταινε, καὶ ἤμβροτεν ἠέρα τύπτων:</TextUnit>
    <TextUnit id="15406" loc="37.523">καί μιν ἀεὶ τρομέων περιδέδρομε, κόλπον ἀμείβων,</TextUnit>
    <TextUnit id="15407" loc="37.524">δεξιτερὴν γυμνοῖο κάτω μαζοῖο τιταίνων.</TextUnit>
    <TextUnit id="15408" loc="37.525">ἄμφω δ' εἰς ἓν ἵκανον ἐπήλυδες, ἄλλος ἐπ' ἄλλῳ</TextUnit>
    <TextUnit id="15409" loc="37.526">ἴχνεσι φειδομένοισι ποδὸς πόδα τυτθὸν ἀμείβων:</TextUnit>
    <TextUnit id="15410" loc="37.527">χερσὶ δὲ χεῖρας ἔμιξαν: ἐπασσυτέρῃσι δὲ ῥιπαῖς</TextUnit>
    <TextUnit id="15411" loc="37.528">φρικτὸς ὁμοπλεκέων ἐπεβόμβεε δοῦπος ἱμάντων</TextUnit>
    <TextUnit id="15412" loc="37.529">ἀκροτάτην περὶ χεῖρα: χαρασσομένης δὲ παρειῆς</TextUnit>
    <TextUnit id="15413" loc="37.530">αἱμαλέαις λιβάδεσσιν ἐφοινίχθησαν ἱμάντες:</TextUnit>
    <TextUnit id="15414" loc="37.531">καὶ γενύων πέλε δοῦπος: ἐπὶ θρωσμῷ δὲ προσώπου</TextUnit>
    <TextUnit id="15415" loc="37.532">εὐρυτέρου γεγαῶτος ἐκυμαίνοντο παρειαί,</TextUnit>
    <TextUnit id="15416" loc="37.533">ὀφθαλμοὶ δ' ἑκάτερθεν ἐκοιλαίνοντο προσώπου.</TextUnit>
    <TextUnit id="15417" loc="37.534">Εὐρυμέδων μὲν ἔκαμνε Μελισσέος ἴδμονι τέχνῃ,</TextUnit>
    <TextUnit id="15418" loc="37.535">ἄσχετον ἠελίοιο μένων ἀντώπιον αἴγλην,</TextUnit>
    <TextUnit id="15419" loc="37.536">ὄμμα καταυγάζοντος: ἐπαΐξας δὲ Μελισσεὺς</TextUnit>
    <TextUnit id="15420" loc="37.537">ὀξυτέρῃ στροφάλιγγι μετάρσιον ἴχνος ἀείρων</TextUnit>
    <TextUnit id="15421" loc="37.538">ἄφνω γναθμὸν ἔτυψεν ὑπ' οὔατος: αὐτὰρ ὁ κάμνων</TextUnit>
    <TextUnit id="15422" loc="37.539">ὕπτιος αὐτοκύλιστος ἐρείσατο νῶτα κονίῃ,</TextUnit>
    <TextUnit id="15423" loc="37.540">θυμολιπὴς μεθύοντι πανείκελος: εἶχε δὲ κόρσην</TextUnit>
    <TextUnit id="15424" loc="37.541">κεκλιμένην ἑτέρωσε, καὶ αἵματος ἔπτυεν ἄχνην</TextUnit>
    <TextUnit id="15425" loc="37.542">λεπτὰ παχυνομένοιο: λαβὼν δέ μιν ἐκτὸς ἀγῶνος</TextUnit>
    <TextUnit id="15426" loc="37.543">στυγνὸς ὑπὲρ νώτοιο μετήγαγε σύγγονος ̓́Αλκων</TextUnit>
    <TextUnit id="15427" loc="37.544">πληγῇ ἀμερσινόῳ βεβαρημένον. ἐσσύμενος δὲ</TextUnit>
    <TextUnit id="15428" loc="37.545">̓Ινδῴην περίμετρον ἀνηέρταζε βοείην.</TextUnit>
    <TextUnit id="15429" loc="37.546">καὶ διδύμους Διόνυσος ἀεθλητῆρας ἐπείγων</TextUnit>
    <TextUnit id="15430" loc="37.547">ἀνδράσιν ἀθλοφόροισι πάλης κήρυξεν ἀγῶνα:</TextUnit>
    <TextUnit id="15431" loc="37.548">καὶ τρίπος εἰκοσίμετρος ἀέθλιον ἵστατο νίκης</TextUnit>
    <TextUnit id="15432" loc="37.549">πρώτῳ ἀεθλητῆρι: τίθει δ' εἰς μέσσον ἀείρας</TextUnit>
    <TextUnit id="15433" loc="37.550">ἀνθεμόεντα λέβητα χερείονι φωτὶ φυλάσσων.</TextUnit>
    <TextUnit id="15434" loc="37.551">ὀρθωθεὶς δ' ἰάχησε πάλιν σημάντορι φωνῇ:</TextUnit>
    <TextUnit id="15435" loc="37.552">“Δεῦτε, φίλοι, καὶ τοῦτον ἐγείρατε καλὸν ἀγῶνα.”</TextUnit>
    <TextUnit id="15436" loc="37.553">ἔννεπε: κεκλομένου δὲ φιλοστεφάνου Διονύσου</TextUnit>
    <TextUnit id="15437" loc="37.554">πρῶτος ̓Αρισταῖος, μετέπειτα δὲ δεύτερος ἔστη</TextUnit>
    <TextUnit id="15438" loc="37.555">Αἰακὸς εὐπαλάμοιο πάλης δεδαημένος ἔργα.</TextUnit>
    <TextUnit id="15439" loc="37.556">ζώματι δὲ σκεπόωντες ἀθηήτου φύσιν αἰδοῦς</TextUnit>
    <TextUnit id="15440" loc="37.557">γυμνοὶ ἀεθλεύοντες ἐφέστασαν: ἀμφότεροι δὲ</TextUnit>
    <TextUnit id="15441" loc="37.558">πρῶτα μὲν ἀμφοτέρας παλάμας ἐπὶ δίζυγι καρπῷ</TextUnit>
    <TextUnit id="15442" loc="37.559">σύμπλεκον ἔνθα καὶ ἔνθα, χυτῆς ἐπὶ νῶτα κονίης</TextUnit>
    <TextUnit id="15443" loc="37.560">ἀλλήλους ἐρύοντες ἀμοιβαδίς, ἅμματι χειρῶν</TextUnit>
    <TextUnit id="15444" loc="37.561">ἀκροτάτῳ σφίγξαντες: ἔην δ' ἀμφίδρομος ἀνήρ,</TextUnit>
    <TextUnit id="15445" loc="37.562">ἄνδρα παλινδίνητον ἄγων ἑτερόζυγι παλμῷ,</TextUnit>
    <TextUnit id="15446" loc="37.563">ἕλκων ἑλκόμενός τε: συνοχμάζοντο γὰρ ἄμφω</TextUnit>
    <TextUnit id="15447" loc="37.564">χερσὶν ἀμοιβαίῃσιν, ἐκυρτώσαντο δὲ δειρήν,</TextUnit>
    <TextUnit id="15448" loc="37.565">μεσσατίῳ δὲ κάρηνον ἐπηρείδοντο μετώπῳ</TextUnit>
    <TextUnit id="15449" loc="37.566">ἀκλινέες, νεύοντες ἐπὶ χθονός: ἐκ δὲ μετώπων</TextUnit>
    <TextUnit id="15450" loc="37.567">θλιβομένων καμάτοιο προάγγελος ἔρρεεν ἱδρώς:</TextUnit>
    <TextUnit id="15451" loc="37.568">ἀμφοτέρων δ' ἄρα νῶτα κεκυφότα πήχεος ὁλκῷ</TextUnit>
    <TextUnit id="15452" loc="37.572">δίζυγι συμπλεκέος παλάμης ἐτρίβετο δεσμῷ:</TextUnit>
    <TextUnit id="15453" loc="37.573">σμῶδιξ δ' αὐτοτέλεστος ἀνέδραμεν αἵματι θερμῷ,</TextUnit>
    <TextUnit id="15454" loc="37.575">αἰόλα πορφύρουσα: δέμας δ' ἐστίζετο φωτῶν.</TextUnit>
    <TextUnit id="15455" loc="37.576">οἱ δὲ παλαισμοσύνης ἑτερότροπα μάγγανα τέχνης</TextUnit>
    <TextUnit id="15456" loc="37.577">ἀλλήλοις ἀνέφαινον ἀμοιβαδίς: ἀντίβιον δὲ</TextUnit>
    <TextUnit id="15457" loc="37.578">πρῶτος ̓Αρισταῖος παλάμης πηχύνατο καρπῷ,</TextUnit>
    <TextUnit id="15458" loc="37.579">ἐκ χθονὸς ὀχλίζων: δολίης δ' οὐ λήθετο τέχνης</TextUnit>
    <TextUnit id="15459" loc="37.580">Αἰακὸς αἰολόμητις, ὑποκλέπτοντι δὲ ταρσῷ</TextUnit>
    <TextUnit id="15460" loc="37.581">λαιὸν ̓Αρισταίοιο ποδὸς κώληπα πατάξας</TextUnit>
    <TextUnit id="15461" loc="37.582">ὕπτιον αὐτοκύλιστον ὅλον περικάββαλε γαίῃ,</TextUnit>
    <TextUnit id="15462" loc="37.583">ἠλιβάτῳ πρηῶνι πανείκελον: ἀμφὶ δὲ λαοὶ</TextUnit>
    <TextUnit id="15463" loc="37.584">τηλίκον αὐχήεντα βοώμενον υἱέα Φοίβου</TextUnit>
    <TextUnit id="15464" loc="37.585">ὄμμασι θαμβαλέοισιν ἐθηήσαντο πεσόντα.</TextUnit>
    <TextUnit id="15465" loc="37.586">δεύτερος ἠέρταζε μετάρσιον ὑψόθι γαίης</TextUnit>
    <TextUnit id="15466" loc="37.587">κουφίζων ἀμογητὶ πελώριον υἷα Κυρήνης</TextUnit>
    <TextUnit id="15467" loc="37.588">Αἰακός, ἐσσομένην ἀρετὴν τεκέεσσι φυλάσσων,</TextUnit>
    <TextUnit id="15468" loc="37.589">ἀκαμάτῳ Πηλῆι καὶ εὐρυβίῃ Τελαμῶνι,</TextUnit>
    <TextUnit id="15469" loc="37.590">ἀγκὰς ἔχων, οὐ νῶτον ἢ ὄρθιον αὐχένα κάμπτων,</TextUnit>
    <TextUnit id="15470" loc="37.591">πήχεσιν ἀμφοτέροισι μεσαίτατον ἄνδρα κομίζων,</TextUnit>
    <TextUnit id="15471" loc="37.592">ἶσον ἀμειβόντεσσιν ἔχων τύπον, οὕς κάμε τέκτων</TextUnit>
    <TextUnit id="15472" loc="37.593">πρηΰνων ἀνέμοιο θυελλήεσσαν ἀνάγκην.</TextUnit>
    <TextUnit id="15473" loc="37.594">καὶ πελάσας ὅλον ἄνδρα περιστρωθέντα κονίῃ</TextUnit>
    <TextUnit id="15474" loc="37.595">Αἰακὸς ἀντιπάλοιο μέσων ἐπεβήσατο νώτων</TextUnit>
    <TextUnit id="15475" loc="37.596">καὶ πόδα πεπταμένης διὰ γαστέρος ἐκταδὰ πέμπων,</TextUnit>
    <TextUnit id="15476" loc="37.597">καμπύλον ἀκροτάτῳ περὶ γούνατι δέσμα συνάπτων,</TextUnit>
    <TextUnit id="15477" loc="37.598">ταρσῷ ταρσὸν ἔρειδε παρὰ σφυρὸν ἄκρον ἑλίξας:</TextUnit>
    <TextUnit id="15478" loc="37.599">καὶ ταχὺς ἀντιβίου τετανυσμένος ὑψόθι νώτων,</TextUnit>
    <TextUnit id="15479" loc="37.601">αὐχένι δεσμὸν ἔβαλλε βραχίονι, δάκτυλα κάμψας:</TextUnit>
    <TextUnit id="15480" loc="37.568">μυδαλέῳ δ' ἱδρῶτι χυτὴν ἔρραινε κονίην,</TextUnit>
    <TextUnit id="15481" loc="37.569">αὐχμηρῇ ψαμάθῳ διερὴν ῥαθάμιγγα καθαίρων,</TextUnit>
    <TextUnit id="15482" loc="37.570">μὴ διολισθήσειε περίπλοκος ἅμματι χειρῶν</TextUnit>
    <TextUnit id="15483" loc="37.571">θερμὴν τριβομένοιο κατ' αὐχένος ἰκμάδα πέμπων.</TextUnit>
    <TextUnit id="15484" loc="37.602">τοῦ δὲ πιεζομένοιο συνέρρεον ὀξέι παλμῷ</TextUnit>
    <TextUnit id="15485" loc="37.603">κεκριμένοι κήρυκες, ὀπιπευτῆρες ἀγῶνος,</TextUnit>
    <TextUnit id="15486" loc="37.604">μή μιν ἀποκτείνειεν ὁμόζυγι πήχεος ὁλκῷ.</TextUnit>
    <TextUnit id="15487" loc="37.605">οὐ γὰρ ἔην τότε θεσμὸς ὁμοίιος, ὃν πάρος αὐτοὶ</TextUnit>
    <TextUnit id="15488" loc="37.606">ὀψίγονοι φράσσαντο, τιταινομένων ὅτε δεσμῶν</TextUnit>
    <TextUnit id="15489" loc="37.607">αὐχενίων πνικτῆρι πόνῳ βεβαρημένος ἀνὴρ</TextUnit>
    <TextUnit id="15490" loc="37.608">νίκην ἀντιπάλου μνηστεύεται ἔμφρονι σιγῇ,</TextUnit>
    <TextUnit id="15491" loc="37.609">ἀνέρα νικήσαντα κατηφέι χειρὶ πατάξας.</TextUnit>
    <TextUnit id="15492" loc="37.610">καὶ τρίπον εἰκοσίμετρον ἐπηχύναντο λαβόντες</TextUnit>
    <TextUnit id="15493" loc="37.611">Μυρμιδόνες, θεράποντες ἀεθλοφόρου βασιλῆος:</TextUnit>
    <TextUnit id="15494" loc="37.612">̓Ακταίων δὲ λέβητα ταχίονι κούφισε ῥιπῇ,</TextUnit>
    <TextUnit id="15495" loc="37.613">δεύτερα πατρὸς ἄεθλα κατηφέι χειρὶ κομίζων.</TextUnit>
    <TextUnit id="15496" loc="37.614">καὶ τότε Βάκχος ἔθηκε ποδῶν ταχυτῆτος ἀγῶνα:</TextUnit>
    <TextUnit id="15497" loc="37.615">πρώτῳ ἀεθλητῆρι τιθεὶς κειμήλια νίκης</TextUnit>
    <TextUnit id="15498" loc="37.616">ἀργύρεον κρητῆρα δορικτήτην τε γυναῖκα,</TextUnit>
    <TextUnit id="15499" loc="37.617">δευτέρῳ αἰολόδειρον ἐθήκατο Θεσσαλὸν ἵππον,</TextUnit>
    <TextUnit id="15500" loc="37.618">καὶ πυμάτῳ ξίφος ὀξὺ σὺν εὐτμήτῳ τελαμῶνι.</TextUnit>
    <TextUnit id="15501" loc="37.619">ὀρθωθεὶς δ' ἀγόρευε, ποδώκεας ἄνδρας ἐπείγων:</TextUnit>
    <TextUnit id="15502" loc="37.620">“̓Ανδράσιν ὠκυπόροισιν ἀέθλια ταῦτα γενέσθω.”</TextUnit>
    <TextUnit id="15503" loc="37.621">ὣς φαμένου</TextUnit>
    <TextUnit id="15504" loc="37.622">Δικταῖος ἐθήμονα γούνατα πάλλων...</TextUnit>
    <TextUnit id="15505" loc="37.623">τῷ δ' ἐπὶ ποικιλόμητις ἀνέδραμεν ὠκὺς ̓Ερεχθεύς,</TextUnit>
    <TextUnit id="15506" loc="37.624">Παλλάδι Νικαίῃ μεμελημένος, αὐτὰρ ἐπ' αὐτῷ</TextUnit>
    <TextUnit id="15507" loc="37.625">Πρίασος ὠκυπόδης, Κυβεληίδος ἀστὸς ἀρούρης.</TextUnit>
    <TextUnit id="15508" loc="37.625">τοῖσι μὲν ἐκ βαλβῖδος ἔην δρόμος: ̓Ωκύθοος δὲ</TextUnit>
    <TextUnit id="15509" loc="37.626">πρῶτος ἀελλήεντι ποδῶν κουφίζετο παλμῷ,</TextUnit>
    <TextUnit id="15510" loc="37.627">ἰθυτενῆ προκέλευθον ἔχων δρόμον: ἐσσύμενος δὲ</TextUnit>
    <TextUnit id="15511" loc="37.628">δεύτερος ἀγχικέλευθος, ὀπίστερος ἦεν ̓Ερεχθεύς,</TextUnit>
    <TextUnit id="15512" loc="37.629">γείτονος ̓Ωκυθόοιο μετάφρενον ἄσθματι βάλλων,</TextUnit>
    <TextUnit id="15513" loc="37.630">καὶ κεφαλὴν θέρμαινε: φιληλακάτοιο δὲ κούρης</TextUnit>
    <TextUnit id="15514" loc="37.631">οἷα κανὼν στέρνοιο πέλει μέσος, ὅν τινι μέτρῳ</TextUnit>
    <TextUnit id="15515" loc="37.632">παρθένος ἱστοπόνος τεχνήμονι χειρὶ τανύσσῃ,</TextUnit>
    <TextUnit id="15516" loc="37.633">̓Ωκυθόου πέλε τόσσον ὀπίστερος: ἀμφὶ δὲ γαίῃ</TextUnit>
    <TextUnit id="15517" loc="37.634">ἴχνια τύπτε πόδεσσι, πάρος κόνιν ἀμφιχυθῆναι.</TextUnit>
    <TextUnit id="15518" loc="37.635">καί νύ κεν ἀμφήριστος ἔην δρόμος: ἀλλὰ πορείην</TextUnit>
    <TextUnit id="15519" loc="37.636">μιμηλὴν ἰσόμετρον ἰδὼν ἐτιταίνετο ταρσῷ</TextUnit>
    <TextUnit id="15520" loc="37.637">κουφοτέρῳ, καὶ φῶτα παρέδραμε μείζονι μέτρῳ,</TextUnit>
    <TextUnit id="15521" loc="37.638">ὁππόσον ἀνέρος ἴχνος: ὅθεν τρομέων περὶ νίκης</TextUnit>
    <TextUnit id="15522" loc="37.639">τοῖον ἔπος βοόων Βορέην ἱκέτευεν ̓Ερεχθεύς:</TextUnit>
    <TextUnit id="15523" loc="37.640">“Γαμβρέ, τεῷ χραίσμησον ̓Ερεχθέι καὶ σέο νύμφῃ,</TextUnit>
    <TextUnit id="15524" loc="37.641">εἰ μεθέπεις γλυκὺν οἶστρον ἐμῆς ἔτι παιδὸς ̓Ερώτων:</TextUnit>
    <TextUnit id="15525" loc="37.642">δός μοι σῶν πτερύγων βάλιον δρόμον εἰς μίαν ὤρην,</TextUnit>
    <TextUnit id="15526" loc="37.643">̓Ωκύθοον ταχύγουνον ἴνα προθέοντα παρέλθω.”</TextUnit>
    <TextUnit id="15527" loc="37.644">ὣς φαμένου Βορέης ἱκετήσιον ἔκλυε φωνήν,</TextUnit>
    <TextUnit id="15528" loc="37.645">καί μιν ἐυτροχάλοιο ταχίονα θῆκεν ἀέλλης.</TextUnit>
    <TextUnit id="15529" loc="37.646">τρεῖς μὲν ἐπερρώοντο ποδῶν ἀνεμώδεϊ παλμῷ,</TextUnit>
    <TextUnit id="15530" loc="37.647">ἀλλ' οὐκ ἶσα τάλαντα: καὶ ὁππόσον ὠκέι ταρσῷ</TextUnit>
    <TextUnit id="15531" loc="37.648">̓Ωκυθόου προθέοντος ὀπίστερος ἦεν ̓Ερεχθεύς,</TextUnit>
    <TextUnit id="15532" loc="37.649">τόσσον ἀελλήεντος ̓Ερεχθέος ἔπλετο γείτων</TextUnit>
    <TextUnit id="15533" loc="37.650">Πρίασος αὐχήεις, Φρύγιον γένος. ἐσσυμένων δὲ</TextUnit>
    <TextUnit id="15534" loc="37.651">ὁππότε λοίσθιος ἦεν ἔτι δρόμος ἅλματι ταρσῶν,</TextUnit>
    <TextUnit id="15535" loc="37.652">̓Ωκύθοος ταχύγουνος ἐπωλίσθησε κονίῃ,</TextUnit>
    <TextUnit id="15536" loc="37.653">ἧχι βοῶν πέλεν ὄνθος ἀθέσφατος, οὓς παπά τύμβῳ</TextUnit>
    <TextUnit id="15537" loc="37.654">Μυγδονίῃ Διόνυσος ἀπηλοίησε μαχαίρῃ:</TextUnit>
    <TextUnit id="15538" loc="37.655">ἀλλὰ παλιννόστοιο ποδὸς ταχυσδινέι παλμῷ</TextUnit>
    <TextUnit id="15539" loc="37.658">̓Ωκύθοος πεφόρητο μετάλμενος: ἐσσυμένως δὲ</TextUnit>
    <TextUnit id="15540" loc="37.659">ἀντιπάλου προθέοντος ἐπήλυδα ταρσὸν ἀμείβων,</TextUnit>
    <TextUnit id="15541" loc="37.656">εἰ τότε βαιὸς ἔην ἔτκ που δρόμος, ᾗ τάχα βαίνων</TextUnit>
    <TextUnit id="15542" loc="37.657">ἢ πέλεν ἀμφήριστος ἢ ἔφθασεν ἀστὸν ̓Αθἠνης.</TextUnit>
    <TextUnit id="15543" loc="37.660">καὶ κτέρας αἰολόνωτον ἐκούφισεν ὠκὺς ̓Εροχθεύς,</TextUnit>
    <TextUnit id="15544" loc="37.661">Σιδόνιον κρητῆρα τετυγμένον: ̓Ωκύθοος δὲ</TextUnit>
    <TextUnit id="15545" loc="37.662">εἴρυοε Θεσσαλὸν ἵππον: ὁ δὲ τρίτος ἠρέμα βαίνων</TextUnit>
    <TextUnit id="15546" loc="37.663">Πρίασος ἆορ ἔδεκτο σὺν ἀρυγρέῳ τελαμῶνι.</TextUnit>
    <TextUnit id="15547" loc="37.664">καὶ Σατύρων ἐγέλασσε χορὸς φιλοπαίγμονι θυμῷ,</TextUnit>
    <TextUnit id="15548" loc="37.665">παπταίνων Κορύβαντα χυτῇ ῥυπόωντα κονίῃ,</TextUnit>
    <TextUnit id="15549" loc="37.666">ὄνθον ἀποπτύοντα κατάρρυτον ἀνθερεῶνος.</TextUnit>
    <TextUnit id="15550" loc="37.667">καὶ σόλον αὐτοχόωνον ἄγων ἐπέθηκεν ἀγῶνι</TextUnit>
    <TextUnit id="15551" loc="37.668">δισκοβόλους Διόνυσος ἀκοντιστῆρας ἐπείγων:</TextUnit>
    <TextUnit id="15552" loc="37.669">πρώτῳ μὲν δύο δοῦρα σὺν ἱπποκόμῳ τρυφαλείῃ</TextUnit>
    <TextUnit id="15553" loc="37.670">θῆκεν ἄγων, ἑτέρῳ δὲ διαυγέα κυκλάδα μίτρην,</TextUnit>
    <TextUnit id="15554" loc="37.671">καὶ τριτάτῳ φιάλην, καὶ νεβρίδα θῆκε τετάρτῳ,</TextUnit>
    <TextUnit id="15555" loc="37.672">ἣν χρυσέῃ κληῖδι Διὸς περονήσατα χαλκεύς.</TextUnit>
    <TextUnit id="15556" loc="37.673">ὀρθωθεὶς δ' ἀνὰ μέσσον ἐγερσινόῳ φάτο φωιῇ:</TextUnit>
    <TextUnit id="15557" loc="37.674">“Οὗτος ἀγὼν ἐπὶ δίσκον ἀεθλητῆρας ἐπείγει.”</TextUnit>
    <TextUnit id="15558" loc="37.675">ὣς φαμένου Βρομίοιο σακέσπαλος ὦρτο Μεγισσεύς,</TextUnit>
    <TextUnit id="15559" loc="37.676">τῷ δ' ἐπὶ δεύτερος ἦλθεν ἀερσιπόδης ̔Αλιμήδης,</TextUnit>
    <TextUnit id="15560" loc="37.677">καὶ τρίτος Εὐρυμέδων καὶ τέτρατος ἤλυθρν ̓́Ακμων:</TextUnit>
    <TextUnit id="15561" loc="37.678">καὶ πίσυρες στοκχησὸν ἐφέστοασαν ἄλλος ἐπ' ἄλλῳ.</TextUnit>
    <TextUnit id="15562" loc="37.679">καὶ σόλον εὐδίωητον ἑλὼν ἔρριψε Μελισσεύς:</TextUnit>
    <TextUnit id="15563" loc="37.680">Σειληνοὶ δ' ἐγέλασσαν ὀλίζονα φωτὸς ἐρωήν.</TextUnit>
    <TextUnit id="15564" loc="37.681">δεύτερος Εὐρυμέσων παλάμην ἐπερείσατο δίσκῳ...</TextUnit>
    <TextUnit id="15565" loc="37.682">καὶ σόλον εὐδίνητον ἑλὼν νωμήτορι καρπῷ</TextUnit>
    <TextUnit id="15566" loc="37.683">βριθὺ βέλος προέηκε περίτροχον εὔλοφος ̓́Ακμων:</TextUnit>
    <TextUnit id="15567" loc="37.684">καὶ βέλος ἠερόφοιτον ἐπέτρεχε σύνσρομον αὔραις,</TextUnit>
    <TextUnit id="15568" loc="37.685">καὶ σκοπὸν Εὐρυμέδοντος ὑπέρβαλε μείζονι μέτρῳ</TextUnit>
    <TextUnit id="15569" loc="37.686">ὀξείῃ στρογάιγγι: καὶ ὑψιπόδης ̔Αλιμήδης</TextUnit>
    <TextUnit id="15570" loc="37.687">εἰς σκοπὸν ἠκόντιξεν ἐν ἠερι δίσκον ἀλήτην:</TextUnit>
    <TextUnit id="15571" loc="37.688">καὶ σόλος ἠερίῃσιν ἐπερροίζησεν ἀέλλαις</TextUnit>
    <TextUnit id="15572" loc="37.689">ἐκ βριαρῆς παλάμης πεφορημένος, ὡς ἀπὸ τόξου</TextUnit>
    <TextUnit id="15573" loc="37.690">ἵπταται ἀσταθέεσσι βέλος δεδονημένον αὔραις</TextUnit>
    <TextUnit id="15574" loc="37.691">ὄρθιον: ἠερόθεν δὲ πεσὼν ἐκυκίνσετο γαίῃ</TextUnit>
    <TextUnit id="15575" loc="37.692">ἅλματι τηλεπόρῳ, πεφορημένος εἰσέτι παλμῷ</TextUnit>
    <TextUnit id="15576" loc="37.693">χειρὸς ἐυστρέτοιο, φέρων αὐτόσσυτον ὁρμήν,</TextUnit>
    <TextUnit id="15577" loc="37.694">εἰσόκε σήματα πάντα παρέσπαμεν: ἀγρόμενοι δὲ</TextUnit>
    <TextUnit id="15578" loc="37.695">πάντες ἐπεσμαράγησαν ὀπιπευτῆρες ἀγῶνος,</TextUnit>
    <TextUnit id="15579" loc="37.696">ἁλλομένου δίσκοιο τεθηπότες ἄστατον ὁρμήν.</TextUnit>
    <TextUnit id="15580" loc="37.697">καὶ δονέων δύο δοῦρα σὺν ὑψιλόφῳ τρυχαλείῃ</TextUnit>
    <TextUnit id="15581" loc="37.698">διπλόα δῶρα κόμιζεν ἀγηνορέων ̓Αλιμήδης:</TextUnit>
    <TextUnit id="15582" loc="37.699">ἄκμων δ' εἰλιπόδης χρυσαυγέα κούφισε μίτρην:</TextUnit>
    <TextUnit id="15583" loc="37.700">καὶ τρίτος Εὐρυμέδων φιάλην ἀπύρωτον ἀείρας</TextUnit>
    <TextUnit id="15584" loc="37.701">ἀμφίθετον κτέρας εἷλε: κατηφιόων δὲ προσώτπῳ</TextUnit>
    <TextUnit id="15585" loc="37.702">νεβρίδα ποικλόνωτον ἀνηέρταζε Μελισσεύς.</TextUnit>
    <TextUnit id="15586" loc="37.703">καὶ προμάχοις Διόνυσος ἀέθλια θήκατο τόξου,</TextUnit>
    <TextUnit id="15587" loc="37.704">εὐστοχίης ἀνάθημα: καὶ ἑπταέτηρον ἐρύσσας</TextUnit>
    <TextUnit id="15588" loc="37.705">ἡμίονον ταλαεργὸν ἐνεστήριξεν ἀγῶνι,</TextUnit>
    <TextUnit id="15589" loc="37.706">καὶ δέπας εὐποίητον ἀέθλιον ἵστατο νίκης</TextUnit>
    <TextUnit id="15590" loc="37.707">ἀνδρὶ χερειοτέρῳ πεφυλαγμένον. Εὐρύαλος δὲ</TextUnit>
    <TextUnit id="15591" loc="37.708">νήιον ὀρθώσας περιμήκετον ἱστὸν ἀρούρῃ</TextUnit>
    <TextUnit id="15592" loc="37.709">στῆσεν ὑπέρ δαπέδου ψαμαθώδεος, ὑψιφανῆ δὲ</TextUnit>
    <TextUnit id="15593" loc="37.710">δέσμιον ᾐώρησε πελειάδα σύμπλοκον ἱστῷ,</TextUnit>
    <TextUnit id="15594" loc="37.711">λεπραλέον δισσοῖσι μίτον περὶ ποσσὶν ἑλίξας.</TextUnit>
    <TextUnit id="15595" loc="37.712">καὶ θεὸς ἀγρομένοις ἐναγώνιον ἴαχε φωνήν,</TextUnit>
    <TextUnit id="15596" loc="37.713">εἰς σκοπὸν ἠερόφοιτον ὀιστευτῆρας ἐπείγων:</TextUnit>
    <TextUnit id="15597" loc="37.714">“ὃς μὲν ὀιστεύσειε πελειάδος ἄκρα τορήσας,</TextUnit>
    <TextUnit id="15598" loc="37.715">ἡμίονον φερέτω πολυαλφέα, μάρτυρα νίκης:</TextUnit>
    <TextUnit id="15599" loc="37.716">ὃς δὲ παραπλάζοιτο πελειάδος εἰς σκοπὸν ἕλκων,</TextUnit>
    <TextUnit id="15600" loc="37.717">ὄρνιν ἐυγλώχινι λιπὼν ἀχάρακτον ὀιστῷ,</TextUnit>
    <TextUnit id="15601" loc="37.718">ἄκρα δὲ μηρίνθοιο βαλών πτερόεντι βελέμνῳ,</TextUnit>
    <TextUnit id="15602" loc="37.719">ἥσσονα τοξεύσειε καὶ ἥσσονα δῶρα δεχέσθω:</TextUnit>
    <TextUnit id="15603" loc="37.720">ἀντὶ γὰρ ἡμιόνου δέπας οἴσετοι, ὄφρά κε Φοίβῳ</TextUnit>
    <TextUnit id="15604" loc="37.721">τοξοφόρῳ σπείσειε καὶ οἰνοχύτῳ Διονύσῳ.”</TextUnit>
    <TextUnit id="15605" loc="37.722">τοῖον ἔπος βοόωντος ἐχεκτεάνοιο Λυαίου</TextUnit>
    <TextUnit id="15606" loc="37.723">εὐχαίτης ̔Υμέναιος ἑκηβόλος εἰς μέσον ἔστη...</TextUnit>
    <TextUnit id="15607" loc="37.724">εἰς σκοπὸν ἰθυκέλευθον ἄγων ἀντώπιον ἱστοῦ,</TextUnit>
    <TextUnit id="15608" loc="37.725">Κνώσσια τόξα φέρων τετανυαμένα κυκλάδι νευρῇ,</TextUnit>
    <TextUnit id="15609" loc="37.726">̓Αστέριος προέηκε βέλος κλήροιο τυχήσας,</TextUnit>
    <TextUnit id="15610" loc="37.727">καὶ τύχε μηρίνθοιο: δαϊζομένης δὲ βελέμνῳ</TextUnit>
    <TextUnit id="15611" loc="37.728">ἠερίη πεφόρητο μεφόρητο μετάρσιος ὄρνις ἀλήμων:</TextUnit>
    <TextUnit id="15612" loc="37.729">καὶ μίτος εἰς χθόνα πῖπτε. δι' ὑψιπόρου δὲ κελεύθου</TextUnit>
    <TextUnit id="15613" loc="37.730">ὄμμα φέρων ἑλικηδόν, ὑπἐρ νεφέων δὲ δοκεύων</TextUnit>
    <TextUnit id="15614" loc="37.731">τοξευτὴρ ̔Υμέναιος έτοιμοτάτης ἀπὸ νευρῆς</TextUnit>
    <TextUnit id="15615" loc="37.732">εἰς σκοπὸν ἠερόφοιτον ὑπηνέμιον βέλος ἕλκων</TextUnit>
    <TextUnit id="15616" loc="37.733">ὀξύτερον προέηκε, πελειάδος ἄντα τιταίνων:</TextUnit>
    <TextUnit id="15617" loc="37.734">καὶ πτερόεις πεπότητο δι' ἠέρος ἰὸς ἀλήτης</TextUnit>
    <TextUnit id="15618" loc="37.735">ἀκροφανής, μέσα νῶτα παραξύων νεφελάων,</TextUnit>
    <TextUnit id="15619" loc="37.736">συρίζων ἀνέμοιοι: βέλος δ' ἴθυνεν ̓Απόλλων</TextUnit>
    <TextUnit id="15620" loc="37.737">πιστὰ φέρων δυαέρωτι κασιγνήτῳ Διονύσῳ:</TextUnit>
    <TextUnit id="15621" loc="37.738">ἱπταμένης δ' ἐτύχησε πελειάδος, ἐσσυμένης δὲ</TextUnit>
    <TextUnit id="15622" loc="37.739">στήθεος ἄκρον ἔτυψε: βαρυνομένου δὲ καρήνου</TextUnit>
    <TextUnit id="15623" loc="37.740">ὄρνις ἀελλήεσσα δι' ἠέρος ἔμπεσε γαίῃ:</TextUnit>
    <TextUnit id="15624" loc="37.741">ἡμιθανὴς δὲ πέλεια περὶ πτερὰ πάλλε κονὶῃ,</TextUnit>
    <TextUnit id="15625" loc="37.742">ποσσὶ περισκοίρουσα χοροπλεκέος Διονύσου.</TextUnit>
    <TextUnit id="15626" loc="37.743">καὶ θεὸς ἡβητῆρος ἀναθρῴσκων ἐπὶ νίκῃ</TextUnit>
    <TextUnit id="15627" loc="37.744">χεῖρας ἐπεπλατάγησεν ἐπικλάγξας ̔Υμεναίῳ:</TextUnit>
    <TextUnit id="15628" loc="37.745">ξυνοὶ δ' εἰν ἑνὶ πάντεσ1, ὅσοι παρέμιμνον ἀγῶνι,</TextUnit>
    <TextUnit id="15629" loc="37.746">ἀγχινεφῆ θάμβησαν ἑκηβολίην ̔Υμεναίου.</TextUnit>
    <TextUnit id="15630" loc="37.747">καὶ γελόων Διόνυσος ἑαῖς παλάμῃσιν ἐρύσσας</TextUnit>
    <TextUnit id="15631" loc="37.748">ἡνίονον πόρε δῶρον ὀφειλομένην ̔Υμεναίῳ:</TextUnit>
    <TextUnit id="15632" loc="37.749">καὶ γέρας ̓Αστερίοιο δέπας κούφιζον ἑταῖροι.</TextUnit>
    <TextUnit id="15633" loc="37.750">καὶ φιλίην ἐπὶ δῆριν ἀκοντιοτῆρας ἐμεἰγων</TextUnit>
    <TextUnit id="15634" loc="37.751">̓Ινδικὰ Βάκχος ἄεθλα φέρων παρέθηκεν ἀγῶνι,</TextUnit>
    <TextUnit id="15635" loc="37.752">διχθαδίην κνημῖδα καὶ ̓Ινσῴης λίθον ἅλμης.</TextUnit>
    <TextUnit id="15636" loc="37.753">ὀρθωθεὶς δ' ἀγόρευε, δύω δ' ἐκέλευσε μαχηταῖς,</TextUnit>
    <TextUnit id="15637" loc="37.754">ὄφρα μόθῳ παίζοντι καὶ οὐ κτείνοντι σιδήρῳ</TextUnit>
    <TextUnit id="15638" loc="37.755">μιμηλήν τελέσωσιν ἀναίμονος εἰκόνα χάρμης:</TextUnit>
    <TextUnit id="15639" loc="37.756">“Οὗτος ἀγὼν δύο φῶτας ἀκοντιστῆρας ἐγείρων</TextUnit>
    <TextUnit id="15640" loc="37.757">μείλιχον οἶδεν ̓́Αρηα καὶ κὐδιόωσαν ̓Ενυώ.”</TextUnit>
    <TextUnit id="15641" loc="37.758">ὣς φαμένου Βρομίοιο σιδήρεα τεύχεα πάλλων</TextUnit>
    <TextUnit id="15642" loc="37.759">̓Αστέριος κεκόρθσ2το, καὶ Αἰακὸς εὶς μέσον ἔστη</TextUnit>
    <TextUnit id="15643" loc="37.760">χάλκεον ἔγχος ἔχων, πολυδαίδαλον ἀσπίδα πάλλων,</TextUnit>
    <TextUnit id="15644" loc="37.761">οἷα λέων ἄγραυλος ἐπαΐσσων τινὶ ταύρῳ</TextUnit>
    <TextUnit id="15645" loc="37.762">ἢ συΐ λαχνήεντι: σιδηρείῳ δέ χιτῶνι</TextUnit>
    <TextUnit id="15646" loc="37.763">εἰς μέσον ἐρρώοντο καλυψάμενοι δέμας ἄμφω</TextUnit>
    <TextUnit id="15647" loc="37.764">̓́Αρεος αἰχμητῆρες: ὁ μὲν δόρθ θοῦρον ἰάλλων</TextUnit>
    <TextUnit id="15648" loc="37.765">̓Αστέριος, Μίνωος ἔχων πατρώιον ἀλκήν,</TextUnit>
    <TextUnit id="15649" loc="37.766">οὔτασε δεξιτεροῖο βραχίονος ἄκρον ἀμύξας:</TextUnit>
    <TextUnit id="15650" loc="37.767">ὃς δὲ κατ' ἀσοαράγοιο σιδήρεον ἔγχος ἀείρων</TextUnit>
    <TextUnit id="15651" loc="37.768">Αἰακός, ὑψιμέδοντος ἑοῦ Διὸς ἄξια ῥέξων,</TextUnit>
    <TextUnit id="15652" loc="37.769">νύξαι μὲν μενέαινε μεσαίτατον ἀνθερεῶνα:</TextUnit>
    <TextUnit id="15653" loc="37.770">ἀλλά ἑ Βάκχος ἔρυκε καὶ ἥρπασε φοίνιον αἰχμήν,</TextUnit>
    <TextUnit id="15654" loc="37.771">αὐχένα μὴ πλήξειεν ἀκοντιστῆρι σιδήρῳ:</TextUnit>
    <TextUnit id="15655" loc="37.772">ἀμφοτέρους δ' ἀνέκοψε καὶ ἴαχε θυιάδι φωνῇ:</TextUnit>
    <TextUnit id="15656" loc="37.773">“̔Ρίψατε τεύχεα ταῦτα φίλην στήσαντς ̓Ενυώ:</TextUnit>
    <TextUnit id="15657" loc="37.774">ἄρθμιος οὗτος ̓́Απης, καὶ ἀνούτατοί εἰσιν ἀγῶνες.”</TextUnit>
    <TextUnit id="15658" loc="37.775">ἔννεπεν: ἐγρεμόθου δὲ λαβὼν πρεσβήια νίκης</TextUnit>
    <TextUnit id="15659" loc="37.776">Αἰακὸς αὐχήεις χρυσέας κνημῖδας ἀείρων</TextUnit>
    <TextUnit id="15660" loc="37.777">δῶκεν ἑῷ θεράποντι: καὶ ὕστερα δῶρα κομίζων</TextUnit>
    <TextUnit id="15661" loc="37.778">̓Αστέριος κούφιζε δορικτήτην λίθον ̓Ινδῶν.</TextUnit>
    <TextUnit id="15662" loc="38.1">λῦτο δ' ἀγών: λαοὶ δὲ μετήιον ἔνδια λόχμης,</TextUnit>
    <TextUnit id="15663" loc="38.2">καὶ σφετέραις κλισίῃσιν ὁμίλεον: ἀγρονόμοι δὲ</TextUnit>
    <TextUnit id="15664" loc="38.3">Πᾶνες ἐναυλίζοντο χαραδραίοισι μελάθροις,</TextUnit>
    <TextUnit id="15665" loc="38.4">αὐτοπαγῆ ναίοντες ἐρημάδος ἄντρα λεαίνης</TextUnit>
    <TextUnit id="15666" loc="38.5">ἑσπέριοι: Σάτυροι δὲ δεδυκότες εἰς σπέος ἄρκτου</TextUnit>
    <TextUnit id="15667" loc="38.6">θηγαλέοις ὀνύχεσσι καὶ οὐ τμητῆρι σιδήρῳ</TextUnit>
    <TextUnit id="15668" loc="38.7">πετραίην ἐλάχειαν ἐκοιλαίνοντο χαμεύνην,</TextUnit>
    <TextUnit id="15669" loc="38.8">εἰσόκεν ὄρθρος ἔλαμψε σελασφόρος, ἀρτιφανὲς δὲ</TextUnit>
    <TextUnit id="15670" loc="38.9">ἀμφοτέροις ἀνέτελλε γαληναίης φάος ̓Ηοῦς,</TextUnit>
    <TextUnit id="15671" loc="38.10">̓Ινδοῖς καὶ Σατύροισιν: ἐπεὶ τότε κυκλάδι νύσσῃ</TextUnit>
    <TextUnit id="15672" loc="38.11">Μυγδονίου πολέμοιο καὶ ̓Ινδῴοιο κυδοιμοῦ</TextUnit>
    <TextUnit id="15673" loc="38.12">ἀμβολίην ἐτάνυσσεν ἕλιξ χρόνος: οὐδέ τις αὐτοῖς</TextUnit>
    <TextUnit id="15674" loc="38.13">οὐ φόνος, οὐ τότε δῆρις: ἔκειτο δὲ τηλόθι χάρμης</TextUnit>
    <TextUnit id="15675" loc="38.14">Βακχιὰς ἑξαέτηρος ἀραχνιόωσα βοείη.</TextUnit>
    <TextUnit id="15676" loc="38.15">ἀλλ' ὅτε δὴ πολέμων ἔτος ἕβδομον ἤγαγον ̔͂Ωραι,</TextUnit>
    <TextUnit id="15677" loc="38.16">οὐράνιον τότε σῆμα προάγγελον οἴνοπι Βάκχῳ</TextUnit>
    <TextUnit id="15678" loc="38.17">φαίνετο, θάμβος ἄπιστον: ἐπεὶ ζόφος ἤματι μέσσῳ</TextUnit>
    <TextUnit id="15679" loc="38.18">ἀπροϊδὴς τετάνυστο, κελαινιόωντι δὲ πέπλῳ</TextUnit>
    <TextUnit id="15680" loc="38.19">κρυπτόμενον Φαέθοντα μεσημβριὰς εἶχεν ὀμίχλη,</TextUnit>
    <TextUnit id="15681" loc="38.20">κλεπτομένης δ' ἀκτῖνος ἐπεσκιόωντο κολῶναι:</TextUnit>
    <TextUnit id="15682" loc="38.21">καὶ πολύς ἔνθα καὶ ἔνθα κατήριπε πυρσὸς ἀλήτης,</TextUnit>
    <TextUnit id="15683" loc="38.22">ἅρματος οὐρανίοιο κατάρρυτος: ἄκρα δὲ γαίης</TextUnit>
    <TextUnit id="15684" loc="38.23">μυρίος ἔκλυσεν ὄμβρος, ἐκυμαίνοντο δὲ πέτραι</TextUnit>
    <TextUnit id="15685" loc="38.24">ἠερίαις λιβάδεσσιν, ἕως μόγις ὑψόθι δίφρου</TextUnit>
    <TextUnit id="15686" loc="38.25">ὑψιφανὴς ἀνέτελλε πάλιν πυρόεις ̔Υπερίων.</TextUnit>
    <TextUnit id="15687" loc="38.26">Βάκχῳ δ' ἀσχαλόωντι δι' ἠέρος αἴσιος ἔπτη</TextUnit>
    <TextUnit id="15688" loc="38.27">αἰετὸς ὑψικέλευθος, ὄφιν κερόεντα κομίζων</TextUnit>
    <TextUnit id="15689" loc="38.28">θηγαλέοις ὀνύχεσσιν: ὁ δὲ θρασὺν αὐχένα κάμπτων</TextUnit>
    <TextUnit id="15690" loc="38.29">κύμβαχος αὐτοκύλιστος ἐπωλίσθησεν ̔Υδάσπῃ.</TextUnit>
    <TextUnit id="15691" loc="38.30">καὶ τρομερὴ νήριθμον ὅλον στρατὸν εἶχε σιωπή:</TextUnit>
    <TextUnit id="15692" loc="38.31">̓́Ιδμων δ' αἰολόμητις, ἐπεὶ μάθεν ὄργια Μούσης</TextUnit>
    <TextUnit id="15693" loc="38.32">οὐρανίης εὔκυκλον ἐπισταμένης ἴτυν ἄστρων,</TextUnit>
    <TextUnit id="15694" loc="38.33">ἄτρομος ἵστατο μοῦνος, ἐπεὶ μάθεν ἴδμονι τέχνῃ</TextUnit>
    <TextUnit id="15695" loc="38.34">συμπλεκέος Φαέθοντι κατάσκια κύκλα Σελήνης,</TextUnit>
    <TextUnit id="15696" loc="38.35">καὶ φλόγα πορφύρουσαν ὑπὸ ζοφοειδέι κώνῳ</TextUnit>
    <TextUnit id="15697" loc="38.36">κλεπτομένου Φαέθοντος ἀθηήτοιο πορείης,</TextUnit>
    <TextUnit id="15698" loc="38.37">καὶ πάταγον βρονταῖον ἀρασσομένων νεφελάων,</TextUnit>
    <TextUnit id="15699" loc="38.38">αἰθέριον μύκημα, καὶ ἀστράπτοντα κομήτην,</TextUnit>
    <TextUnit id="15700" loc="38.39">καὶ δοκίδων ἀκτῖνα, καὶ ἔμπυρον ἅλμα κεραυνοῦ</TextUnit>
    <TextUnit id="15701" loc="38.40">τοῖα παρ' Οὐρανίης δεδαημένος ἔργα θεαίνης</TextUnit>
    <TextUnit id="15702" loc="38.41">ἵστατο θαρσήεσσαν ἔχων φρένα: γυῖα δ' ἑκάστου</TextUnit>
    <TextUnit id="15703" loc="38.42">λύετο: μαντιπόλος δὲ γέρων γελόωντι προσώπῳ</TextUnit>
    <TextUnit id="15704" loc="38.43">̓́Ιδμων ἐμπεδόμυθον ἔχων ἐπὶ χείλεσι πειθὼ</TextUnit>
    <TextUnit id="15705" loc="38.44">λαὸν ὅλον θάρσυνεν, ὅτι χρονίοιο κυδοιμοῦ</TextUnit>
    <TextUnit id="15706" loc="38.45">ἐσσομένην μετὰ βαιὸν ἐπίστατο γείτονα νίκην.</TextUnit>
    <TextUnit id="15707" loc="38.46">καὶ Φρύγιον πολύιδριν ἀνείρετο μάντιν ̓Ερεχθεύς,</TextUnit>
    <TextUnit id="15708" loc="38.47">σύμβολα παπταίνων ὑπάτου Διός, εἰ πέλε χάρμης</TextUnit>
    <TextUnit id="15709" loc="38.48">αἴσια δυσμενέεσσιν ἢ ̓Ινδοφόνῳ Διονύσῳ,</TextUnit>
    <TextUnit id="15710" loc="38.49">οὐ τόσον ὑσμίνης ποθέων τέλος, ὅσσον ἀκοῦσαι</TextUnit>
    <TextUnit id="15711" loc="38.50">μυστιπόλοις ὀάροισι μεμηλότα μῦθον ̓Ολύμπου,</TextUnit>
    <TextUnit id="15712" loc="38.51">καὶ στίχας ἀστραίων ἑλίκων καὶ κυκλάδα μήνην,</TextUnit>
    <TextUnit id="15713" loc="38.52">καὶ δύσιν ἠματίην Φαεθοντίδος ἄμμορον αἴγλης</TextUnit>
    <TextUnit id="15714" loc="38.53">κλεπτομένης. αἰεὶ δὲ θεορρήτων περὶ μύθων</TextUnit>
    <TextUnit id="15715" loc="38.54">̓Ατθίδος ἀρχαίης φιλοπευθέες εἰσὶ πολῖται.</TextUnit>
    <TextUnit id="15716" loc="38.55">οὐδὲ γέρων ἀμέλησε θεοπρόπος, ἀλλὰ Λυαίου</TextUnit>
    <TextUnit id="15717" loc="38.56">σείων Εὔια θύρσα καὶ οὐ Πανοπηίδα δάφνην</TextUnit>
    <TextUnit id="15718" loc="38.57">τοῖον ἔπος μαντῷον ἀνήρυγεν ἀνθερεῶνος:</TextUnit>
    <TextUnit id="15719" loc="38.58">“Εἰσαΐειν ἐθέλεις φρενοθελγέα μῦθον, ̓Ερεχθεῦ,</TextUnit>
    <TextUnit id="15720" loc="38.59">ὃν μοῦνοι δεδάασι θεοὶ ναετῆρες ̓Ολύμπου;</TextUnit>
    <TextUnit id="15721" loc="38.60">λέξω δ', ὥς με δίδαξεν ἐμὸς δαφναῖος ̓Απόλλων.</TextUnit>
    <TextUnit id="15722" loc="38.61">μὴ στεροπὴν τρομέοις, μὴ δείδιθι πυρσὸν ἀλήτην,</TextUnit>
    <TextUnit id="15723" loc="38.62">μὴ δρόμον ̓Ηελίου ζοφοειδέα, μηδὲ Λυαίου</TextUnit>
    <TextUnit id="15724" loc="38.63">νίκης ἐσσομένης πρωτάγγελον ὄρνιν ̓Ολύμπου:</TextUnit>
    <TextUnit id="15725" loc="38.64">ὡς ὅ γε θηγαλέων ὀνύχων κεχαραγμένος αἰχμαῖς,</TextUnit>
    <TextUnit id="15726" loc="38.65">ἅρπαγος οἰωνοῖο πεπαρμένος ὀξέι ταρσῷ,</TextUnit>
    <TextUnit id="15727" loc="38.66">εἰς προχοὰς ποταμοῖο δράκων ὤλισθε κεράστης,</TextUnit>
    <TextUnit id="15728" loc="38.67">καὶ νέκυν ἑρπηστῆρα γέρων ἔκρυψεν ̔Υδάσπης,</TextUnit>
    <TextUnit id="15729" loc="38.68">οὕτω Δηριάδην πατρώιον οἶδμα καλύψει</TextUnit>
    <TextUnit id="15730" loc="38.69">εἴκελον εἶδος ἔχοντα βοοκραίρῳ γενετῆρι.”</TextUnit>
    <TextUnit id="15731" loc="38.70">τοῖα γέρων ἀγόρευε θεηγόρος: ἀμφὶ δὲ μύθῳ</TextUnit>
    <TextUnit id="15732" loc="38.71">μαντιπόλῳ γήθησεν ὅλος στρατός: ἔξοχα δ' ἄλλων</TextUnit>
    <TextUnit id="15733" loc="38.72">θαύματι χάρμα κέρασσεν ἀμήτορος ἀστὸς ̓Αθήνης,</TextUnit>
    <TextUnit id="15734" loc="38.73">τοῖος ἐὼν γλυκερῇσιν ἐπ' ἐλπίσιν, ὡς ἐνὶ μέσσῳ</TextUnit>
    <TextUnit id="15735" loc="38.74">κωμάζων Μαραθῶνι μετ' ̓́Αρεα Δηριαδῆος.</TextUnit>
    <TextUnit id="15736" loc="38.75">καὶ τότε μουνωθέντι φιλοσκοπέλῳ Διονύσῳ</TextUnit>
    <TextUnit id="15737" loc="38.76">σύγγονος οὐρανόθεν Διὸς ἄγγελος ἤλυθεν ̔Ερμῆς,</TextUnit>
    <TextUnit id="15738" loc="38.77">καί τινα μῦθον ἔειπε παρηγορέων ἐπὶ νίκῃ:</TextUnit>
    <TextUnit id="15739" loc="38.78">“Μὴ τρομέοις τόδε σῆμα, καὶ εἰ πέλεν ἠματίη νύξ:</TextUnit>
    <TextUnit id="15740" loc="38.79">τοῦτό σοι, ἄτρομε Βάκχε, πατὴρ ἀνέφηνε Κρονίων</TextUnit>
    <TextUnit id="15741" loc="38.80">νίκης ̓Ινδοφόνοιο προάγγελον: ἠελίῳ γὰρ</TextUnit>
    <TextUnit id="15742" loc="38.81">δεύτερον ἀστράπτοντι φεραυγέα Βάκχον ἐίσκω,</TextUnit>
    <TextUnit id="15743" loc="38.82">καὶ θρασὺν ὀρφναίῃ μελανόχροον ̓Ινδὸν ὀμίχλῃ:</TextUnit>
    <TextUnit id="15744" loc="38.83">αἰθέρι γὰρ τύπος οὗτος ὁμοίιος: εὐφαέος δὲ</TextUnit>
    <TextUnit id="15745" loc="38.84">ὡς ζόφος ἠμάλδυνε καλυπτομένης φάος ἠοῦς,</TextUnit>
    <TextUnit id="15746" loc="38.85">καὶ πάλιν ἀντέλλων πυριφεγγέος ὑψόθι δίφρου</TextUnit>
    <TextUnit id="15747" loc="38.86">ἠέλιος ζοφόεσσαν ἀπηκόντιζεν ὀμίχλην,</TextUnit>
    <TextUnit id="15748" loc="38.87">οὕτω σῶν βλεφάρων μάλα τηλόθι καὶ σὺ τινάξας</TextUnit>
    <TextUnit id="15749" loc="38.88">Ταρταρίης ζοφόεσσαν ̓Ερινύος ἄσκοπον ἀχλὺν</TextUnit>
    <TextUnit id="15750" loc="38.89">ἀστράψεις κατ' ̓́Αρηα τὸ δεύτερον ὡς ̔Υπερίων.</TextUnit>
    <TextUnit id="15751" loc="38.90">τηλίκον οὔ ποτε θαῦμα γέρων τροφὸς ἤγαγεν Αἰών,</TextUnit>
    <TextUnit id="15752" loc="38.91">ἐξ ὅτε δαιμονίοιο πυρὸς βεβολημένος ἀτμῷ</TextUnit>
    <TextUnit id="15753" loc="38.92">κύμβαχος ̓Ηελίοιο φεραυγέος ἔκπεσε δίφρου</TextUnit>
    <TextUnit id="15754" loc="38.93">ἡμιδαὴς Φαέθων, ποταμῷ δ' ἐκρύπτετο Κελτῷ:</TextUnit>
    <TextUnit id="15755" loc="38.94">καὶ θρασὺν ἡβητῆρα παρ' ὀφρύσιν ̓Ηριδανοῖο</TextUnit>
    <TextUnit id="15756" loc="38.95">̔Ηλιάδες κινυροῖσιν ἔτι στενάχουσι πετήλοις.”</TextUnit>
    <TextUnit id="15757" loc="38.96">ὣς φαμένου Διόνυσος ἐγήθεεν ἐλπίδι νίκης:</TextUnit>
    <TextUnit id="15758" loc="38.97">̔Ερμείαν δ' ἐρέεινε, καὶ ἤθελε μᾶλλον ἀκοῦσαι</TextUnit>
    <TextUnit id="15759" loc="38.98">Κελτοῖς ̔Εσπερίοισι μεμηλότα μῦθον ̓Ολύμπου,</TextUnit>
    <TextUnit id="15760" loc="38.99">πῶς Φαέθων κεκύλιστο δι' αἰθέρος, ἢ πόθεν αὐταὶ</TextUnit>
    <TextUnit id="15761" loc="38.100">̔Ηλιάδες παρὰ χεῦμα γοήμονος ̓Ηριδανοῖο</TextUnit>
    <TextUnit id="15762" loc="38.101">εἰς φυτὸν ἠμείβοντο, καὶ εὐπετάλων ἀπὸ δένδρων</TextUnit>
    <TextUnit id="15763" loc="38.102">δάκρυα μαρμαίροντα κατασταλάουσι ῥεέθροις.</TextUnit>
    <TextUnit id="15764" loc="38.103">καί οἱ ἀνειρομένῳ πετάσας στόμα μείλιχος ̔Ερμῆς</TextUnit>
    <TextUnit id="15765" loc="38.104">θέσκελον ἐρροίβδησεν ἔπος φιλοπευθέι Βάκχῳ:  “</TextUnit>
    <TextUnit id="15766" loc="38.105">̓Ανδρομέου, Διόνυσε, βίου τερψίμβροτε ποιμήν,</TextUnit>
    <TextUnit id="15767" loc="38.106">εἴ σε παλαιγενέων ἐπέων γλυκὺς οἶστρος ἐπείγει,</TextUnit>
    <TextUnit id="15768" loc="38.107">μῦθον ὅλον Φαέθοντος ἐγὼ στοιχηδὸν ἐνίψω.</TextUnit>
    <TextUnit id="15769" loc="38.108">̓Ωκεανὸς κελάδων, μιτρούμενος ἄντυγι κόσμου,</TextUnit>
    <TextUnit id="15770" loc="38.109">ἰκμαλέην περὶ νύσσαν ἄγων γαιήοχον ὕδωρ,</TextUnit>
    <TextUnit id="15771" loc="38.110">Τηθύος ἀρχεγόνοισιν ὁμιλήσας ὑμεναίοις</TextUnit>
    <TextUnit id="15772" loc="38.111">νυμφίος ὑδατόεις Κλυμένην τέκεν, ἥν ποτε Τηθὺς</TextUnit>
    <TextUnit id="15773" loc="38.112">κρείσσονα Νηιάδων διερῷ μαιώσατο μαζῷ</TextUnit>
    <TextUnit id="15774" loc="38.113">παρθένον ὁπλοτέρην εὐώλενον, ἧς ἐπὶ μορφῇ</TextUnit>
    <TextUnit id="15775" loc="38.114">ἠέλιος λυκάβαντα δυωδεκάμηνον ἑλίσσων,</TextUnit>
    <TextUnit id="15776" loc="38.115">αἰθέρος ἑπτάζωνον ἴτυν στεφανηδὸν ὁδεύων,</TextUnit>
    <TextUnit id="15777" loc="38.116">κάμνε πυρὸς ταμίης ἑτέρῳ πυρί: καὶ φλόγα δίφρων</TextUnit>
    <TextUnit id="15778" loc="38.117">καὶ σέλας ἀκτίνων ἐβιήσατο πυρσὸς ̓Ερώτων,</TextUnit>
    <TextUnit id="15779" loc="38.118">ὁππότε φοινίσσοντος ὑπὲρ κέρας ̓Ωκεανοῖο,</TextUnit>
    <TextUnit id="15780" loc="38.119">ἔμπυρον ̓Ηῴοισιν ἑὸν δέμας ὕδασι λούων,</TextUnit>
    <TextUnit id="15781" loc="38.120">παρθένον ἀγχικέλευθον ἐσέδρακεν, ὁππότε γυμνὴ</TextUnit>
    <TextUnit id="15782" loc="38.121">νήχετο πατρῴοισιν ἐπισκαίρουσα ῥεέθροις,</TextUnit>
    <TextUnit id="15783" loc="38.122">λουομένη δ' ἤστραπτεν: ἔην δέ τις, ὡς ὅτε δισσῆς</TextUnit>
    <TextUnit id="15784" loc="38.123">μαρμαρυγὴν τροχόεσσαν ἀναπλήσασα κεραίης</TextUnit>
    <TextUnit id="15785" loc="38.124">ἑσπερίη σελάγιζε δι' ὕδατος ὄμπνια Μήνη.</TextUnit>
    <TextUnit id="15786" loc="38.125">ἡμιφανὴς δ' ἀπέδιλος ἐν ὕδασιν ἵστατο κούρη,</TextUnit>
    <TextUnit id="15787" loc="38.126">ἠέλιον ῥοδέῃσιν ὀιστεύουσα παρειαῖς:</TextUnit>
    <TextUnit id="15788" loc="38.127">καὶ προχοαῖς κεχάρακτο τύπος χροός: οὐ τότε μίτρη</TextUnit>
    <TextUnit id="15789" loc="38.128">κούρης στέρνα κάλυπτε, καταυγάζουσα δὲ λίμνην</TextUnit>
    <TextUnit id="15790" loc="38.129">ἀργυφέων εὔκυκλος ἴτυς φοινίσσετο μαζῶν.</TextUnit>
    <TextUnit id="15791" loc="38.130">αἰθερίῳ δ' ἐλατῆρι πατὴρ ἐζεύξατο κούρην:</TextUnit>
    <TextUnit id="15792" loc="38.131">καὶ Κλυμένης ὑμέναιον ἀνέκλαγον εὔποδες ̔͂Ωραι</TextUnit>
    <TextUnit id="15793" loc="38.132">καὶ γάμον ̓Ηελίοιο φαεσφόρον: ἀμφὶ δὲ Νύμφαι</TextUnit>
    <TextUnit id="15794" loc="38.133">Νηίδες ὠρχήσαντο: παρ' ὑδατόεντι δὲ παστῷ</TextUnit>
    <TextUnit id="15795" loc="38.134">εὔλοχος ἀστράπτοντι γάμῳ νυμφεύετο κούρη,</TextUnit>
    <TextUnit id="15796" loc="38.135">καὶ ψυχροῖς μελέεσσιν ἐδέξατο θερμὸν ἀκοίτην.</TextUnit>
    <TextUnit id="15797" loc="38.136">ἀστραίης δὲ φάλαγγος ἔην θαλαμηπόλος αἴγλη,</TextUnit>
    <TextUnit id="15798" loc="38.137">καὶ μέλος εἰς ̔Υμέναιον ἀνέπλεκε Κύπριδος ἀστήρ,</TextUnit>
    <TextUnit id="15799" loc="38.138">συζυγίης προκέλευθος ̔Εωσφόρος: ἀντὶ δὲ πεύκης</TextUnit>
    <TextUnit id="15800" loc="38.139">νυμφιδίην ἀκτῖνα γαμοστόλον εἶχε Σελήνη:</TextUnit>
    <TextUnit id="15801" loc="38.140">̔Εσπερίδες δ' ἀλάλαζον: ἑῇ δ' ἅμα Τηθύι νύμφῃ</TextUnit>
    <TextUnit id="15802" loc="38.141">̓Ωκεανὸς κελάδησε μέλος πολυπίδακι λαιμῷ.</TextUnit>
    <TextUnit id="15803" loc="38.142">καὶ Κλυμένης γονόεντι γάμῳ κυμαίνετο γαστήρ:</TextUnit>
    <TextUnit id="15804" loc="38.143">καὶ βρέφος ὠδίνουσα πεπαινομένου τοκετοῖο</TextUnit>
    <TextUnit id="15805" loc="38.144">γείνατο θέσκελον υἷα φαεσφόρον. ἀμφὶ δὲ κούρῳ</TextUnit>
    <TextUnit id="15806" loc="38.145">τικτομένῳ κελάδησε μέλος πατρώιος αἰθήρ:</TextUnit>
    <TextUnit id="15807" loc="38.146">̓Ωκεανοῦ δὲ θύγατρες ἀποθρῴσκοντα λοχείης</TextUnit>
    <TextUnit id="15808" loc="38.147">υἱέα παππῴοισιν ἐφαιδρύναντο λοετροῖς:</TextUnit>
    <TextUnit id="15809" loc="38.148">σπάργανα δ' ἀμφεβάλοντο: καὶ ἀστέρες αἴθοπι παλμῷ</TextUnit>
    <TextUnit id="15810" loc="38.149">εἰς ῥόον ἀίσσοντες ἐθήμονος ̓Ωκεανοῖο</TextUnit>
    <TextUnit id="15811" loc="38.150">κοῦρον ἐκυκλώσαντο, καὶ Εἰλείθυια Σελήνη</TextUnit>
    <TextUnit id="15812" loc="38.151">μαρμαρυγὴν πέμπουσα σελασφόρον: ἠέλιος δὲ</TextUnit>
    <TextUnit id="15813" loc="38.152">υἱέι δῶκεν ἔχειν ἑὸν οὔνομα μάρτυρι μορφῇ</TextUnit>
    <TextUnit id="15814" loc="38.153">ἅρμενον: ἠιθέου γὰρ ἐπ' ἀστράπτοντι προσώπῳ</TextUnit>
    <TextUnit id="15815" loc="38.154">ἠελίου γενετῆρος ἐπέπρεπε σύγγονος αἴγλη.</TextUnit>
    <TextUnit id="15816" loc="38.155">πολλάκι παιδοκόμοισιν ἐν ἤθεσιν ἁβρὸν ἀθύρων</TextUnit>
    <TextUnit id="15817" loc="38.156">̓Ωκεανὸς Φαέθοντα παλινδίνητον ἀείρων</TextUnit>
    <TextUnit id="15818" loc="38.157">γαστρὶ μέσῃ κούφιζε, δι' ὑψιπόρου δὲ κελεύθου</TextUnit>
    <TextUnit id="15819" loc="38.158">ἄστατον αὐτοέλικτον ἀλήμονι σύνδρομον αὔρῃ</TextUnit>
    <TextUnit id="15820" loc="38.159">ἠερόθεν παλίνορσον ἐδέξατο κοῦρον ἀγοστῷ,</TextUnit>
    <TextUnit id="15821" loc="38.160">καὶ πάλιν ἠκόντιζεν: ὁ δὲ τροχοειδέι παλμῷ</TextUnit>
    <TextUnit id="15822" loc="38.161">χειρὸς ἐυστρέπτοιο παράτροπος ̓Ωκεανοῖο</TextUnit>
    <TextUnit id="15823" loc="38.162">δινωτῇ στροφάλιγγι κατήριπεν εἰς μέλαν ὕδωρ,</TextUnit>
    <TextUnit id="15824" loc="38.163">μάντις ἑοῦ θανάτοιο: γέρων δ' ᾤμωξε νοήσας,</TextUnit>
    <TextUnit id="15825" loc="38.164">θέσφατα γινώσκων, πινυτῇ δ' ἔκρυψε σιωπῇ,</TextUnit>
    <TextUnit id="15826" loc="38.165">μὴ Κλυμένης φιλόπαιδος ἀπενθέα θυμὸν ἀμύξῃ</TextUnit>
    <TextUnit id="15827" loc="38.166">πικρὰ προθεσπίζων Φαεθοντιάδος λίνα Μοίρης.</TextUnit>
    <TextUnit id="15828" loc="38.167">καὶ πάις ἀρτικόμιστος ἔχων ἀνίουλον ὑπήνην</TextUnit>
    <TextUnit id="15829" loc="38.168">πῇ μὲν ἑῆς Κλυμένης δόμον ἄμφεπε, πῇ δὲ καὶ αὐτῆς</TextUnit>
    <TextUnit id="15830" loc="38.169">Θρινακίης λειμῶνα μετήιεν, ἧχι θαμίζων</TextUnit>
    <TextUnit id="15831" loc="38.170">Λαμπετίῃ παρέμιμνε, βόας καὶ μῆλα νομεύων</TextUnit>
    <TextUnit id="15832" loc="38.171">πατρὸς ἑοῦ ζαθέοιο φέρων πόθον ἡνιοχῆος,</TextUnit>
    <TextUnit id="15833" loc="38.172">ἄξονα τεχνήεντι συνήρμοσε δούρασι δεσμῷ,</TextUnit>
    <TextUnit id="15834" loc="38.173">κυκλώσας τροχόεντα τύπον ψευδήμονι δίφρῳ:</TextUnit>
    <TextUnit id="15835" loc="38.174">ἀσκήσας δὲ λέπαδνα καὶ ἀνθοκόμων ἀπὸ κήπων</TextUnit>
    <TextUnit id="15836" loc="38.175">πλέξας λεπταλέοισι λύγοις τριέλικτον ἱμάσθλην</TextUnit>
    <TextUnit id="15837" loc="38.176">ἀρνειοῖς πισύροισι νέους ἐπέθηκε χαλινούς:</TextUnit>
    <TextUnit id="15838" loc="38.177">καὶ νόθον εὐποίητον ̔Εωσφόρον ἀστέρα τεύχων</TextUnit>
    <TextUnit id="15839" loc="38.178">ἄνθεσιν ἀργεννοῖσιν, ἴσον τροχοειδέι κύκλῳ,</TextUnit>
    <TextUnit id="15840" loc="38.179">θῆκεν ἑῆς προκέλευθον ἐυκνήμιδος ἀπήνης,</TextUnit>
    <TextUnit id="15841" loc="38.180">ἀστέρος ̓Ηῴοιο φέρων τύπον: ἀμφὶ δὲ χαίταις</TextUnit>
    <TextUnit id="15842" loc="38.181">ὄρθιον ἔνθα καὶ ἔνθα φερυγέα δαλὸν ἐρείσας</TextUnit>
    <TextUnit id="15843" loc="38.182">ψευδομέναις ἀκτῖσιν ἑὸν μιμεῖτο τοκῆα,</TextUnit>
    <TextUnit id="15844" loc="38.183">ἱππεύων στεφανηδὸν ἁλίκτυπον ἄντυγα νήσου.</TextUnit>
    <TextUnit id="15845" loc="38.184">ἀλλ' ὅτ' ἀνηέξητο φέρων εὐάνθεμον ἥβην,</TextUnit>
    <TextUnit id="15846" loc="38.185">πολλάκι πατρῴης φλογὸς ἥψατο, χειρὶ δὲ βαιῇ</TextUnit>
    <TextUnit id="15847" loc="38.186">κούφισε θερμὰ λέπαδνα καὶ ἀστερόεσσαν ἱμάσθλην,</TextUnit>
    <TextUnit id="15848" loc="38.187">καὶ τροχὸν ἀμφιπόλευε, καὶ ἀμφαφόων δέμας ἵππων</TextUnit>
    <TextUnit id="15849" loc="38.188">χιονέαις παλάμῃσιν ἐτέρπετο κοῦρος ἀθύρων:</TextUnit>
    <TextUnit id="15850" loc="38.189">δεξιτερῇ δ' ἔψαυε πυριβλήτοιο χαλινοῦ.</TextUnit>
    <TextUnit id="15851" loc="38.190">μαίνετο δ' ἱπποσύνης μεθέπων πόθον: ἑζόμενος δὲ</TextUnit>
    <TextUnit id="15852" loc="38.191">γούνασι πατρῴοις ἱκετήσια δάκρυα λείβων</TextUnit>
    <TextUnit id="15853" loc="38.192">ᾔτεεν ἔμπυρον ἅρμα καὶ αἰθερίων δρόμον ἵππων.</TextUnit>
    <TextUnit id="15854" loc="38.193">καὶ γενέτης ἀνένευεν: ὁ δὲ πλέον ἡδέι μύθῳ</TextUnit>
    <TextUnit id="15855" loc="38.194">αἰτίζων λιτάνευε: παρηγορέων δ' ἐπὶ δίφρῳ</TextUnit>
    <TextUnit id="15856" loc="38.195">ὑψιπόρῳ νέον υἷα φιλοστόργῳ φάτο φωνῇ:</TextUnit>
    <TextUnit id="15857" loc="38.196">“ὦ τέκος ̓Ηελίοιο, φίλον γένος ̓Ωκεανοῖο,</TextUnit>
    <TextUnit id="15858" loc="38.197">ἄλλο γέρας μάστευε: τί σοί ποτε δίφρος ̓Ολύμπου;</TextUnit>
    <TextUnit id="15859" loc="38.198">ἱπποσύνης ἀκίχητον ἔα δρόμον: οὐ δύνασαι γὰρ</TextUnit>
    <TextUnit id="15860" loc="38.199">ἰθύνειν ἐμὸν ἅρμα, τό περ μόγις ἡνιοχεύω.</TextUnit>
    <TextUnit id="15861" loc="38.200">οὔ ποτε θοῦρος ̓́Αρης φλογερῷ κεκόρυστο κεραυνῷ,</TextUnit>
    <TextUnit id="15862" loc="38.201">ἀλλὰ μέλος σάλπιγγι καὶ οὐ βρονταῖον ἀράσσει:</TextUnit>
    <TextUnit id="15863" loc="38.202">οὐ νεφέλας ̔́Ηφαιστος ἑοῦ γενετῆρος ἀγείρει,</TextUnit>
    <TextUnit id="15864" loc="38.203">οὐ νεφεληγερέτης κικλήσκεται οἷα Κρονίων,</TextUnit>
    <TextUnit id="15865" loc="38.204">ἀλλὰ παρ' ἐσχαρεῶνι σιδήρεον ἄκμονα τύπτει,</TextUnit>
    <TextUnit id="15866" loc="38.205">ἄσθμασι ποιητοῖσι χέων ποιητὸν ἀήτην:</TextUnit>
    <TextUnit id="15867" loc="38.206">κύκνον ἔχει πτερόεντα, καὶ οὐ ταχὺν ἵππον ̓Απόλλων:</TextUnit>
    <TextUnit id="15868" loc="38.207">οὐ στεροπὴν πυρόεσσαν ἀερτάζει γενετῆρος</TextUnit>
    <TextUnit id="15869" loc="38.208">̔Ερμῆς ῥάβδον ἔχων, οὐκ αἰγίδα πατρὸς ἀείρει.</TextUnit>
    <TextUnit id="15870" loc="38.209">ἀλλ' ἐρέεις: “Ζαγρῆι πόρεν σπινθῆρα κεραυνοῦ.”</TextUnit>
    <TextUnit id="15871" loc="38.210">Ζαγρεὺς σκηπτὸν ἄειρε, καὶ ὡμίλησεν ὀλέθρῳ.</TextUnit>
    <TextUnit id="15872" loc="38.211">ἅζεο καὶ σύ, τέκος, πανομοίια πήματα πάσχειν.”</TextUnit>
    <TextUnit id="15873" loc="38.212">εἶπε, καὶ οὐ παρέπεισε: πάις δὲ γενήτορα νύσσων</TextUnit>
    <TextUnit id="15874" loc="38.213">δάκρυσι θερμοτέροισιν ἑοὺς ἐδίηνε χιτῶνας:</TextUnit>
    <TextUnit id="15875" loc="38.214">χερσὶ δὲ πατρῴης φλογερῆς ἔψαυσεν ὑπήνης,</TextUnit>
    <TextUnit id="15876" loc="38.215">ὀκλαδὸν ἐν δαπέδῳ κυκλούμενον αὐχένα κάμπτων,</TextUnit>
    <TextUnit id="15877" loc="38.216">λισσόμενος: καὶ παῖδα πατὴρ ἐλέαιρε δοκεύων.</TextUnit>
    <TextUnit id="15878" loc="38.217">καὶ κινυρὴ Κηυμένη πλέον ᾔτεεν: αὐτὰρ ὁ θυμῷ</TextUnit>
    <TextUnit id="15879" loc="38.218">ἔμπεδα γινώσκων ἀμετάτροπα νήματα Μοίρης</TextUnit>
    <TextUnit id="15880" loc="38.219">ἀσχαλόων ἐπένευσεν, ἀποσμήξας δὲ χιτῶνι</TextUnit>
    <TextUnit id="15881" loc="38.220">μυρομένου Φαέθοντος ἀμειδέος ὄμβρον ὀπωπῆς</TextUnit>
    <TextUnit id="15882" loc="38.221">χείλεα παιδὸς ἔκυσσε, τόσην δ' ἐφθέγξατο φωνήν:</TextUnit>
    <TextUnit id="15883" loc="38.222">“δώδεκα πάντες ἔασι πυρώδεος αἰθέρος οἶκοι,</TextUnit>
    <TextUnit id="15884" loc="38.223">ζῳδιακοῦ γλαφυροῖο πεπηγότες ἄντυγι κύκλου,</TextUnit>
    <TextUnit id="15885" loc="38.224">κεκριμένοι στοιχηδὸν ἐπήτριμοι, οἷς ἔνι μούνοις</TextUnit>
    <TextUnit id="15886" loc="38.225">λοξὴ πουλυέλικτος ἀταρπιτός ἐστι πλανήτων</TextUnit>
    <TextUnit id="15887" loc="38.226">ἀσταθέων. καὶ ἕκαστον ἕλιξ Κρόνος οἶκον ἀμείβει</TextUnit>
    <TextUnit id="15888" loc="38.227">ἑρπύζων βαρύγουνος, ἕως μόγις ὀψὲ τελέσσῃ</TextUnit>
    <TextUnit id="15889" loc="38.228">εἴκοσι καὶ δέκα κύκλα παλιννόστοιο Σελήνης,</TextUnit>
    <TextUnit id="15890" loc="38.229">ζώνης ἑβδομάτης ὑπέρ ἄντυγος: ὑψόθι δ' ἕκτης</TextUnit>
    <TextUnit id="15891" loc="38.230">ὠκύτερον γενετῆρος ἔχει δρόμον ἀντίπορος Ζεύς,</TextUnit>
    <TextUnit id="15892" loc="38.231">καὶ δρόμον εἰς λυκάβαντα διέρχεται: ἐν τριτάτῃ δὲ</TextUnit>
    <TextUnit id="15893" loc="38.232">ἤμασιν ἑξήκοντα παρέρχεται ἔμπυρος ̔́Αρης,</TextUnit>
    <TextUnit id="15894" loc="38.233">γείτων σεῖο τοκῆος: ἐπαντέλλων δὲ τετάρτῃ</TextUnit>
    <TextUnit id="15895" loc="38.234">αὐτὸς ἐγὼ στεφανηδὸν ὅλον πόλον ἅρμασι τέμνω</TextUnit>
    <TextUnit id="15896" loc="38.235">οὐρανίων ̔Ελίκων πολυκαμπέα κύκλα διώκων,</TextUnit>
    <TextUnit id="15897" loc="38.236">μέτρα χρόνου πισύρῃσι φέρων κυκλούμενος ̔́Ωραις,</TextUnit>
    <TextUnit id="15898" loc="38.237">τὴν αὐτὴν περὶ νύσσαν, ἕως ὅλον οἶκον ὁδεύσω,</TextUnit>
    <TextUnit id="15899" loc="38.238">πλήσας ἠθάδα μῆνα τελεσφόρον: οὐδὲ πορείην</TextUnit>
    <TextUnit id="15900" loc="38.239">καλλείψας ἀτέλεστον ὀπίστερον οἶμον ἀμείβω,</TextUnit>
    <TextUnit id="15901" loc="38.240">οὐδὲ πάλιν προκέλευθον, ἐπεὶ πολυκαμπέες ἄλλοι</TextUnit>
    <TextUnit id="15902" loc="38.241">ἀστέρες ἀντιθέοντες ἀεὶ στείχουσιν ἀλῆται,</TextUnit>
    <TextUnit id="15903" loc="38.242">ἂψ δ' ἀνασειράζοντες ἅμα πρόσσω καὶ ὀπίσσω</TextUnit>
    <TextUnit id="15904" loc="38.243">ἡμιτελῆ μεθέπουσι παλίλλυτα μέτρα κελεύθου,</TextUnit>
    <TextUnit id="15905" loc="38.244">δέγμενοι ἀμφοτέρωθεν ἐμὴν ἑτερόσσυτον αἴγλην:</TextUnit>
    <TextUnit id="15906" loc="38.245">οἷς ἔνι λευκαίνουσα πόλον κερόεσσα Σελήνη</TextUnit>
    <TextUnit id="15907" loc="38.246">κύκλον ὅλον πλήσασα σοφῷ πυρὶ μῆνα λοχεύει,</TextUnit>
    <TextUnit id="15908" loc="38.247">μεσσοφανής, ἐπίκυρτος, ὅλῳ πλήθουσα προσώπῳ:</TextUnit>
    <TextUnit id="15909" loc="38.248">Μήνῃ δ' ἀντικέλευθος ἐγὼ σφαιρηδὸν ἑλίσσων</TextUnit>
    <TextUnit id="15910" loc="38.249">μαρμαρυγὴν θρέπτειραν ἀμαλλοτόκου τοκετοῖο</TextUnit>
    <TextUnit id="15911" loc="38.250">Ζῳδιακὴν περὶ νύσσαν ἀτέρμονα κύκλον ὁδεύω,</TextUnit>
    <TextUnit id="15912" loc="38.251">τίκτων μέτρα χρόνοιο, καὶ οἴκοθεν οἶκον ἀμείβων</TextUnit>
    <TextUnit id="15913" loc="38.252">καὶ τελέσας ἕνα κύκλον ὅλον λυκάβαντα κομίζω.</TextUnit>
    <TextUnit id="15914" loc="38.253">ἄκρα δὲ συνδέσμοιο φυλάσσεο, μὴ σχεδὸν ἕρπων,</TextUnit>
    <TextUnit id="15915" loc="38.254">ἅρμασιν ὑμετέροις ζοφοειδέα κῶνον ἑλίξας,</TextUnit>
    <TextUnit id="15916" loc="38.255">φέγγος ὅλον κλέψειεν ἐπισκιόων σέο δίφρῳ:</TextUnit>
    <TextUnit id="15917" loc="38.256">μηδὲ παριππεύσειας ἐθήμονος ἄντυγα κύκλου:</TextUnit>
    <TextUnit id="15918" loc="38.257">μηδὲ τανυπλέκτων ἑλίκων πολυκαμπέι δεσμῷ,</TextUnit>
    <TextUnit id="15919" loc="38.258">πέντε παραλλήλων δεδοκημένος ἄντυγα κύκλων,</TextUnit>
    <TextUnit id="15920" loc="38.259">οἶστρον ἔχοις, καὶ νύσσαν ὁμήθεα πατρὸς ἐάσῃς,</TextUnit>
    <TextUnit id="15921" loc="38.260">μή σε παραπλάγξειαν ἐν αἰθέρι φοιτάδες ἵπποι:</TextUnit>
    <TextUnit id="15922" loc="38.261">μηδὲ διοπτεύων δυοκαίδεκα κύκλα πορείης</TextUnit>
    <TextUnit id="15923" loc="38.262">ἐκ δόμου εἰς δόμον ἄλλον ἐπείγεο: καὶ σέο δίφρῳ</TextUnit>
    <TextUnit id="15924" loc="38.263">κριὸν ἐφιππεύων μὴ δίζεο Ταῦρον ἐλαύνειν:</TextUnit>
    <TextUnit id="15925" loc="38.264">γείτονα μὴ μάστευε προάγγελον ἱστοβοῆος</TextUnit>
    <TextUnit id="15926" loc="38.265">σκορπίον ἀστερόφοιτον ὑπὸ Ζυγὸν ἡνιοχεύων,</TextUnit>
    <TextUnit id="15927" loc="38.266">εἰ μὴ ἀναπλήσειας ἐείκοσι καὶ δέκα μοίρας.</TextUnit>
    <TextUnit id="15928" loc="38.267">ἀλλὰ σὺ μὲν κλύε μῦθον: ἐγὼ δέ σε πάντα διδάξω.</TextUnit>
    <TextUnit id="15929" loc="38.268">κέντρον ὅλου κόσμοιο, μεσόμφαλον ἄστρον ̓Ολύμπου,</TextUnit>
    <TextUnit id="15930" loc="38.269">κριὸν ἐγὼ μεθέπων ὑψούμενος εἶαρ ἀέξω,</TextUnit>
    <TextUnit id="15931" loc="38.270">καὶ τροπικὴν Ζεφύροιο προάγγελον ἄντυγα βαίνων,</TextUnit>
    <TextUnit id="15932" loc="38.271">νύκτα ταλαντεύουσαν ἰσόρροπον ἠριγενείῃ,</TextUnit>
    <TextUnit id="15933" loc="38.272">ἰθύνω δροσόεντα χελιδονίης δρόμον ̔́Ωρης:</TextUnit>
    <TextUnit id="15934" loc="38.273">κριοῦ δ' ἀντικέλευθον ἐνέρτερον οἶκον ἀμείβων,</TextUnit>
    <TextUnit id="15935" loc="38.274">χηλαῖς ἐν διδύμῃσιν ἰσήμερα φέγγεα πέμπων,</TextUnit>
    <TextUnit id="15936" loc="38.275">ἐντύνω παλίνορσος ἰσόζυγον ἦμαρ ὀμίχλῃ,</TextUnit>
    <TextUnit id="15937" loc="38.276">καὶ δρόμον εἰνοσίφυλλον ἄγω φθινοπωρίδος ̔́Ωρης,</TextUnit>
    <TextUnit id="15938" loc="38.277">φέγγεϊ μειοτέρῳ χθαμαλὴν ἐπὶ νύσσαν ἐλαύνων</TextUnit>
    <TextUnit id="15939" loc="38.278">φυλλοχόῳ ἐνὶ μηνί: καὶ ἀνδράσι χεῖμα κομίζω</TextUnit>
    <TextUnit id="15940" loc="38.279">ὄμβριον ἰχθυόεντος ὑπὲρ ῥάχιν Αἰγοκερῆος,</TextUnit>
    <TextUnit id="15941" loc="38.280">ἀγρονόμοις ἵνα γαῖα φερέσβια δῶρα λοχεύσῃ,</TextUnit>
    <TextUnit id="15942" loc="38.281">νυμφίον ὄμβρον ἔχουσα καὶ εἰλείθυιαν ἐέρσην:</TextUnit>
    <TextUnit id="15943" loc="38.282">καὶ θέρος ἐντύνω σταχυηκόμον ἄγγελον ὄμπνης,</TextUnit>
    <TextUnit id="15944" loc="38.283">θερμοτέραις ἀκτῖσι πυρώδεα γαῖαν ἱμάσσων,</TextUnit>
    <TextUnit id="15945" loc="38.284">ὑψιτενὴς παρὰ νύσσαν ὅτ' εἰς δρόμον ἡνιοχεύω</TextUnit>
    <TextUnit id="15946" loc="38.285">καρκίνον, ἀντικέλευθον ἀθαλπέος Αἰγοκερῆος,</TextUnit>
    <TextUnit id="15947" loc="38.286">ἀμφοτέρους καὶ Νεῖλον ὁμοῦ καὶ βότρυν ἀέξων.</TextUnit>
    <TextUnit id="15948" loc="38.287">ἀρχόμενος δὲ δρόμοιο μετέρχεο γείτονα Κέρνην,</TextUnit>
    <TextUnit id="15949" loc="38.288">Φωσφόρον ἀπλανέος μεθέπων πομπῆα κελεύθου,</TextUnit>
    <TextUnit id="15950" loc="38.289">ἱπποσύνης προκέλευθον: ἀμοιβαίῃ δὲ πορείῃ</TextUnit>
    <TextUnit id="15951" loc="38.290">σὸν δρόμον ἰθύνουσι δυώδεκα κυκλάδες ̔͂Ωραι.”</TextUnit>
    <TextUnit id="15952" loc="38.291">ὣς εἰπὼν Φαέθοντος ἐπεστήριξε καρήνῳ</TextUnit>
    <TextUnit id="15953" loc="38.292">χρυσείην τρυφάλειαν, ἑῷ δέ μιν ἔστεφε πυρσῷ,</TextUnit>
    <TextUnit id="15954" loc="38.293">ἑπτατόνους ἀκτῖνας ἐπὶ πλοκάμοισιν ἑλίξας,</TextUnit>
    <TextUnit id="15955" loc="38.294">κυκλώσας στεφανηδὸν ἐπ' ἰξύι λευκάδα μίτρην:</TextUnit>
    <TextUnit id="15956" loc="38.295">καί μιν ἀνεχλαίνωσεν ἑῷ πυρόεντι χιτῶνι,</TextUnit>
    <TextUnit id="15957" loc="38.296">καὶ πόδα φοινίσσοντι διεσφήκωσε πεδίλῳ.</TextUnit>
    <TextUnit id="15958" loc="38.297">παιδὶ δὲ δίφρον ἔδωκε: καὶ ἠῴης ἀπὸ φάτνης</TextUnit>
    <TextUnit id="15959" loc="38.298">ἵππους ̓Ηελίοιο πυρώδεας ἤγαγον ̔͂Ωραι:</TextUnit>
    <TextUnit id="15960" loc="38.299">καὶ θρασὺς εἰς ζυγὸν ἦλθεν ̔Εωσφόρος, ἀμφὶ δὲ φαιδρῷ</TextUnit>
    <TextUnit id="15961" loc="38.300">ἵππιον αὐχένα δοῦλον ἐπεκλήισσε λεπάδνῳ.</TextUnit>
    <TextUnit id="15962" loc="38.301">καὶ Φαέθων ἐπέβαινε: δίδου δέ οἱ ἡνία πάλλειν,</TextUnit>
    <TextUnit id="15963" loc="38.302">ἡνία μαρμαίροντα καὶ αἰγλήεσσαν ἱμάσθλην</TextUnit>
    <TextUnit id="15964" loc="38.303">ἠέλιος γενέτης: τρομερῇ δ' ἐλελίζετο σιγῇ,</TextUnit>
    <TextUnit id="15965" loc="38.304">υἱέα γινώσκων μινυώριον: ἐγγύθι δ' ὄχθης</TextUnit>
    <TextUnit id="15966" loc="38.305">ἡμιφανὴς Κλυμένη φλογερῶν ἐπιβήτορα δίφρων</TextUnit>
    <TextUnit id="15967" loc="38.306">δερκομένη φιλότεκνος ἐπάλλετο χάρματι μήτηρ.</TextUnit>
    <TextUnit id="15968" loc="38.307">ἤδη δὲ δροσόεις ἀμαρύσσετο Φωσφόρος ἀστήρ,</TextUnit>
    <TextUnit id="15969" loc="38.308">καὶ Φαέθων ἀνέτελλεν ̔Εώιον ἄντυγα βαίνων,</TextUnit>
    <TextUnit id="15970" loc="38.309">ὕδασι παππῴοισι λελουμένος ̓Ωκεανοῖο.</TextUnit>
    <TextUnit id="15971" loc="38.310">καὶ θρασὺς εὐφαέων ἐλατὴρ ὑψίδρομος ἵππων</TextUnit>
    <TextUnit id="15972" loc="38.311">οὐρανὸν ἐσκοπίαζε χορῷ κεχαραγμένον ἄστρων,</TextUnit>
    <TextUnit id="15973" loc="38.312">ἑπτὰ περὶ ζώναις κυκλούμενον: εἶδεν ἀλήτας</TextUnit>
    <TextUnit id="15974" loc="38.313">ἀντιπόρους, καὶ γαῖαν ὁμοίιον ἔδρακε κέντρῳ</TextUnit>
    <TextUnit id="15975" loc="38.314">μεσσοπαγῆ, δολιχῇσιν ἀνυψωθεῖσαν ἐρίπναις,</TextUnit>
    <TextUnit id="15976" loc="38.315">πάντοθι πυργωθεῖσαν ὑπωροφίοισιν ἀήταις:</TextUnit>
    <TextUnit id="15977" loc="38.316">καὶ ποταμοὺς σκοπίαζε, καὶ ὀφρύας ̓Ωκεανοῖο</TextUnit>
    <TextUnit id="15978" loc="38.317">ἂψ ἀνασειράζοντος ἑὸν ῥόον εἰς ἑὸν ὕδωρ.</TextUnit>
    <TextUnit id="15979" loc="38.318">ὄφρα μὲν ὄμμα τίταινεν ἐς αἰθέρα καὶ χύσιν ἄστρων</TextUnit>
    <TextUnit id="15980" loc="38.319">καὶ χθονὸς αἰόλα φῦλα καὶ ἄστατα νῶτα θαλάσσης,</TextUnit>
    <TextUnit id="15981" loc="38.320">παπταίνων ἑλικηδὸν ἀτέρμονος ἕδρανα κόσμου:</TextUnit>
    <TextUnit id="15982" loc="38.321">τόφρα δὲ δινηθέντες ὑπὸ ζυγὸν αἴθοπες ἵπποι</TextUnit>
    <TextUnit id="15983" loc="38.322">ζῳδιακοῦ παράμειβον ἐθήμονος ἄντυγα κύκλου.</TextUnit>
    <TextUnit id="15984" loc="38.323">καὶ Φαέθων ἀδίδακτος, ἔχων πυρόεσσαν ἱμάσθλην,</TextUnit>
    <TextUnit id="15985" loc="38.324">φαίνετο μαστίζων λόφον ἵππιον: οἱ δὲ μανέντες,</TextUnit>
    <TextUnit id="15986" loc="38.325">κέντρον ὑποπτήσσοντες ἀφειδέος ἡνιοχῆος,</TextUnit>
    <TextUnit id="15987" loc="38.326">ἀρχαίης ἀέκοντες ὑπὲρ βαλβῖδα κελεύθου</TextUnit>
    <TextUnit id="15988" loc="38.327">ἀξονίην παρὰ νύσσαν ἀλήμονες ἔτρεχον ἵπποι,</TextUnit>
    <TextUnit id="15989" loc="38.328">δεχνύμενοι κτύπον ἄλλον ἐθήμονος ἡνιοχῆος.</TextUnit>
    <TextUnit id="15990" loc="38.329">καὶ Νότιον παρὰ τέρμα καὶ ἄρκτια νῶτα Βορῆος</TextUnit>
    <TextUnit id="15991" loc="38.330">ἦν κλόνος. οὐρανίῳ δὲ παριστάμεναι πυλεῶνι</TextUnit>
    <TextUnit id="15992" loc="38.331">ἀλλοφανὲς νόθον ἦμαρ ἐθάμβεον εὔποδες ̔͂Ωραι:</TextUnit>
    <TextUnit id="15993" loc="38.332">ἔτρεμε δ' ἠριγένεια: καὶ ἴαχε Φωσφόρος ἀστήρ:</TextUnit>
    <TextUnit id="15994" loc="38.333">“πῇ φέρεαι, φίλε κοῦρε; τί μαίνεαι ἵππον ἐλαύνων;</TextUnit>
    <TextUnit id="15995" loc="38.334">φείδεο σῆς μάστιγος ἀγήνορος: ἀμφοτέρων δὲ</TextUnit>
    <TextUnit id="15996" loc="38.335">πλαζομένων πεφύλαξο καὶ ἀπλανέων χορὸν ἄστρων,</TextUnit>
    <TextUnit id="15997" loc="38.336">μὴ θρασὺς ̓Ωρίων σε κατακτείνειε μαχαίρῃ,</TextUnit>
    <TextUnit id="15998" loc="38.337">μὴ ῥοπάλῳ πυρόεντι γέρων πλήξειε Βοώτης,</TextUnit>
    <TextUnit id="15999" loc="38.338">πλαγκτῆς δ' ἱπποσύνης ἔτι φείδεο, μηδέ σε μακρῷ</TextUnit>
    <TextUnit id="16000" loc="38.339">γαστέρι τυμβεύσειεν ἐν αἰθέρι Κῆτος ̓Ολύμπου:</TextUnit>
    <TextUnit id="16001" loc="38.340">μηδέ σε δαιτρεύσειε Λέων, ἢ Ταῦρος ̓Ολύμπου</TextUnit>
    <TextUnit id="16002" loc="38.341">αὐχένα κυρτώσας φλογερῇ πλήξειε κεραίῃ:</TextUnit>
    <TextUnit id="16003" loc="38.342">ἅζεο Τοξευτῆρα, τιταινομένης ἀπὸ νευρῆς</TextUnit>
    <TextUnit id="16004" loc="38.343">μή σε πυριγλώχινι κατακτείνειεν ὀιστῷ.</TextUnit>
    <TextUnit id="16005" loc="38.344">μὴ χάος ἄλλο γένοιτο, καὶ αἰθέρος ἄστρα φανείη</TextUnit>
    <TextUnit id="16006" loc="38.345">ἤματος ἱσταμένοιο, μεσημβρίζοντι δὲ δίφρῳ</TextUnit>
    <TextUnit id="16007" loc="38.346">ἄστατος ἠριγένεια συναντήσειε Σελήνῃ:”</TextUnit>
    <TextUnit id="16008" loc="38.347">ὣς φαμένου Φαέθων πλέον ἤλασεν, ἅρμα παρέλκων</TextUnit>
    <TextUnit id="16009" loc="38.348">εἰς Νότον, εἰς Βορέην, Ζεφύρου σχεδόν, ἐγγύθεν Εὔρου.</TextUnit>
    <TextUnit id="16010" loc="38.349">καὶ κλόνος αἰθέρος ἦεν, ἀκινήτοιο δὲ κόσμου</TextUnit>
    <TextUnit id="16011" loc="38.350">ἁρμονίην ἐτίναξεν: ἐδοχμώθη δὲ καὶ αὐτὸς</TextUnit>
    <TextUnit id="16012" loc="38.351">αἰθέρι δινήεντι μέσος τετορημένος ἄξων.</TextUnit>
    <TextUnit id="16013" loc="38.352">καὶ μόγις αὐτοέλικτον ἐλαφρίζων πόλον ἄστρων</TextUnit>
    <TextUnit id="16014" loc="38.353">ὀκλαδὸν ἐστήρικτο Λίβυς κυρτούμενος ̓́Ατλας,</TextUnit>
    <TextUnit id="16015" loc="38.354">μείζονα φόρτον ἔχων: καὶ ἰσήμερον ἔκτοθεν ̓́Αρκτου</TextUnit>
    <TextUnit id="16016" loc="38.355">κύκλον ἐπιξύων ἑλικώδεϊ γαστέρος ὁλκῷ</TextUnit>
    <TextUnit id="16017" loc="38.356">σύνδρομος ἀστερόεντι Δράκων ἐπεσύρισε Ταύρῳ,</TextUnit>
    <TextUnit id="16018" loc="38.357">καὶ Κυνὶ σειριάοντι Λέων βρυχήσατο λαιμῷ,</TextUnit>
    <TextUnit id="16019" loc="38.358">αἰθέρα θερμαίνων μαλερῷ πυρί, καὶ θρασὺς ἔστη</TextUnit>
    <TextUnit id="16020" loc="38.359">καρκίνον ὀκταπόδην κλονέων λασιότριχι παλμῷ:</TextUnit>
    <TextUnit id="16021" loc="38.360">οὐρανίου δὲ Λέοντος ὀπισθιδίῳ παρὰ ταρσῷ</TextUnit>
    <TextUnit id="16022" loc="38.361">παρθένον ἀγχικέλευθον ἐμάστιε δίψιος οὐρή:</TextUnit>
    <TextUnit id="16023" loc="38.362">κούρη δὲ πτερόεσσα παραΐξασα Βοώτην</TextUnit>
    <TextUnit id="16024" loc="38.363">ἄξονος ἐγγὺς ἵκανε καὶ ὡμίλησεν ̔Αμάξῃ:</TextUnit>
    <TextUnit id="16025" loc="38.364">καὶ δυτικὴν παρὰ νύσσαν ἀλήμονα φέγγεα πέμπων</TextUnit>
    <TextUnit id="16026" loc="38.365">ἕσπερον ἀντικέλευθον ̔Εωσφόρος ὤθεεν ἀστήρ:</TextUnit>
    <TextUnit id="16027" loc="38.366">πλάζετο δ' ἠριγένεια: καὶ ἠθάδος ἀντὶ Λαγωοῦ</TextUnit>
    <TextUnit id="16028" loc="38.367">Σείριος αἰθαλόεις ἐδράξατο διψάδος ̓́Αρκτου:</TextUnit>
    <TextUnit id="16029" loc="38.368">διχθὰ δὲ καλλείψαντες, ὁ μὲν Νότον, ὃς δὲ Βορῆα,</TextUnit>
    <TextUnit id="16030" loc="38.369">ἰχθύες ἀστερόεντες ἐπεσκίρτησαν ̓Ολύμπῳ,</TextUnit>
    <TextUnit id="16031" loc="38.370">γείτονες ̔Υδροχόοιο: κυβιστητῆρι δὲ παλμῷ</TextUnit>
    <TextUnit id="16032" loc="38.371">σύνδρομος Αἰγοκερῆος, ἕλιξ ὠρχήσατο Δελφίς:</TextUnit>
    <TextUnit id="16033" loc="38.372">καὶ Νοτίης ἑλικηδὸν ἀποπλαγχθέντα κελεύθου</TextUnit>
    <TextUnit id="16034" loc="38.373">σκορπίον ἀγχικέλευθον, ἑῆς ψαύοντα μαχαίρης,</TextUnit>
    <TextUnit id="16035" loc="38.374">ἔτρεμεν ̓Ωρίων καὶ ἐν ἄστρασι, μὴ βραδὺς ἕρπων</TextUnit>
    <TextUnit id="16036" loc="38.375">ἄκρα ποδῶν ξύσειε τὸ δεύτερον ὀξέι κέντρῳ:</TextUnit>
    <TextUnit id="16037" loc="38.376">καὶ σέλας ἡμιτέλεστον ἀποπτύουσα προσώπου</TextUnit>
    <TextUnit id="16038" loc="38.377">ἀκροκελαινιόωσα μεσημβριὰς ἄνθορε Μήνη:</TextUnit>
    <TextUnit id="16039" loc="38.378">οὐ γὰρ ὑποκλέπτουσα νόθον σέλας ἄρσενι πυρσῷ</TextUnit>
    <TextUnit id="16040" loc="38.379">ἀντιπόρου Φαέθοντος ἀμέλγετο σύγγονον αἴγλην:</TextUnit>
    <TextUnit id="16041" loc="38.380">πληιάδος δὲ φάλαγγος ἕλιξ ἑπτάστερος ἠχὼ</TextUnit>
    <TextUnit id="16042" loc="38.381">οὐρανὸν ἑπτάζωνον ἐπέβρεμε κυκλάδι φωνῇ:</TextUnit>
    <TextUnit id="16043" loc="38.382">καὶ κτύπον αἰθύσσοντες ἰσηρίθμων ἀπὸ λαιμῶν</TextUnit>
    <TextUnit id="16044" loc="38.383">ἀστέρες ἀντιθέοντες ἐβακχεύθησαν ἀλῆται:</TextUnit>
    <TextUnit id="16045" loc="38.384">Ζῆνα μὲν ὤθεε Κύπρις, ̓́Αρης Κρόνον, εἰαρινῆς δὲ</TextUnit>
    <TextUnit id="16046" loc="38.385">Πλειάδος ἐγγὺς ἵκανεν ἐμὸς μετανάστιος ἀστήρ,</TextUnit>
    <TextUnit id="16047" loc="38.386">ἄστρασι δ' ἑπταπόροις κεράσας ἐμφύλιον αἴγλην</TextUnit>
    <TextUnit id="16048" loc="38.387">ἡμιφανὴς ἀνέτελλεν ἐμῇ παρὰ μητέρι Μαίῃ,</TextUnit>
    <TextUnit id="16049" loc="38.388">ἅρματος οὐρανίοιο παράτροπος, ᾧ πέλεν αἰεὶ</TextUnit>
    <TextUnit id="16050" loc="38.389">σύνδρομος ἢ προκέλευθος ἑώιος, ἑσπέριος δὲ</TextUnit>
    <TextUnit id="16051" loc="38.390">ἠελίου δύνοντος ὀπίστερα φέγγεα πέμπει:</TextUnit>
    <TextUnit id="16052" loc="38.391">καί μιν, ὅτε δρόμον ἶσον ἔχων ὶσόμοιρος ὁδεύει,</TextUnit>
    <TextUnit id="16053" loc="38.392">ἠελίου κραδίην ἐπεφήμισαν ἴδμονες ἄστρων:</TextUnit>
    <TextUnit id="16054" loc="38.393">καὶ δροσεραῖς νιφάδεσσι διάβροχον αὐχένα τείνων</TextUnit>
    <TextUnit id="16055" loc="38.394">νυμφίος Εὐρώπης μυκήσατο Ταῦρος ̓Ολύμπου,</TextUnit>
    <TextUnit id="16056" loc="38.395">εἰς δρόμον ὀρθώσας πόδα καμπύλον: ὀξυτενὲς δὲ</TextUnit>
    <TextUnit id="16057" loc="38.396">δοχμώσας Φαέθοντι κέρας λοξοῖο μετώπου</TextUnit>
    <TextUnit id="16058" loc="38.397">οὐρανίην φλογερῇσιν ἐπέκτυπεν ἄντυγα χηλαῖς:</TextUnit>
    <TextUnit id="16059" loc="38.398">καὶ θρασὺς ἐκ κολεοῖο παρήορον αἴθοπι μηρῷ</TextUnit>
    <TextUnit id="16060" loc="38.399">̓Ωρίων ξίφος εἷλκε: καλαύροπα πάλλε Βοώτης:</TextUnit>
    <TextUnit id="16061" loc="38.400">καὶ ποδὸς ἀστραίοιο μετάρσια γούνατα πάλλων</TextUnit>
    <TextUnit id="16062" loc="38.401">Πήγασος ἐχρεμέτιζε, καὶ αἰθύσσων πόλον ὁπλῇ</TextUnit>
    <TextUnit id="16063" loc="38.402">ἡμιφανὴς Λίβυς ἵππος ἐπέτρεχε γείτονι Κύκνῳ,</TextUnit>
    <TextUnit id="16064" loc="38.403">καὶ κοτέων πτερὰ πάλλεν, ὅπως πάλιν ἡνιοχῆα</TextUnit>
    <TextUnit id="16065" loc="38.404">ἄλλον ἀκοντίσσειεν ἀπ' αἰθέρος, οἶα καἰ αὐτὸν</TextUnit>
    <TextUnit id="16066" loc="38.405">ἄντυγος οὐρανίης ἀπεσείσατο Βελλεροφόντην,</TextUnit>
    <TextUnit id="16067" loc="38.406">οὐκέτι δ' ὑψιπόροιο Βορειάδος ἐγγύθι νύσσης</TextUnit>
    <TextUnit id="16068" loc="38.407">ἀλλήλων ἐχόρευον ἐπ' ἰξύι κυκλάδες ̓́Αρκτοι,</TextUnit>
    <TextUnit id="16069" loc="38.408">ἀλλὰ Νότῳ μίσγοντο, καὶ ̔Εσπερίῃ παρὰ λίμνῃ</TextUnit>
    <TextUnit id="16070" loc="38.409">ἄβροχον ἴχνος ἔλουσαν ἀήθεος ̓Ωκεανοῖο.</TextUnit>
    <TextUnit id="16071" loc="38.410">Ζεὺς δὲ πατὴρ Φαέθοντα κατεπρήνιξε κεραυνῷ</TextUnit>
    <TextUnit id="16072" loc="38.411">ὑψόθεν αὐτοκύλιστον ὑπὲρ ῥόον ̓Ηριδανοῖο:</TextUnit>
    <TextUnit id="16073" loc="38.412">δήσας δ' ἁρμονίην παλινάγρετον ἥλικι δεσμῷ</TextUnit>
    <TextUnit id="16074" loc="38.413">ἵππους ̓Ηελίῳ πάλιν ὤπασεν, αἰθέριον δὲ</TextUnit>
    <TextUnit id="16075" loc="38.414">ἀντολίῃ πόρεν ἅρμα, καὶ ἀρχαίῃ παρὰ νύσσῃ</TextUnit>
    <TextUnit id="16076" loc="38.415">ἀμφίπολοι Φαέθοντος ἐπέτρεχον εὔποδες ̔͂Ωραι.</TextUnit>
    <TextUnit id="16077" loc="38.416">γαῖα δὲ πᾶσα γέλασσε τὸ δεύτερον: ἠερόθεν δὲ</TextUnit>
    <TextUnit id="16078" loc="38.417">ζωοτόκου Διὸς ὄμβρος ὅλας ἐκάθηρεν ἀρούρας,</TextUnit>
    <TextUnit id="16079" loc="38.418">καὶ διερῇ ῥαθάμιγγι κατέσβεσε πυρσόν ἀλήτην,</TextUnit>
    <TextUnit id="16080" loc="38.419">ὅσσον ἐπὶ χθόνα πᾶσαν ἐριφλεγέων ἀπὸ λαιμῶν</TextUnit>
    <TextUnit id="16081" loc="38.420">οὐρανόθεν χρεμέθοντεσ1 ἀπέπτυον αἴθοπες ἵπποι.</TextUnit>
    <TextUnit id="16082" loc="38.421">̓Ηέλιος δ' ἀνέτελλε παλίνδρομον ἅρμα νομεύων:</TextUnit>
    <TextUnit id="16083" loc="38.422">καὶ σπόρος ἠέξητο, πάλιν δ' ἐγέλασσαν ἀλωαί.</TextUnit>
    <TextUnit id="16084" loc="38.423">δεχνύμεναι προτέρην βιοτήσιον αἰθέρος αἴγλην.</TextUnit>
    <TextUnit id="16085" loc="38.424">Ζεὺς δὲ πατὴρ Φαέθοντα κατεστήριξεν ̓Ολύμπῳ</TextUnit>
    <TextUnit id="16086" loc="38.425">εἴκελον ̔Ηνιόχῳ καὶ ἐπώνυμον: οὐράνιον δὲ</TextUnit>
    <TextUnit id="16087" loc="38.426">πήχεϊ μαρμαίροντι σελασφόρον ̔́Αρμα τιταίνων</TextUnit>
    <TextUnit id="16088" loc="38.427">εἰς δρόμον ἀίσσοντος ἔχει τύπον ̔Ηνιοχῆος,</TextUnit>
    <TextUnit id="16089" loc="38.428">οἷα πάλιν ποθέων καὶ ἐν ἄστρασιν ἅρμα τοκῆος.</TextUnit>
    <TextUnit id="16090" loc="38.429">καὶ ποταμὸς πυρίκαυτος ἀνήλυθεν εἰς πόλον ἄστρων</TextUnit>
    <TextUnit id="16091" loc="38.430">Ζηνὸς ἐπαινήσαντος, ἐν ἀστερόεντι δὲ κύκλῳ</TextUnit>
    <TextUnit id="16092" loc="38.431">̓Ηριδανοῦ πυρόεντος ἑλίσσεται ἀγκύλον ὕδωρ.</TextUnit>
    <TextUnit id="16093" loc="38.432">γνωταὶ δ' ὠκυμόροιο δεδουπότος ἡνιοχῆος</TextUnit>
    <TextUnit id="16094" loc="38.433">εἰς φυτὸν εἶδος ἄμειψαν, ὀδυρομένων δ' ἀπὀ δένδρων</TextUnit>
    <TextUnit id="16095" loc="38.434">ἀφνειὴν πετάλοισι κατασταλάουσιν ἐέρσην. ”</TextUnit>
    <TextUnit id="16096" loc="39.1">ὣς εἰπὼν ἀκίχητος ἐς οὐρανὸν ἤλυθεν ̔Ερμῆς,</TextUnit>
    <TextUnit id="16097" loc="39.2">χάρμα λιπὼν καὶ θαῦμα κασιγνήτῳ Διονύσῳ.</TextUnit>
    <TextUnit id="16098" loc="39.3">ὄφρα μὲν εὶσέτι Βάκχος ἀκοσμήτων χύσιν ἄστρων</TextUnit>
    <TextUnit id="16099" loc="39.4">θάμβεε καὶ Φαέθοντα δεδουπότα, πῶς παρὰ Κελτοὺς</TextUnit>
    <TextUnit id="16100" loc="39.5">̔Εσπερίῳ πυρίκαυτος ἐπωλίσθησε ῥεέθρῳ,</TextUnit>
    <TextUnit id="16101" loc="39.6">τόφρα δὲ νῆες ἵκανον ἐπήλυδες, ἃς ἐνὶ πόντῳ</TextUnit>
    <TextUnit id="16102" loc="39.7">στοιχάδας ἰθύνοντες ἐς ̓́Αρεα ναύμαχον ̓Ινδῶν</TextUnit>
    <TextUnit id="16103" loc="39.8">ἀκλύστῳ ̔Ραδαμᾶνες ἐναυτίλλοντο θαλάσσῃ,</TextUnit>
    <TextUnit id="16104" loc="39.9">πόντον ἀμοιβαίῃσιν ἐπιρρήσσοντες ἐρωαῖς</TextUnit>
    <TextUnit id="16105" loc="39.10">ὑαμίνης ἐλατῆρες: ἐπειγομένῳ δέ Λυαίῳ</TextUnit>
    <TextUnit id="16106" loc="39.11">ὁλκάσιν ἀντιτύποις ἐπεσύρισε πομπὸς ἀήτης.</TextUnit>
    <TextUnit id="16107" loc="39.12">καὶ Λύκος ἡγεμόνευεν ἐν ὕδασι δίφρον ἐλαύνων,</TextUnit>
    <TextUnit id="16108" loc="39.13">ἱππείαις ἀχάρακτον ἐπιξύων ῥόον ὁρλαῖς.</TextUnit>
    <TextUnit id="16109" loc="39.14">Δηριάδης δ' ἀπέλεθρος ὑπέρτερος ὑψόθι πύργων</TextUnit>
    <TextUnit id="16110" loc="39.15">ἐσσυμένων νεφεληδὸν ἐδέρκετο λαίφεα νηῶν</TextUnit>
    <TextUnit id="16111" loc="39.16">ὀφθαλμῷ κοτέοντι, καὶ ὡς ὑπέροπλος ἀκούων,</TextUnit>
    <TextUnit id="16112" loc="39.17">ἐγρεμόθους ὅτι νῆας ̓́Αραψ τορνώσατο τέκτων,</TextUnit>
    <TextUnit id="16113" loc="39.18">ὤμοσεν ὑλοτόμοισιν ἄγειν ̓Αράβεσσιν ̓Ενυώ,</TextUnit>
    <TextUnit id="16114" loc="39.19">καὶ πόλιν ἠπείλησεν ἀιστῶσαι Λυκοόργου,</TextUnit>
    <TextUnit id="16115" loc="39.20">ἀμήσας ̔Ραδαμᾶνας ἀλοιντῆρι σιδήρῳ.</TextUnit>
    <TextUnit id="16116" loc="39.21">καὶ στόλον ἀθπήσαντες ἀταρβέες ἔτρεμον ̓Ινδοί,</TextUnit>
    <TextUnit id="16117" loc="39.22">̓́Αρεα παπταίνοντες ἁλίκτυπον, ἄχρι καὶ αὐτοῦ</TextUnit>
    <TextUnit id="16118" loc="39.23">γούνατα τολμήεντος ἐλύετο Δηριαδῆος:</TextUnit>
    <TextUnit id="16119" loc="39.24">ποιητῷ δὲ γέλωτι γαληναίοιο προσώπου</TextUnit>
    <TextUnit id="16120" loc="39.25">̓Ινδὸς ἄναξ ἐκέλευσε τριηκοσίων ἀπὸ νήσων</TextUnit>
    <TextUnit id="16121" loc="39.26">ἦς ἐλεφαντοβότοιο παρά σφυρὰ δύσβατα γαίης</TextUnit>
    <TextUnit id="16122" loc="39.27">λαὸν ἄγειν: καὶ κραιπνὸς ἐς ἀτραπὸν ἤιε κῆρυξ,</TextUnit>
    <TextUnit id="16123" loc="39.28">ποσσὶ πολυγνάμπτοισιν ἀπὀ χθονὸς εἰς χθόνα βαίνων</TextUnit>
    <TextUnit id="16124" loc="39.29">καὶ στόλος ὀξὺς ἵκανε πολυσπερέων ἀπὀ νήσων</TextUnit>
    <TextUnit id="16125" loc="39.30">κεκλομένου βασιλῆος: ὁ δέ θρασὺς αὐχένα τείνων,</TextUnit>
    <TextUnit id="16126" loc="39.31">ὁλκάδας εὐπήληκας ἐς ̓́Αρεα πόντιον ἕλκων,</TextUnit>
    <TextUnit id="16127" loc="39.32">λαὸν ὅλον θάρσυνε, καὶ ὑψινόῳ φάτο φωνῇ:</TextUnit>
    <TextUnit id="16128" loc="39.33">“ ̓Ανέρες, οὓς ἀτίταλλεν ἐμὸς μενέχαρμος ̔Υδάσπης,</TextUnit>
    <TextUnit id="16129" loc="39.34">ἄρτι πάλιν μάρνασθε πεποιθότες: αἰθόμενον δὲ</TextUnit>
    <TextUnit id="16130" loc="39.35">ἄξατε πῦρ ἐς ̓́Αρηα, καἰ ἄσπετον ἅψατε πεύκην,</TextUnit>
    <TextUnit id="16131" loc="39.36">νῆας ἵνα φλέξοιμι νεήλυδας αἴθοπι δαλῷ,</TextUnit>
    <TextUnit id="16132" loc="39.37">καὶ στρατὸν ὑγροκέλευθον ἐνικρύψοιμι θαλάσσῃ</TextUnit>
    <TextUnit id="16133" loc="39.38">σὺν δορί, σὺν θώρηκι, σὺν ὁλκάσι, σὺν Διονύσῳ.</TextUnit>
    <TextUnit id="16134" loc="39.39">εἰ θεὸς ἔπλετο Βάκχος, ἐμῷ πυρὶ Βάκχον ὀλέσσω:</TextUnit>
    <TextUnit id="16135" loc="39.40">οὐχ ἅλις, ὡς προχοῇσι πολύτροπα φάρμακα πάσσων</TextUnit>
    <TextUnit id="16136" loc="39.41">ἄνθεσι Θεσσαλικοῖσιν ἐμὀν φοίνιξεν ̔Υδάσπην,</TextUnit>
    <TextUnit id="16137" loc="39.42">καί μιν ἰδὼν σίγησα, καὶ ἥσυχος εἰσέτι λεύσσειν</TextUnit>
    <TextUnit id="16138" loc="39.43">ἔτλην ξανθά ῥέεθρα μιαινομένου ποταμοῖο;</TextUnit>
    <TextUnit id="16139" loc="39.44">εἰ γὰρ ἔην ῥόος οὗτος ἀπ' ἀλλοτρίου ποταμοῖο,</TextUnit>
    <TextUnit id="16140" loc="39.45">μηδὲ πατὴρ ἐμὸς ἦεν ̓Αρήιος ̓Ινδὸς ̔Υδάσπης,</TextUnit>
    <TextUnit id="16141" loc="39.46">καί κεν ἐγὼ τόδε χεῦμα χυτῆς ἔπλησα κονίης</TextUnit>
    <TextUnit id="16142" loc="39.47">ὀδμὴν βοτρυόεσσαν ἀμαλδύνων Διονύσου,</TextUnit>
    <TextUnit id="16143" loc="39.48">καὶ προχοὴν μεθύουσαν ἐμοῦ γενετῆρος ὁδεύων</TextUnit>
    <TextUnit id="16144" loc="39.49">ποσσὶ κονιομένοισι διέτρεχου ἄβροχον ὕδωρ,</TextUnit>
    <TextUnit id="16145" loc="39.50">οἷα παρ' ̓Αργείοισι φατίζεται, ὡς ἐνοσίχθων</TextUnit>
    <TextUnit id="16146" loc="39.51">ξηρὸν ὕδωρ ποίησε, καὶ αὐσταλέου ποταμοῖο</TextUnit>
    <TextUnit id="16147" loc="39.52">̓Ιναχίην ἵππειος ὄνυξ ἐχάραξε κονίην.</TextUnit>
    <TextUnit id="16148" loc="39.53">οὐ θεός, οὐ θεὸς οὖτος: ἑὴν δ' ἐψεύσατο φύτλην:</TextUnit>
    <TextUnit id="16149" loc="39.54">ποίην γὰρ Κρονίωνος ̓Ολύμπιον αἰγίδα πάλλει;</TextUnit>
    <TextUnit id="16150" loc="39.55">ποῖον ἔχει σπινθῆρα Διοβλήτοιο κεραυνοῦ;</TextUnit>
    <TextUnit id="16151" loc="39.56">ποίην δ' οὐρανίην στεροπὴν γενετῆρος ἀείρει;</TextUnit>
    <TextUnit id="16152" loc="39.57">οὐ Κρονίδης κατ' ̓́Αρηα κορύσσεται οἴνοπι κισσῷ:</TextUnit>
    <TextUnit id="16153" loc="39.58">οὐ τυπάνων πατάγοισι μέλος βρονταῖον ἐίσκω,</TextUnit>
    <TextUnit id="16154" loc="39.59">οὐδὲ Διὸς σκηπτοῖσιν ὁμοίια θύρσα καλέσσω,</TextUnit>
    <TextUnit id="16155" loc="39.60">οὐ χθονίῳ θώρηκι Διὸς νέφος ἶσον ἐνίψω:</TextUnit>
    <TextUnit id="16156" loc="39.61">νεβρίδι δαιδαλέῃ πότε ποικίλον ἄστρον ἐίσκω;</TextUnit>
    <TextUnit id="16157" loc="39.62">ἀλλ' ἐρέεις, ὅτι βότρυν ἐδέξατο καἰ χύσιν οἴνου</TextUnit>
    <TextUnit id="16158" loc="39.63">δῶρα παρὰ Κρονίωνος ἀεξιφύτοιο τοκῆος:</TextUnit>
    <TextUnit id="16159" loc="39.64">Τρώιον αἷμα φέροντι καὶ ἀγρονόμῳ τινὶ βούτῃ</TextUnit>
    <TextUnit id="16160" loc="39.65">Ζεὺς πόρεν οὶνοχόῳ Γανυμήδεϊ νέκταρ ̓Ολύμπου,</TextUnit>
    <TextUnit id="16161" loc="39.66">νέκταρι δ' οὐ πέλεν οἶνος ὁμοίιος: εἴξατε, θύρσοι.</TextUnit>
    <TextUnit id="16162" loc="39.67">Βάκχος ὁμοῦ Σατύροισιν ἐπὶ χθονὸς εἰλαπινάξει:</TextUnit>
    <TextUnit id="16163" loc="39.68">δαίνυται οὐρανίοισι σὺν ἀθανάτοις Γανυμήδης.</TextUnit>
    <TextUnit id="16164" loc="39.69">εἰ δὲ πέλε βροτὸς οὗτος ἐπουρανίοιο τοκῆος,</TextUnit>
    <TextUnit id="16165" loc="39.70">σὺν Διὶ καὶ μακάρεσσι μιῆς ἔψαυσε τραπέζης.</TextUnit>
    <TextUnit id="16166" loc="39.71">ἔκλυον, ὥς ποτε θῶκον ἑὸν καὶ σκῆπτρον ̓Ολύμπου</TextUnit>
    <TextUnit id="16167" loc="39.72">δῶκε γέρας Ζαγρῆι παλαιοτέρῳ Διονύσῳ,</TextUnit>
    <TextUnit id="16168" loc="39.73">ἀστεροπὴν Ζαγρῆι καὶ ἄμπελον οἴνοπι Βάκχῳ.”</TextUnit>
    <TextUnit id="16169" loc="39.74">εἶπε καὶ εἰς μόθον ὦρτο: συνερρώοντο δὲ λαοὶ</TextUnit>
    <TextUnit id="16170" loc="39.75">σὺν δορί, σὺν σακέεσσι, καὶ ὄψιμον ἐλπίδα νίκης</TextUnit>
    <TextUnit id="16171" loc="39.76">χερσαίου πολέμοιο μετεστήσαντο θαλάσσῃ.</TextUnit>
    <TextUnit id="16172" loc="39.77">καὶ προμάχοις Διόνυσος ἐκέκλετο θυιάδι φωνῇ:</TextUnit>
    <TextUnit id="16173" loc="39.78">“ ̓́Αρεος ἄλκιμα τέκνα καὶ εὐθώρηκος ̓Αθήνης,</TextUnit>
    <TextUnit id="16174" loc="39.79">οἷς βίος ἔργα μόθοιο καὶ ἐλπίδες εἰσὶν ἀγῶνες,</TextUnit>
    <TextUnit id="16175" loc="39.80">σπεύσατε καὶ κατὰ πόντον ἀιστῶσαι γένος ̓Ινδῶν,</TextUnit>
    <TextUnit id="16176" loc="39.81">εἰναλίην τελέσαντες ἐπιχθονίην μετὰ νίκην.</TextUnit>
    <TextUnit id="16177" loc="39.82">ἀλλὰ θαλασσαίοιο διάκτορα δηιοτῆτος,</TextUnit>
    <TextUnit id="16178" loc="39.83">ἔγχεα διπλώσαντες ὁμόπλοκα δίζυγ, δεσμῷ</TextUnit>
    <TextUnit id="16179" loc="39.84">ναύμαχα κολλήεντα, περὶ στόμα εἱμένα χαλκῷ,</TextUnit>
    <TextUnit id="16180" loc="39.85">μίξατε δυσμενέεσσιν ἁλιπτοίητον ̓Ενυώ,</TextUnit>
    <TextUnit id="16181" loc="39.86">προφθάμενοι, μὴ χειρὶ πυραυγέα δαλὀν ἀείρων</TextUnit>
    <TextUnit id="16182" loc="39.87">Δηριάδης φλέξειεν ̓Αρήια δούρατα νηῶν.</TextUnit>
    <TextUnit id="16183" loc="39.88">νόσφι φόβου μάρνασθε, Μιμαλλόνες: ὑγρομόθων γὰρ</TextUnit>
    <TextUnit id="16184" loc="39.89">ἐλπίδες ἀντιβίων κενεαυχέες: εἰ δἐ μογήσας</TextUnit>
    <TextUnit id="16185" loc="39.90">φύλοπιν οὐκ ἐτέλεσσεν ἐπὶ χθονὸς ὄρχαμος ̓Ινδῶν,</TextUnit>
    <TextUnit id="16186" loc="39.91">ἠλιβάτων λοφιῇσιν ἐφεδρήσσων ἐλεφάντων,</TextUnit>
    <TextUnit id="16187" loc="39.92">ἀγχινεφής, ἀκίχητος, ἀωούτατος, ἠέρι γείτων,</TextUnit>
    <TextUnit id="16188" loc="39.93">οὐ μὲν ἐγὼ προμάχων ποτὲ δεύομαι, οὐδὲ καλέσσω</TextUnit>
    <TextUnit id="16189" loc="39.94">ἄλλον ἀοσσητῆρα μετὰ Κρονίωνα τοκῆα,</TextUnit>
    <TextUnit id="16190" loc="39.95">ἡνίοχον πόντοιο καὶ αἰθέρος: ἢν δ' ἐθελήσω,</TextUnit>
    <TextUnit id="16191" loc="39.96">γνωτὸν ἐμοῦ Κρονίδαο Ποσειδάωνα κορύσσω</TextUnit>
    <TextUnit id="16192" loc="39.97">̓Ινδῴην στίχα πᾶσαν ἀμαλδύνοντα τριαίνῃ:</TextUnit>
    <TextUnit id="16193" loc="39.98">καὶ πρόμον εὐρυγένειον, ἀπόσπορον ἐννοσιγαίου,</TextUnit>
    <TextUnit id="16194" loc="39.99">Γλαῦκον ἔχω συνάεθλον, ἐμῆς ἅτε γείτονα Θήβης,</TextUnit>
    <TextUnit id="16195" loc="39.100">πόντιον ̓Αονίης ̓Ανθηδόνος ἀστὸν ἀρούρης:</TextUnit>
    <TextUnit id="16196" loc="39.101">Γλαῦκον ἔχω καὶ Φόρκυν: ἱμασσομένην δὲ θαλάσσῃ</TextUnit>
    <TextUnit id="16197" loc="39.102">ὁλκάδα Δηριάδαο κατακρύψει Μελικίρτης,</TextUnit>
    <TextUnit id="16198" loc="39.103">κυδαίνων Διόνυσον ὁμόγνιον, οὗ ποτε μήτηρ</TextUnit>
    <TextUnit id="16199" loc="39.104">νήπιον ἔτρεφε Βάκχον, ἐπεὶ πόρε ποντιὰς ̓Ινὼ</TextUnit>
    <TextUnit id="16200" loc="39.105">ἓν γλάγος ἀμφοτέροισι, Παλαίμονι καὶ Διονύσῳ:</TextUnit>
    <TextUnit id="16201" loc="39.106">μαντιπόλου δὲ γέροντος, ὃς ἡμετέρην ποτὲ νίκην</TextUnit>
    <TextUnit id="16202" loc="39.107">ἐσσομένην κατὰ πόντον ὑποβρυχίῃ φάτο φωνῇ,</TextUnit>
    <TextUnit id="16203" loc="39.108">εἰμὶ φίλος Πρωτῆος: ἐς ὑσμίνην δὲ κορύσσει</TextUnit>
    <TextUnit id="16204" loc="39.109">θυγατέρας Νηρῆος ἐμὴ Θέτις, ἐν δὲ κυδοιμοῖς</TextUnit>
    <TextUnit id="16205" loc="39.110">Βασσαρίδων συνάεθλος ἐμὴ θωρήσσεται ̓Ινώ:</TextUnit>
    <TextUnit id="16206" loc="39.111">θωρήξω δ' ἐς ̓́Αρηα καὶ Αἰόλον, ὄφρα νοήσω</TextUnit>
    <TextUnit id="16207" loc="39.112">εὖρον ἀκοντίζοντα καὶ αἰχμάζοντα Βορῆα,</TextUnit>
    <TextUnit id="16208" loc="39.113">γαμβρὸν ἐμοῦ προμάχου, Μαραθωνίδος ἅρπαγα νύμφης,</TextUnit>
    <TextUnit id="16209" loc="39.114">καὶ Νότον Αἰθιοπῆα προασπιστῆρα Λυαίου:</TextUnit>
    <TextUnit id="16210" loc="39.115">καὶ Ζέφυρος πολὺ μᾶλλον ἀελλήεντι κυδοιμῷ</TextUnit>
    <TextUnit id="16211" loc="39.116">ὁλκάδας ἀντιβίων δηλήσεται: ἡμετέρου γὰρ</TextUnit>
    <TextUnit id="16212" loc="39.117">εὐνέτιν ̓͂Ιριν ἔχει Διὸς ἄγγελον. ἀλλὰ σιωπῇ</TextUnit>
    <TextUnit id="16213" loc="39.118">ἔκτοθεν εὐθύρσοιο καὶ ̓Ινδῴοιο κυδοιμοῦ</TextUnit>
    <TextUnit id="16214" loc="39.119">μιμνέτω ἠρεμέων θραχὺς Αἰόλος, ἠθάδι δεσμῷ</TextUnit>
    <TextUnit id="16215" loc="39.120">ἀσκὸν ἐπισφίγξας ἀνεμώδεα, μηδ' ἐνὶ πόντῳ</TextUnit>
    <TextUnit id="16216" loc="39.121">ἄσθμασιν ̓Ινσοφόνοισιν ἀριστεύσωαιν ἀῆται:</TextUnit>
    <TextUnit id="16217" loc="39.122">ἀλλὰ μόθον τελέσω νηοφθόρα θύρσα τιταίνων.”</TextUnit>
    <TextUnit id="16218" loc="39.123">ὣς εἰπὼν ἐκόρυσσε πεποιθότας ἡγεμονῆας.</TextUnit>
    <TextUnit id="16219" loc="39.124">ἤση δὲ πτολέμοιο προάγγελος ἵστατο σάλπιγξ,</TextUnit>
    <TextUnit id="16220" loc="39.125">καὶ μέλος ἐγρεκύδοιμον ἀνέκλαγον ̓́Αρεος αὐλοὶ</TextUnit>
    <TextUnit id="16221" loc="39.126">λαὸν ἀολλίζοντες, ἀρασσομένη δὲ βοείη</TextUnit>
    <TextUnit id="16222" loc="39.127">εἰναλίου κελάδησε μόθου χαλκόκροτον ἠχώ,</TextUnit>
    <TextUnit id="16223" loc="39.128">καὶ καναχὴν ὁμόδουπον ἀγέστρατος ἴαχε σύριγξ:</TextUnit>
    <TextUnit id="16224" loc="39.129">ἀντὶ δὲ πετραίης πολεμήια λείψανα φωνῆς</TextUnit>
    <TextUnit id="16225" loc="39.130">Πανιὰς ὑστερόφωνας ἀμείβετο ποντιὰς ̓Ηχώ.</TextUnit>
    <TextUnit id="16226" loc="39.131">τοῖσι δὲ μαρναμένοισιν ἔην κλόνος, ὦρτο δ' ἰωὴ</TextUnit>
    <TextUnit id="16227" loc="39.132">κεκλομένων: καὶ λαὸς ἐθήμονι μάρνατο τέχνῃ</TextUnit>
    <TextUnit id="16228" loc="39.133">κυκλώσας στεφανηδὸν ὅλον στρατόν, ἐν δ' ἄρα μέσσῳ</TextUnit>
    <TextUnit id="16229" loc="39.134">νηυσὶν ὁμοζυλέεσσιν ἐμιτρώθη στόλος ̓Ινδῶν</TextUnit>
    <TextUnit id="16230" loc="39.135">εἰς λίνον ἐργομένων νεπόδων τύπον: Αἰακίδαις δὲ</TextUnit>
    <TextUnit id="16231" loc="39.136">Αἰακὸς ὑγρὸν ̓́Αρηα προθεσπίζων Σαλαμῖνος</TextUnit>
    <TextUnit id="16232" loc="39.137">ἀρχόμενος πολέμοιο θεουδέα ῥήξατο φωνήν:</TextUnit>
    <TextUnit id="16233" loc="39.138">“ Εἰ πάρος ἡμετέρην ἀίων ἱκετήσιον ἠχὼ</TextUnit>
    <TextUnit id="16234" loc="39.139">ἄσπορον εὐρυάλωος ἀπήλασας αὐχμὸν ἀρούρης,</TextUnit>
    <TextUnit id="16235" loc="39.140">διψαλέην ἐπὶ γαῖαν ἄγων βιοτήσιον ὕδωρ,</TextUnit>
    <TextUnit id="16236" loc="39.141">δὸς πάλιν ὀψιτέλεστον ἴσην χάριν, ὑέτιε Ζεῦ,</TextUnit>
    <TextUnit id="16237" loc="39.142">ὕδατι κυδαίνων με καὶ ἐνθάδε: καί τις ἐνἰψῃ</TextUnit>
    <TextUnit id="16238" loc="39.143">νίκην ἡμετέρην δεδοκημένος: 'ὡς ἐνὶ γαίῃ</TextUnit>
    <TextUnit id="16239" loc="39.144">Ζεὺς ἑὸν υἷα γέραιρε, καὶ ὲν πελάγεσσι γεραίρει.'</TextUnit>
    <TextUnit id="16240" loc="39.145">ἄλλος ἀνὴρ λέξειεν ̓Αχαιικός: 'εἰν ένὶ θεσμῷ</TextUnit>
    <TextUnit id="16241" loc="39.146">Αἰακὸς ̓Ινδοφόνος φυσίζοος: ἀμφότερον γάρ,</TextUnit>
    <TextUnit id="16242" loc="39.147">κείρων ἐχθρὰ κάρηνα καὶ αὔλακι καρπὸν ὀπάσσας</TextUnit>
    <TextUnit id="16243" loc="39.148">χάρμα πόρεν Δήμητρι καὶ εὐφροσύνην Διονύσῳ.'</TextUnit>
    <TextUnit id="16244" loc="39.149">ῥύεο δ' ἡμετέρης πλόον ὁλκάδος: αὐσταλέῳ δὲ</TextUnit>
    <TextUnit id="16245" loc="39.150">ὡς χθονίῳ κενεῶνι φερέσβιον ἤγαγον ὕδωρ,</TextUnit>
    <TextUnit id="16246" loc="39.151">καὶ βυθίων λαγόνων θανατηφόρον οἶδμα καρύσσω</TextUnit>
    <TextUnit id="16247" loc="39.152">μαρνάμενον στρατιῇσι καὶ ὁλκάσι Δηριαδῆος.</TextUnit>
    <TextUnit id="16248" loc="39.153">ἀλλά, πάτερ, σκηπτοῦχε βίου, σκηπτοῦχε κυδοιμοῦ,</TextUnit>
    <TextUnit id="16249" loc="39.154">πέμπέ μοι αἰετὸν ὄρνιν ἐμῆς κήρυκα γενέθλης</TextUnit>
    <TextUnit id="16250" loc="39.155">δεξιτερὸν προμάχοισι καὶ ὑμετέρῳ Διονύσῳ:</TextUnit>
    <TextUnit id="16251" loc="39.156">ἄλλος δ' ἀντιβίοισιν ἀριστερὸς ὄρνις ἱκέσθω:</TextUnit>
    <TextUnit id="16252" loc="39.157">σύμβολα δ' ἀμφοτέροις ἑτερότροπα ταῦτα γενέσθω:</TextUnit>
    <TextUnit id="16253" loc="39.158">τὸν μὲν ἐσαθρήσω πεφορημένον ἅρπαγι ταρσῷ</TextUnit>
    <TextUnit id="16254" loc="39.159">θηγαλέων ὀνύχων κεχαραγμένον ὀξέι κέντρῳ</TextUnit>
    <TextUnit id="16255" loc="39.160">νεκρὸν ὄφιν περίμετρον ἀερτάζοντα κεράστην,</TextUnit>
    <TextUnit id="16256" loc="39.161">δυσμενέος κερόεντος ἀπαγγέλλοντα τελευτήν:</TextUnit>
    <TextUnit id="16257" loc="39.162">λαῷ δ' ἀντιβίων ἕτερος μελανόχροος ἔλθῃ</TextUnit>
    <TextUnit id="16258" loc="39.163">κυανέαις πτερύγεσσι προθεσπίζων φόνον ̓Ινδῶν,</TextUnit>
    <TextUnit id="16259" loc="39.164">αὐτομάτου θανάτοιο μέλαν τύπον: ἢν δ' ἐθελήσῃς,</TextUnit>
    <TextUnit id="16260" loc="39.165">βρονταίοις πατάγοισιν ἐμὴν μαντεύεο νίκην,</TextUnit>
    <TextUnit id="16261" loc="39.166">καὶ στεροπὴν Βρομίοιο λεχώια φέγγεα πέμπων</TextUnit>
    <TextUnit id="16262" loc="39.167">υἱέα σεῖο γέραιρε πάλιν πυρί, δυσμενέων δὲ</TextUnit>
    <TextUnit id="16263" loc="39.168">ὁλκάδας εὐπήληκας ὀιστεύσωσι κεραυνοί.</TextUnit>
    <TextUnit id="16264" loc="39.169">ναί, πάτερ, Αἰγίνης μιμνήσκεο, μὴ σέο νύμφης</TextUnit>
    <TextUnit id="16265" loc="39.170">νυμφίον αἰσχύνειας ὁμόπτερον ὄρνιν ̓Ερώτων.”</TextUnit>
    <TextUnit id="16266" loc="39.171">ὣς εἰπὼν πολέμιζεν, ἐς ἠερίας δὲ κελεύθους</TextUnit>
    <TextUnit id="16267" loc="39.172">ὄμμα παλιννόστοιο βαλὼν ἀντώπιον ̓́Αρκτου</TextUnit>
    <TextUnit id="16268" loc="39.173">γαμβρὸν ἑὸν λιτάνενε καὶ ἴαχε μῦθον ̓Ερεχθεύς:</TextUnit>
    <TextUnit id="16269" loc="39.174">“Γαμβρὸς ἐμὸς Βορέης, θωρήσσεο, καὶ σέο νύμφης</TextUnit>
    <TextUnit id="16270" loc="39.175">μαρναμένῳ γενετῆρι βοηθόον ἄσθμα τιταίνων</TextUnit>
    <TextUnit id="16271" loc="39.176">ἕδνα τεοῦ θαλάμοιο θαλασσαίην πόρε νίκην:</TextUnit>
    <TextUnit id="16272" loc="39.177">ὁλκάσι μὲν Βρομίοιο φέρων νηοσσόον αὔρην</TextUnit>
    <TextUnit id="16273" loc="39.178">δὸς χάριν ἀμφοτέροισιν, ̓Ερεχθέι καὶ Διονύσῳ:</TextUnit>
    <TextUnit id="16274" loc="39.179">νηυσὶ δὲ Δηριάδαο μεμηνότα πόντον ἱμάσσων</TextUnit>
    <TextUnit id="16275" loc="39.180">ἄσθματι κυματόεντι τεὰς θώρηξον ἀέλλας—</TextUnit>
    <TextUnit id="16276" loc="39.181">ἐσσὶ γὰρ ὑσμίνης ἐμπείραμος, ὅττι καὶ αὐτὸς</TextUnit>
    <TextUnit id="16277" loc="39.182">Θρῄκην ναιετάεις, ἐμπείραμος, οἷά περ ̓́Αρης—</TextUnit>
    <TextUnit id="16278" loc="39.183">ἀντιβίων δὲ φάλαγγι δυσήνεμον ἄσθμα κομίζων</TextUnit>
    <TextUnit id="16279" loc="39.184">ἔγχεϊ παχυήεντι κορύσσεο Δηριαδῆι:</TextUnit>
    <TextUnit id="16280" loc="39.185">στήσας δ' ἀωτιβίοισι θυελλήεσσαν ̓Ενυὼ</TextUnit>
    <TextUnit id="16281" loc="39.186">δυσμενέας τόξευε χαλαζήεντι βελέμνῳ,</TextUnit>
    <TextUnit id="16282" loc="39.187">καὶ Διὶ πρστὰ φέρων καὶ Παλλάδι καἰ Διονύσῳ.</TextUnit>
    <TextUnit id="16283" loc="39.188">μνώεο Κεκροπίης εὐπαρθένου, ἧχι γυναῖκες</TextUnit>
    <TextUnit id="16284" loc="39.189">κερκίδι ποικίλλουσι τεῶν ὑμέναιον ̓Ερώτων:</TextUnit>
    <TextUnit id="16285" loc="39.190">̓Ιλισσὸν δὲ γέραιρε γαμοστόλον, ὁππόθι κούρην</TextUnit>
    <TextUnit id="16286" loc="39.191">̓Ατθίδα δὴν παράκοιτιν ἀνήρπασαν ἅρπαγες αὖραι</TextUnit>
    <TextUnit id="16287" loc="39.192">ἑζομένην ἀτίνακτον ἀκινήτῳ σέθεν ὤμῳ.</TextUnit>
    <TextUnit id="16288" loc="39.193">οἶδα μέν, ὡς συνάεθλος ἐλεύσεται ἄλλος ἀήτης</TextUnit>
    <TextUnit id="16289" loc="39.194">γείτων ἀντιβίοισιν ̔Εώιος: ἀλλ' ἐνὶ χάρμῃ</TextUnit>
    <TextUnit id="16290" loc="39.195">οὐ τρομέω θρασὺν Εὖρον, ὅτι πτερόεντες ἀῆται</TextUnit>
    <TextUnit id="16291" loc="39.196">πάντες, ὅσοι πνείουσιν, ὀπάονές εἰσι Βορῆος:</TextUnit>
    <TextUnit id="16292" loc="39.197">καὶ πρόμος Αἰθιόπων Νοτίην ἐπὶ πέζαν ἀρούρης</TextUnit>
    <TextUnit id="16293" loc="39.198">μηκέτι νοστήσειε Κορύμβασος, ἀλλὰ δαμείη</TextUnit>
    <TextUnit id="16294" loc="39.199">θερμὸν ἔχων συνάεθλον ἑὸν Νότον Αἰθσπῆα,</TextUnit>
    <TextUnit id="16295" loc="39.200">ψυχρὸν ὑπὲρ πόντοιο πιὼν θανατηφόρον ὕδωρ:</TextUnit>
    <TextUnit id="16296" loc="39.201">οὐκ ἀλέγω Ζεφύροιο, κορυσσομένιο Βορῆος.</TextUnit>
    <TextUnit id="16297" loc="39.202">δεῖξον ὁμοφροσύνην ἑκυρῷ σέθεν: οὐρανόθεν δὲ</TextUnit>
    <TextUnit id="16298" loc="39.203">σὺν σοὶ Βακχιάδεσσιν ἐμαῖς στρατιῇσιν ἀρήξει</TextUnit>
    <TextUnit id="16299" loc="39.204">μαρνάμενος τριόδοντι Ποσειδάων καὶ ̓Αθήνη,</TextUnit>
    <TextUnit id="16300" loc="39.205">ἡ μὲν ἑοῖς ναέτῃσιν, ὁ δὲ γνωτοῖο γενέθλῃ:</TextUnit>
    <TextUnit id="16301" loc="39.206">καὶ πυρόεις ̔́Ηφαιστος ̓Ερεχθέος αἷμα γεραίρων</TextUnit>
    <TextUnit id="16302" loc="39.207">ἵξεται εὐάντητος ἐς ὑδατόεσσαν ̓Ενυώ,</TextUnit>
    <TextUnit id="16303" loc="39.208">ὁλκάσι Δηριάδαο μαχήμονα πυρσὸν ἑλίσσων.</TextUnit>
    <TextUnit id="16304" loc="39.209">δὸς δέ με νικῆσαι καὶ ἐν ὕδασι, καὶ μετὰ νίκην</TextUnit>
    <TextUnit id="16305" loc="39.210">Κεκροπίῃ κομίσειεν ἀπήμονα λαὸν ̓Ερεχθεύς,</TextUnit>
    <TextUnit id="16306" loc="39.211">καὶ Βορέην μέλψωσι καὶ ̓Ωρείθυιαν ̓Αθῆναι.”</TextUnit>
    <TextUnit id="16307" loc="39.212">τοῖον ἔπος βοόων ἁλιδίνεος ἥψατο χάρμης</TextUnit>
    <TextUnit id="16308" loc="39.213">ἔγχεϊ τεχνήεντι, καὶ ὡς ναέτης Μαραθῶνος</TextUnit>
    <TextUnit id="16309" loc="39.214">ναύμαχου εἶχεν ἔρωτα: φιληρέτμῳ δὲ κυδοιμῷ</TextUnit>
    <TextUnit id="16310" loc="39.215">εὔστολος ἦεν ̓́Αρης τότε ναυτίλος, ἐν παλάμῃ δὲ</TextUnit>
    <TextUnit id="16311" loc="39.216">πηδάλιον Φόβος εἶχε, κυβερνήτης δὲ κυδοιμοῦ</TextUnit>
    <TextUnit id="16312" loc="39.217">Δεῖμος ἀκοντοφόρων ἀνελύσατο πείσματα νηῶν.</TextUnit>
    <TextUnit id="16313" loc="39.218">Κυκλώπων δὲ φάλαγγες ἐωαυτίλλοντο θαλάσσῃ</TextUnit>
    <TextUnit id="16314" loc="39.219">ὁλκάδας ἀγχιάλοισιν ὀιστεύοντες ἐρίπναις:</TextUnit>
    <TextUnit id="16315" loc="39.220">Εὐρύαλος δ' ἀλάλαζεν, ἁλιρροίζῳ δὲ κυδοιμῷ</TextUnit>
    <TextUnit id="16316" loc="39.221">ἀγχινεφὴς οἴστρησεν ἐς ὑσμίνην ̔Αλιμήδης.</TextUnit>
    <TextUnit id="16317" loc="39.222">καὶ διδύμαις στρατιῇσιν ἐπέκτυπε πόντιος ̓́Αρης</TextUnit>
    <TextUnit id="16318" loc="39.223">χερσαίην μετὰ δῆριν, ἁλιρροίζῳ δ' ἀλαλητῷ</TextUnit>
    <TextUnit id="16319" loc="39.224">ὁλκάσι Βακχείῃσιν ἐπέρρεον ὁλκάδες ̓Ινδῶν:</TextUnit>
    <TextUnit id="16320" loc="39.225">καὶ φόνος ἦν ἑκάτερθε, καὶ ἔζεε κύματα λύθρῳ,</TextUnit>
    <TextUnit id="16321" loc="39.226">καὶ πολὺς ἀμφοτέρων στρατὸς ἤριπεν: ἀρτιχύτῳ δὲ</TextUnit>
    <TextUnit id="16322" loc="39.227">αἵματι κυανέης ἐρυθαίνετο νῶτα θαλάσσης.</TextUnit>
    <TextUnit id="16323" loc="39.228">πολλοὶ δ' ἔνθα καὶ ἔνθα χυτῷ πίπτοντες ὀλέθρῳ</TextUnit>
    <TextUnit id="16324" loc="39.229">οἰδαλέοι πλωτῆρες ἐναυτίλλοντο θαλάσσῃ:</TextUnit>
    <TextUnit id="16325" loc="39.230">καὶ ῥοθίοις ἑλικηδὸν ἔχων πορθμῆας ἀήτας</TextUnit>
    <TextUnit id="16326" loc="39.231">σύρετο νεκρὸς ὅμιλος ἀφειδέι σύνδρομος αὔρῃ:</TextUnit>
    <TextUnit id="16327" loc="39.232">πολλοὶ δ' αὐτοκύλιστον ὑπὸ στροδάλιγγα κυδοιμοῦ</TextUnit>
    <TextUnit id="16328" loc="39.233">εἰς ῥόον ὠλίσθησαν, ἀναγκαίῃ δὲ πιόντες</TextUnit>
    <TextUnit id="16329" loc="39.234">πικρὸν ὕδωρ ἐνόησαν ὑποβρυχίης λίνα Μοίρης,</TextUnit>
    <TextUnit id="16330" loc="39.235">βριθόμενοι θώρηκι: καὶ οἰδαλέων μέλαν ὕδωρ</TextUnit>
    <TextUnit id="16331" loc="39.236">κυανέων ἐκάλυπτεν ὁμόχροα σώματα νεκρῶν</TextUnit>
    <TextUnit id="16332" loc="39.237">βένθεϊ φυκιόεντι, σὺν ὑγροπόρῳ δὲ φορῆι</TextUnit>
    <TextUnit id="16333" loc="39.238">χάλκεος ἰλυόεντι χιτὼν ἐκαλύπτετο πηλῷ:</TextUnit>
    <TextUnit id="16334" loc="39.239">καὶ τάφος ἔπλετο πόντος. ἐτυμβεύοντο δὲ πολλοὶ</TextUnit>
    <TextUnit id="16335" loc="39.240">κητείοις γενύεσσιν, ἐν ὶχθυόεντι δὲ λαιμῷ</TextUnit>
    <TextUnit id="16336" loc="39.241">ἄπνοον αἰθύσσουσα νέκυν τυμβεύσατο φώκη,</TextUnit>
    <TextUnit id="16337" loc="39.242">ξανθὸν ἐρευγομένη ῥόον αἵματος. ὀλλυμένων δὲ</TextUnit>
    <TextUnit id="16338" loc="39.243">τεύχεα πόντος ἔσεκτο, νεοσφαγέος δὲ φορῆος</TextUnit>
    <TextUnit id="16339" loc="39.244">αὐτομάτη λοφόεσσα δι' ὕδατος ἔπλεε πήληξ</TextUnit>
    <TextUnit id="16340" loc="39.245">δεσμοῦ λυομένοιο, θυελλήεντι δὲ πολλῆς</TextUnit>
    <TextUnit id="16341" loc="39.246">χεύματι φοιταλέης ἐπενήχετο κύκλα βοείης</TextUnit>
    <TextUnit id="16342" loc="39.247">σὺν διερῷ τελαμῶνι. πολὺς δ' ὑπὸ κύμασιν ἄκροις</TextUnit>
    <TextUnit id="16343" loc="39.248">ἀφρὸς ἐρευθιόων πολιῆς ἀνεκήκιεν ἅλμης</TextUnit>
    <TextUnit id="16344" loc="39.249">αἱμαλέῳ πάνλευκον ὑποστίξας χύσιν ὁλκῷ.</TextUnit>
    <TextUnit id="16345" loc="39.250">καὶ φονίαις λιβάδεσσιν ἐφοινίχθη Μελικέρτης:</TextUnit>
    <TextUnit id="16346" loc="39.251">Λευκοθέη δ' ὀλόλυζε, τιθηνήτειρα Λυαίον,</TextUnit>
    <TextUnit id="16347" loc="39.252">αὐχένα γαῦρον ἔχουσα, καὶ ̓Ινδοφόνου περὶ νίκης</TextUnit>
    <TextUnit id="16348" loc="39.253">ἄνθεϊ φυκιόεντι κόμην ἐστέψατο Νύμφη:</TextUnit>
    <TextUnit id="16349" loc="39.254">καὶ Θέτις ἀκρήδεμνος ὑπερκύψασα θαλάσσης</TextUnit>
    <TextUnit id="16350" loc="39.255">χεῖρας ἐρεισαμένη καὶ Δωρίδι καὶ Πανοπείῃ</TextUnit>
    <TextUnit id="16351" loc="39.256">ἄσμενον ὄμμα τίταινεν ἐπ' εὐθύρσῳ Διονύσῳ.</TextUnit>
    <TextUnit id="16352" loc="39.257">καὶ βυθίη Γαλάτεια θαλασσαίου διὰ κόλπου</TextUnit>
    <TextUnit id="16353" loc="39.258">ἡμιφανὴς πεφόρητο διαξύουσα γαλήνην,</TextUnit>
    <TextUnit id="16354" loc="39.259">καὶ φονίου Κύκλωπος ἁλιπτοίητον ̓Ενυὼ</TextUnit>
    <TextUnit id="16355" loc="39.260">δερκομένη δεδόνητο, φόβῳ δ' ἤμειψε παρειάς:</TextUnit>
    <TextUnit id="16356" loc="39.261">ἔλπετο γὰρ Πολύφημον ἰδεῖν κατὰ φύλοπιν ̓Ινδῶν</TextUnit>
    <TextUnit id="16357" loc="39.262">ἀντία Δηριάδαο συναιχμάζοντα Λυαίῳ:</TextUnit>
    <TextUnit id="16358" loc="39.263">ταρβαλέη δ' ἱκέτευε θαλασσαίην ̓Αφροδίτην</TextUnit>
    <TextUnit id="16359" loc="39.264">υἷα Ποσειδάωνος ἀριστεύοντα σαῶσαι,</TextUnit>
    <TextUnit id="16360" loc="39.265">καὶ γενέτην φιλότεκνον ἐφ' υἱέι κυανοχαίτην</TextUnit>
    <TextUnit id="16361" loc="39.266">μαρναμένου λιτάνευε προασπίζειν Πολυφήμου.</TextUnit>
    <TextUnit id="16362" loc="39.267">καὶ βυθίου τριόδοντος ἐκυκλώσαντο φορῆα</TextUnit>
    <TextUnit id="16363" loc="39.268">θυγατέρες Νηρῆος: ἐρειδόμενος δὲ τριαίνῃ</TextUnit>
    <TextUnit id="16364" loc="39.269">πόντιος ἐννοσίγαιος ἐδέρκετο γείτονα χάρμην,</TextUnit>
    <TextUnit id="16365" loc="39.270">καὶ στρατὸν εὐθώρηκος ὀπιπεύων Διονύσου,</TextUnit>
    <TextUnit id="16366" loc="39.271">ζηλήμων ὁρόων ἑτέρου Κύκλωπος ̓Ενυώ,</TextUnit>
    <TextUnit id="16367" loc="39.272">ὑγρομόθῳ Βρομίῳ πολυμεμφέα ῥήξατο φωνήν:</TextUnit>
    <TextUnit id="16368" loc="39.273">“Εἰς ἐνοπήν, φίλε Βάκχε, τόσους Κύκλωπας ἀγείρων,</TextUnit>
    <TextUnit id="16369" loc="39.274">καλλείψας δ' ἕνα μοῦνον ἀπόπροθι δηιοτῆτος,</TextUnit>
    <TextUnit id="16370" loc="39.275">εἰς χρόνον ἑπταέτηρον ἔχεις πολύκυκλον ἀγῶνα,</TextUnit>
    <TextUnit id="16371" loc="39.276">βόσκων ἀλλοπρόσαλλον ἀτέρμονος ἐλπίδα χάρμης,</TextUnit>
    <TextUnit id="16372" loc="39.277">ὅττι τεοῦ μεγάλοιο προασπιστῆρες ἀγῶνος</TextUnit>
    <TextUnit id="16373" loc="39.278">πάντες ἑνὸς χατέουσιν ἀνικήτου Πολυφήμου:</TextUnit>
    <TextUnit id="16374" loc="39.279">εἰ δὲ τεὴν ἐπὶ δῆριν ἐμὸς πάις ἵκετο Κύκλωψ,</TextUnit>
    <TextUnit id="16375" loc="39.281">πατρῴην δ' ἐλέλιζεν ἐμῆς γλωχῖνα τριαίνης,</TextUnit>
    <TextUnit id="16376" loc="39.280">καί κεν ὑπὲρ πεδίοιο συναιχμάζων Διονύσῳ</TextUnit>
    <TextUnit id="16377" loc="39.284">στήθεα βουκεράοιο διέθλασε Δηριαδῆος,</TextUnit>
    <TextUnit id="16378" loc="39.282">καὶ πολὺν αἰνὸν ὅμιλον ἐμῷ τριόδοντι δαΐζων</TextUnit>
    <TextUnit id="16379" loc="39.283">εἰς μίαν ἠριγένειαν ὅλον γένος ἔκτανεν ̓Ινδῶν.</TextUnit>
    <TextUnit id="16380" loc="39.285">υἱὸς ἐμὸς πάλαι ἄλλος ἔχων ἑκατοντάδα χειρῶν</TextUnit>
    <TextUnit id="16381" loc="39.286">Τιτήνων ὀλετῆρι τεῷ χραίσμησε τοκῆι,</TextUnit>
    <TextUnit id="16382" loc="39.287">Αἰγαίων πολύπηχυς, ὅτε Κρόνον εἰς φόβον ἕλκων</TextUnit>
    <TextUnit id="16383" loc="39.288">ἠλιβάτων ἐτίταινε πολυσπερὲς ἔθνος ἀγοστῶν,</TextUnit>
    <TextUnit id="16384" loc="39.289">ἠέλιον σκιόωσαν ἔχων ὑψαύχενα χαίτην,</TextUnit>
    <TextUnit id="16385" loc="39.290">καὶ βλοσυροὶ Τιτῆνες ἐνοσφίσθησαν ̓Ολύμπου</TextUnit>
    <TextUnit id="16386" loc="39.291">εὐπαλάμου Βριαρῆος ὑποπτήσσοντες ̓Ενυώ.”</TextUnit>
    <TextUnit id="16387" loc="39.292">τοῖον ἔπος φθονέων νεμεσήμονι πέφραδε φωνῇ.</TextUnit>
    <TextUnit id="16388" loc="39.293">αἰδομένη δὲ Θόωσα κατηφέας εἶχε παρειάς,</TextUnit>
    <TextUnit id="16389" loc="39.294">̓́Αρεϊ μὴ παρεόντος ἐρωμανέος Πολυφήμου.</TextUnit>
    <TextUnit id="16390" loc="39.295">ὡς δὲ πόνου τέλος ἦεν ἐριφλοίσβοιο κυδοιμοῦ,</TextUnit>
    <TextUnit id="16391" loc="39.296">ἠθάδα πόντον ὄπωπε κατάρρυτον αἵματι Νηρεύς:</TextUnit>
    <TextUnit id="16392" loc="39.297">ξανθῆς δ' ἐννοσίγαιος ἐθάμβεε νῶτα θαλάσσης,</TextUnit>
    <TextUnit id="16393" loc="39.298">ἰχθύας ἀνδροφάγους ὁρόων καὶ πληθύι νεκρῶν</TextUnit>
    <TextUnit id="16394" loc="39.299">γείτονος ἄβροχα νῶτα γεφυρωθέντα θαλάσσης...</TextUnit>
    <TextUnit id="16395" loc="39.300">Βακχιάδες τε φάλαγγες ἐπέρρεον αἴθοπι λαῷ.</TextUnit>
    <TextUnit id="16396" loc="39.301">κεῖτο δὲ δυσμενέων στρατὸς ἄσπετος, ὧν ἐνὶ χάρμῃ</TextUnit>
    <TextUnit id="16397" loc="39.302">βαλλομένων ξιφέεσσι καὶ ὀξυτόροισιν ὀιστοῖς.</TextUnit>
    <TextUnit id="16398" loc="39.303">τοῦ μὲν ὑπὲρ λαπάρην βέλος ἔμπεσε, τοῦ δὲ τυπέντος</TextUnit>
    <TextUnit id="16399" loc="39.304">ἔγχεϊ χαλκείῳ μεσάτης ὑπὲρ ἄντυγα κόρσης</TextUnit>
    <TextUnit id="16400" loc="39.305">ὠτειλὴ βεβάθυστο χαρασσομένοιο καρήνου.</TextUnit>
    <TextUnit id="16401" loc="39.306">πολλοὶ δ' ἔνθα καὶ ἔνθα πολυσπερέων ἐλατήρων</TextUnit>
    <TextUnit id="16402" loc="39.307">πόντον ἀμοιβαίοισιν ἀνασχίζοντες ἐρετμοῖς</TextUnit>
    <TextUnit id="16403" loc="39.308">κυανέην λεύκαινον ἐπασσυτέρην χύσιν ἀφρῷ,</TextUnit>
    <TextUnit id="16404" loc="39.309">καὶ πόνος ἦν ἀνόνητος ἐπειγομένων ἐλατήρων,</TextUnit>
    <TextUnit id="16405" loc="39.310">συμφερτοὺς δὲ κάλωας ἀοσσητῆρι σιδήρῳ</TextUnit>
    <TextUnit id="16406" loc="39.311">ἰθυντὴρ ἀπέκοψε καὶ ἔσχισεν ἄορι σειρήν.</TextUnit>
    <TextUnit id="16407" loc="39.312">̓Αμφοτέρης δὲ φάλαγγος ἐν ἠέρι ῥοῖζον ἰάλλων</TextUnit>
    <TextUnit id="16408" loc="39.313">ἔρρεεν ἀπλανέων δολιχόσκιος ὄμβρος ὀιστῶν:</TextUnit>
    <TextUnit id="16409" loc="39.314">ὧν ὁ μὲν ἱστὸν ἔβαλλε μεσαίτατον, ὃς δὲ περήσας</TextUnit>
    <TextUnit id="16410" loc="39.315">ἱστίον εὐδίνητον ἐβόμβεε σύνδρομος αὔραις,</TextUnit>
    <TextUnit id="16411" loc="39.316">ἄλλος ἔην προτόνοισι πεπαρμένος, ὃς δὲ μεσόδμῃ</TextUnit>
    <TextUnit id="16412" loc="39.317">κεῖτο πεσών, ἕτερος δὲ δι' ἠέρος ἰὸς ἀλήτης</TextUnit>
    <TextUnit id="16413" loc="39.318">ἀκροτάτης ἐτύχησεν ἀερσιλόφοιο κεραίης,</TextUnit>
    <TextUnit id="16414" loc="39.319">σέλμασι δ' ἄλλος ἔην τετανυσμένος: ἀγχιφανῆ δὲ</TextUnit>
    <TextUnit id="16415" loc="39.320">ἄλλα κυβερνητῆρος ἀποπλαγχθέντα κελεύθου</TextUnit>
    <TextUnit id="16416" loc="39.321">ἄστατα πηδαλίοιο διέξεσεν ἄκρα κορύμβου:</TextUnit>
    <TextUnit id="16417" loc="39.322">καὶ Φλόγιος κλυτότοξος ὑπηνέμιον βέλος ἕλκων</TextUnit>
    <TextUnit id="16418" loc="39.323">ἴκρια νηὸς ἔβαλλε καὶ οὐκ ἐτύχησε Λυαίου.</TextUnit>
    <TextUnit id="16419" loc="39.324">ἦν δ' ἐσιδεῖν κατὰ πόντον ἐύπτερον ἰὸν ἀλήτηι</TextUnit>
    <TextUnit id="16420" loc="39.325">πουλύποδος σκολιοῖο περιπλεχθέντα κορύμβοις:</TextUnit>
    <TextUnit id="16421" loc="39.326">ἄλλου δ' ἤμβροτεν ἄλλος: ̓Ερυθραίῳ δὲ σιδήρῳ</TextUnit>
    <TextUnit id="16422" loc="39.327">πομπίλον ἄλλος ἔτυψε καταιχμάζων Διονύσου:</TextUnit>
    <TextUnit id="16423" loc="39.328">ἔγχεϊ δ' ἠκόντιζε Κορύμβασος, ὄφρα τυχήσῃ</TextUnit>
    <TextUnit id="16424" loc="39.329">ὁλκαίης Σατύροιο, παραΐξασα δὲ λόγχη</TextUnit>
    <TextUnit id="16425" loc="39.330">ἰχθύος ὑγροπόροιο κατέγραφε δίζυγον οὐρὴν</TextUnit>
    <TextUnit id="16426" loc="39.331">θηγαλέῃ γλωχῖνι: τιτυσκόμενος δὲ σιδήρῳ</TextUnit>
    <TextUnit id="16427" loc="39.332">εἰς σκοπὸν ἀχρήιστον ἀνουτήτου Διονύσου</TextUnit>
    <TextUnit id="16428" loc="39.333">Δηριάδης δόρυ πέμπεν, ἀποπλαγχθεῖσα δὲ Βάκχου</TextUnit>
    <TextUnit id="16429" loc="39.334">εἰς ῥαχίην δελφῖνος ἐποίπνυε λοίγιος αἰχμή,</TextUnit>
    <TextUnit id="16430" loc="39.335">κυρτὸς ὅπῃ λοφιῇσι συνάπτεται ἰχθύος αὐχήν,</TextUnit>
    <TextUnit id="16431" loc="39.336">δελφὶς δ' αὐτοέλικτος ἐθήμονι κυκλάδι νύσσῃ</TextUnit>
    <TextUnit id="16432" loc="39.337">ἡμιθανὴς σκίρτησε χορίτιδος ἅλματι Μοίρης:</TextUnit>
    <TextUnit id="16433" loc="39.338">πολλοὶ δ' ἔνθα καὶ ἔνθα κυβιστητῆρες ὀλέθρου</TextUnit>
    <TextUnit id="16434" loc="39.339">ἰχθύες ὠρχήσαντο χαρασσομένων ἀπὸ νώτων.</TextUnit>
    <TextUnit id="16435" loc="39.340">καὶ Στερόπης προμάχιζεν: ἀερσιπόδης δ' ̔Αλιμήδης</TextUnit>
    <TextUnit id="16436" loc="39.341">χειρὶ λαβὼν πρηῶνα θαλασσοτόκοιο κολώνης</TextUnit>
    <TextUnit id="16437" loc="39.342">ῥῖψεν ἐπ' ἀντιβίοισιν: ἔδυνε δὲ φοιταλέη νηῦς</TextUnit>
    <TextUnit id="16438" loc="39.343">τρηχαλέου βληθεῖσα λίθου τροχοειδέι κύκλῳ.</TextUnit>
    <TextUnit id="16439" loc="39.344">καί τις ἀκοντισθεῖσα δι' ὁλκάδος ὁλκάδι γείτων</TextUnit>
    <TextUnit id="16440" loc="39.345">ἀμφοτέρας ἔζευξεν ἁλίδρομος ἔγχεος αἰχμή,</TextUnit>
    <TextUnit id="16441" loc="39.346">νῆας ἐπισφίγξασα δύω ξυνήονι δεσμῷ</TextUnit>
    <TextUnit id="16442" loc="39.347">στεινομένων νεφεληδόν: ἔην δ' ἑτερόκτυπος ἠχώ.</TextUnit>
    <TextUnit id="16443" loc="39.348">καὶ στόλος ἀμφοτέρων τετράζυγον εἶχεν ̓Ενυώ,</TextUnit>
    <TextUnit id="16444" loc="39.349">ὧν ὁ μὲν ἀντιπόροιο περὶ ῥάχιν αἴθοπος Εὔρου,</TextUnit>
    <TextUnit id="16445" loc="39.350">ὃς δὲ Λιβὸς δροσεροῖο παρὰ πτερόν, ὃς δὲ Βορῆος,</TextUnit>
    <TextUnit id="16446" loc="39.351">καὶ Νοτίην παρὰ πέζαν. ἀμοιβαίῃσι δὲ ῥιπαῖς</TextUnit>
    <TextUnit id="16447" loc="39.352">Μορρεὺς μὲν ταχύγουνος ἀφ' ὁλκάδος ὁλκάδα βαίνων</TextUnit>
    <TextUnit id="16448" loc="39.353">Βασσαρίδων ἐφόβησεν ἁλιπτοίητον ̓Ενυώ,</TextUnit>
    <TextUnit id="16449" loc="39.354">ἶσος ἀριστεύων καὶ ἐν ὕδασιν: ἀλλὰ ἑ θύρσῳ</TextUnit>
    <TextUnit id="16450" loc="39.355">Εὔιος οὐτήσας διερῆς ἀνεσείρασε χάρμης,</TextUnit>
    <TextUnit id="16451" loc="39.356">καὶ μογέων ὀδύνῃσιν ἐπὶ πτόλιν ᾤχετο Μορρεύς.</TextUnit>
    <TextUnit id="16452" loc="39.357">ὄφρα μὲν ἔνθεον ἕλκος, ὅ μιν λάχε, δαιμονίη χεὶρ</TextUnit>
    <TextUnit id="16453" loc="39.358">λυσιπόνου Βραχμῆνος ἀκέσσατο Φοιβάδι τέχνῃ,</TextUnit>
    <TextUnit id="16454" loc="39.359">θεσπεσίῃ λάλον ὕμνον ὑποτρύζοντος ἀοιδῇ,</TextUnit>
    <TextUnit id="16455" loc="39.360">τόφρα δὲ δυσμενέεσσιν ἐπέχραε Λύδιος ̓́Αρης.</TextUnit>
    <TextUnit id="16456" loc="39.361">τοῖσι μὲν ἐγρεκύδοιμος ἕην πλόος, εἶχε δ' ̓Ενυὼ</TextUnit>
    <TextUnit id="16457" loc="39.362">ναυτιλίης προκέλευθον, ἁλισμαράγου δὲ κυδοιμοῦ</TextUnit>
    <TextUnit id="16458" loc="39.363">ἦν κλόνος ἀμφοτέρων ἑτερότροπος: ἀντιβίων γὰρ</TextUnit>
    <TextUnit id="16459" loc="39.364">ὅσσοι μὲν κραναοῖσιν ὀιστεύοντο βελέμνοις</TextUnit>
    <TextUnit id="16460" loc="39.365">ἢ φονίοις πετάλοισιν ἢ ἔγχεσιν ἠὲ μαχαίραις,</TextUnit>
    <TextUnit id="16461" loc="39.366">χεῖρας ἐρετμώσαντες ἀήθεας εἰς μέλαν ὕδωρ</TextUnit>
    <TextUnit id="16462" loc="39.367">ἴθμασιν ἀσταθέεσσιν ἐτυμβεύοντο θαλάσσης:</TextUnit>
    <TextUnit id="16463" loc="39.368">εἰ δέ τις εἰς ἅλα πῖπτε τυπεὶς Βρομίοιο μαχητής,</TextUnit>
    <TextUnit id="16464" loc="39.369">αἰθύσσων παλάμας ἐπενήχετο κύματα τέμνων</TextUnit>
    <TextUnit id="16465" loc="39.370">χερσὶ θαλασσομόθοισιν, ἁλιρροίζῳ δὲ κυδοιμῷ</TextUnit>
    <TextUnit id="16466" loc="39.371">μαρνάμενος ῥοθίοισι μετ' ἀνέρας ἔσχισεν ὕδωρ.</TextUnit>
    <TextUnit id="16467" loc="39.372">εἰναλίης δὲ τάλαντα μάχης ἔκλινε Κρονίων,</TextUnit>
    <TextUnit id="16468" loc="39.373">νίκην ὑδατόεσσαν ἐπεντύνων Διονύσῳ:</TextUnit>
    <TextUnit id="16469" loc="39.374">καὶ βυθίῳ τριόδοντι κορύσσετο κυανοχαίτης</TextUnit>
    <TextUnit id="16470" loc="39.375">μαρνάμενος δηίοισι, καὶ ἄβροχον ἡνιοχεύων</TextUnit>
    <TextUnit id="16471" loc="39.376">ἅρμα Ποσειδάωνος ἐβακχεύθη Μελικέρτης.</TextUnit>
    <TextUnit id="16472" loc="39.377">καὶ πισύραις κατὰ πόντον ἐφιππεύοντες ἀέλλαις</TextUnit>
    <TextUnit id="16473" loc="39.378">κύματα πυργώσαντες ἐθωρήχθησαν ἀῆται,</TextUnit>
    <TextUnit id="16474" loc="39.379">δυσμενέων ἐθέλοντες ἀιστῶσαι στίχα νηῶν,</TextUnit>
    <TextUnit id="16475" loc="39.381">οἱ μὲν Δηριαδῆος ἀρηγόνες, οἱ δὲ Λυαίου:</TextUnit>
    <TextUnit id="16476" loc="39.380">καὶ Ζέφυρος κεκόρυστο,</TextUnit>
    <TextUnit id="16477" loc="39.382">νότος δ' ἐπεσύρισεν Εὔρῳ,</TextUnit>
    <TextUnit id="16478" loc="39.383">καὶ Βορέης Θρήισσαν ἄγων ἀντίπνοον αὔρην</TextUnit>
    <TextUnit id="16479" loc="39.384">ἄγρια μαινομένης ἐπεμάστιε νῶτα θαλάσσης.</TextUnit>
    <TextUnit id="16480" loc="39.385">καὶ στόλον ἰθύνουσα μαχήμονα Δηριαδῆος</TextUnit>
    <TextUnit id="16481" loc="39.385">ὑσμίνης ̓́Ερις ἦρχε: Διωνύσοιο δὲ νηῶν</TextUnit>
    <TextUnit id="16482" loc="39.386">̓Ινδοφόνῳ παλάμῃ κολπώσατο λαίφεα Νίκη.</TextUnit>
    <TextUnit id="16483" loc="39.387">χείλεσι δ' ἰκμαλέοισι μαχήμονα κόχλον ἐρείσας</TextUnit>
    <TextUnit id="16484" loc="39.388">εἰναλίῃ σάλπιγγι μέλος μυκήσατο Νηρεύς:</TextUnit>
    <TextUnit id="16485" loc="39.389">καὶ Θέτις ἐσμαράγησεν ἐνυαλίης μέλος ̓Ηχοῦς</TextUnit>
    <TextUnit id="16486" loc="39.390">κύμασι πατρῴοισι προασπίζουσα Λυαίου.</TextUnit>
    <TextUnit id="16487" loc="39.391">Εὐρυμέδων δὲ Κάβειρος ἐθήμονα δαλὸν ἀείρων</TextUnit>
    <TextUnit id="16488" loc="39.392">ὑσμίνης δόλον εὗρεν ἀρηγόνα: μηκεδανὴν γὰρ</TextUnit>
    <TextUnit id="16489" loc="39.393">νηῦν ἰδίην ἔφλεξεν ἐκούσιον ἁψάμενος πῦρ:</TextUnit>
    <TextUnit id="16490" loc="39.395">νεύμασι Βακχείοισι περισκαίρουσα θαλάσσῃ,</TextUnit>
    <TextUnit id="16491" loc="39.396">καὶ λοξαῖς ἑλίκεσσιν ἀφ' ὁλκάδος ὁλκάδα βαίνων</TextUnit>
    <TextUnit id="16492" loc="39.397">κύκλον ἐς αὐτοέλικτον ἐνήχετο πυρσὸς ἀλήτης,</TextUnit>
    <TextUnit id="16493" loc="39.398">καίων ἔνθα καὶ ἔνθα πολυσπερέων στίχα νηῶν.</TextUnit>
    <TextUnit id="16494" loc="39.399">καὶ σέλας ἀθρήσασα πυριβλήτοιο θαλάσσης</TextUnit>
    <TextUnit id="16495" loc="39.400">Νηρεῒς ἀκρήδεμνος ἐδύσατο βένθεα πόντου,</TextUnit>
    <TextUnit id="16496" loc="39.401">αἰθομένου φεύγουσα δι' ὕδατος ἰκμαλέον πῦρ.</TextUnit>
    <TextUnit id="16497" loc="39.402">χάζετο δ' ̓Ινδὸς ὅμιλος ἐπὶ χθόνα, πόντον ἐάσας:</TextUnit>
    <TextUnit id="16498" loc="39.403">καὶ Φαέθων ἐγέλασσεν, ὅτι προτέρους μετὰ δεσμοὺς</TextUnit>
    <TextUnit id="16499" loc="39.404">ἐκ πυρὸς ̔Ηφαίστοιο πάλιν φύγε ναύμαχος ̓́Αρης.</TextUnit>
    <TextUnit id="16500" loc="39.405">Δηριάδης δ' ἀκίχητος ἰδὼν φλόγα σύνδρομον αὔραις</TextUnit>
    <TextUnit id="16501" loc="39.406">εἰς πεδίον πεπότητο θοώτερα γούνατα πάλλων,</TextUnit>
    <TextUnit id="16502" loc="39.407">φεύγων ὑγρὸν ̓́Αρηα θαλασσομόθου Διονύσου.</TextUnit>
    <TextUnit id="16503" loc="40.1">οὐ δὲ Δίκην ἀλέεινε πανόψιον, οὐδὲ καὶ αὐτῆς</TextUnit>
    <TextUnit id="16504" loc="40.2">ἀρραγέος κλωστῆρος ἀκαμπέα νήματα Μοίρης:</TextUnit>
    <TextUnit id="16505" loc="40.3">ἀλλά μιν ἀθρήσασα πεφυζότα Παλλὰς ̓Αθήνη—</TextUnit>
    <TextUnit id="16506" loc="40.4">ἕζετο γὰρ κατὰ πόντον ἐπὶ προβλῆτος ἐρίπνης,</TextUnit>
    <TextUnit id="16507" loc="40.5">ναύμαχον εἰσορόωσα κορυσσομένων μόθον ̓Ινδων—</TextUnit>
    <TextUnit id="16508" loc="40.6">ἐκ σκοπιῆς ἀνέπαλτο, καὶ ἄρσενα δύσατο μορφήν:</TextUnit>
    <TextUnit id="16509" loc="40.7">κλεψινόοις δ' ὀάροισι παρήπαφεν ὄρχαμον ̓Ινδῶν,</TextUnit>
    <TextUnit id="16510" loc="40.8">Μορρέος εἶδος ἔχουσα, χαριζομένη δὲ Λυαίῳ</TextUnit>
    <TextUnit id="16511" loc="40.9">Δηριάδην ἀνέκοψε, καὶ ὡς ἀλέγουσα κυδοιμοῦ</TextUnit>
    <TextUnit id="16512" loc="40.10">φρικτὸν ἀπερροίβδησεν ἔπος πολυμεμφέι φωνῇ:</TextUnit>
    <TextUnit id="16513" loc="40.11">“Φεύγεις, Δηριάδη; τίνι κάλλιπες ̓́Αρεα νηῶν;</TextUnit>
    <TextUnit id="16514" loc="40.12">πῶς δύνασαι ναέτῃσι φανήμεναι; ἢ πόθεν ἄντην</TextUnit>
    <TextUnit id="16515" loc="40.13">ὄψεαι ̓Ορσιβόην μενεδήιον, αἴ κεν ἀκούσῃ</TextUnit>
    <TextUnit id="16516" loc="40.14">Δηριάδην φεύγοντα καὶ οὐ μίμνοντα γυναῖκας;</TextUnit>
    <TextUnit id="16517" loc="40.15">αἴδεο Χειροβίην ῥηξήνορα, μή σε νοήσῃ</TextUnit>
    <TextUnit id="16518" loc="40.16">ὑσμίνην ἀσίδηρον ὑποπτήσσοντα Λυαίου,</TextUnit>
    <TextUnit id="16519" loc="40.17">ἣ δόρυ θοῦρον ἔχουσα καὶ ὀχλίζουσα βοείην</TextUnit>
    <TextUnit id="16520" loc="40.18">μάρνατο Βασσαρίδεσσι, συνεσπομένη παρακοίτῃ.</TextUnit>
    <TextUnit id="16521" loc="40.19">χάζεό μοι Μορρῆι λιπὼν μόθον: ἢν δ' ἐθελήσῃς,</TextUnit>
    <TextUnit id="16522" loc="40.20">αὐτὸς ἀριστεύσω καὶ ἀνάλκιδα Βάκχον ὀλέσσω.</TextUnit>
    <TextUnit id="16523" loc="40.21">πενθερὸν οὐ καλέσω σε πεφυζότα, σεῖο δὲ κούρης</TextUnit>
    <TextUnit id="16524" loc="40.22">ἔστω Χειροβίης ἕτερος πόσις: αἰδόμενος γὰρ</TextUnit>
    <TextUnit id="16525" loc="40.23">καλλείψω τεὸν ἄστυ, καὶ ἵξομαι εἰς χθόνα Μήδων,</TextUnit>
    <TextUnit id="16526" loc="40.24">ἵξομαι εἰς Σκυθίην, ἵνα μὴ σέο γαμβρὸς ἀκούσω.</TextUnit>
    <TextUnit id="16527" loc="40.25">ἀλλ' ἐρέεις: 'εὔοπλος ἐμὴ δάμαρ οἶδεν ̓Ενυώ.'</TextUnit>
    <TextUnit id="16528" loc="40.26">εἰσὶν ̓Αμαζονίδες περὶ Καύκασον, ὁππόθι πολλαὶ</TextUnit>
    <TextUnit id="16529" loc="40.27">Χειροβίης πολὺ μᾶλλον ἀριστεύουσι γυναῖκες:</TextUnit>
    <TextUnit id="16530" loc="40.28">κεῖθι δορικτήτην βριαρὴν ἀνάεδνον ἀκοίτης</TextUnit>
    <TextUnit id="16531" loc="40.29">εἰς γάμον, ἢν ἐθέλω, μίαν ἄξομαι: ἐν θαλάμοις γὰρ</TextUnit>
    <TextUnit id="16532" loc="40.30">οὐ δέχομαι σέο παῖδα φυγοπτολέμοιο τοκῆος.”</TextUnit>
    <TextUnit id="16533" loc="40.31">ὣς φαμένη παρέπεισεν ἀγήνορα Δηριαδῆα,</TextUnit>
    <TextUnit id="16534" loc="40.32">καί οἱ θάρσος ἔδωκε τὸ δεύτερον, ὄφρα δαμείη</TextUnit>
    <TextUnit id="16535" loc="40.33">μαρναμένου Βρομίοιο τυπεὶς φθισήνορι θύρσῳ.</TextUnit>
    <TextUnit id="16536" loc="40.34">καὶ θρασὺς ἀγνώσσων δολίην παρεοῦσαν ̓Αθήνην</TextUnit>
    <TextUnit id="16537" loc="40.35">ψευδομένου Μορρῆος ἐλεγχέα μῦθον ἀκούων</TextUnit>
    <TextUnit id="16538" loc="40.36">χείλεσιν αἰδομένοισι παρήγορον ἴαχε φωνήν:</TextUnit>
    <TextUnit id="16539" loc="40.37">“Φείδεο σῶν ἐπέων: τί με μέμφεαι, ἄτρομε Μορρεῦ;</TextUnit>
    <TextUnit id="16540" loc="40.38">οὐ πρόμος, οὐ πρόμος οὗτος, ἑὸν δέμας αἰὲν ἀμείβων.</TextUnit>
    <TextUnit id="16541" loc="40.39">καὶ γὰρ ἀμηχανέω, τίνι μάρναμαι ἢ τίνα βάλλω:</TextUnit>
    <TextUnit id="16542" loc="40.40">σπεύδων μὲν πτερόεντι βαλεῖν Διόνυσον ὀιστῷ,</TextUnit>
    <TextUnit id="16543" loc="40.41">ἢ ξίφεϊ πλήξας μέσον αὐχένος, ἢ δόρυ πέμπων</TextUnit>
    <TextUnit id="16544" loc="40.42">οὐτῆσαι ποθέων διὰ γαστέρος, ἀντὶ Λυαίου</TextUnit>
    <TextUnit id="16545" loc="40.43">πόρδαλιν αἰολόνωτον ἐπαΐσσοντα κιχάνω...</TextUnit>
    <TextUnit id="16546" loc="40.44">μαρναμένου δὲ λέοντος ἐπείγομαι αὐχένα τέμνειν,</TextUnit>
    <TextUnit id="16547" loc="40.45">καὶ θρασὺν ἀντὶ λέοντος ὄφιν δασπλῆτα δοκεύω:</TextUnit>
    <TextUnit id="16548" loc="40.46">σπεύδων δ' ἀντὶ δράκοντος ὀπιπεύω ῥάχιν ἄρκτου:</TextUnit>
    <TextUnit id="16549" loc="40.47">εἰς λοφιὴν δ' ἐπίκυρτον ἐμὸν δόρυ θοῦρον ἰάλλω,</TextUnit>
    <TextUnit id="16550" loc="40.48">ἀλλὰ μάτην τανύω δολιχὸν βέλος: ἀντὶ γὰρ ἄρκτου</TextUnit>
    <TextUnit id="16551" loc="40.49">φαίνεται ἠερόφοιτος ἀνούτατος ἱπταμένη φλόξ.</TextUnit>
    <TextUnit id="16552" loc="40.50">κάπρον ἰδὼν ἐπιόντα βοὸς μυκηθμὸν ἀκούω,</TextUnit>
    <TextUnit id="16553" loc="40.51">ἀντὶ συός τινα ταῦρον ὑπὲρ λοξοῖο μετώπου</TextUnit>
    <TextUnit id="16554" loc="40.52">παπταίνω χαροπῇσιν ἀκοντίζοντα κεραίαις</TextUnit>
    <TextUnit id="16555" loc="40.53">ἡμετέρους ἐλέφαντας: ἐγὼ δ' ἐμὸν ἆορ ἑλίσσω</TextUnit>
    <TextUnit id="16556" loc="40.54">θηρσὶ πολυσπερέεσσι, καὶ οὐχ ἕνα θῆρα δαμάζω.</TextUnit>
    <TextUnit id="16557" loc="40.55">καὶ φυτὸν ἀθρήσας τανύω βέλος, ἀλλὰ φυγόντος</TextUnit>
    <TextUnit id="16558" loc="40.56">νύσσαν ἐς ἠερίην ὁρόω κυρτούμενον ὕδωρ.</TextUnit>
    <TextUnit id="16559" loc="40.57">ἔνθεν ἐγὼ τρομέων πολυφάρμακα θαύματα τέχνης</TextUnit>
    <TextUnit id="16560" loc="40.58">φύλοπιν ἀλλοπρόσαλλον ἀλυσκάζω Διονύσου:</TextUnit>
    <TextUnit id="16561" loc="40.59">ἀλλὰ πάλιν Βρομίῳ θωρήξομαι, ἄχρις ἐλέγξω</TextUnit>
    <TextUnit id="16562" loc="40.60">μάγγανα τεχνήεντα δολορραφέος Διονύσου.”</TextUnit>
    <TextUnit id="16563" loc="40.61">ὣς εἰπὼν κεκόρυστο τὸ δεύτερον ἠθάδι λύσσῃ,</TextUnit>
    <TextUnit id="16564" loc="40.62">καὶ πάλιν ἐν πεδίῳ μόθος ἔβρεμε, μαρναμένῳ δὲ</TextUnit>
    <TextUnit id="16565" loc="40.63">εἰναλίην μετὰ δῆριν ἐθωρήχθη Διονύσῳ:</TextUnit>
    <TextUnit id="16566" loc="40.64">καὶ προτέρης Βρομίοιο λελασμένος ἔπλετο νίκης,</TextUnit>
    <TextUnit id="16567" loc="40.65">ὁππότε δενδρήεντι περίπλοκος αὐχένα δεσμῷ</TextUnit>
    <TextUnit id="16568" loc="40.66">ἱκεσίην πολύευκτον ἀνέσχεθε μάρτυρι Βάκχῳ:</TextUnit>
    <TextUnit id="16569" loc="40.67">ἀλλὰ πάλιν πρόμος ἔσκε θεημάχος: εἶχε δὲ βουλὴν</TextUnit>
    <TextUnit id="16570" loc="40.68">διχθαδίην, ἢ Βάκχον ἑλεῖν ἢ δμῶα τελέσσαι.</TextUnit>
    <TextUnit id="16571" loc="40.69">τρὶς μὲν ἑὸν δόρυ πέμπε, καὶ ἤμβροτεν ἠέρα βάλλων:</TextUnit>
    <TextUnit id="16572" loc="40.70">ἀλλ' ὅτε δὴ τὸ τέταρτον ἐπέδραμεν οἴνοπι Βάκχῳ</TextUnit>
    <TextUnit id="16573" loc="40.71">εἰς σκοπὸν ἀχρήιστον ἐπήορον ἔγχος ἰάλλων</TextUnit>
    <TextUnit id="16574" loc="40.72">Δηριάδης ὑπέροπλος, ἑοῦ συνάεθλον ἀγῶνος</TextUnit>
    <TextUnit id="16575" loc="40.73">γαμβρὸν ἑὸν καλέεσκε, καὶ οὐκέτι φαίνετο Μορρεύς:</TextUnit>
    <TextUnit id="16576" loc="40.74">ἀλλὰ μεταστρέψασα δολοπλόκον εἶδος ̓Αθήνη</TextUnit>
    <TextUnit id="16577" loc="40.75">δαίμονι βοτρυόεντι παρίστατο: δερκομένου δὲ</TextUnit>
    <TextUnit id="16578" loc="40.76">δείματι θεσπεσίῳ λύτο γούνατα Δηριαδῆος:</TextUnit>
    <TextUnit id="16579" loc="40.77">ἔγνω δ' ἀνδρομέης ἀπατήλιον εἰκόνα μορφῆς</TextUnit>
    <TextUnit id="16580" loc="40.78">Μορρέος ἀντιτύποιο φέρειν μίμημα προσώπου:</TextUnit>
    <TextUnit id="16581" loc="40.79">καὶ δόλον ἠπεροπῆα σοφῆς ἐνόησεν ̓Αθήνης.</TextUnit>
    <TextUnit id="16582" loc="40.80">τὴν μὲν ἰδὼν Διόνυσος ἐγήθεεν, ἐν κραδίῃ δὲ</TextUnit>
    <TextUnit id="16583" loc="40.81">ψευδομένην γίνωσκε συναιχμάζουσαν ̓Αθήνην.</TextUnit>
    <TextUnit id="16584" loc="40.82">καὶ τότε βοτρυόεις κοτέων βακχεύετο δαίμων</TextUnit>
    <TextUnit id="16585" loc="40.83">ὑψιτενὴς περίμετρος, ἴσος Παρνησσίδι πέτρῃ:</TextUnit>
    <TextUnit id="16586" loc="40.84">Δηριάδην δ' ἐδίωκε ταχύδρομον: αὐτὰρ ὁ φεύγων</TextUnit>
    <TextUnit id="16587" loc="40.85">κοῦφος ἐπειγομέναις ἐτιταίνετο σύνδρομος αὔραις:</TextUnit>
    <TextUnit id="16588" loc="40.86">ἀλλ' ὅτε χῶρον ἵκανον, ὅπῃ πολεμητόκον ὕδωρ</TextUnit>
    <TextUnit id="16589" loc="40.87">κύματι λυσσώοντι γέρων κελάρυζεν ̔Υδάσπης,</TextUnit>
    <TextUnit id="16590" loc="40.88">ἤτοι ὁ μὲν ποταμοῖο παρ' ᾐόνας ἄπλετος ἔστη,</TextUnit>
    <TextUnit id="16591" loc="40.89">ὡς γενέτην συνάεθλον ἔχων κελάδοντα μαχητὴν</TextUnit>
    <TextUnit id="16592" loc="40.90">ὑγρὸν ἀκοντιστῆρα κορυσσομένου Διονύσου,</TextUnit>
    <TextUnit id="16593" loc="40.91">δαίμων δ' ἀμπελόεις ταμεσίχροα θύρσον ἰάλλων</TextUnit>
    <TextUnit id="16594" loc="40.92">ἀκρότατον χρόα μοῦνον ἐπέγραφε Δηριαδῆος.</TextUnit>
    <TextUnit id="16595" loc="40.93">αὐτὰρ ὁ κισσήεντι τυπεὶς φθισήνορι θαλλῷ</TextUnit>
    <TextUnit id="16596" loc="40.94">πατρῴῳ προκάρηνος ἐπωλίσθησε ῥεέθρῳ,</TextUnit>
    <TextUnit id="16597" loc="40.95">μηκεδανοῖς μελέεσσι γεφυρώσας ὅλον ὕδωρ</TextUnit>
    <TextUnit id="16598" loc="40.96">αὐτόματος. χρονίην δὲ θεοὶ μετὰ φύλοπιν ̓Ινδῶν</TextUnit>
    <TextUnit id="16599" loc="40.97">σὺν Διὶ παμμεδέοντι πάλιν νόστησαν ̓Ολύμπῳ.</TextUnit>
    <TextUnit id="16600" loc="40.98">βάκχοι δ' ἀμφαλάλαζον ἀδηρίτου Διονύσου</TextUnit>
    <TextUnit id="16601" loc="40.99">δῆριν ἀνευάζοντες, ἀολλίζοντο δὲ πολλοὶ</TextUnit>
    <TextUnit id="16602" loc="40.100">ἔγχεσιν οὐτάζοντες ὅλον χρόα Δηριαδῆος.</TextUnit>
    <TextUnit id="16603" loc="40.101">̓Ορσιβόη δ' ᾤμωξε πολυθρήνων ἐπὶ πύργων,</TextUnit>
    <TextUnit id="16604" loc="40.102">κείμενον ἀρτιδάικτον ὀδυρομένη παρακοίτην:</TextUnit>
    <TextUnit id="16605" loc="40.103">πενθαλέοις δ' ὀνύχεσσι κατέγραφε κύκλα προσώπου,</TextUnit>
    <TextUnit id="16606" loc="40.104">καὶ σκολιῆς ὤλοψεν ἀκηδέα βότρυν ἐθείρης,</TextUnit>
    <TextUnit id="16607" loc="40.105">καὶ κόνιν αἰθαλόεσσαν ἑοῦ κατέχευε καρήνου:</TextUnit>
    <TextUnit id="16608" loc="40.108">Χειροβίη δ' ὀλόλυξε καταφθιμένοιο τοκῆος,</TextUnit>
    <TextUnit id="16609" loc="40.106">κυανέους δ' ἤρασσε βραχίονας, ἀργυδέου δὲ</TextUnit>
    <TextUnit id="16610" loc="40.107">στέρνον ὅλον γύμνωσε διχαζομένοιο χιτῶνος:</TextUnit>
    <TextUnit id="16611" loc="40.109">Πρωτονόη δ' ἀπέδιλος ἑὰς ξύουσα παρειάς,</TextUnit>
    <TextUnit id="16612" loc="40.110">κύκλα κονισαλέοιο καταισχύνουσα προσώπου,</TextUnit>
    <TextUnit id="16613" loc="40.111">κλαῖεν ἐπ' ἀμφοτέροισι καὶ ἀνέρι καὶ γενετῆρι,</TextUnit>
    <TextUnit id="16614" loc="40.112">διπλόον ἄλγος ἔχουσα, καὶ ἴαχε πενθάδι φωνῇ:</TextUnit>
    <TextUnit id="16615" loc="40.113">“̓͂Ανερ, ἀπ' αἰῶνος νέος ὤλεο: κὰδ δ' ἐμὲ χήρην</TextUnit>
    <TextUnit id="16616" loc="40.114">ἔλλιπες ἐν μεγάροισιν ἀπειρήτην τοκετοῖο:</TextUnit>
    <TextUnit id="16617" loc="40.115">νήπιον οὐ τέκον υἷα παραίφασιν: οὐ μετὰ νίκην</TextUnit>
    <TextUnit id="16618" loc="40.116">νόστιμον ἄνδρα νόησα τὸ δεύτερον, ἀλλὰ σιδήρῳ</TextUnit>
    <TextUnit id="16619" loc="40.117">αὐτὸς ἑῷ δέδμητο, καὶ οὔνομα δῶκε ῥεέθροις,</TextUnit>
    <TextUnit id="16620" loc="40.118">καὶ θάνεν ἐν ξείνοισιν, ὅπως ἐμὸν ἄνδρα καλέσσω</TextUnit>
    <TextUnit id="16621" loc="40.119">ἄσπορον αὐτοδάικτον ἀνόστιμον ὑγρὸν ̓Ορόντην.</TextUnit>
    <TextUnit id="16622" loc="40.120">μύρομαι ἀμφοτέρους καὶ Δηριάδην καὶ ̓Ορόντην,</TextUnit>
    <TextUnit id="16623" loc="40.121">ἶσον ἀποφθιμένους διερὸν μόρον: ἀνδροφόνον γὰρ</TextUnit>
    <TextUnit id="16624" loc="40.122">Δηριάδην κρύφε κῦμα, ῤόος δ' ἐκάλυψεν ̓Ορόντην.</TextUnit>
    <TextUnit id="16625" loc="40.123">μητέρι δ' οὐ γενόμην πανομοίιος: ̓Ορσιβόη γὰρ</TextUnit>
    <TextUnit id="16626" loc="40.124">θυγατέρων ἤεισε καταφθαμένους ὑμεναίους:</TextUnit>
    <TextUnit id="16627" loc="40.125">Πρωτονόης γάμον εἶδεν, ἐδέξατο γαμβρὸν ̓Ορόντην,</TextUnit>
    <TextUnit id="16628" loc="40.126">Χειροβίην δ' ἔζευξεν ἀνικήτῳ παρακοίτῃ,</TextUnit>
    <TextUnit id="16629" loc="40.127">ὃν τρομέει καὶ Βάκχος ὁ τηλίκος: ἀμφιέπει μὲν</TextUnit>
    <TextUnit id="16630" loc="40.128">Χειροβίη ζώοντα φίλον πόσιν, οὐ δέ ἑ θύρσος,</TextUnit>
    <TextUnit id="16631" loc="40.129">οὐ ῥόος ἐπρήνιξεν: ἐγὼ δ' ἄρα διπλόα πάσχω,</TextUnit>
    <TextUnit id="16632" loc="40.130">ἀνέρος οἰχομένοιο καὶ ὀλλυμένου γενετῆρος.</TextUnit>
    <TextUnit id="16633" loc="40.131">λῆγε, μάτην σέο παῖδα παρηγορέουσα, τιθήνη,</TextUnit>
    <TextUnit id="16634" loc="40.132">δός μοι ἔχειν ἐμὸν ἄνδρα, καὶ οὐ γενετῆρα γοήσω:</TextUnit>
    <TextUnit id="16635" loc="40.133">δεῖξον ἐμοί τινα παῖδα, παρήγορον ἀνδρὸς ἀνίης.</TextUnit>
    <TextUnit id="16636" loc="40.135">τίς με λαβὼν κομίσειεν ἐς εὐρυρέεθρον ̔Υδάσπην,</TextUnit>
    <TextUnit id="16637" loc="40.136">ὄφρα κύσω φίλον οἶδμα μελισταγέος ποταμοῖο;</TextUnit>
    <TextUnit id="16638" loc="40.134">τίς με λαβὼν κομίσειεν ἐς ἱερὰ τέμπεα Δάφνης,</TextUnit>
    <TextUnit id="16639" loc="40.137">ὄφρα περιπτύξαιμι καὶ ἐν προχοῇσιν ̓Ορόντην;</TextUnit>
    <TextUnit id="16640" loc="40.138">εἴην ἱμερόεις καὶ ἐγὼ ῥόος: αἴθε καὶ αὐτἠ</TextUnit>
    <TextUnit id="16641" loc="40.139">δάκρυσιν ὀμβρηθεῖσα φανήσομαι αὐτόθι πηγή,</TextUnit>
    <TextUnit id="16642" loc="40.140">ἧχι θανὼν εὔυδρος ἐμὸς πόσις οἶδμα κυλίνδει,</TextUnit>
    <TextUnit id="16643" loc="40.141">εὐνέτις ὑδατόεσσα: καὶ ἔσσομαι οἷα Κομαιθώ,</TextUnit>
    <TextUnit id="16644" loc="40.142">ἣ πάρος ἱμερόεντος ἐρασσαμένη ποταμοῖο</TextUnit>
    <TextUnit id="16645" loc="40.143">τέρπεται ἀγκὰς ἔχουσα καὶ εἰσέτι Κύδνον ἀκοίτην,</TextUnit>
    <TextUnit id="16646" loc="40.145">ἀνδράσι πὰρ Κιλίκεσσι μεμηλότα μῦθον ἀκούω:</TextUnit>
    <TextUnit id="16647" loc="40.146">οὐ μὲν ἐγὼ ποθέουσα παρέρχομαι ἡδὺν ̓Ορόντην,</TextUnit>
    <TextUnit id="16648" loc="40.147">οἷα φυγὰς Περίβοια, καὶ οὔ ποτε καμπύλον ὕδωρ</TextUnit>
    <TextUnit id="16649" loc="40.148">ἂψ ἀνασειράζουσα φυλάξομαι ὑγρὸν ἀκοίτην.</TextUnit>
    <TextUnit id="16650" loc="40.149">εἰ δέ μοι οὐ πέπρωτο θανεῖν παρὰ γείτονι Δάφνῃ,</TextUnit>
    <TextUnit id="16651" loc="40.150">κύμασι πατροπάτωρ με κατακρύψειεν ̔Υδάσπης,</TextUnit>
    <TextUnit id="16652" loc="40.154">μὴ Σατύρου κερόεντος ἐν ἀγκοίνῃσιν ἰαύσω,</TextUnit>
    <TextUnit id="16653" loc="40.151">μὴ Φρύγα κῶμον ἴδω, μὴ κύμβαλα χερσὶ τινάξω,</TextUnit>
    <TextUnit id="16654" loc="40.152">μὴ τελετὴν τελέσω φιλοπαίγμονα, μηδὲ νοήσω</TextUnit>
    <TextUnit id="16655" loc="40.153">Μαιονίην, μὴ Τμῶλον ἴδω, μὴ δῶμα Λυαίου</TextUnit>
    <TextUnit id="16656" loc="40.155">ἤ ζυγὰ δουλοσύνης βαρυαχθέα, μή τις ἐνίψῃ:</TextUnit>
    <TextUnit id="16657" loc="40.156">“κούρη Δηριάδαο δοριθρασέος βασιλῆος</TextUnit>
    <TextUnit id="16658" loc="40.157">ληιδίη μετὰ δῆριν ὑποδρήσσει Διονύσῳ.””</TextUnit>
    <TextUnit id="16659" loc="40.158">ὣς φαμένης ἐλεεινὰ συνεστενάχοντο γυναῖκες,</TextUnit>
    <TextUnit id="16660" loc="40.159">ὧν πάις, ὧν τέθνηκεν ἀδελφεός, ὧς γενετῆρες</TextUnit>
    <TextUnit id="16661" loc="40.160">ἢ πόσις ἀρτιγένειος ἀώριος. ἐκ δὲ καρήνου</TextUnit>
    <TextUnit id="16662" loc="40.161">Χειροβίη τίλλουσα κόμην ἤμυξε παρειάς:</TextUnit>
    <TextUnit id="16663" loc="40.162">διχθαδίαις δ' ὀδύνῃσιν ἱμάσσετο, καὶ γενετῆρα</TextUnit>
    <TextUnit id="16664" loc="40.163">οὐ τόσον ἐστενάχιζεν, ὅσον νεμέσιζεν ἀκοίτῃ:</TextUnit>
    <TextUnit id="16665" loc="40.164">ἔκλυε γὰρ Μορρῆος ἐρωμανέουσαν ἀνάγκην</TextUnit>
    <TextUnit id="16666" loc="40.165">καὶ δόλον ἠπεροπῆα σαόφρονα Χαλκομεδείης.</TextUnit>
    <TextUnit id="16667" loc="40.166">καί τινα μῦθον ἔειπεν ἑὸν ῥήξασα χιτῶνα:</TextUnit>
    <TextUnit id="16668" loc="40.167">“Φειδόμενος μελίης γενέτην ἐμὸν ἔκτανε Μορρεύς:</TextUnit>
    <TextUnit id="16669" loc="40.168">οὐδὲ πέλε φθιμένου τιμήορος: ἐχθομένην δὲ</TextUnit>
    <TextUnit id="16670" loc="40.169">Χαλκομέδην ποθέων οὐκ ἤλασε θῆλυν ̓Ενυώ,</TextUnit>
    <TextUnit id="16671" loc="40.170">ἀλλ' ἔτι Βασσαρίδεσσι χαρίζεται. εἴπατε, Μοῖραι:</TextUnit>
    <TextUnit id="16672" loc="40.171">τίς φθόνος ̓Ινδῴην πόλιν ἔπραθε; τίς φθόνος ἄφνω</TextUnit>
    <TextUnit id="16673" loc="40.172">ἔχραεν ἀμφοτέρῃσι θυγατράσι Δηριαδῆος;</TextUnit>
    <TextUnit id="16674" loc="40.173">θνήσκων μὲν κατὰ δῆριν ἑὴν παράκοιτιν ̓Ορόντης</TextUnit>
    <TextUnit id="16675" loc="40.174">Πρωτονόην ἀκόμιστον ἐθήκατο πενθάδα χήρην,</TextUnit>
    <TextUnit id="16676" loc="40.175">Χειροβίην δ' ἀπέειπεν ἔτι ζώουσαν ἀκοίτης.</TextUnit>
    <TextUnit id="16677" loc="40.176">γνωτῆς δ' ἡμετέρης ὀλοώτερα πήματα πάσχω:</TextUnit>
    <TextUnit id="16678" loc="40.177">Πρωτονόη πόσιν ἔσχεν ἀοσσητῆρα τιθήνης,</TextUnit>
    <TextUnit id="16679" loc="40.178">Χειροβίη πόσιν ἔσχεν ἑῆς δηλήμονα πάτρης,</TextUnit>
    <TextUnit id="16680" loc="40.179">αἰχμητὴν ἀνόνητον, ὀπάονα Κυπρογενείης</TextUnit>
    <TextUnit id="16681" loc="40.180">ἄλκιμον, ἀλλοπρόσαλλον, ὁμοφρονέοντα Λυαίῳ.</TextUnit>
    <TextUnit id="16682" loc="40.181">εἰς ἐμὲ θωρήχθη καὶ ἐμὸς γάμος: ἡμετέρου γὰρ</TextUnit>
    <TextUnit id="16683" loc="40.182">Μορρέος ἱμείροντος ἐσυλήθη πόλις ̓Ινδῶν:</TextUnit>
    <TextUnit id="16684" loc="40.183">πατρὸς ἐνοσφίσθην χάριν ἀνέρος: ἡ πρὶν ἀγήνωρ</TextUnit>
    <TextUnit id="16685" loc="40.184">καὶ θυγάτηρ βασιλῆος, ἐγώ ποτε δεσπότις ̓Ινδῶν.</TextUnit>
    <TextUnit id="16686" loc="40.185">ἔσσομαι ἀμφιπόλων καὶ ἐγὼ μία: καὶ τάχα δειλὴ</TextUnit>
    <TextUnit id="16687" loc="40.186">δμωίδα Χαλκομέδειαν ἐμὴν δέσποιναν ἐνίψω.</TextUnit>
    <TextUnit id="16688" loc="40.187">σήμερον ̓Ινδὸν ἔδεθλον ἔχεις, ἀπατήλιε, Μορρεῦ:</TextUnit>
    <TextUnit id="16689" loc="40.188">αὔριον αὐτοκέλευστος ἐλεύσεαι εἰς χθόνα Λυδῶν,</TextUnit>
    <TextUnit id="16690" loc="40.189">Χαλκομέδης διὰ κάλλος ὑποδρήσσων Διονύσῳ.</TextUnit>
    <TextUnit id="16691" loc="40.190">ἀμφαδὰ Χαλκομέδης ἔχε δέμνια, νυμφίε Μορρεῦ:</TextUnit>
    <TextUnit id="16692" loc="40.191">οὐκέτι γὰρ τρομέεις βλοσυρὸν στόμα Δηριαδῆος.</TextUnit>
    <TextUnit id="16693" loc="40.192">χάζεο, κικλήσκει σε δράκων πάλιν, ὅς σε διώκει</TextUnit>
    <TextUnit id="16694" loc="40.193">φρουρὸν ἀσυλήτοιο γάμου συριγμὸν ἰάλλων.”</TextUnit>
    <TextUnit id="16695" loc="40.194">τοῖα μὲν ἀχνυμένη βαρυδάκρυος ἔννεπε νύμφη:</TextUnit>
    <TextUnit id="16696" loc="40.195">Πρωτονόη δ' ὀλόλυξε τὸ δεύτερον. ἀμφοτέραις δὲ</TextUnit>
    <TextUnit id="16697" loc="40.196">χεῖρας ἐπικλίνασα κατηφέας ἴαχε μήτηρ:</TextUnit>
    <TextUnit id="16698" loc="40.197">“Πατρίδος ἡμετέρης πέσον ἐλπἱδες: οὐκέτι λεύσσω</TextUnit>
    <TextUnit id="16699" loc="40.198">ἀνέρα Δηριαδῆα καὶ οὐκέτι γαμβρὸν ̓Ορόντην.</TextUnit>
    <TextUnit id="16700" loc="40.199">Δηριάδης τέθνηκεν: ἐσυλήθη πόλις ̓Ινδῶν,</TextUnit>
    <TextUnit id="16701" loc="40.200">ἀρραγὲς ἤριπε τεῖχος ἐμῆς χθονός: αἴθε καὶ αὐτὴν</TextUnit>
    <TextUnit id="16702" loc="40.201">Βάκχος ἑλὼν ὀλέσῃ με σὺν ὀλλυμένῳ παρακοίτῃ,</TextUnit>
    <TextUnit id="16703" loc="40.202">καί με λαβὼν ῥίψειεν ἐς ὠκυρέεθρον ̔Υδάσπην,</TextUnit>
    <TextUnit id="16704" loc="40.203">γαῖαν ἀναινομένην: ἐχέτω δέ με πενθερὸν ὕδωρ,</TextUnit>
    <TextUnit id="16705" loc="40.204">Δηριάδην δ' ἐσίδω καὶ ἐν ὕδασι: μηδὲ νοήσω</TextUnit>
    <TextUnit id="16706" loc="40.205">Πρωτονόην ἀέκουσαν ἐφεσπομένην Διονύσῳ,</TextUnit>
    <TextUnit id="16707" loc="40.206">μή ποτε Χειροβίης ἕτερον γόον οἰκτρὸν ἀκούσω</TextUnit>
    <TextUnit id="16708" loc="40.207">ἑλκομένης ἐς ἔρωτα δορικτήτων ὑμεναίων:</TextUnit>
    <TextUnit id="16709" loc="40.208">μὴ πόσιν ἄλλον ἴδοιμι μετ' ἀνέρα Δηριαδῆα.</TextUnit>
    <TextUnit id="16710" loc="40.209">εἴην Νηιάδεσσιν ὀμέστιος, ὅττι καὶ αὐτὴν</TextUnit>
    <TextUnit id="16711" loc="40.210">Λευκοθέην ζώουσαν ἐδέξατο κυανοχαίτης,</TextUnit>
    <TextUnit id="16712" loc="40.211">καὶ μία Νηρεΐδων κικλήσκεται, ἀντὶ δὲ λευκῆς</TextUnit>
    <TextUnit id="16713" loc="40.212">ἄλλη κυανόπεζα φανήσομαι ὑδριὰς ̓Ινώ.”</TextUnit>
    <TextUnit id="16714" loc="40.213">τοῖα μὲν ἑλκεχίτωνες ἐπωδύροντο γυναῖκες</TextUnit>
    <TextUnit id="16715" loc="40.214">ἱστάμεναι στοιχηδὸν ἐρισμαράγων ἐπὶ πύργων.</TextUnit>
    <TextUnit id="16716" loc="40.215">βάκχοι δ' ἐκροτάλιζον ἀπορρίψαντες ̓Ενυώ,</TextUnit>
    <TextUnit id="16717" loc="40.216">τοῖον ἔπος βοόωντες ὁμογλώσσων ἀπὸ λαιμῶν:</TextUnit>
    <TextUnit id="16718" loc="40.217">“̓Ηράμεθα μέγα κῦδος: ἐπέφνομεν ὄρχαμον ̓Ινδῶν.”</TextUnit>
    <TextUnit id="16719" loc="40.218">καὶ γελόων Διόνυσος ἐπάλλετο χάρματι νίκης,</TextUnit>
    <TextUnit id="16720" loc="40.219">ἀμπνεύσας δὲ πόνοιο καὶ αἱματόεντος ἀγῶνος</TextUnit>
    <TextUnit id="16721" loc="40.220">πρῶτα μὲν ἐκτερέιξεν ἀτυμβεύτων στίχα νεκρῶν,</TextUnit>
    <TextUnit id="16722" loc="40.221">δωμήσας ἕνα τύμβον ἀπείριτον εὐρέι κόλπῳ</TextUnit>
    <TextUnit id="16723" loc="40.222">ἄκριτον ἀμφὶ πυρὴν ἑκατόμπεδον: ἀμφὶ δὲ νεκροῖς</TextUnit>
    <TextUnit id="16724" loc="40.223">Μυγδονὶς αἰολόμολπος ἐπέκτυπεν αἴλινα σύριγξ,</TextUnit>
    <TextUnit id="16725" loc="40.224">καὶ Φρύγες αὐλητῆρες ἀνέπλεκον ἄρσενα μολπὴν</TextUnit>
    <TextUnit id="16726" loc="40.225">πενθαλέοις στομάτεσσιν, ἐπωρχήσαντο δὲ Βάκχαι</TextUnit>
    <TextUnit id="16727" loc="40.226">ἁβρὰ μελιζομένοιο Γανύκτορος Εὐάδι φωνῇ:</TextUnit>
    <TextUnit id="16728" loc="40.227">καὶ Κλεόχου Βερέκυντες ὑπὸ στόμα δίζυγες αὐλοὶ</TextUnit>
    <TextUnit id="16729" loc="40.228">φρικτὸν ἐμυκήσαντο Λίβυν γόον, ὃν πάρος ἄμφω</TextUnit>
    <TextUnit id="16730" loc="40.229">Σθεννώ τ' Εὐρυάλη τε μιῇ πολυδειράδι φωνῇ</TextUnit>
    <TextUnit id="16731" loc="40.230">ἀρτιτόμῳ ῥοιζηδὸν ἐπεκλαύσαντο Μεδούσῃ</TextUnit>
    <TextUnit id="16732" loc="40.231">φθεγγομένων κεφαλῇσι διηκοσίῃσι δρακόντων,</TextUnit>
    <TextUnit id="16733" loc="40.232">ὧν ἄπο μυρομένων σκολιὸν σύριγμα κομάων</TextUnit>
    <TextUnit id="16734" loc="40.233">θρῆνον πουλυκάρηνον ἐφημίξαντο Μεδούσης.</TextUnit>
    <TextUnit id="16735" loc="40.234">παυσάμενος δὲ πόνοιο, καὶ ὕδατι γυῖα καθήρας,</TextUnit>
    <TextUnit id="16736" loc="40.235">ὤπασε λυσιμόθοισι θεουδέα κοίρανον ̓Ινδοῖς,</TextUnit>
    <TextUnit id="16737" loc="40.236">κρινάμενος Μωδαῖον: ἐπὶ ξυνῷ δὲ κυπέλλῳ</TextUnit>
    <TextUnit id="16738" loc="40.237">Βάκχοις δαινυμένοισι μιῆς ἥψαντο τραπέζης</TextUnit>
    <TextUnit id="16739" loc="40.238">ξανθὸν ὕδωρ πίνοντες ἀπ' οἰνοπόρου ποταμοῖο.</TextUnit>
    <TextUnit id="16740" loc="40.239">καὶ χορὸς ἄσπετος ἔσκεν: ἐπεσκίρτησε δὲ πολλὴ</TextUnit>
    <TextUnit id="16741" loc="40.240">Βασσαρὶς οἰστρήεντι πέδον κρούουσα πεδίλῳ,</TextUnit>
    <TextUnit id="16742" loc="40.241">καὶ Σάτυρος βαρύδουπον ἐπιρρήσσων χθόνα ταρσῷ</TextUnit>
    <TextUnit id="16743" loc="40.242">λοξὰ κυβιστητῆρι ποδῶν βακχεύετο παλμῷ,</TextUnit>
    <TextUnit id="16744" loc="40.243">πῆχυν ἐπικλίνων μανιώδεος αὐχένι Βάκχης:</TextUnit>
    <TextUnit id="16745" loc="40.244">καὶ πρυλέες Βρομίοιο συνωρχήσαντο βοείαις,</TextUnit>
    <TextUnit id="16746" loc="40.245">καὶ τροχαλῆς κλονέοντες ἐνόπλια κύκλα χορείης</TextUnit>
    <TextUnit id="16747" loc="40.246">ῥυθμὸν ἐμιμήσαντο φερεσσακέων Κορυβάντων,</TextUnit>
    <TextUnit id="16748" loc="40.247">καὶ στρατὸς ἱππήων κορυθαιόλον εἰς χορὸν ἔστη</TextUnit>
    <TextUnit id="16749" loc="40.248">νίκην πανδαμάτειραν ἀνευάζων Διονύσου:</TextUnit>
    <TextUnit id="16750" loc="40.249">οὐδέ τις ἄψοφος ἦεν: ὁμογλώσσῳ δ' ἀλαλητῷ</TextUnit>
    <TextUnit id="16751" loc="40.250">εἰς πόλον ἑπτάζωνον ἀνέδραμεν εὔιος ἠχώ.</TextUnit>
    <TextUnit id="16752" loc="40.251">ἀλλ' ὅτε λυσιπόνοιο παρήλυθε κῶμος ἑορτῆς,</TextUnit>
    <TextUnit id="16753" loc="40.252">νίκης ληίδα πᾶσαν ἑλὼν μετὰ φύλοπιν ̓Ινδῶν</TextUnit>
    <TextUnit id="16754" loc="40.253">ἀρχαίης Διόνυσος ἑῆς ἐμνήσατο πάτρης,</TextUnit>
    <TextUnit id="16755" loc="40.254">λύσας ἑπταέτηρα θεμείλια δηιοτῆτος.</TextUnit>
    <TextUnit id="16756" loc="40.255">καὶ δηίων ὅλον ὄλβον ἐληίζοντο μαχηταί</TextUnit>
    <TextUnit id="16757" loc="40.256">ὧν ὁ μὲν ̓Ινδὸν ἴασπιν, ὁ δὲ γραπτῆς ὑακίνθου</TextUnit>
    <TextUnit id="16758" loc="40.257">Φοιβάδος εἶχε μέταλλα καὶ ἔγχλοα νῶτα μαράγδου:</TextUnit>
    <TextUnit id="16759" loc="40.258">ἄλλος ἐυκρήπιδος ὑπὸ σκοπιῇσιν ̓Ιμαίου</TextUnit>
    <TextUnit id="16760" loc="40.259">ὄρθιον ἴχνος ἔπειγε δορικτήτων ἐλεφάντων,</TextUnit>
    <TextUnit id="16761" loc="40.260">ὅς δὲ παρ' ̔Ημωδοῖο βαθυσπήλυγγι κολώνῃ</TextUnit>
    <TextUnit id="16762" loc="40.261">ἤλασεν ̓Ινδῴων μετανάστιον ἅρμα λεόντων</TextUnit>
    <TextUnit id="16763" loc="40.262">κυδιόων, ἕτερος δὲ κατ' αὐχένος ἅμμα πεδήσας</TextUnit>
    <TextUnit id="16764" loc="40.263">Μυγδονίην ἔσπευδεν ἐς ᾐόνα πόρδαλιν ἕλκειν:</TextUnit>
    <TextUnit id="16765" loc="40.264">καὶ Σάτυρος πεφόρητο, φιλακρήτῳ δὲ πετήλῳ</TextUnit>
    <TextUnit id="16766" loc="40.265">στικτὸν ἔχων προκέλευθον ἐκώμασε τίγριν ἱμάσσων:</TextUnit>
    <TextUnit id="16767" loc="40.266">ἄλλος ἄγων νόστησεν ἑῇ Κυβεληίδι νύμφῃ</TextUnit>
    <TextUnit id="16768" loc="40.267">φυταλιὴν εὔοδμον ἁλιτρεφέων δονακήων,</TextUnit>
    <TextUnit id="16769" loc="40.268">καὶ λίθον ἀστράπτουσαν ̓Ερυθραίης γέρας ἅλμης:</TextUnit>
    <TextUnit id="16770" loc="40.269">πολλὴ δ' ἐκ θαλάμοιο σὺν ἀρτιγάμῳ παρακοίτῃ</TextUnit>
    <TextUnit id="16771" loc="40.270">ληιδίη πλοκάμων μελανόχροος ἕλκετο νύμφη,</TextUnit>
    <TextUnit id="16772" loc="40.271">δέσμιον αὐχένα δοῦλον ὑποζεύξασα λεπάδνῳ.</TextUnit>
    <TextUnit id="16773" loc="40.272">χειρὶ δὲ κουφίζουσα ῥυηφενέος χύσιν ὄλβου</TextUnit>
    <TextUnit id="16774" loc="40.273">εἰς σκοπιάς Τμώλοιο θεόσσυτος ἤιε Βάκχη,</TextUnit>
    <TextUnit id="16775" loc="40.274">κῶμον ἀνευάζουσα παλιννόστῳ Διονύσῳ.</TextUnit>
    <TextUnit id="16776" loc="40.275">καὶ στρατιῇ Διόνυσος ἐδάσσατο ληίδα χάρμης</TextUnit>
    <TextUnit id="16777" loc="40.276">λαὸν ὅλον συνάεθλον ὑπότροπον οἴκαδε πέμπων</TextUnit>
    <TextUnit id="16778" loc="40.277">̓Ινδῴην μετὰ δῆριν: ἀπεσσεύοντο δὲ λαοὶ</TextUnit>
    <TextUnit id="16779" loc="40.278">μάρμαρα κουφίζοντες ̔Εώια δῶρα θαλάσσης,</TextUnit>
    <TextUnit id="16780" loc="40.279">ὄρνεά τ' αἰολόμορφα: παλιννόστῳ δὲ πορείῃ</TextUnit>
    <TextUnit id="16781" loc="40.280">κῶμον ἀνευάζοντες ἀνικήτῳ Διονύσῳ</TextUnit>
    <TextUnit id="16782" loc="40.281">πάντες ἐβακχεύοντο, πολυκμήτοιο λιπόντες</TextUnit>
    <TextUnit id="16783" loc="40.282">μνῆστιν ὅλου πολέμοιο, Βορειάδι σύνδρομον αὔρῃ</TextUnit>
    <TextUnit id="16784" loc="40.283">σκιδναμένην: καὶ ἕκαστος ἔχων ἀναθήματα νίκης</TextUnit>
    <TextUnit id="16785" loc="40.284">ὄψιμον εἰς δόμον ἦλθε παλίνδρομος. ἀντί δὲ πάτρης</TextUnit>
    <TextUnit id="16786" loc="40.285">̓Αστέριος τότε μοῦνος ἀνιπτοπόδων σχεδὸν ̓́Αρκτων</TextUnit>
    <TextUnit id="16787" loc="40.286">Φάσιδος ἀμφὶ ῥέεθρον ἀθαλπέι νάσσατο γαίῃ</TextUnit>
    <TextUnit id="16788" loc="40.287">Μασσαγέτην παρὰ κόλπον, ἑοῦ γενέταο τοκῆος</TextUnit>
    <TextUnit id="16789" loc="40.288">ναίων ἀστερόεντος ὑπὸ σφυρὰ δύσνιφα Ταύρου,</TextUnit>
    <TextUnit id="16790" loc="40.289">φεύγων Κνώσσιον ἄστυ καὶ ἀρσενόπαιδα γενέθλην,</TextUnit>
    <TextUnit id="16791" loc="40.290">Πασιφάην στυγέων καὶ ἑὸν Μίνωα τοκῆα,</TextUnit>
    <TextUnit id="16792" loc="40.291">καὶ Σκυθίην προβέβουλεν ἑῆς χθονός: αὐτὰρ ὁ μούνοις</TextUnit>
    <TextUnit id="16793" loc="40.292">Βάκχος ἑοῖς Σατύροισι καὶ ̓Ινδοφόνοις ἄμα Βάκχαις</TextUnit>
    <TextUnit id="16794" loc="40.293">Καυκασίην μετὰ δῆριν ̓Αμαζονίου ποταμοῖο</TextUnit>
    <TextUnit id="16795" loc="40.294">̓Αρραβίης ἐπέβαινε τὸ δεύτερον, ἧχι θαμίζων</TextUnit>
    <TextUnit id="16796" loc="40.295">λαὸν ἀβακχεύτων ̓Αράβων ἐδίδαξεν ἀείρειν</TextUnit>
    <TextUnit id="16797" loc="40.296">μυστιπόλους νάρθηκας: ἀεξιφύτοιο δὲ λόχμης</TextUnit>
    <TextUnit id="16798" loc="40.297">Νύσια Βοτρυόεντι κατέστεφεν οὔρεα θαλλῷ.</TextUnit>
    <TextUnit id="16799" loc="40.298">̓Αρραβίης δὲ τένοντα βαθύσκιον ἄλσος ἐάσας</TextUnit>
    <TextUnit id="16800" loc="40.299">ἀτραπὸν ̓Ασσυρίην διεμέτρεε πεζὸς ὁδίτης,</TextUnit>
    <TextUnit id="16801" loc="40.300">καὶ Τυρίων μενέαινεν ἰδεῖν χθόνα πατρίδα Κάδμου:</TextUnit>
    <TextUnit id="16802" loc="40.301">κεῖθι γὰρ ἴχνος ἔκαμψε, καὶ ἄσπετα πέπλα δοκεύων</TextUnit>
    <TextUnit id="16803" loc="40.302">θάμβεεν ̓Ασσυρίης ἑτερόχροα δαίδαλα τέχνης,</TextUnit>
    <TextUnit id="16804" loc="40.303">ἄργυφον εἰσορόων Βαβυλωνίδος ἔργον ̓Αράχνης:</TextUnit>
    <TextUnit id="16805" loc="40.304">καὶ Τυρίῃ σκοπίαζε δεδευμένα φάρεα κόχλῳ,</TextUnit>
    <TextUnit id="16806" loc="40.305">πορφυρέους σπινθῆρας ἀκοντίζοντα θαλάσσης,</TextUnit>
    <TextUnit id="16807" loc="40.306">ἧχι κύων ἁλιεργὸς ἐπ' αἰγιαλοῖσιν ἐρέπτων</TextUnit>
    <TextUnit id="16808" loc="40.307">ἐνδόμυχον χαροπῇσι γενειάσι θέσκελον ἰχθὺν</TextUnit>
    <TextUnit id="16809" loc="40.308">χιονέας πόρφυρε παρηίδας αἵματι κόχλου,</TextUnit>
    <TextUnit id="16810" loc="40.309">χείλεα φοινίξας διερῷ πυρί, τῷ ποτε μούνῳ</TextUnit>
    <TextUnit id="16811" loc="40.310">φαιδρὸν ἁλιχλαίνων ἐρυθαίνετο φᾶρος ἀνάκτων.</TextUnit>
    <TextUnit id="16812" loc="40.311">καὶ πόλιν ἀθρήσας ἐπεγήθεεν, ἣν ἐνοσίχθων</TextUnit>
    <TextUnit id="16813" loc="40.312">οὐ διερῷ μίτρωσεν ὅλῳ ζωστῆρι θαλάσσης,</TextUnit>
    <TextUnit id="16814" loc="40.313">ἀλλὰ τύπον λάχε τοῖον ̓Ολύμπιον, οἷον ὑφαίνει</TextUnit>
    <TextUnit id="16815" loc="40.314">ἀγχιτελὴς λείπουσα μιῇ γλωχῖνι σελήνη.</TextUnit>
    <TextUnit id="16816" loc="40.315">καί οἱ ὀπιπεύοντι μέσην χθόνα σύζυγον ἅλμῃ</TextUnit>
    <TextUnit id="16817" loc="40.316">διπλόον ἔλλαχε θάμβος, ἐπεὶ Τύρος εἰν ἁλὶ κεῖται</TextUnit>
    <TextUnit id="16818" loc="40.317">εἰς χθόνα μοιρηθεῖσα, συναπτομένη δὲ θαλάσσῃ</TextUnit>
    <TextUnit id="16819" loc="40.318">τριχθαδίαις λαγόνεσσι μίαν ξυνώσατο μίτρην:</TextUnit>
    <TextUnit id="16820" loc="40.319">νηχομένῃ δ' ἀτίνακτος ὁμοίιος ἔπλετο κούρῃ,</TextUnit>
    <TextUnit id="16821" loc="40.320">καὶ κεφαλὴν καὶ στέρνα καὶ αὐχένα δῶκε θαλάσσῃ,</TextUnit>
    <TextUnit id="16822" loc="40.321">χεῖρας ἐφαπλώσασα μέση διδυμάονι πόντῳ,</TextUnit>
    <TextUnit id="16823" loc="40.322">γείτονι λευκαίνουσα θαλασσαίῳ δέμας ἀφρῷ,</TextUnit>
    <TextUnit id="16824" loc="40.323">καὶ πόδας ἀμφοτέρους ἐπερείσατο μητέρι γαίῃ.</TextUnit>
    <TextUnit id="16825" loc="40.324">καὶ πόλιν ἐννοσίγαιος ἔχων ἀστεμφέι δεσμῷ</TextUnit>
    <TextUnit id="16826" loc="40.325">νυμφίος ὑδατόεις περινήχεται, οἷα συνάπτων</TextUnit>
    <TextUnit id="16827" loc="40.326">πήχεϊ παφλάζοντι περίπλοκον αὐχένα νύμφης.</TextUnit>
    <TextUnit id="16828" loc="40.327">καὶ Τύρον εἰσέτι Βάκχος ἐθάμβεε, τῇ ἔνι μούνῃ</TextUnit>
    <TextUnit id="16829" loc="40.328">βουκόλος ἀγχικέλευθος ὁμίλεε γείτονι ναύτῃ</TextUnit>
    <TextUnit id="16830" loc="40.329">συρίζων παρὰ θῖνα, καὶ αἰπόλος ἰχθυβολῆι</TextUnit>
    <TextUnit id="16831" loc="40.330">δίκτυον αἶ ἐρύοντι, καὶ ἀντιτύποισιν ἐρετμοῖς</TextUnit>
    <TextUnit id="16832" loc="40.331">σχιζομένων ὑδάτων ἐχαράσσετο βῶλος ἀρότρῳ:</TextUnit>
    <TextUnit id="16833" loc="40.332">εἰναλίης δ' ὀάριζον ὁμήλυδες ἐγγύθι λόχμης</TextUnit>
    <TextUnit id="16834" loc="40.333">ποιμένες... ὑλοτόμοισι, καὶ ἔβρεμεν εἰν ἑνὶ χώρῳ</TextUnit>
    <TextUnit id="16835" loc="40.334">φλοῖσβος ἁλός, μύκημα βοῶν, ψιθύρισμα πετήλων,</TextUnit>
    <TextUnit id="16836" loc="40.335">πεῖσμα, φυτόν, πλόος, ἄλσος, ὕδωρ, νέες, ὁλκάς, ἐχέτλη,</TextUnit>
    <TextUnit id="16837" loc="40.336">μῆλα, δόναξ, δρεπάνη, σκαφίδες, λίνα, λαίφεα, θώρηξ.</TextUnit>
    <TextUnit id="16838" loc="40.337">καὶ τάδε παπταίνων πολυθαμβέα ῥήξατο φωνήν:</TextUnit>
    <TextUnit id="16839" loc="40.338">“Νῆσον ἐν ἠπείρῳ πόθεν ἔδρακον; εἰ θέμις εἰπεῖν,</TextUnit>
    <TextUnit id="16840" loc="40.339">τηλίκον οὕ ποτε κάλλος ἐσέδρακον: ὑψιτενῆ γὰρ</TextUnit>
    <TextUnit id="16841" loc="40.340">δένδρεα συρίζει παρὰ κύματα, Νηρεΐδος δὲ</TextUnit>
    <TextUnit id="16842" loc="40.341">φθεγγομένης κατὰ πόντον ̓Αμαδρυὰς ἐγγὺς ἀκούει,</TextUnit>
    <TextUnit id="16843" loc="40.342">καὶ Τυρίοις πελάγεσσι καὶ ἀγχιάλοισιν ἀρούραις</TextUnit>
    <TextUnit id="16844" loc="40.343">πνείων ἐκ Λιβάνοιο μεσημβρινὸς ἁβρὸς ἀήτης</TextUnit>
    <TextUnit id="16845" loc="40.344">ἄσθματι καρποτόκῳ προχέει νηοσσόον ἀήτην,</TextUnit>
    <TextUnit id="16846" loc="40.345">ψύχων ἀγρονόμον καὶ ναυτίλον εἰς πλόον ἕλκων,</TextUnit>
    <TextUnit id="16847" loc="40.346">καὶ χθονίην δρεπάνην βυθίῃ πελάσασα τριαίνῃ</TextUnit>
    <TextUnit id="16848" loc="40.347">φθέγγεται ὑγρομέδοντι θαλυσιὰς ἐνθάδε Δηώ,</TextUnit>
    <TextUnit id="16849" loc="40.348">κωφῆς ἄβροχον ἅρμα καθιππεύοντι γαλήνης,</TextUnit>
    <TextUnit id="16850" loc="40.349">ἰθύνειν δρόμον ἶσον ὁμοζήλων ἐπὶ δίφρων,</TextUnit>
    <TextUnit id="16851" loc="40.350">ὄμπνια μαστίζουσα μετάρσια νῶτα δρακόντων.</TextUnit>
    <TextUnit id="16852" loc="40.351">ὦπι πασιμέλουσα, τύπος χθονός, αἰθέρος εἰκών,</TextUnit>
    <TextUnit id="16853" loc="40.352">συμφυέος τρίπλευρον ἔχεις τελαμῶνα θαλάσσης.”</TextUnit>
    <TextUnit id="16854" loc="40.353">ὣς εἰπὼν παράμειβε δι' ἄστεος ὄμμα τιταίνων:</TextUnit>
    <TextUnit id="16855" loc="40.354">καί οἱ ὀπιπεύοντι λιθογλώχινες ἀγυιαὶ</TextUnit>
    <TextUnit id="16856" loc="40.355">μαρμαρυγὴν ἀνέφαινον ἀμοιβαίοιο μετάλλου:</TextUnit>
    <TextUnit id="16857" loc="40.356">καὶ προγόνου δόμον εἶδεν ̓Αγήνορος, ἔδρακεν αὐλὰς</TextUnit>
    <TextUnit id="16858" loc="40.357">καὶ θάλαμον Κάδμοιο, καὶ ἁρπαμένης ποτὲ νύμφης</TextUnit>
    <TextUnit id="16859" loc="40.358">Εὐρώπης ἀφύλακτον ἐδύσατο παρθενεῶνα,</TextUnit>
    <TextUnit id="16860" loc="40.359">μνῆστιν ἔχων κερόεντος ἑοῦ Διός: ἀρχεγόνους δὲ</TextUnit>
    <TextUnit id="16861" loc="40.360">πηγὰς θάμβεε μᾶλλον ὅπῃ χθονίου διὰ κόλπου</TextUnit>
    <TextUnit id="16862" loc="40.361">νάματος ἐκχυμένου παλινάγρετον εἰς μίαν ὤρην</TextUnit>
    <TextUnit id="16863" loc="40.362">χεύμασιν αὐτογόνοισι πολυτρεφὲς ἔλυεν ὕδωρ:</TextUnit>
    <TextUnit id="16864" loc="40.363">εἶδεν ̓Αβαρβαρέης γόνιμον ῥόον, ἔδρακε πηγὴν</TextUnit>
    <TextUnit id="16865" loc="40.364">Καλλιρόην ἐρόεσσαν ἐπώνυμον, εἶδε καὶ αὐτῆς</TextUnit>
    <TextUnit id="16866" loc="40.365">ἁβρὸν ἐρευγομένης Δροσερῆς νυμφήιον ὕδωρ.</TextUnit>
    <TextUnit id="16867" loc="40.366">ἀλλ' ὅτε πάντα νόησεν ἑῷ φιλοτερπέι θυμῷ,</TextUnit>
    <TextUnit id="16868" loc="40.367">εἰς δόμον ̓Αστροχίτωνος ἐκώμασε, καὶ πρόμον ἄστρων</TextUnit>
    <TextUnit id="16869" loc="40.368">τοῖον ἔπος βοόων ἐκαλέσσατο μύστιδι φωνῇ:</TextUnit>
    <TextUnit id="16870" loc="40.369">“̓Αστροχίτων ̓́Ηρακλες, ἄναξ πυρός ὄρχαμε κόσμου,</TextUnit>
    <TextUnit id="16871" loc="40.370">ἠέλιε, βροτέοιο βίου δολιχόσκιε ποιμήν,</TextUnit>
    <TextUnit id="16872" loc="40.371">ἱππεύων ἑλικηδὸν ὅλον πόλον αἴθοπι δίκῃ,</TextUnit>
    <TextUnit id="16873" loc="40.372">υἷα χρόνου λυκάβαντα δυωδεκάμηνον ἑλίσσων,</TextUnit>
    <TextUnit id="16874" loc="40.373">κύκλον ἄγεις μετὰ κύκλον: ἀφ' ὑμετέροιο δὲ δίφρου</TextUnit>
    <TextUnit id="16875" loc="40.374">γήραϊ καὶ νεότητι ῥέει μορφούμενος αἰών:</TextUnit>
    <TextUnit id="16876" loc="40.375">μαῖα σοφῆς ὠδῖνος ἀμήτορος εἰκόνα Μήνης</TextUnit>
    <TextUnit id="16877" loc="40.376">ὠδίνεις τριέλικτον, ὅτε δροσόεσσα Σελήνη</TextUnit>
    <TextUnit id="16878" loc="40.377">σῆς λοχίης ἀκτῖνος ἀμέλγεται ἀντίτυπον πῦρ,</TextUnit>
    <TextUnit id="16879" loc="40.378">ταυρείην ἐπίκυρτον ἀολλίζουσα κεραίην:</TextUnit>
    <TextUnit id="16880" loc="40.379">παμφαὲς αἰθέρος ὄμμα, φέρεις τετράζυγι δίφρῳ</TextUnit>
    <TextUnit id="16881" loc="40.380">χεῖμα μετὰ φθινόπωρον, ἄγεις θέρος εἶαρ ἀμείβων.</TextUnit>
    <TextUnit id="16882" loc="40.381">νὺξ μὲν ἀκοντιστῆρι διωκομένη σέο πυρσῷ</TextUnit>
    <TextUnit id="16883" loc="40.382">χάζεται ἀστήρικτος, ὅτε ζυγὸν ἄργυφον ἕλκων</TextUnit>
    <TextUnit id="16884" loc="40.383">ἀκροφανὴς ἵππειος ἱμάσσεται ὄρθιος αὐχήν,</TextUnit>
    <TextUnit id="16885" loc="40.384">σεῖο δὲ λαμπομένοιο φαάντερον οὐκέτι λάμπων</TextUnit>
    <TextUnit id="16886" loc="40.385">ποικίλος εὐφαέεσσι χαράσσεται ἄστρασι λειμών,</TextUnit>
    <TextUnit id="16887" loc="40.386">χεύμασι δ' ἀντολικοῖο λελουμένος ̓Ωκεανοῖο</TextUnit>
    <TextUnit id="16888" loc="40.387">σεισάμενος γονόεσσαν ἀθαλπέος ἰκμάδα χαίτης</TextUnit>
    <TextUnit id="16889" loc="40.388">ὄμβρον ἄγεις φερέκαρπον, ἐπ' εὐώδινι δὲ Γαίῃ</TextUnit>
    <TextUnit id="16890" loc="40.389">ἠερίης ἠῷον ἐρεύγεαι ἀρδμὸν ἐέρσης,</TextUnit>
    <TextUnit id="16891" loc="40.390">καὶ σταχύων ὠδῖνας ἀναλδαίνεις σέο δίσκῳ</TextUnit>
    <TextUnit id="16892" loc="40.391">ῥαίνων ζωοτόκοιο δι' αὔλακος ὄμπνιον ἀκτήν.</TextUnit>
    <TextUnit id="16893" loc="40.392">Βῆλος ἐπ' Εὐφρήταο, Λίβυς κεκλημένος ̓́Αμμων,</TextUnit>
    <TextUnit id="16894" loc="40.393">̓͂Απις ἔφυς Νειλῷος, ̓́Αραψ Κρόνος, ̓Ασσύριος Ζεύς:</TextUnit>
    <TextUnit id="16895" loc="40.394">καὶ ξύλα κηώεντα φέρων γαμψώνυχι ταρσῷ</TextUnit>
    <TextUnit id="16896" loc="40.395">χιλιέτης σοφὸς ὄρνις ἐπ' εὐόδμῳ σέο βωμῷ</TextUnit>
    <TextUnit id="16897" loc="40.396">φοίνιξ, τέρμα βίοιο φέρων αὐτόσπορον ἀρχήν,</TextUnit>
    <TextUnit id="16898" loc="40.397">τίκτεται ἰσοτύποιο χρόνου παλινάγρετος εἰκών,</TextUnit>
    <TextUnit id="16899" loc="40.398">λύσας δ' ἐν πυρὶ γῆρας ἀμείβεται ἐκ πυρὸς ἥβην:</TextUnit>
    <TextUnit id="16900" loc="40.399">εἴτε Σάραπις ἔφυς, Αἰγύπτιος ἀννέφελος Ζεύς,</TextUnit>
    <TextUnit id="16901" loc="40.400">εἰ Κρόνος, εἰ Φαέθων πολυώνυμος, εἴτε σὺ Μίθρης,</TextUnit>
    <TextUnit id="16902" loc="40.401">ἠέλιος Βαβυλῶνος, ἐν ̔Ελλάδι Δελφὸς ̓Απόλλων</TextUnit>
    <TextUnit id="16903" loc="40.402">εἰ Γάμος, ὃν σκιεροῖσιν ̓́Ερως ἔσπειρεν ὀνείροις</TextUnit>
    <TextUnit id="16904" loc="40.403">μιμηλῆς τελέων ἀπατήλιον ἵμερον εὐνῆς,</TextUnit>
    <TextUnit id="16905" loc="40.404">ἐκ Διὸς ὑπνώοντος ὅτε γλωχῖνι μαχαίρης</TextUnit>
    <TextUnit id="16906" loc="40.405">αὐτογάμῳ σπόρον ὑγρὸν ἐπιξύσαντος ἀρούρης</TextUnit>
    <TextUnit id="16907" loc="40.406">οὐρανίαις λιβάδεσσιν ἐμαιώθησαν ἐρίπναι,</TextUnit>
    <TextUnit id="16908" loc="40.407">εἴτε σὺ Παιήων ὀδυνήφατος, εἰ πέλες Αἰθὴρ</TextUnit>
    <TextUnit id="16909" loc="40.408">ποικίλος, ̓Αστροχίτων δὲ φατίζεαι—ἐννύχιοι γὰρ</TextUnit>
    <TextUnit id="16910" loc="40.409">οὐρανὸν ἀστερόεντες ἐπαυγάζουσι χιτῶνες—:</TextUnit>
    <TextUnit id="16911" loc="40.410">οὔασιν εὐμενέεσσιν ἐμὴν ἀσπάζεο φωνήν.”</TextUnit>
    <TextUnit id="16912" loc="40.411">τοῖον ἔπος Διόνυσος ἀνήρυγεν. ἐξαπίνης δὲ</TextUnit>
    <TextUnit id="16913" loc="40.412">ἔνθεον εἶδος ἔχων θεοδέγμονος ἔνδοθι νηοῦ</TextUnit>
    <TextUnit id="16914" loc="40.413">̓Αστροχίτων ἤστραψε: πυριγλήνου δὲ προσώπου</TextUnit>
    <TextUnit id="16915" loc="40.414">μαρμαρυγὴν ῥοδόεσσαν ἀπηκόντιζον ὀπωπαί:</TextUnit>
    <TextUnit id="16916" loc="40.415">καὶ θεὸς αἰγλήεις παλάμην ὤρεξε Λυαίῳ,</TextUnit>
    <TextUnit id="16917" loc="40.416">ποικίλον εἷμα φέρων, τύπον αἰθέρος, εἰκόνα κόσμου,</TextUnit>
    <TextUnit id="16918" loc="40.417">στίλβων ξανθὰ γένεια καὶ ἀστερόεσσαν ὑπήνην:</TextUnit>
    <TextUnit id="16919" loc="40.418">καί μιν ἐυφραίνων φιλίῃ μείλιξε τραπέζῃ.</TextUnit>
    <TextUnit id="16920" loc="40.419">αὐτὰρ ὁ θυμὸν ἔτερπεν ἀδαιτρεύτῳ παρὰ δείπνῳ</TextUnit>
    <TextUnit id="16921" loc="40.420">ψαύων ἀμβροσίης καὶ νέκταρος: οὐ νέμεσις δέ,</TextUnit>
    <TextUnit id="16922" loc="40.421">εἰ γλυκὺ νέκταρ ἔπινε μετὰ γλάγος ἄμβροτον ̔́Ηρης:</TextUnit>
    <TextUnit id="16923" loc="40.422">εἴρετο δ' ̓Αστροχίτωνα χέων φιλοπευθέα φωνήν:</TextUnit>
    <TextUnit id="16924" loc="40.423">“̓Αστροχίτων με δίδασκε, τύπῳ χθονός, εἰκόνι νήσου,</TextUnit>
    <TextUnit id="16925" loc="40.424">τίς θεὸς ἄστυ πόλισσε, τίς ἔγραφεν οὐρανίη χείρ;</TextUnit>
    <TextUnit id="16926" loc="40.425">τίς σκοπέλους ἀνάειρε καὶ ἐρρίζωσε θαλάσσῃ;</TextUnit>
    <TextUnit id="16927" loc="40.426">τίς κάμε δαίδαλα ταῦτα; πόθεν λάχον οὔνομα πηγαί;</TextUnit>
    <TextUnit id="16928" loc="40.427">τίς χθονὶ νῆσον ἔμιξεν ὁμόζυγα μητρὶ θαλάσσῃ;”</TextUnit>
    <TextUnit id="16929" loc="40.428">εἶπε: καὶ ̔Ηρακλέης φιλίῳ μειλίξατο μύθῳ:</TextUnit>
    <TextUnit id="16930" loc="40.429">“Βάκχε, σὺ μὲν κλύε μῦθον: ἐγὼ δέ σε πάντα διδάξω.</TextUnit>
    <TextUnit id="16931" loc="40.430">ἐνθάδε φῶτες ἔναιον, ὁμόσπορος οὕς ποτε μούνους</TextUnit>
    <TextUnit id="16932" loc="40.431">ἀενάου κόσμοιο συνήλικας ἔδρακεν Αἰών,</TextUnit>
    <TextUnit id="16933" loc="40.432">ἁγνὸν ἀνυμφεύτοιο γένος χθονός, ὧν τότε μορφὴν</TextUnit>
    <TextUnit id="16934" loc="40.433">αὐτομάτην ὤδινεν ἀνήροτος ἄσπορος ἰλύς:</TextUnit>
    <TextUnit id="16935" loc="40.434">οἳ πόλιν ἰσοτύπων δαπέδων αὐτόχθονι τέχνῃ</TextUnit>
    <TextUnit id="16936" loc="40.435">πετραίοις ἀτίνακτον ἐπυργώσαντο θεμέθλοις.</TextUnit>
    <TextUnit id="16937" loc="40.436">καί ποτε πηγαίῃσι παρ' εὐύδροισι χαμευναῖς</TextUnit>
    <TextUnit id="16938" loc="40.437">ἠελίου πυρόεντος ἱμασσομένης χθονὸς ἀτμῷ</TextUnit>
    <TextUnit id="16939" loc="40.438">τερψινόου Ληθαῖον ἀμεργόμενοι πτερὸν ̔́Υπνου</TextUnit>
    <TextUnit id="16940" loc="40.439">εὗδον ὁμοῦ, κραδίῃ δὲ φιλόπτολιν οἶστρον ἀέξων</TextUnit>
    <TextUnit id="16941" loc="40.440">γηγενέων στατὸν ἴχνος ἐπῃώρησα καρήνῳ,</TextUnit>
    <TextUnit id="16942" loc="40.441">καὶ βροτέου σκιοειδὲς ἔχων ἴνδαλμα προσώπου</TextUnit>
    <TextUnit id="16943" loc="40.442">θέσφατον ὀμφήεντος ἀνήρυγον ἀνθερεῶνος:</TextUnit>
    <TextUnit id="16944" loc="40.443">ὕπνον ἀποσκεδάσαντες ἀεργέα, παῖδες ἀρούρης,</TextUnit>
    <TextUnit id="16945" loc="40.444">τεύξατέ μοι ξένον ἅρμα βατῆς ἁλός: ὀξυτόμοις δὲ</TextUnit>
    <TextUnit id="16946" loc="40.445">κόψατέ μοι πελέκεσσι ῥάχιν πιτυώδεος ὕλης:</TextUnit>
    <TextUnit id="16947" loc="40.446">τεύξατέ μοι σοφὸν ἔργον: ὑπὸ σταμίνεσσι δὲ πυκνοῖς</TextUnit>
    <TextUnit id="16948" loc="40.447">ἰκρία γομφώσαντες ἐπασσυτέρῳ τινὶ κόσμῳ</TextUnit>
    <TextUnit id="16949" loc="40.448">συμφερτὴν ἀτίνακτον ἀρηρότι δήσατε δεσμῷ,</TextUnit>
    <TextUnit id="16950" loc="40.449">δίφρον ἁλός, σχεδίην πρωτόπλοον, ἣ διὰ πόντου</TextUnit>
    <TextUnit id="16951" loc="40.450">ὑμέας ὀχλίζειε: καὶ ἀγκύλον ἄκρον ἀπ' ἄκρου</TextUnit>
    <TextUnit id="16952" loc="40.451">πρωτοπαγὲς δόρυ μακρὸν ὅλον στήριγμα δεχέσθω:</TextUnit>
    <TextUnit id="16953" loc="40.452">ἰκρία δὲ σταμίνεσσιν ἀρηρότα δήσατε κύκλῳ,</TextUnit>
    <TextUnit id="16954" loc="40.453">τοίχου δουρατέου πυκινὸν τύπον: ὑψιτενὲς δὲ</TextUnit>
    <TextUnit id="16955" loc="40.454">σφιγγόμενον δεσμοῖσι μέσον ξύλον ὄρθιον ἔστω:</TextUnit>
    <TextUnit id="16956" loc="40.455">καὶ λίνεον πλατὺ φᾶρος ἐφάψατε δούρατι μέσσῳ,</TextUnit>
    <TextUnit id="16957" loc="40.456">συμπλεκέας δὲ κάλωας ἀμοιβαδίς, ὧν ἀπὸ δεσμῶν</TextUnit>
    <TextUnit id="16958" loc="40.457">ἐκταδὸν ἠερίῳ κολπώσατε φᾶρος ἀήτῃ</TextUnit>
    <TextUnit id="16959" loc="40.458">ἔγκυον ἐξ ἀνέμου νηοσσόον: ἀρτιπαγῆ δὲ</TextUnit>
    <TextUnit id="16960" loc="40.459">φράξατε λεπταλέοισι σεσηρότα δούρατα γόμφοις,</TextUnit>
    <TextUnit id="16961" loc="40.460">πυκνὰ περιστρώσαντες ὁμοζυγέων ἐπὶ τοίχων</TextUnit>
    <TextUnit id="16962" loc="40.461">ῥίπεσιν οἰσυΐνοις, μὴ φώριον οἶδμα χυθείη</TextUnit>
    <TextUnit id="16963" loc="40.462">ἐνδόμυχον γλαφυροῖο κεχηνότι δούρατος ὁλκῷ.</TextUnit>
    <TextUnit id="16964" loc="40.463">καὶ σχεδίης οἴηκα κυβερνητῆρα πορείης</TextUnit>
    <TextUnit id="16965" loc="40.464">ὑγρῆς ἀτραπιτοῖο πολύστροφον ἡνιοχῆα</TextUnit>
    <TextUnit id="16966" loc="40.465">πάντοθι δινεύοντες, ὅπῃ νόος ὑμέας ἕλκει,</TextUnit>
    <TextUnit id="16967" loc="40.466">δουρατέῳ κενεῶνι χαράξατε νῶτα θαλάσσης,</TextUnit>
    <TextUnit id="16968" loc="40.467">εἰσόκε χῶρον ἵκοισθε μεμορμένον, ὁππόθι δισσαὶ</TextUnit>
    <TextUnit id="16969" loc="40.468">ἀσταθέες πλώουσιν ἀλήμονες εἰν ἁλὶ πέτραι,</TextUnit>
    <TextUnit id="16970" loc="40.469">ἃς Φύσις ̓Αμβροσίας ἐπεφήμισεν, αἷς ἔνι θάλλει</TextUnit>
    <TextUnit id="16971" loc="40.470">ἥλικος αὐτόρριζον ὁμόζυγον ἔρνος ἐλαίης,</TextUnit>
    <TextUnit id="16972" loc="40.471">πέτρης ὑγροπόροιο μεσόμφαλον: ἀκροτάτοις δὲ</TextUnit>
    <TextUnit id="16973" loc="40.472">αἰετὸν ἀθρήσητε παρεδρήσσοντα κορύμβοις</TextUnit>
    <TextUnit id="16974" loc="40.473">καὶ φιάλην εὔτυκτον: ἀπὸ φλογεροῖο δὲ δένδρου</TextUnit>
    <TextUnit id="16975" loc="40.474">θαμβαλέους σπινθῆρας ἐρεύγεται αὐτόματον πῦρ,</TextUnit>
    <TextUnit id="16976" loc="40.475">καὶ σέλας ἀφλεγέος περιβόσκεται ἔρνος ἐλαίης:</TextUnit>
    <TextUnit id="16977" loc="40.476">καὶ φυτὸν ὑψιπέτηλον ἕλιξ ὄφις ἀμφιχορεύει,</TextUnit>
    <TextUnit id="16978" loc="40.477">ἀμφότερον βλεφάροισι καὶ οὔασι θάμβος ἀέξων:</TextUnit>
    <TextUnit id="16979" loc="40.478">οὐ γὰρ ἀερσιπότητον ἐς αἰετὸν ἄψοφος ἕρπων</TextUnit>
    <TextUnit id="16980" loc="40.479">λοξὸς ἀπειλητῆρι δράκων περιβάλλεται ὁλκῷ,</TextUnit>
    <TextUnit id="16981" loc="40.480">οὐδὲ διαπτύων θανατηφόρον ἰὸν ὀδόντων</TextUnit>
    <TextUnit id="16982" loc="40.481">ὄρνιν ἑαῖς γενύεσσι κατεσθίει, οὐδὲ καὶ αὐτὸς</TextUnit>
    <TextUnit id="16983" loc="40.482">αἰετὸς ἑρπηστῆρα πολυσπείρητον ἀκάνθαις</TextUnit>
    <TextUnit id="16984" loc="40.483">ἁρπάξας ὀνύχεσσι μετάρσιος ἠέρα τέμνει,</TextUnit>
    <TextUnit id="16985" loc="40.484">οὐδέ μιν ὀξυόδοντι καταγράψειε γενείῳ:</TextUnit>
    <TextUnit id="16986" loc="40.485">οὐδέ τανυπρέμνοιο φυτοῦ πεφορημένος ὄζοις</TextUnit>
    <TextUnit id="16987" loc="40.486">πυρσὸς ἀδηλήτου περιβόσκεται ἔρνος ἐλαίης,</TextUnit>
    <TextUnit id="16988" loc="40.487">οὐδὲ δρακοντείων φολίδων σπείρημα μαραίνει</TextUnit>
    <TextUnit id="16989" loc="40.488">σύννομον ἀγχικέλευθον, ὁμοπλεκέων δὲ καὶ αὐτῶν</TextUnit>
    <TextUnit id="16990" loc="40.489">οὐ πτερύγων ὄρνιθος ἐφάπτεται ἁλλόμενον πῦρ,</TextUnit>
    <TextUnit id="16991" loc="40.492">ἀλλὰ φυτοῦ κατὰ μέσσα φίλον σέλας ἀτμὸν ἰάλλει:</TextUnit>
    <TextUnit id="16992" loc="40.490">οὐδὲ κύλιξ ἀτίνακτος ἐπήορος ὑψόθι πίπτει</TextUnit>
    <TextUnit id="16993" loc="40.491">σειομένων ἀνέμοισιν ὀλισθήσασα κορύμβων.</TextUnit>
    <TextUnit id="16994" loc="40.493">καὶ σοφὸν ἀγρεύσαντες ὁμόχρονον ὄρνιν ἐλαίης</TextUnit>
    <TextUnit id="16995" loc="40.494">αἰετὸν ὑψιπέτην ἱερεύσατε κυανοχαίτῃ,</TextUnit>
    <TextUnit id="16996" loc="40.495">λύθρον ἐπισπένδοντες ἁλιπλανέεσσι κολώναις</TextUnit>
    <TextUnit id="16997" loc="40.496">καὶ Διὶ καὶ μακάρεσσι: καὶ ἄστατος οὐκέτι πέτρη</TextUnit>
    <TextUnit id="16998" loc="40.497">πλάζεται ὑγροφόρητος, ἀκινήτοις δὲ θεμέθλοις</TextUnit>
    <TextUnit id="16999" loc="40.498">αὐτομάτη ζωσθεῖσα συνάπτεται ἄζυγι πέτρῃ.</TextUnit>
    <TextUnit id="17000" loc="40.499">πήξατε δ' ἀμφοτέραις ἐπικείμενον ἄστυ κολώναις</TextUnit>
    <TextUnit id="17001" loc="40.500">ἀμφοτέρης ἑκάτερθεν ἐπὶ κρηπῖδι θαλάσσης.'</TextUnit>
    <TextUnit id="17002" loc="40.501">τοῖον ἔπος μαντῷον ἀνήρυγον: ἐγρόμενοι δὲ</TextUnit>
    <TextUnit id="17003" loc="40.502">Γηγενέες δεδόνηντο, καὶ οὔασιν αἰὲν ἑκάστου</TextUnit>
    <TextUnit id="17004" loc="40.503">θέσκελος ἀπλανέων ἐπεβόμβεε μῦθος ὀνείρων.</TextUnit>
    <TextUnit id="17005" loc="40.504">τοῖσι δ' ἐγὼ τέρας ἄλλο μετὰ πτερόεντας ὀνείρους</TextUnit>
    <TextUnit id="17006" loc="40.505">ἀχνυμένοις ἀνέφηνα, φιλόκτιτον ἦθος ἀέξων</TextUnit>
    <TextUnit id="17007" loc="40.506">ἐσσόμενος πολιοῦχος: ὑπερκύψας δὲ θαλάσσης</TextUnit>
    <TextUnit id="17008" loc="40.507">ἀντίτυπον μίμημα φέρων ἰσόζυγι μορφῇ</TextUnit>
    <TextUnit id="17009" loc="40.508">εἰς πλόον αὐτοδίδακτον ἐνήχετο ναυτίλος ἰχθύς:</TextUnit>
    <TextUnit id="17010" loc="40.509">τὸν τότε παπταίνοντες ἐοικότα νηὶ θαλάσσης</TextUnit>
    <TextUnit id="17011" loc="40.510">καὶ πλόον εὐποίητον ἄτερ καμάτοιο μαθόντες,</TextUnit>
    <TextUnit id="17012" loc="40.511">καὶ σχεδίην πήξαντες ὁμοίιον ἰχθύι πόντου</TextUnit>
    <TextUnit id="17013" loc="40.512">ναυτιλίης τύπον ἶσον ἐμιμήσαντο θαλάσσης.</TextUnit>
    <TextUnit id="17014" loc="40.513">καὶ πλόος ἦν: πισύρων δὲ λίθων ἰσοελκέι φόρτῳ</TextUnit>
    <TextUnit id="17015" loc="40.514">ναυτιλίην ἰσόμετρον ἐπιστώσαντο θαλάσσῃ,</TextUnit>
    <TextUnit id="17016" loc="40.515">καὶ γεράνων ἀτίνακτον ἐμιμήσαντο πορείην.</TextUnit>
    <TextUnit id="17017" loc="40.516">αἳ στομάτων ἔντοσθεν ἀοσσητῆρα κελεύθου</TextUnit>
    <TextUnit id="17018" loc="40.517">λᾶαν ἐλαφρίζουσι καταχθέα, μή ποτε κείνων</TextUnit>
    <TextUnit id="17019" loc="40.518">ἱπταμένων πτερὰ κοῦφα παραπλάγξειεν ἀήτης,</TextUnit>
    <TextUnit id="17020" loc="40.519">εἰσόκε χῶρον ἐκεῖνον ἐσέδρακον, ἧχι θυέλλαις</TextUnit>
    <TextUnit id="17021" loc="40.520">εἰς πλόον αὐτοκέλευθον ἐναυτίλλοντο κολῶναι.</TextUnit>
    <TextUnit id="17022" loc="40.521">καὶ σχεδίην ἔστησαν ἁλιστεφάνῳ παρὰ νήσῳ,</TextUnit>
    <TextUnit id="17023" loc="40.522">καὶ σπιλάδων ἐπέβαινον, ὅπῃ φυτὸν ἦεν ̓Αθήνης.</TextUnit>
    <TextUnit id="17024" loc="40.523">τοῖσι δὲ μαιομένοισιν ἐφέστιον ὄρνιν ἐλαίης</TextUnit>
    <TextUnit id="17025" loc="40.524">αἰετὸς ἠερόφοιτος ἑκούσιον εἰς μόρον ἔστη:</TextUnit>
    <TextUnit id="17026" loc="40.525">Γηγενέες δὲ λαβόντες ἐύπτερον ἔνθεον ἄγρην,</TextUnit>
    <TextUnit id="17027" loc="40.526">ἂψ ἀνασειράζοντες ὀπισθοτόνοιο καρήνου</TextUnit>
    <TextUnit id="17028" loc="40.527">γυμνὸν ἐφαπλώσαντες ἐλεύθερον ἀνθερεῶνα,</TextUnit>
    <TextUnit id="17029" loc="40.528">αἰετὸν αὐτοκέλευθον ἐδαιτρεύσαντο μαχαίρῃ</TextUnit>
    <TextUnit id="17030" loc="40.529">Ζηνὶ καὶ ὑγρομέδοντι: δαϊζομένου δὲ σιδήρῳ</TextUnit>
    <TextUnit id="17031" loc="40.530">ἔμφρονος οἰωνοῖο νεοσφαγέων ἀπὸ λαιμῶν</TextUnit>
    <TextUnit id="17032" loc="40.531">θέσκελον ἔρρεεν αἷμα, θαλασσοπόρους δὲ κολώνας</TextUnit>
    <TextUnit id="17033" loc="40.532">δαιμονίαις λιβάδεσσιν ἐπερρίζωσε θαλάσσῃ</TextUnit>
    <TextUnit id="17034" loc="40.533">ἄγχι Τύρου παρὰ πόντον: ἐπ' ἀρραγέεσσι δὲ πέτραις</TextUnit>
    <TextUnit id="17035" loc="40.534">Γηγενέες βαθύκολπον ἐδωμήσαντο τιθήνην.</TextUnit>
    <TextUnit id="17036" loc="40.535">σοὶ μέν, ἄναξ Διόνυσε, πεδοτρεφὲς αἷμα Γιγάντων</TextUnit>
    <TextUnit id="17037" loc="40.536">ἔννεπον αὐτολόχευτον ̓Ολύμπιον, ὄφρα δαείης</TextUnit>
    <TextUnit id="17038" loc="40.537">ὑμετέρων προγόνων Τυρίην αὐτόχθονα φύτλην:</TextUnit>
    <TextUnit id="17039" loc="40.538">ἀμφὶ δὲ πηγάων μυθήσομαι: ἀρχέγονοι γὰρ</TextUnit>
    <TextUnit id="17040" loc="40.539">παρθενικαὶ πάρος ἦσαν ἐχέφρονες, ὧν ἐπὶ μίτρῃ</TextUnit>
    <TextUnit id="17041" loc="40.540">θερμὸς ̓́Ερως κεχόλωτο, καὶ ἱμερόεν βέλος ἕλκων</TextUnit>
    <TextUnit id="17042" loc="40.541">τοῖον ἀλεξιγάμοισιν ἔπος ξυνώσατο Νύμφαις:</TextUnit>
    <TextUnit id="17043" loc="40.542">̔Νηὶς ̓Αβαρβαρέη φιλοπάρθενε, δέξο καὶ αὐτὴ</TextUnit>
    <TextUnit id="17044" loc="40.543">τοῦτο βέλος, τό περ ἔσχεν ὅλη φύσις: ἐνθάδε πήξω</TextUnit>
    <TextUnit id="17045" loc="40.544">παστάδα Καλλιρόης, Δροσερῆς δ' ὑμέναιον ἀείσω.</TextUnit>
    <TextUnit id="17046" loc="40.545">ἀλλ' ἐρέεις: “μεθέπω διερὸν γένος, ἐκ δὲ ῥοάων</TextUnit>
    <TextUnit id="17047" loc="40.546">αὐτοτελὴς γενόμην, καὶ ἐμὴ τροφὸς ἔπλετο πηγή.”</TextUnit>
    <TextUnit id="17048" loc="40.547">νηιὰς ἦν Κλυμένη καὶ ἀπόσπορος ̓Ωκεανοῖο:</TextUnit>
    <TextUnit id="17049" loc="40.548">ἀλλὰ γάμοις ὑπόειξεν, ἐνυμφεύθη δὲ καὶ αὐτή,</TextUnit>
    <TextUnit id="17050" loc="40.549">ὡς ἴδε λάτριν ̓́Ερωτος ἀρείονα κυανοχαίτην</TextUnit>
    <TextUnit id="17051" loc="40.550">οἴστρῳ Κυπριδίῳ δεδονημένον: ἀρχέγονος δὲ</TextUnit>
    <TextUnit id="17052" loc="40.551">̓Ωκεανὸς ποταμοῖσι καὶ ὕδασι πᾶσι κελεύων</TextUnit>
    <TextUnit id="17053" loc="40.552">Τηθύος οἶδεν ἔρωτα καὶ εὐύδρους ὑμεναίους.</TextUnit>
    <TextUnit id="17054" loc="40.553">τέτλαθι καὶ σὺ φέρειν ἴσα Τηθύι. τοσσατίης δὲ</TextUnit>
    <TextUnit id="17055" loc="40.554">ἐξ ἁλὸς αἷμα φέρουσα καὶ οὐκ ὀλίγης ἀπὸ πηγῆς</TextUnit>
    <TextUnit id="17056" loc="40.555">ἱμείρει Γαλάτεια μελιζομένου Πολυφήμου,</TextUnit>
    <TextUnit id="17057" loc="40.556">καὶ βυθίη χερσαῖον ἔχει πόσιν, ἐκ δὲ θαλάσσης</TextUnit>
    <TextUnit id="17058" loc="40.557">πηκτίδι θελγομένη μετανάστιος εἰς χθόνα βαίνει.</TextUnit>
    <TextUnit id="17059" loc="40.558">καὶ πηγαὶ δεδάασιν ἐμὸν βέλος: οὔ σε διδάξω</TextUnit>
    <TextUnit id="17060" loc="40.559">ἵμερον ὑδατόεντα: ποθοβλήτοιο δὲ πηγῆς</TextUnit>
    <TextUnit id="17061" loc="40.560">ἔκλυες ὑγρὸν ἔρωτα Συρηκοσίης ̓Αρεθούσης:</TextUnit>
    <TextUnit id="17062" loc="40.561">̓Αλφειὸν δεδάηκας, ὃς ἰκμαλέῳ παρὰ παστῷ</TextUnit>
    <TextUnit id="17063" loc="40.562">ὑδρηλαῖς παλάμαις περιβάλλεται ἠθάδα Νύμφην.</TextUnit>
    <TextUnit id="17064" loc="40.563">πηγῆς αἷμα φέρουσα τί τέρπεαι ἰοχεαίρῃ;</TextUnit>
    <TextUnit id="17065" loc="40.564">̓́Αρτεμις οὐ βλάστησεν ἀφ' ὕδατος, ὡς ̓Αφροδίτη.</TextUnit>
    <TextUnit id="17066" loc="40.566">ἔννεπε Καλλιρόῃ: Δροσερῇ μὴ κρύπτε καὶ αὐτῇ.</TextUnit>
    <TextUnit id="17067" loc="40.565">Κύπριδι μᾶλλον ὄφελλες ἄγειν χάριν, ὅττι καὶ αὐτὴ</TextUnit>
    <TextUnit id="17068" loc="40.566">αὐχένα κάμψεν ̓́Ερωτι, καὶ εἰ τροφός ἐστιν ̓Ερώτων.</TextUnit>
    <TextUnit id="17069" loc="40.567">δέχνυσο κέντρα πόθοιο, καὶ ὑγρονόμον σε καλέσσω</TextUnit>
    <TextUnit id="17070" loc="40.568">εἰς γενεήν, ἐς ἔρωτα κασιγνήτην ̓Αφροδίτης.̓</TextUnit>
    <TextUnit id="17071" loc="40.570">τοῖον ἔπος κατέλεξεν: ὀπισθοτόνοιο δὲ τόξου</TextUnit>
    <TextUnit id="17072" loc="40.571">τριπλόα πέμπε βέλεμνα, καὶ εὐύδρῳ παρὰ παστῷ</TextUnit>
    <TextUnit id="17073" loc="40.572">Νηιάδων φιλότητι συνήρμοσεν υἷας ἀρούρης,</TextUnit>
    <TextUnit id="17074" loc="40.573">καὶ Τυρίης ἔσπειρε θεηγενὲς αἷμα γενέθλης.”</TextUnit>
    <TextUnit id="17075" loc="40.574">τοῖα μὲν ̔Ηρακλέης πρόμος αἰθέρος ἔννεπε Βάκχῳ</TextUnit>
    <TextUnit id="17076" loc="40.575">τερψινόοις ὀάροισιν: ὁ δέ φρένα τέρπετο μύθῳ,</TextUnit>
    <TextUnit id="17077" loc="40.576">καὶ πόρεν ̔Ηρακλῆι, τὸν οὐρανίη κάμε τέχνη,</TextUnit>
    <TextUnit id="17078" loc="40.577">χρυσοφαῆ κρητῆρα σελασφόρον: ̔Ηρακλέης δὲ</TextUnit>
    <TextUnit id="17079" loc="40.578">ἀστραίῳ Διόνυσον ἀνεχλαίνωσε χιτῶνι</TextUnit>
    <TextUnit id="17080" loc="40.579">καὶ θεὸν ἀστροχίτωνα Τύρου πολιοῦχον ἐάσας</TextUnit>
    <TextUnit id="17081" loc="40.580">̓Ασσυρίης ἑτέρης ἐπεβήσατο Βάκχος ἀρούρης.</TextUnit>
    <TextUnit id="17082" loc="41.1">ἄρτι μέν ὀφρυόεντος ὑπὲρ Λιβάνοιο καρήνων</TextUnit>
    <TextUnit id="17083" loc="41.2">πήξας ἀγλαόκαρπον ἐπὶ χθονὶ βότρυν ὀπώρης</TextUnit>
    <TextUnit id="17084" loc="41.3">οἰνοτόκους ἐμέθυσσεν ὅλης κενεῶνας ἀρούρης:</TextUnit>
    <TextUnit id="17085" loc="41.4">καὶ Παφίης δόμον εἶδε γαμήλιον: ἡμερίδων δὲ</TextUnit>
    <TextUnit id="17086" loc="41.5">ἔρνεσιν ἀρτιφύτοισι βαθύσκιον ἄλσος ἐρέψας</TextUnit>
    <TextUnit id="17087" loc="41.6">ἀμπελόεν πόρε δῶρον ̓Αδώνιδι καὶ Κυθερείῃ.</TextUnit>
    <TextUnit id="17088" loc="41.7">καὶ Χαρίτων χορὸς ἦεν: ἀεξιφύτοιο δὲ λόχμης</TextUnit>
    <TextUnit id="17089" loc="41.8">ἡμερίδων ζωστῆρι θορὼν ἐπιβήτορι παλμῷ</TextUnit>
    <TextUnit id="17090" loc="41.9">κισσὸς ἀερσιπότητος ἐμιτρώθη κυπαρίσσῳ</TextUnit>
    <TextUnit id="17091" loc="41.10">ἀλλὰ θεμιστοπόλου Βερόης παρὰ γείτονι πέζῃ</TextUnit>
    <TextUnit id="17092" loc="41.11">ὕμνον ̓Αμυμώνης, Λιβανηίδες εἴπατε Μοῦσαι,</TextUnit>
    <TextUnit id="17093" loc="41.12">καὶ βυθίου Κρονίδαο καὶ εὐύμνοιο Λυαίου</TextUnit>
    <TextUnit id="17094" loc="41.13">̓́Αρεα κυματόεντα καὶ ἀμπελόεσσαν ̓Ενυώ.</TextUnit>
    <TextUnit id="17095" loc="41.14">ἔστι πόλις Βερόη, βιότου τρόπις, ὅρμος ̓Ερώτων,</TextUnit>
    <TextUnit id="17096" loc="41.15">ποντοπαγής, εὔνησος, ἐύχλοος, οὖ ῥάχις ἰσθμοῦ</TextUnit>
    <TextUnit id="17097" loc="41.16">στεινὴ μῆκος ἔχοντος, ὅπῃ διδύμης μέσος ἅλμης</TextUnit>
    <TextUnit id="17098" loc="41.17">κύμασιν ἀμφοτέροισιν ἱμάσσεται ὄρθιος αὐχήν:</TextUnit>
    <TextUnit id="17099" loc="41.18">ἀλλὰ τὰ μὲν βαθύδενδρον ὑπὸ ῥάχιν αἴθοπος Εὔρου</TextUnit>
    <TextUnit id="17100" loc="41.19">̓Ασσυρίῳ Λιβάνῳ παραπέπταται, ἧχι πολίταις</TextUnit>
    <TextUnit id="17101" loc="41.20">ὄρθια συρίζουσα βιοσσόος ἔρχεται αὔρη,</TextUnit>
    <TextUnit id="17102" loc="41.21">εὐόδμοις ἀνέμοισι τινασσομένων κυπαρίσσων...</TextUnit>
    <TextUnit id="17103" loc="41.50">σύννομος ἰχθυβολῆι γέρων ἐμελίζετο ποιμήν.</TextUnit>
    <TextUnit id="17104" loc="41.22">καί δόμος ἀγρονόμων, ὅθι πολλάκις ἐγγύθι λόχμης</TextUnit>
    <TextUnit id="17105" loc="41.23">Πανὶ μελιζομένῳ δρεπανηφόρος ἤντετο Δηώ,</TextUnit>
    <TextUnit id="17106" loc="41.24">καί τις ἐφ' ἱστοβοῆι γεωμόρος αὐχένα κάμψας,</TextUnit>
    <TextUnit id="17107" loc="41.25">ῥαίνων ἀρτιχάρακτον ὀπισθοβόλῳ χθόνα καρπῷ,</TextUnit>
    <TextUnit id="17108" loc="41.26">γείτονι μηλοβοτῆρι παρὰ σφυρὰ φορβάδος ὕλης,</TextUnit>
    <TextUnit id="17109" loc="41.27">σφίγξας σύζυγα ταῦρον, ὁμίλεε κυρτὸς ἀροτρεύς.</TextUnit>
    <TextUnit id="17110" loc="41.28">ἄλλα δὲ πὰρ πελάγεσσιν ἔχει πόλις, ἧχι τιταίνει</TextUnit>
    <TextUnit id="17111" loc="41.29">στέρνα Ποσειδάωνι, καὶ ἔμβρυον αὐχένα κούρης</TextUnit>
    <TextUnit id="17112" loc="41.30">πήχεϊ μυδαλέῳ περιβάλλεται ὑγρὸς ἀκοίτης,</TextUnit>
    <TextUnit id="17113" loc="41.31">πέμπων ὑδατόεντα φιλήματα χείλεσι νύμφης:</TextUnit>
    <TextUnit id="17114" loc="41.32">καὶ βυθίη ἀπὸ χειρὸς ὁμευνέτις ἠθάδι κόλπῳ</TextUnit>
    <TextUnit id="17115" loc="41.33">ἕδνα Ποσειδάωνος ἁλίτροφα πώεα λίμνης</TextUnit>
    <TextUnit id="17116" loc="41.34">δέχνυται, ἰχθυόεντα πολύχροα δεῖπνα τραπέζης,</TextUnit>
    <TextUnit id="17117" loc="41.35">εἰναλίῃ Νηρῆος ἐπισκαίροντα τραπέζῃ,</TextUnit>
    <TextUnit id="17118" loc="41.36">ἀρκτῴην παρὰ πέζαν, ὅπῃ βαθυκύμονος ἀκτῆς</TextUnit>
    <TextUnit id="17119" loc="41.37">μηκεδανῷ κενεῶνι βορήιος ἕλκεται αὐλών.</TextUnit>
    <TextUnit id="17120" loc="41.38">ἀμφὶ δέ τερψινόοιο μεσημβρινὸν αὐχένα γαίης</TextUnit>
    <TextUnit id="17121" loc="41.39">εἰς ῥαχίην Νοτίην ψαμαθώδεές εἰσιν ἀταρποὶ</TextUnit>
    <TextUnit id="17122" loc="41.40">εἰς χθόνα Σιδονίην, ὅθι ποικίλα δένδρεα κήπων</TextUnit>
    <TextUnit id="17123" loc="41.41">καὶ σταφυλαὶ κομόωσι, τανυπτόρθοις δὲ πετήλοις</TextUnit>
    <TextUnit id="17124" loc="41.42">δάσκιος ἀπλανέεσσι τιταίνεται οἶμος ὁδίταις.</TextUnit>
    <TextUnit id="17125" loc="41.43">δοχμώσας δὲ ῥέεθρον ἐπ' ᾐόνι πόντος ἀράσσει</TextUnit>
    <TextUnit id="17126" loc="41.44">ἀμφὶ δύσιν κυανωπόν, ὅπῃ λιγυηχέι ταρσῷ</TextUnit>
    <TextUnit id="17127" loc="41.45">ἑσπερίων Ζεφύροιο καθιππεύοντος ἐναύλων</TextUnit>
    <TextUnit id="17128" loc="41.46">συριγμῷ δροσόεντι Λίβυς ῥιπίζεται ἀγκών,</TextUnit>
    <TextUnit id="17129" loc="41.47">ἀνθεμόεις ὅθι χῶρος, ὅπῃ παρὰ γείτονι πόντῳ</TextUnit>
    <TextUnit id="17130" loc="41.48">φυταλιαὶ θαλέουσι, καὶ εὐπετάλων ἀπὸ δένδρων</TextUnit>
    <TextUnit id="17131" loc="41.49">ἄσθματι βομβήεντι μελίζεται ἔμπνοος ὕλη.</TextUnit>
    <TextUnit id="17132" loc="41.51">ἐνθάδε φῶτες ἔναιον ὁμήλικες ἠριγενείης,</TextUnit>
    <TextUnit id="17133" loc="41.52">οὓς Φύσις αὐτογένεθλος ἀνυμφεύτῳ τινὶ θεσμῷ</TextUnit>
    <TextUnit id="17134" loc="41.53">ἤροσε νόσφι γάμων, ἀπάτωρ, ἀλόχευτος, ἀμήτωρ,</TextUnit>
    <TextUnit id="17135" loc="41.54">ὁππότε συμμιγέων ἀτόμων τετράζυγι δεσμῷ</TextUnit>
    <TextUnit id="17136" loc="41.55">ὕδατι καὶ πυρόεντι πεφυρμένον ἠέρος ἀτμῷ</TextUnit>
    <TextUnit id="17137" loc="41.56">σύζυγα μορφώσασα σοφὸν τόκον ἄσπορος ἰλὺς</TextUnit>
    <TextUnit id="17138" loc="41.57">ἔμπνοον ἐψύχωσε γονὴν ἐγκύμονι πηλῷ,</TextUnit>
    <TextUnit id="17139" loc="41.58">οἶς Φύσις εἶδος ὄπασσε τελεσφόρον: ἀρχεγόνου γὰρ</TextUnit>
    <TextUnit id="17140" loc="41.59">Κέκροπος οὐ τύπον εἶχον, ὃς ἰοβόλῳ ποδὸς ὁλκῷ</TextUnit>
    <TextUnit id="17141" loc="41.60">γαῖαν ἐπιξύων ὀφιώδεϊ σύρετο ταρσῷ,</TextUnit>
    <TextUnit id="17142" loc="41.61">νέρθε δράκων, καὶ ὕπερθεν ἀπ' ἰξύος ἄχρι καρήνου</TextUnit>
    <TextUnit id="17143" loc="41.62">ἀλλοφυὴς ἀτέλεστος ἐφαίνετο δίχροος ἀνήρ:</TextUnit>
    <TextUnit id="17144" loc="41.63">οὐ τύπον ἄγριον εἶχον ̓Ερεχθέος, ὃν τέκε Γαίης</TextUnit>
    <TextUnit id="17145" loc="41.64">αὔλακι νυμφεύσας γαμίην ̔́Ηφαιστος ἐέρσην:</TextUnit>
    <TextUnit id="17146" loc="41.65">ἀλλὰ θεῶν ἴνδαλμα γονῆς αὐτόχθονι ῥίζῃ</TextUnit>
    <TextUnit id="17147" loc="41.66">πρωτοφανής χρύσειος ἐμαιώθη στάχυς ἀνδρῶν.</TextUnit>
    <TextUnit id="17148" loc="41.67">καί Βερόης νάσσαντο πόλιν πρωτόσπορον ἕδρην,</TextUnit>
    <TextUnit id="17149" loc="41.68">ἣν Κρόνος αὐτὸς ἔδειμε, σοφῆς ὅτε νεύματι ̔Ρείης</TextUnit>
    <TextUnit id="17150" loc="41.69">ὀκρυόεν θέτο δόρπον ἑῷ πολυχανδέι λαιμῷ.</TextUnit>
    <TextUnit id="17151" loc="41.70">καί λίθον Εἰλείθυιαν ἔων βεβριθότι φόρτῳ,</TextUnit>
    <TextUnit id="17152" loc="41.71">θλιβομένης πολύπαιδος ἀκοντιστῆρα γενέθλης,</TextUnit>
    <TextUnit id="17153" loc="41.72">χανδὸν ὅλου ποταμοῖο ῥόον νεφεληδὸν ἀφύσσων</TextUnit>
    <TextUnit id="17154" loc="41.73">στήθεϊ παφληάφοντι μογοστόκον ἔστασεν ὕδωρ,</TextUnit>
    <TextUnit id="17155" loc="41.74">λύσας γαστέρος ὄγκον: ἐπασσυτέρους δὲ διώκων</TextUnit>
    <TextUnit id="17156" loc="41.75">δισσοτόκους υἱῆας ἀνήρυγεν ἔγκυος αὐχήν,</TextUnit>
    <TextUnit id="17157" loc="41.76">πορθμὸν ἔχων τοκετοῖο λεχώιον ἀνθερεῶνα:</TextUnit>
    <TextUnit id="17158" loc="41.77">Ζεὺς τότε κοῦρος ἔην, ἔτι που βρέφος: οὔ ποτε πυκνῷ</TextUnit>
    <TextUnit id="17159" loc="41.78">θερμὸν ἀνασχίζουσα νέφος βητάρμονι παλμῷ</TextUnit>
    <TextUnit id="17160" loc="41.79">ἀστεροπὴ σελάγιζε, καὶ οὐ Τιτηνίδι χάρμῃ</TextUnit>
    <TextUnit id="17161" loc="41.80">Ζηνὸς ἀοσσητῆρες ὀιστεύοντο κεραυνοί:</TextUnit>
    <TextUnit id="17162" loc="41.81">οὐδὲ συνερχομένων νεφέων μυκήτορι ῥόμβῳ</TextUnit>
    <TextUnit id="17163" loc="41.82">βρονταίη βαρύδουπος ἐβόμβεεν ὄμβριος ἠχώ.</TextUnit>
    <TextUnit id="17164" loc="41.83">ἀλλὰ πόλις Βερόη προτέρη πέλεν, ἣν ἅμα γαίῃ</TextUnit>
    <TextUnit id="17165" loc="41.84">πρωτοφανὴς ἐνόησεν ὁμήλικα σύμφυτος Αἰών:</TextUnit>
    <TextUnit id="17166" loc="41.85">οὐ τότε Ταρσὸς ἔην τερψίμβροτος, οὐ τότε Θήβη,</TextUnit>
    <TextUnit id="17167" loc="41.86">οὐ τότε Σάρδιες ἦσαν, ὅπῃ Πακτωλίδος ὄχθης</TextUnit>
    <TextUnit id="17168" loc="41.87">χρυσὸν ἐρευγομένης ἀμαρύσσεται ὄλβιος ἰλύς,</TextUnit>
    <TextUnit id="17169" loc="41.88">Σάρδιες, ̓Ηελίοιο συνήλικες: οὐ γένος ἀνδρῶν,</TextUnit>
    <TextUnit id="17170" loc="41.89">οὐ τότε τις πόλις ἦεν ̓Αχαιιάς, οὐδὲ καὶ αὐτὴ</TextUnit>
    <TextUnit id="17171" loc="41.90">̓Αρκαδίη προσέληνος: ἀνεβλάστησε δὲ μούνη</TextUnit>
    <TextUnit id="17172" loc="41.91">πρεσβυτέρη Φαέθοντος, ὅθεν φάος ἔσχε Σελήνη.</TextUnit>
    <TextUnit id="17173" loc="41.92">καὶ φθαμένη χθόνα πᾶσαν, ἑῷ παμμήτορι κόλπῳ</TextUnit>
    <TextUnit id="17174" loc="41.93">ἠελίου νεοφεγγὲς ἀμελγομένη σέλας αἴγλης</TextUnit>
    <TextUnit id="17175" loc="41.94">καὶ φάος ὀψιτέλεστον ἀκοιμήτοιο Σελήνης,</TextUnit>
    <TextUnit id="17176" loc="41.95">πρώτη κυανέης ἀπεσείσατο κῶνον ὀμίχλης,</TextUnit>
    <TextUnit id="17177" loc="41.96">καὶ χάεος ζοφόεσσαν ἀπεστυφέλιξε καλύπτρην:</TextUnit>
    <TextUnit id="17178" loc="41.97">καὶ φθαμένη Κύπροιο καὶ ̓́Ισθμιον ἄστυ Κορίνθου</TextUnit>
    <TextUnit id="17179" loc="41.98">πρώτη Κύπριν ἔδεκτο φιλοξείνῳ πυλεῶνι</TextUnit>
    <TextUnit id="17180" loc="41.99">ἐξ ἁλὸς ἀρτιλόχευτον, ὅτε βρυχίην ̓Αφροδίτην</TextUnit>
    <TextUnit id="17181" loc="41.100">οὐρανίης ὤδινεν ἀπ' αὔλακος ἔγκυον ὕδωρ,</TextUnit>
    <TextUnit id="17182" loc="41.101">ὁππόθι νόσφι γάμων ἀρόσας ῥόον ἄρσενε λύθρῳ</TextUnit>
    <TextUnit id="17183" loc="41.102">αὐτοτελὴς μορφοῦτο θυγατρογόνῳ γόνος ἀφρῷ,</TextUnit>
    <TextUnit id="17184" loc="41.103">καὶ Φύσις ἔπλετο μαῖα: συναντέλλων δὲ θεαίνῃ</TextUnit>
    <TextUnit id="17185" loc="41.104">στικτὸς ἱμάς, στεφανηδὸν ἐπ' ἰξύι κύκλον ἑλίξας,</TextUnit>
    <TextUnit id="17186" loc="41.105">αὐτομάτῳ ζωστῆρι δέμας μίτρωσεν ἀνάσσης.</TextUnit>
    <TextUnit id="17187" loc="41.106">καὶ θεὸς ἰχνεύουσα δι' ὕδατος ἄψοφον ἀκτὴν</TextUnit>
    <TextUnit id="17188" loc="41.107">οὐ Πάφον, οὐκ ἐπὶ Βύβλον ἀνέδραμεν, οὐ πόδα χέρσῳ</TextUnit>
    <TextUnit id="17189" loc="41.108">Κωλιάδος ῥηγμῖνος ἐφήρμοσεν, ἀλλὰ καὶ αὐτῶν</TextUnit>
    <TextUnit id="17190" loc="41.109">ὠκυτέρῃ στροφάλιγγι παρέτρεχεν ἄστυ Κυθήρων:</TextUnit>
    <TextUnit id="17191" loc="41.110">καὶ χρόα φυκιόεντι περιτρίψασα κορύμβῳ</TextUnit>
    <TextUnit id="17192" loc="41.111">πορφυρέη πέλε μᾶλλον: ἀκυμάντοιο δὲ πόντου</TextUnit>
    <TextUnit id="17193" loc="41.112">χεῖρας ἐρετμώσασα θεητόκον ἔσχισεν ὕδωρ</TextUnit>
    <TextUnit id="17194" loc="41.113">νηχομένη, καὶ στέρνον ἐπιστορέσασα θαλάσσῃ</TextUnit>
    <TextUnit id="17195" loc="41.114">σιγαλέην ἀνέκοπτε χαρασσομένην ἅλα ταρσῷ,</TextUnit>
    <TextUnit id="17196" loc="41.115">καὶ δέμας ᾐώρησε, διχαζομένης δὲ γαλήνης</TextUnit>
    <TextUnit id="17197" loc="41.116">ποσσὶν ἀμοιβαίοισιν ὀπίστερον ὤθεεν ὕδωρ:</TextUnit>
    <TextUnit id="17198" loc="41.117">καὶ Βερόης ἐπέβαινε: ποδῶν δ' ἐπίβαθρα θεαίνης</TextUnit>
    <TextUnit id="17199" loc="41.118">ἐξ ἁλὸς ἐρχομένης ναέτης ἐψεύσατο Κύπρου.</TextUnit>
    <TextUnit id="17200" loc="41.119">πρώτη Κύπριν ἔδεκτο: καὶ ὑψόθι γείτονος ὅρμου</TextUnit>
    <TextUnit id="17201" loc="41.120">αὐτοφυεῖς λειμῶνες ἐρευγόμενοι βρύα ποίης</TextUnit>
    <TextUnit id="17202" loc="41.121">ἤνθεον ἔνθα καὶ ἔνθα, πολυψαμάθῳ δ' ἐνὶ κόλπῳ</TextUnit>
    <TextUnit id="17203" loc="41.122">ἠιόνες ῥοδέοισιν ἐφοινίσσοντο κορύμβοις,</TextUnit>
    <TextUnit id="17204" loc="41.123">πέτρη δ' ἀφριόωσα θυώδεος ἔγκυος οἴνου</TextUnit>
    <TextUnit id="17205" loc="41.124">πορφυρέην ὠδῖνα χαραδραίῳ τέκε μαζῷ,</TextUnit>
    <TextUnit id="17206" loc="41.125">ληναίαις λιβάδεσσι κατάσκιον ὄμβρον ἐέρσης...</TextUnit>
    <TextUnit id="17207" loc="41.126">ἀργεννὴ κελάρυζε γαλαξαίῳ χύσις ὁλκῷ:</TextUnit>
    <TextUnit id="17208" loc="41.127">αὐτοχύτου δὲ μύροιο μετάρσιον ἀτμὸν ἑλίσσων</TextUnit>
    <TextUnit id="17209" loc="41.128">ἠερίους ἐμέθυσσε πόρους εὔοδμος ἀήτης.</TextUnit>
    <TextUnit id="17210" loc="41.129">καὶ τότε θοῦρον ̓́Ερωτα, γονῆς πρωτόσπορον ἀρχήν,</TextUnit>
    <TextUnit id="17211" loc="41.130">ἁρμονίης κόσμοιο φερέσβιον ἡνιοχῆα,</TextUnit>
    <TextUnit id="17212" loc="41.131">ἀρτιφανὴς ὤδινεν ἐπ' ὀφρύσι γείτονος ὅρμου:</TextUnit>
    <TextUnit id="17213" loc="41.132">καὶ πάις ὠκυπόδης, κόπον ἄρσενα ποσσὶ τινάξας,</TextUnit>
    <TextUnit id="17214" loc="41.133">γαστρὸς ἀμαιεύτοιο μογοστόκον ἔφθασεν ὥρην,</TextUnit>
    <TextUnit id="17215" loc="41.134">μητρὸς ἀνυμφεύτοιο μεμυκότα κόλπον ἀράξας,</TextUnit>
    <TextUnit id="17216" loc="41.135">θερμὸς ἔτι πρὸ τόκοιο: κυβιστητῆρι δὲ παλμῷ</TextUnit>
    <TextUnit id="17217" loc="41.136">δινεύων πτερὰ κοῦφα πύλας ὤιξε λοχείης.</TextUnit>
    <TextUnit id="17218" loc="41.137">καὶ ταχὺ αἰγλήεντι θορὼν ἐπί μητρὸς ἀγοστῷ</TextUnit>
    <TextUnit id="17219" loc="41.138">ἄστατος ἀκλινέεσσιν ̓́Ερως ἀνεπάλλετο μαζοῖς,</TextUnit>
    <TextUnit id="17220" loc="41.139">στήθεϊ παιδοκόμῳ τετανυσμένος: εἶχε δὲ φορβῆς</TextUnit>
    <TextUnit id="17221" loc="41.140">ἵμερον αὐτοδίδακτον: ἀνημέλκτοιο δὲ θηλῆς</TextUnit>
    <TextUnit id="17222" loc="41.141">ἄκρα δακὼν γονίμων λιβάδων τεθλιμμένον ὄγκῳ</TextUnit>
    <TextUnit id="17223" loc="41.142">οἰδαλέων ἀκόρητος ὅλον γλάγος ἔσπασε μαζῶν.</TextUnit>
    <TextUnit id="17224" loc="41.143">ῥίζα βίου, Βερόη, πολίων τροφός, εὖχος ἀνάκτων,</TextUnit>
    <TextUnit id="17225" loc="41.144">πρωτοφανής, Αἰῶνος ὁμόσπορε, σύγχρονε κόσμου,</TextUnit>
    <TextUnit id="17226" loc="41.145">ἕδρανον ̔Ερμείαο, Δίκης πέδον, ἄστυ θεμίστων,</TextUnit>
    <TextUnit id="17227" loc="41.146">ἔνδιον Εὐφροσύνης, Παφίης δόμος, οἶκος ̓Ερώτων,</TextUnit>
    <TextUnit id="17228" loc="41.147">Βάκχου τερπνὸν ἔδεθλον, ἐναύλιον ἰοχεαίρης,</TextUnit>
    <TextUnit id="17229" loc="41.148">Νηρεΐδων ἀνάθημα, Διὸς δόμος, ̓́Αρεος αὐλή,</TextUnit>
    <TextUnit id="17230" loc="41.149">̓Ορχομενὸς Χαρίτων, Λιβανηίδος ἄστρον ἀρούρης,</TextUnit>
    <TextUnit id="17231" loc="41.150">Τηθύος ἰσοέτηρος, ὁμόδρομος ̓Ωκεανοῖο,</TextUnit>
    <TextUnit id="17232" loc="41.151">ὃς Βερόην ἐφύτευσεν ἑῷ πολυπίδακι παστῷ</TextUnit>
    <TextUnit id="17233" loc="41.152">Τηθύος ἰκμαλέοισιν ὁμιλήσας ὑμεναίοις,</TextUnit>
    <TextUnit id="17234" loc="41.153">ἥν περ ̓Αμυμώνην ἐπεφήμισαν, εὖτέ ἑ μήτηρ</TextUnit>
    <TextUnit id="17235" loc="41.154">ὑδρηλῆς φιλότητος ὑποβρυχίῃ τέκεν εὐνῇ</TextUnit>
    <TextUnit id="17236" loc="41.155">ἀλλά τις ὁπλοτέρη πέλεται φάτις, ὅττί μιν αὐτὴ</TextUnit>
    <TextUnit id="17237" loc="41.156">ἀνδρομέης Κυθέρεια κυβερνήτειρα γενέθλης</TextUnit>
    <TextUnit id="17238" loc="41.157">̓Ασσυρίῳ πάνλευκον ̓Αδώνιδι γείνατο μήτηρ:</TextUnit>
    <TextUnit id="17239" loc="41.158">καὶ δρόμον ἐννεάκυκλον ἀναπλήσασα Σελήνης</TextUnit>
    <TextUnit id="17240" loc="41.159">φόρτον ἐλαφρίζει: φθάμενος δέ μιν ὠκέι ταρσῷ,</TextUnit>
    <TextUnit id="17241" loc="41.160">ἐσσομένων κήρυκα, Λατινίδα δέλτον, ἀείρων,</TextUnit>
    <TextUnit id="17242" loc="41.161">εἰς Βερόης ὠδῖνα μογοστόκος ἤλυθεν ̔Ερμῆς,</TextUnit>
    <TextUnit id="17243" loc="41.162">καὶ Θέμις Εἰλείθυια, καὶ οἰδαλέου διὰ κόλπου</TextUnit>
    <TextUnit id="17244" loc="41.163">στεινομένης ὠδῖνος ἀναπτύξασα καλύπτρην</TextUnit>
    <TextUnit id="17245" loc="41.164">ὀξὺ βέλος κούφιζε πεπαινομένου τοκετοῖο,</TextUnit>
    <TextUnit id="17246" loc="41.165">θεσμὰ Σόλωνος ἔχουσα: πιεζομένη δὲ λοχείῃ</TextUnit>
    <TextUnit id="17247" loc="41.166">λυσιτόκῳ βαρὺ νῶτον ἐπικλίνασα θεαίνῃ</TextUnit>
    <TextUnit id="17248" loc="41.167">Κύπρις ἀνωδίνεσκε, καὶ ̓Ατθίδος ὑψόθι βίβλου</TextUnit>
    <TextUnit id="17249" loc="41.168">παῖδα σοφὴν ἐλόχευσε, Λακωνίδες οἷα γυναῖκες</TextUnit>
    <TextUnit id="17250" loc="41.169">υἱέας ὠδίνουσιν ἐπ' εὐκύκλοιο βοείης:</TextUnit>
    <TextUnit id="17251" loc="41.170">καὶ τόκον ἀρτιλόχευτον ἀπέπτυε θήλεϊ κόλπῳ</TextUnit>
    <TextUnit id="17252" loc="41.171">ἄρσενα μαῖαν ἔχουσα δικασπόλον υἱέα Μαίης:</TextUnit>
    <TextUnit id="17253" loc="41.172">καὶ βρέφος εἰς φάος ἦγεν. ἐχυτλώσαντο δέ κούρην</TextUnit>
    <TextUnit id="17254" loc="41.173">τέσσαρες ἄστεα πάντα διιππεύοντες ἀῆται,</TextUnit>
    <TextUnit id="17255" loc="41.174">ἐκ Βερόης ἵνα γαῖαν ὅλην πλήσωσι θεμίστων:</TextUnit>
    <TextUnit id="17256" loc="41.175">τῇ δὲ λοχευομένῃ πρωτάγγελος εἰσέτι θεσμῶν</TextUnit>
    <TextUnit id="17257" loc="41.176">̓Ωκεανὸς πόρε χεῦμα λεχώιον ἰξύι κόσμου</TextUnit>
    <TextUnit id="17258" loc="41.177">ἀενάῳ τελαμῶνι χέων μιτρούμενον ὕδωρ:</TextUnit>
    <TextUnit id="17259" loc="41.178">χερσὶ δὲ γηραλέῃσιν ἐς ἀρτιτόκου χρόα κούρης</TextUnit>
    <TextUnit id="17260" loc="41.179">σπάργανα πέπλα Δίκης ἀνεκούφισε σύντροφος Αἰών,</TextUnit>
    <TextUnit id="17261" loc="41.180">μάντις ἐπεσσομένων, ὅτι γήραος ἄχθος ἀμείβων,</TextUnit>
    <TextUnit id="17262" loc="41.181">ὡς ὄφις ἀδρανέων φολίδων σπείρημα τινάξας,</TextUnit>
    <TextUnit id="17263" loc="41.182">ἔμπαλιν ἡβήσειε λελουμένος οἴδμασι θεσμῶν:</TextUnit>
    <TextUnit id="17264" loc="41.183">θεσπεσίην δὲ θύγατρα λοχευομένης ̓Αφροδίτης</TextUnit>
    <TextUnit id="17265" loc="41.184">σύνθροον ἐκρούσαντο μέλος τετράζυγες ̔͂Ωραι.</TextUnit>
    <TextUnit id="17266" loc="41.185">καὶ Παφίης ὠδῖνα τελεσσιγόνοιο μαθόντες</TextUnit>
    <TextUnit id="17267" loc="41.186">θῆρες ἐβακχεύοντο: λέων δέ τις ἁβρὸν ἀθύρων</TextUnit>
    <TextUnit id="17268" loc="41.187">χείλεϊ μειλιχίῳ ῥαχίην ἠσπάζετο ταύρου,</TextUnit>
    <TextUnit id="17269" loc="41.188">ἀκροτέροις στομάτεσσι φίλον μυκηθμὸν ἰάλλων,</TextUnit>
    <TextUnit id="17270" loc="41.189">καὶ τροχαλῇ βαρύδουπον ἐπιρρήσσων πέδον ὁπλῇ</TextUnit>
    <TextUnit id="17271" loc="41.190">ἵππος ἀνεκροτάλιζε γενέθλιον ἦχον ἀράσσων,</TextUnit>
    <TextUnit id="17272" loc="41.191">καὶ ποδὸς ὑψιπόροιο θορὼν ἐπιβήτορι παλμῷ</TextUnit>
    <TextUnit id="17273" loc="41.192">πόρδαλις αἰολόνωτος ἐπεσκίρτησε λαγωῷ,</TextUnit>
    <TextUnit id="17274" loc="41.193">ὠρυγῆς δ' ὀλόλυγμα χέων φιλοπαίγμονι λαιμῷ</TextUnit>
    <TextUnit id="17275" loc="41.194">ἀδρύπτοις γενύεσσι λύκος προσπτύξατο ποίμνην,</TextUnit>
    <TextUnit id="17276" loc="41.195">καί τις ἐνὶ ξυλόχοισι λιπών κεμαδοσσόον ἄγρην,</TextUnit>
    <TextUnit id="17277" loc="41.196">ἄλλον ἔχων γλυκὺν οἶστρον, ἁμιλλητῆρι χορείῃ</TextUnit>
    <TextUnit id="17278" loc="41.197">ὀρχηστὴρ ἐρίδαινε κύων βητάρμονι κάπρῳ,</TextUnit>
    <TextUnit id="17279" loc="41.198">καὶ πόδας ὀρθώσασα, περιπλεχθεῖσα δὲ δειρῇ,</TextUnit>
    <TextUnit id="17280" loc="41.199">ἄρκτος ἀδηλήτῳ δαμάλην ἠγκάσσατο δεσμῷ,</TextUnit>
    <TextUnit id="17281" loc="41.200">πυκνὰ δὲ κυρτώσασα φιλέψιον ἄντυγα κόρσης</TextUnit>
    <TextUnit id="17282" loc="41.201">πόρτις ἀνεσκίρτησε, δέμας λιχμῶσα λεαίνης,</TextUnit>
    <TextUnit id="17283" loc="41.202">ἡμιτελές μύκημα νέων πέμπουσα γενείων,</TextUnit>
    <TextUnit id="17284" loc="41.203">καὶ φιλίων ἐλέφαντι δράκων ἔψαυεν ὀδόντων:</TextUnit>
    <TextUnit id="17285" loc="41.204">καὶ δρύες ἐφθέγξαντο: γαληναίῳ δὲ προσώπῳ</TextUnit>
    <TextUnit id="17286" loc="41.205">ἠθάδα πέμπε γέλωτα φιλομμειδὴς ̓Αφροδίτη,</TextUnit>
    <TextUnit id="17287" loc="41.206">τερπομένων ὁρόωσα λεχώια παίγνια θηρῶν.</TextUnit>
    <TextUnit id="17288" loc="41.207">πᾶσι μὲν ἀμφελέλιζε γεγηθότα κύκλον ὀπωπῆς,</TextUnit>
    <TextUnit id="17289" loc="41.208">πᾶσιν ὁμοῦ: μούνην δὲ συῶν οὐκ ἤθελε λεύσσειν</TextUnit>
    <TextUnit id="17290" loc="41.209">τερπωλήν, ἅτε μάντις, ἐπεί συὸς εἰκόνι μορφῆς</TextUnit>
    <TextUnit id="17291" loc="41.210">̓́Αρης καρχαρόδων θανατηφόρον ἰὸν ἰάλλων</TextUnit>
    <TextUnit id="17292" loc="41.211">ζηλομανὴς ἤμελλεν ̓Αδώνιδι πότμον ὑφαίνειν.</TextUnit>
    <TextUnit id="17293" loc="41.212">καὶ Βερόην γελόωσαν ἔτι βρέφος ἅμματι χειρῶν</TextUnit>
    <TextUnit id="17294" loc="41.213">δεξαμένη παρὰ μητρὸς ὅλου κόσμοιο τιθήνη</TextUnit>
    <TextUnit id="17295" loc="41.214">παρθένος ̓Αστραίη, χρυσέης θρέπτειρα γενέθλης,</TextUnit>
    <TextUnit id="17296" loc="41.215">ἔννομα παππάζουσαν ἀνέτρεφεν ἔμφρονι μαζῷ:</TextUnit>
    <TextUnit id="17297" loc="41.216">παρθενίῳ δὲ γάλακτι ῥοὰς βλύζουσα θεμίστων</TextUnit>
    <TextUnit id="17298" loc="41.217">χείλεα παιδὸς ἔδευσε, καὶ ἔβλυεν εἰς στόμα κούρης</TextUnit>
    <TextUnit id="17299" loc="41.218">̓Ατθίδος ἡδυτόκοιο περιθλίψασα μελίσσης</TextUnit>
    <TextUnit id="17300" loc="41.219">δαιδαλέην ὠδῖνα πολυτρήτοιο λοχείης,</TextUnit>
    <TextUnit id="17301" loc="41.220">κηρία φωνήεντα σοφῷ κεράσασα κυπέλλῳ:</TextUnit>
    <TextUnit id="17302" loc="41.221">εἴ ποτε διψαλέη ποτὸν ᾔτεεν, ὤρεγε κούρῃ</TextUnit>
    <TextUnit id="17303" loc="41.222">Πύθιον ̓Απόλλωνι λάλον πεφυλαγμένον ὕδωρ</TextUnit>
    <TextUnit id="17304" loc="41.223">ἢ ῥόον ̓Ιλισσοῖο, τὸν ἔμπνοον ̓Ατθίδι Μούσῃ</TextUnit>
    <TextUnit id="17305" loc="41.224">Πιερικαὶ δονέουσιν ἐπ' ᾐόνι Φοιβάδες αὖραι:</TextUnit>
    <TextUnit id="17306" loc="41.228">καὶ στάχυν ἀστερόεντα περιγνάμψασα κορύμβῳ</TextUnit>
    <TextUnit id="17307" loc="41.229">χρύσεον, οἷά περ ὁρμόν, ἐπ' αὐχένι θήκατο κούρης.</TextUnit>
    <TextUnit id="17308" loc="41.225">κοῦραι δ' ἁβρὰ λοετρὰ χορίτιδες ̓Ορχομενοῖο</TextUnit>
    <TextUnit id="17309" loc="41.226">ἀμφίπολοι Παφίης μεμελημένον ἐννέα Μούσαις</TextUnit>
    <TextUnit id="17310" loc="41.227">ἐκ κρήνης ἀρύοντο νοήμονος ἵππιον ὕδωρ.</TextUnit>
    <TextUnit id="17311" loc="41.230">καὶ Βερόη βλάστησεν ὁμόδρομος ἰοχεαίρῃ,</TextUnit>
    <TextUnit id="17312" loc="41.231">δίκτυα θηρητῆρος ἀερτάζουσα τοκῆος:</TextUnit>
    <TextUnit id="17313" loc="41.232">καὶ Παφίης ὅλον εἶδος ὁμόγνιον εἶχε τεκούσης</TextUnit>
    <TextUnit id="17314" loc="41.233">καὶ πόδας αἰγλήεντας: ὑπερκύψασα δὲ πόντου</TextUnit>
    <TextUnit id="17315" loc="41.234">χιονέῳ σκαίρουσα Θέτις βητάρμονι ταρσῷ</TextUnit>
    <TextUnit id="17316" loc="41.235">ἄλλην ἀργυρόπεζαν ἴδεν Θέτιν: αἰδομένη δὲ</TextUnit>
    <TextUnit id="17317" loc="41.236">κρύπτετο δειμαίνουσα πάλιν στόμα Κασσιεπείης.</TextUnit>
    <TextUnit id="17318" loc="41.237">̓Ασσυρίην δ' ἑτέρην δεδοκημένος ἄζυγα κούρην</TextUnit>
    <TextUnit id="17319" loc="41.238">Ζεὺς πάλιν ἐπτοίητο, καἰ ἤθελεν εἶδος ἀμεῖψαι:</TextUnit>
    <TextUnit id="17320" loc="41.239">καί νύ κε φόρτον ̓́Ερωτος ἔχων ταυρώπιδι μορφῇ</TextUnit>
    <TextUnit id="17321" loc="41.240">ἀκροβαφὴς πεφόρητο δι' ὕδατος ἴχνος ἐρέσσων,</TextUnit>
    <TextUnit id="17322" loc="41.241">κουφίζων ἀδίαντον ὑπὲρ νώτοιο γυναῖκα,</TextUnit>
    <TextUnit id="17323" loc="41.242">εἰ μὴ μνῆστις ἔρυκε βοοκραίρων ὑμεναίων</TextUnit>
    <TextUnit id="17324" loc="41.243">Σιδονίς, ἀστερόεν δὲ μέλος ζηλήμονι λαιμῷ</TextUnit>
    <TextUnit id="17325" loc="41.244">νυμφίος Εὐρώπης μυκήσατο, Ταῦρος ̓Ολύμπου,</TextUnit>
    <TextUnit id="17326" loc="41.245">μὴ βοὸς ἰσοτύποιο δι' αἰθέρος εἰκόνα τεύχων</TextUnit>
    <TextUnit id="17327" loc="41.246">ποντοπόρων στήσειε νεώτερον ἄστρον ̓Ερώτων:</TextUnit>
    <TextUnit id="17328" loc="41.247">καὶ Βερόην διεροῖσιν ὀφειλομένην ὑμεναίοις</TextUnit>
    <TextUnit id="17329" loc="41.248">γνωτῷ λεῖπεν ἄκοιτιν, ἐπιχθονίης περὶ νύμφης</TextUnit>
    <TextUnit id="17330" loc="41.249">ὑσμίνην γαμίης πεφυλαγμένος ἐννοσιγαίου.</TextUnit>
    <TextUnit id="17331" loc="41.250">τοίη ἔην Βερόη, Χαρίτων θάλος: εἴ ποτε κούρη</TextUnit>
    <TextUnit id="17332" loc="41.251">λαροτέρην σίμβλοιο μελίρρυτον ἤπυε φωνήν,</TextUnit>
    <TextUnit id="17333" loc="41.252">ἡδυεπὴς ἀκόρητος ἐφίστατο χείλεσι Πειθὼ</TextUnit>
    <TextUnit id="17334" loc="41.253">καὶ πινυτὰς οἴστρησεν ἀκηλήτων φρένας ἀνδρῶν:</TextUnit>
    <TextUnit id="17335" loc="41.254">̓Ασσυρίης δ' ἔκρυπτον ὁμήγυριν ἥλικος ἥβης</TextUnit>
    <TextUnit id="17336" loc="41.255">ὀφθαλμοὶ γελόωντες, ἀκοντιστῆρες ̓Ερώτων,</TextUnit>
    <TextUnit id="17337" loc="41.256">φαιδροτέραις χαρίτεσσιν, ὅσον πλέον ἄστρα καλύπτει</TextUnit>
    <TextUnit id="17338" loc="41.257">ἀννεφέλους ἀκτῖνας ἀκτῖνας ὀιστεύουσα Σελήνη</TextUnit>
    <TextUnit id="17339" loc="41.258">πλησιφαής: λευκοὶ δὲ παρὰ σφυρὰ νείατα κούρης</TextUnit>
    <TextUnit id="17340" loc="41.259">πορφυρέοις μελέεσσιν ἐφοινίσσοντο χιτῶνες.</TextUnit>
    <TextUnit id="17341" loc="41.260">οὐ νέμεσίς ποτε τοῦτο, καὶ εἰ πλέον ἥλικος ἥβης</TextUnit>
    <TextUnit id="17342" loc="41.261">τηλίκον ἔλλαχεν εἶδος, ἐπεί νύ οἱ ἀμφὶ προσώπῳ</TextUnit>
    <TextUnit id="17343" loc="41.262">κάλλεα διχθαδίων ἀμαρύσσετο φαιδρὰ τοκήων.</TextUnit>
    <TextUnit id="17344" loc="41.263">τὴν τότε Κύπρις ἰδοῦσα, νοήμονος ἔγκυος ὀμφῆς,</TextUnit>
    <TextUnit id="17345" loc="41.264">ὠκυτέρην ἐλέλιζε περιστρωφῶσα μενοινήν,</TextUnit>
    <TextUnit id="17346" loc="41.265">καὶ νόον ἱππεύσασα περὶ χθόνα πᾶσαν ἀλήτην</TextUnit>
    <TextUnit id="17347" loc="41.266">φαιδρὰ παλαιγενέων διεμέτρεε βάθρα πολήων,</TextUnit>
    <TextUnit id="17348" loc="41.267">ὅττι φερωνυμίην ἑλικώπιδος εἶχε Μυκήνης</TextUnit>
    <TextUnit id="17349" loc="41.268">στέμματι τειχιόεντι περιζωσθεῖσα Μυκήνη</TextUnit>
    <TextUnit id="17350" loc="41.269">Κυκλώπων κανόνεσσι, καὶ ὡς νοτίῳ παρὰ Νείλῳ</TextUnit>
    <TextUnit id="17351" loc="41.270">Θήβης ἀρχεγόνοιο φερώνυμος ἔπλετο Θήβη:</TextUnit>
    <TextUnit id="17352" loc="41.271">καὶ Βερόης μενέαινεν ἐπώνυμον ἄστυ χαράξαι,</TextUnit>
    <TextUnit id="17353" loc="41.272">ἀντιτύπων μεθέπουσα φιλόπτολιν οἶστρον ̓Ερώτων.</TextUnit>
    <TextUnit id="17354" loc="41.273">φραζομένη δὲ Σόλωνος ἀλεξικάκων στίχα θεσμῶν</TextUnit>
    <TextUnit id="17355" loc="41.274">δόχμιον ὄμμα τίταινεν ἐς εὐρυάγυιαν ̓Αθήνην,</TextUnit>
    <TextUnit id="17356" loc="41.275">γνωτῆς ζῆλον ἔχουσα δικασπόλον: ἐσσυμένῳ δὲ</TextUnit>
    <TextUnit id="17357" loc="41.276">ἠερίην ἁψῖδα διερροίζησε πεδίλῳ</TextUnit>
    <TextUnit id="17358" loc="41.277">εἰς δόμον ̓Αρμονίης παμμήτορος, ὁππόθι νύμφη</TextUnit>
    <TextUnit id="17359" loc="41.278">εἴκελον οἶκον ἔναιε τύπῳ τετράζυγι κόσμου</TextUnit>
    <TextUnit id="17360" loc="41.280">ἀρραγέες πισύρεσσιν ἐμιτρώθησαν ἀήταις:</TextUnit>
    <TextUnit id="17361" loc="41.281">καὶ δόμον ἐρρύοντο περίτροχον εἰκόνα κόσμου</TextUnit>
    <TextUnit id="17362" loc="41.282">δμωίδες ἔνθα καὶ ἔνθα: μεριζομένων δὲ θυρέτρων</TextUnit>
    <TextUnit id="17363" loc="41.283">̓Αντολίη θεράπαινα πύλην περιδέδρομεν Εὔρου,</TextUnit>
    <TextUnit id="17364" loc="41.284">καὶ Ζεφύρου πυλεῶνα Δύσις, θρέπτειρα Σελήνης,</TextUnit>
    <TextUnit id="17365" loc="41.285">καὶ Νότιον πυρόεντα Μεσημβριὰς εἶχεν ὀχῆα,</TextUnit>
    <TextUnit id="17366" loc="41.286">καὶ πυκινὴν νεφέεσσι, παλυνομένην δὲ χαλάζῃ</TextUnit>
    <TextUnit id="17367" loc="41.287">ἄρκτος ὑποδρήστειρα πύλην ἐπέτασσε Βορῆος.</TextUnit>
    <TextUnit id="17368" loc="41.288">κεῖθι Χάρις προθοροῦσα, συνέμπορος ἀφρογενείῃ,</TextUnit>
    <TextUnit id="17369" loc="41.289">Εὔρου κόψε θύρετρον ̓Εώιον: ἐνδόμυχος δὲ</TextUnit>
    <TextUnit id="17370" loc="41.290">̓Αντολίης κροκόεντος ἀρασσομένου πυλεῶνος</TextUnit>
    <TextUnit id="17371" loc="41.291">ἄνδραμεν ̓Αστυνόμεια διάκτορος, ἱσταμένην δὲ</TextUnit>
    <TextUnit id="17372" loc="41.292">Κύπριν ἐσαθρήσασα παρὰ προπύλαια μελάθρου</TextUnit>
    <TextUnit id="17373" loc="41.293">ποσσὶ παλιννόστοισι προάγγελος ἦλθεν ἀνάσσῃ.</TextUnit>
    <TextUnit id="17374" loc="41.294">ἡ μὲν ἐποιχομένη πολυδαίδαλον ἱστὸν ̓Αθήνης</TextUnit>
    <TextUnit id="17375" loc="41.295">κερκίδι πέπλον ὕφαινεν: ὑφαινομένου δὲ χιτῶνος</TextUnit>
    <TextUnit id="17376" loc="41.296">πρώτην γαῖαν ἔπασσε μεσόμφαλον, ἀμφὶ δὲ γαίῃ</TextUnit>
    <TextUnit id="17377" loc="41.297">οὐρανὸν ἐσφαίρωσε τύπῳ κεχαραγμένον ἄστρων,</TextUnit>
    <TextUnit id="17378" loc="41.298">συμφερτὴν δὲ θάλασσαν ἐφήρμοσε σύζυγι γαίῃ:</TextUnit>
    <TextUnit id="17379" loc="41.299">καὶ ποταμοὺς ποίκιλλεν, ἐπ' ἀνδρομέῳ δὲ μετώπῳ</TextUnit>
    <TextUnit id="17380" loc="41.300">ταυροφυὴς μορφοῦτο κερασφόρος ἔγχλοος εἰκών:</TextUnit>
    <TextUnit id="17381" loc="41.301">καὶ πυμάτην παρὰ πέζαν ἐυκλώστοιο χιτῶνος</TextUnit>
    <TextUnit id="17382" loc="41.302">ὠκεανὸν κύκλωσε περίδρομον ἄντυγι κόσμου.</TextUnit>
    <TextUnit id="17383" loc="41.303">ἀμφίπολος δέ οἱ ἦλθε καὶ ἐγγύθι θήλεος ἱστοῦ</TextUnit>
    <TextUnit id="17384" loc="41.304">ἱσταμένην ἤγγειλε παρὰ προθύροις ̓Αφροδίτην.</TextUnit>
    <TextUnit id="17385" loc="41.305">καὶ θεός, ὡς ἤκουσε, μίτους ῥίψασα χιτῶνος</TextUnit>
    <TextUnit id="17386" loc="41.306">θέσκελον ἱστοπόνων ἀπεσείσατο κερκίδα χειρῶν:</TextUnit>
    <TextUnit id="17387" loc="41.307">καὶ ταχινὴ πυκάσασα δέμας χιονώδεϊ πέπλῳ</TextUnit>
    <TextUnit id="17388" loc="41.308">φαιδροτέρη χρυσέης ὑπερίζανεν ἠθάδος ἕδρης,</TextUnit>
    <TextUnit id="17389" loc="41.309">δεχνυμένη Κυθέρειαν, ἀναΐξασα δὲ θώκου</TextUnit>
    <TextUnit id="17390" loc="41.310">τηλεφανῆ κύδηνεν ἐπερχομένην ̓Αφροδίτην.</TextUnit>
    <TextUnit id="17391" loc="41.311">καὶ Παφίην ἵδρυσεν ἐπὶ θρόνον ἐγγὺς ἀνάσσης</TextUnit>
    <TextUnit id="17392" loc="41.312">Εὐρυνόμη τανύπεπλος: ἀτυζομένου δὲ προσώπου</TextUnit>
    <TextUnit id="17393" loc="41.313">Κύπριν ὀπιπεύουσα κατηφέι μάρτυρι μορφῇ</TextUnit>
    <TextUnit id="17394" loc="41.314">παντρόφος ̔Αρμονίη φιλίῳ μειλίξατο μύθῳ:</TextUnit>
    <TextUnit id="17395" loc="41.315">“ ̔Ρίζα βίου, Κυθέρεια φυτοσπόρε, μαῖα γενέθλης,</TextUnit>
    <TextUnit id="17396" loc="41.316">ἐλπὶς ὅλου κόσμοιο, τεῆς ὑπὸ νεύματι βουλῆς</TextUnit>
    <TextUnit id="17397" loc="41.317">ἀπλανέες κλώθουσι πολύτροπα νήματα Μοῖραι...”</TextUnit>
    <TextUnit id="17398" loc="41.318">“... εἰρομένῃ θέσπιζε, καὶ ὡς βιότοιο τιθήνη,</TextUnit>
    <TextUnit id="17399" loc="41.319">ὡς τροφὸς ἀθανάτων, ὡς σύγχρονος ἥλικι κόσμῳ,</TextUnit>
    <TextUnit id="17400" loc="41.320">εἰπέ: τίνι πτολίων βασιληίδος ὄργανα φωνῆς</TextUnit>
    <TextUnit id="17401" loc="41.321">λυσιπόνων ἀτίνακτα φυλάσσεται ἡνία θεσμῶν ;</TextUnit>
    <TextUnit id="17402" loc="41.322">ὅττι πολυχρονίοιο πόθου δεδονημένον οἴστρῳ</TextUnit>
    <TextUnit id="17403" loc="41.323">̔́Ηρης κέντρον ἔχοντα κασιγνήτων ὑμεναίων</TextUnit>
    <TextUnit id="17404" loc="41.324">εἰς χρόνον ἱμείροντα τριηκοσίων ἐνιαυτῶν</TextUnit>
    <TextUnit id="17405" loc="41.325">Ζῆνα γάμοις ἔζευξα: χάριν δέ μοι ἄξιον ἔργων</TextUnit>
    <TextUnit id="17406" loc="41.326">μισθὸν ἑοῦ θαλάμοιο νοήμονι νεῦσε καρήνῳ,</TextUnit>
    <TextUnit id="17407" loc="41.327">ὅττι μιῇ πολίων, ὧν ἔλλαχον, ἐγγυαλίξει</TextUnit>
    <TextUnit id="17408" loc="41.328">θεσμὰ Δίκης, ποθέω δὲ δαήμεναι, εἰ χθονὶ Κύπρου</TextUnit>
    <TextUnit id="17409" loc="41.329">ἠὲ Πάφῳ τάδε δῶρα φυλάσσεται ἠὲ Κορίνθῳ</TextUnit>
    <TextUnit id="17410" loc="41.330">ἢ Σπάρτῃ, Λυκόοργος ὅθεν πέλεν, ἠὲ καὶ αὐτῆς</TextUnit>
    <TextUnit id="17411" loc="41.331">κούρης ἡμετέρης Βερόης εὐήνορι πάτρῃ.</TextUnit>
    <TextUnit id="17412" loc="41.332">ἀλλὰ δίκης ἀλέγιζε καὶ ἁρμονίην πόρε κόσμῳ</TextUnit>
    <TextUnit id="17413" loc="41.333">̔Αρμονίη γεγαυῖα βιοσσόος: εἰς σὲ γὰρ αὐτὴ</TextUnit>
    <TextUnit id="17414" loc="41.334">πέμψεν ἐπειγομένην με θεμιστοπόλων τροφὸς ἀνδρῶν,</TextUnit>
    <TextUnit id="17415" loc="41.335">παρθένος ἀστερόεσσα: τὸ δὲ πλέον ἔννομος ̔Ερμῆς</TextUnit>
    <TextUnit id="17416" loc="41.336">τοῦτο γέρας μεθέηκε, βιαζομένους ἵνα μούνη</TextUnit>
    <TextUnit id="17417" loc="41.337">ἀνέρας, οὓς ἔσπειρα, γάμου θεσμοῖσι σαώσω.”</TextUnit>
    <TextUnit id="17418" loc="41.338">ὣς φαμένην θάρσυνε θεὰ καὶ ἀμείβετο μύθῳ:</TextUnit>
    <TextUnit id="17419" loc="41.339">“ Γίνεο θαρσαλέη, μὴ δείδιθι, μῆτερ ̓Ερώτων:</TextUnit>
    <TextUnit id="17420" loc="41.340">ἑπτὰ γὰρ ἐν πινάκεσσιν ἔχω μαντήια κόσμου,</TextUnit>
    <TextUnit id="17421" loc="41.341">καὶ πίνακες γεγάασιν ἐπώνυμοι ἑπτὰ πλανήτων.</TextUnit>
    <TextUnit id="17422" loc="41.342">πρῶτος ἐυτροχάλοιο φερώνυμός ἐστι Σελήνης:</TextUnit>
    <TextUnit id="17423" loc="41.343">δεύτερος ̔Ερμείαο πίναξ χρύσειος ἀκούει</TextUnit>
    <TextUnit id="17424" loc="41.344">στίλβων, ᾧ ἔνι πάντα τετεύχαται ὄργια θεσμῶν:</TextUnit>
    <TextUnit id="17425" loc="41.345">οὔνομα σὸν μεθέπει ῥοδόεις τρίτος: ὑμετέρου γὰρ</TextUnit>
    <TextUnit id="17426" loc="41.346">ἀστέρος ̓Ηῴοιο φέρει τύπον: ἑπταπόρων δὲ</TextUnit>
    <TextUnit id="17427" loc="41.347">τέτρατος ̓Ηελίοιο μεσόμφαλός ἐστι πλανήτων:</TextUnit>
    <TextUnit id="17428" loc="41.348">πέμπτος ἐρευθιόων πυρόεις κικλήσκεται ̓́Αρης:</TextUnit>
    <TextUnit id="17429" loc="41.349">καὶ Φαέθων Κρονίδαο φατίζεται ἕκτος ἀλήτης:</TextUnit>
    <TextUnit id="17430" loc="41.350">ἕβδομος ὑψιπόροιο Κρόνου πέλεν οὔνομα φαίνων.</TextUnit>
    <TextUnit id="17431" loc="41.351">τοῖς ἔνι ποικίλα πάντα μεμορμένα θέσφατα κόσμου</TextUnit>
    <TextUnit id="17432" loc="41.352">γράμματι ξοινικόεντι γέρων ἐχάραξεν ̓Οφίων.</TextUnit>
    <TextUnit id="17433" loc="41.353">ἀλλ', ἐπεὶ ἰθυνόων με διείρεαι εἵνεκα θεσμῶν,</TextUnit>
    <TextUnit id="17434" loc="41.354">πρεσβυτέρῃ πολίων πρεσβήια ταῦτα φυλάσσω:</TextUnit>
    <TextUnit id="17435" loc="41.355">εἴτ' οὖν ̓Αρκαδίη προτέρη πέλεν ἢ πόλις ̔́Ηρης,</TextUnit>
    <TextUnit id="17436" loc="41.356">Σάρδιες εἰ γεγάασι παλαίτεραι, εἰ δὲ καὶ αὐτὴ</TextUnit>
    <TextUnit id="17437" loc="41.357">Ταρσὸς ἀειδομένη πρωτόπτολις, εἰ δέ τις ἄλλη.</TextUnit>
    <TextUnit id="17438" loc="41.358">οὐκ ἐδάην: Κρόνιος δὲ πίναξ τάδε πάντα διδάσκει,</TextUnit>
    <TextUnit id="17439" loc="41.359">τίς προτέρη βλάστησε, τίς ἔπλετο σύγχρονος ̓Ηοῦς.”</TextUnit>
    <TextUnit id="17440" loc="41.360">εἶπε: καὶ ἡγεμόνευεν ἐς ἀγλαὰ θέσφατα τοίχου,</TextUnit>
    <TextUnit id="17441" loc="41.361">εἰσόκεν ἔδρακε χῶρον, ὅπῃ Βερόης περὶ πάτρης</TextUnit>
    <TextUnit id="17442" loc="41.362">θέσφατον ὀψιτέλεστον ̓Οφιονίη γράφε τέχνη</TextUnit>
    <TextUnit id="17443" loc="41.363">ἐν πίνακι Κρονίῳ κεχαραγμένον οἴνοπι μίλτῳ:</TextUnit>
    <TextUnit id="17444" loc="41.364">“πρωτοφανὴς Βερόη πέλε σύγχρονος ἥλικι κόσμῳ,</TextUnit>
    <TextUnit id="17445" loc="41.365">νύμφης ὀψιγόνοιο φερώνυμος, ἣν μετανάσται</TextUnit>
    <TextUnit id="17446" loc="41.366">υἱέες Αὐσονίων, ὑπατήια φέγγεα ̔Ρώμης,</TextUnit>
    <TextUnit id="17447" loc="41.367">Βηρυτὸν καλέσουσιν, ἐπεὶ Λιβάνῳ πέσε γείτων...”</TextUnit>
    <TextUnit id="17448" loc="41.368">τοῖον ἔπος δεδάηκε θεοπρόπον. ἀλλ' ὅτε δαίμων</TextUnit>
    <TextUnit id="17449" loc="41.369">θέσκελον ἑβδομάτου πίνακος παρεμέτρεεν ἀρχήν,</TextUnit>
    <TextUnit id="17450" loc="41.370">δεύτερον ἐσκοπίαζεν, ὅπῃ παρὰ γείτονι τοίχῳ</TextUnit>
    <TextUnit id="17451" loc="41.371">ποικίλα παντοίης ἐχαράσσετο δαίδαλα τέχνης</TextUnit>
    <TextUnit id="17452" loc="41.372">μαντιπόλοις ἐπέεσσιν, ὅτι πρώτιστα νοήσει</TextUnit>
    <TextUnit id="17453" loc="41.373">Πὰν νόμιος σύριγγα, λύρην ̔Ελικώνιος ̔Ερμῆς,</TextUnit>
    <TextUnit id="17454" loc="41.374">δίθροον ἁβρὸς ̔́Υαγνις ἐυτρήτου μέλος αὐλοῦ,</TextUnit>
    <TextUnit id="17455" loc="41.375">̓Ορφεὺς μυστιπόλοιο θεηγόρα χεύματα μολπῆς,</TextUnit>
    <TextUnit id="17456" loc="41.376">καὶ Λίνος εὐεπίην Φοιβήιος, ̓Αρκάς ἀλήτης</TextUnit>
    <TextUnit id="17457" loc="41.377">μέτρα δυωδεκάμηνα καὶ ̓Πελίοιο πορείην,</TextUnit>
    <TextUnit id="17458" loc="41.378">μητέρα τικτομένων ἐτέων τετράζυγι δίφρῳ,</TextUnit>
    <TextUnit id="17459" loc="41.379">καὶ σοφὸς ̓Ενδυμίων ἑτερότροπα δάκτυλα κάμψας</TextUnit>
    <TextUnit id="17460" loc="41.380">γνώσεται ἄστατα κύκλα παλιννόστοιο Σελήνης</TextUnit>
    <TextUnit id="17461" loc="41.381">τριπλόα καὶ στοιχεῖον ὁμόζυγον ἄζυγι μίξας</TextUnit>
    <TextUnit id="17462" loc="41.382">Κάδμος ἐυγλώσσοιο διδάξεται ὄργια φωνῆς,</TextUnit>
    <TextUnit id="17463" loc="41.383">θεσμὰ Σόλων ἄχραντα, καὶ ἔννομον ̓Ατθίδι πεύκῃ</TextUnit>
    <TextUnit id="17464" loc="41.384">συζυγίης ἀλύτοιο συνωρίδα δίζυγα Κέκροψ.</TextUnit>
    <TextUnit id="17465" loc="41.385">καὶ Παφίη μετὰ πάντα πολύτροπα δαίδαλα Μούσης</TextUnit>
    <TextUnit id="17466" loc="41.386">πυκνὰ πολυσπερέων παρεμέτρεεν ἔργα πολήων:</TextUnit>
    <TextUnit id="17467" loc="41.387">καὶ πίνακος γραπτοῖο μέσην ὑπὲρ ἄντυγα κόσμου</TextUnit>
    <TextUnit id="17468" loc="41.388">τοῖν ἔπος σοφὸν εὗρε πολύστιχον ̔Ελλάδι Μούσῃ:</TextUnit>
    <TextUnit id="17469" loc="41.389">“Σκῆπτρον ὅλης Αὔγουστος ὅτε χθονὸς ἡνιοχεύσει,</TextUnit>
    <TextUnit id="17470" loc="41.390">̔Ρώμῃ μὲν ζαθέῃ δωρήσεται Αὐσόνιος Ζεὺς</TextUnit>
    <TextUnit id="17471" loc="41.391">κοιρανίην, Βερόῃ δὲ χαρίζεται ἡνία θεσμῶν,</TextUnit>
    <TextUnit id="17472" loc="41.392">ὁππότε θωρηχθεῖσα φερεσσακέων ἐπὶ νηῶν</TextUnit>
    <TextUnit id="17473" loc="41.393">φύλοπιν ὑγρομόθοιο κατευνήσει Κλεοπάτρης:</TextUnit>
    <TextUnit id="17474" loc="41.394">πρὶν γὰρ ἀτασθαλίη πολιπόρθιος οὔ ποτε λήξει</TextUnit>
    <TextUnit id="17475" loc="41.395">εἰρήνην κλονέουσα σαόπτολιν, ἄχρι δικάζει</TextUnit>
    <TextUnit id="17476" loc="41.396">Βηρυτὸς βιότοιο γαληναίοιο τιθήνη</TextUnit>
    <TextUnit id="17477" loc="41.397">γαῖαν ὁμοῦ καὶ πόντον, ἀκαμπέι τείχεϊ θεσμῶν</TextUnit>
    <TextUnit id="17478" loc="41.398">ἄστεα πυργώσασα, μία πτόλις ἄστεα κόσμου.”</TextUnit>
    <TextUnit id="17479" loc="41.399">καὶ θεός, ὁππότε πᾶσαν ̓Οφιονίην μάθεν ὀμφήν,</TextUnit>
    <TextUnit id="17480" loc="41.400">εἰς ἑὸν οἶκον ἔβαινε παλίνδρομος: ἑζομένου δὲ</TextUnit>
    <TextUnit id="17481" loc="41.401">υἱέος ἐγγὺς ἔθηκεν ἑὴν χρυσήλατον ἕδρην,</TextUnit>
    <TextUnit id="17482" loc="41.402">καὶ μέσον ἀγκὰς ἑλοῦσα γαληνιόωντι προσώπῳ</TextUnit>
    <TextUnit id="17483" loc="41.403">πεπταμένῳ πήχυνε γεγηθότι κοῦρον ἀγοστῷ,</TextUnit>
    <TextUnit id="17484" loc="41.404">γούνασι κουφίζουσα φίλον βάρος: ἀμφότερον δὲ</TextUnit>
    <TextUnit id="17485" loc="41.405">καὶ στόμα παιδὸς ἔκυσσε καὶ ὄμματα: θελξινόου δὲ</TextUnit>
    <TextUnit id="17486" loc="41.406">ἁπτομένη τόξοιο καὶ ἀμφαφόωσα φαρέτρην,</TextUnit>
    <TextUnit id="17487" loc="41.407">οἷά περ ἀσχαλόωσα, δολόφρονα ῥήξατο φωνήν:</TextUnit>
    <TextUnit id="17488" loc="41.408">“̓Ελπὶς ὅλου βιότοιο, παραίφασις ἀφρογενείης,</TextUnit>
    <TextUnit id="17489" loc="41.409">νηλειὴς ἐμὰ τέκνα βιήσατο μοῦνα Κρονίων:</TextUnit>
    <TextUnit id="17490" loc="41.410">ἐννέα γὰρ πλήσασα μογοστόκα κύκλα Σελήνης</TextUnit>
    <TextUnit id="17491" loc="41.411">δριμὺ βέλος μεθέπουσα δυηπαθέος τοκετοῖο</TextUnit>
    <TextUnit id="17492" loc="41.412">̔Αρμονίην ἐλόχευσα, καὶ ἄλγεα ποικίλα πάσχει</TextUnit>
    <TextUnit id="17493" loc="41.413">ἀχνυμένη: κούρην δὲ μογοστόκον ἔλλαχε Λητώ,</TextUnit>
    <TextUnit id="17494" loc="41.414">̓́Αρτεμιν Εἰλείθυιαν, ἀρηγόνα θηλυτεράων.</TextUnit>
    <TextUnit id="17495" loc="41.415">τέκνον ̓Αμυμώνης ὁμογάστριον, οὔ σε διδάξω,</TextUnit>
    <TextUnit id="17496" loc="41.416">ὡς λάχον ἐξ ἁλὸς αἷμα καὶ αἰθέρος: ἀλλὰ τελέσσαι</TextUnit>
    <TextUnit id="17497" loc="41.417">ἤθελον ἄξιον ἔργον, ὅπως παρὰ μητρὶ θαλάσσῃ</TextUnit>
    <TextUnit id="17498" loc="41.418">οὐρανόθεν γεγαυῖα καὶ οὐρανὸν ἐν χθονὶ πήξω:</TextUnit>
    <TextUnit id="17499" loc="41.419">ἀλλὰ κασιγνήτης ἐπὶ κάλλεϊ σεῖο... τιταίνων</TextUnit>
    <TextUnit id="17500" loc="41.420">θέλγε θεούς, καὶ μᾶλλον ἴσον βέλος εἰν ἑνὶ θεσμῷ</TextUnit>
    <TextUnit id="17501" loc="41.421">πέμπε Ποσειδάωνι καὶ ἀμπελόεντι Λυαίῳ,</TextUnit>
    <TextUnit id="17502" loc="41.422">ἀμφοτέροις μακάρεσσιν: ἐγὼ δέ σοι ἄξια μόχθων</TextUnit>
    <TextUnit id="17503" loc="41.423">δῶρον ἑκηβολίης ἐπεοικότα μισθὸν ὀπάσσω:</TextUnit>
    <TextUnit id="17504" loc="41.424">δώσω σοι χρυσέην γαμίην χέλυν, ἣν παρὰ παστῷ</TextUnit>
    <TextUnit id="17505" loc="41.425">̔Αρμονίῃ πόρε Φοῖβος, ἐγὼ δέ σοι ἐγγυαλίξω</TextUnit>
    <TextUnit id="17506" loc="41.426">ἄστεος ἐσσομένου μνημήιον, ὄφρά κεν εἴης</TextUnit>
    <TextUnit id="17507" loc="41.427">καὶ μετὰ τοξευτῆρα λυροκτύπος, ὥς περ ̓Απόλλων.”</TextUnit>
    <TextUnit id="17508" loc="42.1">ὣς φαμένη παρέπεισε: μεταχρονίῳ δὲ πεδίλῳ</TextUnit>
    <TextUnit id="17509" loc="42.2">θερμὸς ̓́Ερως ἀκίχητος ὑπηνέμιον πόδα πάλλων</TextUnit>
    <TextUnit id="17510" loc="42.3">ὑψινεφὴς πτερόεντι κατέγραφεν ἠέρα ταρσῷ,</TextUnit>
    <TextUnit id="17511" loc="42.4">τόξα φέρων φλογόεντα. κατωμαδίη δὲ καὶ αὐτὴ</TextUnit>
    <TextUnit id="17512" loc="42.5">μειλιχίου πλήθουσα πυρὸς κεχάλαστο φαρέτρη.</TextUnit>
    <TextUnit id="17513" loc="42.6">ὡς δ' ὁπότ' ἀννεφέλοιο δι' αἰθέρος ὀξὺς ὁδίτης</TextUnit>
    <TextUnit id="17514" loc="42.7">ἐκταδίῳ σπινθῆρι τιταίνεται ὄρθιος ἀστήρ,</TextUnit>
    <TextUnit id="17515" loc="42.8">ἤ στρατιῇ πολέμοιο φέρων τέρας ἤ τινι ναύτῃ,</TextUnit>
    <TextUnit id="17516" loc="42.9">αἰθέρος ἔγραφε νῶτον ὀπισθιδίῳ πυρὸς ὁλκῷ:</TextUnit>
    <TextUnit id="17517" loc="42.10">ὥς τότε θοῦρος ̓́Ερως πεφορημένος ὀξέι ῥοίζῳ,</TextUnit>
    <TextUnit id="17518" loc="42.11">παλλομένων πτερύγων ἀνεμώδεα βόμβον ἰάλλων,</TextUnit>
    <TextUnit id="17519" loc="42.12">ἠερόθεν ῥοίζησε: καὶ ̓Ασσυρίῃ παρὰ πέτρῃ</TextUnit>
    <TextUnit id="17520" loc="42.13">ἔμπυρα δισσὰ βέλεμνα μιῇ ξυνώσατο νευρῇ,</TextUnit>
    <TextUnit id="17521" loc="42.14">παρθενικῆς ὑπ' ἔρωτος ὁμοίιον εἰς πόθον ἕλκων</TextUnit>
    <TextUnit id="17522" loc="42.15">διχθαδίους μνηστῆρας ὁμοζήλων ὑμεναίων,</TextUnit>
    <TextUnit id="17523" loc="42.16">δαίμονα βοτρυόεντα καὶ ἡνιοχῆα θαλάσσης.</TextUnit>
    <TextUnit id="17524" loc="42.17">τῆμος ὁ μὲν βαθὺ κῦμα λιπὼν ἁλιγείτονος ὅρμου,</TextUnit>
    <TextUnit id="17525" loc="42.18">ὅς δὲ Τύρου μετὰ πέζαν, ἔσω Λιβάνοιο καρήνων</TextUnit>
    <TextUnit id="17526" loc="42.19">ἤντεον εἰς ἕνα χῶρον. ἀπὸ βλοσυροῖο δὲ δίφρου</TextUnit>
    <TextUnit id="17527" loc="42.20">πόρδαλιν ἱδρώοντα Μάρων ἀνέλυσε λεπάδνων,</TextUnit>
    <TextUnit id="17528" loc="42.21">καὶ κόνιν ἐξετίναξε καὶ ἔκλυσεν ὕδατι πηγῆς</TextUnit>
    <TextUnit id="17529" loc="42.22">θερμὸν ἀναψύχων κεχαραγμένον αὐχένα θηρῶν.</TextUnit>
    <TextUnit id="17530" loc="42.23">ἔνθα μολὼν ἀκίχητος ̓́Ερως ἐπὶ γείτονι κούρῃ</TextUnit>
    <TextUnit id="17531" loc="42.24">δαίμονας ἀμφοτέρους διδυμάονι βάλλεν ὀιστῷ,</TextUnit>
    <TextUnit id="17532" loc="42.25">βακχεύσας Διόνυσον ἄγειν κειμήλια νύμφῃ,</TextUnit>
    <TextUnit id="17533" loc="42.26">εὐφροσύνην βιότοιο καὶ οἴνοπα βότρυν ὀπώρης,</TextUnit>
    <TextUnit id="17534" loc="42.27">οἰστρήσας δ' ἐς ἔρωτα κυβερνητῆρα τριαίνης</TextUnit>
    <TextUnit id="17535" loc="42.28">διπλόον ἕδνον ἔρωτος ἅγειν ἁλιγείτονι κούρῃ,</TextUnit>
    <TextUnit id="17536" loc="42.29">ναύμαχον ὑγρὸν ̓́Αρηα καὶ αἰόλα δεῖπνα τραπέζης.</TextUnit>
    <TextUnit id="17537" loc="42.30">καὶ πλέον ἔφλεγε Βάκχον, ἐπεὶ νόον οἶνος ἐγείρει</TextUnit>
    <TextUnit id="17538" loc="42.31">εἰς πόθον, ὁπλοτέρων δὲ πολὺ πλέον ἄφρονι κέντρῳ</TextUnit>
    <TextUnit id="17539" loc="42.32">θελγομένην ἀχάλινον ἔχων πειθήνιον ἥβην:</TextUnit>
    <TextUnit id="17540" loc="42.33">Βάκχον ̓́Ερως τόξευεν, ὅλον βέλος εἰς φρένα πήξας:</TextUnit>
    <TextUnit id="17541" loc="42.34">ἔφλεγε δ', ὅσσον ἔθελγεν ἐπιστάξας μέλι πειθοῦς.</TextUnit>
    <TextUnit id="17542" loc="42.35">ἀμφοτέρους δ' οἴστρησε: δι' αἰθερίης δὲ κελεύθου</TextUnit>
    <TextUnit id="17543" loc="42.36">κυκλώσας βαλίοισιν ὁμόδρομον ἴχνος ἀήταις</TextUnit>
    <TextUnit id="17544" loc="42.37">νηχομένῳ νόθος ὄρνις ἀνῃώρητο πεδίλῳ,</TextUnit>
    <TextUnit id="17545" loc="42.38">τοῖον ἔπος βοόων φιλοκέρτομον: “ἀνέρας οἴνῳ</TextUnit>
    <TextUnit id="17546" loc="42.39">εἰ κλονέει Διόνυσος, ἐγὼ πυρὶ Βάκχον ὀρίνω.”</TextUnit>
    <TextUnit id="17547" loc="42.40">καὶ θεὸς ἀμπελόεις ἀντώπιον ὄμμα τιταίνων</TextUnit>
    <TextUnit id="17548" loc="42.41">ἁβρὸν ἐυπλοκάμοιο δέμας διεμέτρεε νύμφης,</TextUnit>
    <TextUnit id="17549" loc="42.42">θάμβος ἔχων ὀχετηγὸν ἐς ἵμερον: ἀρχομένων δὲ</TextUnit>
    <TextUnit id="17550" loc="42.43">ὀφθαλμὸς προκέλευθος ἐγίνετο πορθμὸς ̓Ερώτων.</TextUnit>
    <TextUnit id="17551" loc="42.44">πλάζετο μὲν Διόνυσος ἔσω τερψίφρονος ὕλης,</TextUnit>
    <TextUnit id="17552" loc="42.45">λάθριος εἰς Βερόην πεφυλαγμένον ὄμμα τιταίνων,</TextUnit>
    <TextUnit id="17553" loc="42.46">καὶ κατὰ βαιὸν ὄπισθεν ἐς ἀτραπὸν ἤιε κούρης:</TextUnit>
    <TextUnit id="17554" loc="42.47">οὐδέ οἱ εἰσορόωντι κόρος πέλεν: ἱσταμένην γὰρ</TextUnit>
    <TextUnit id="17555" loc="42.48">παρθένον ὅσσον ὄπωπε, τόσον πλέον ἤθελε λεύσσειν.</TextUnit>
    <TextUnit id="17556" loc="42.49">καὶ Κλυμένης φιλότητος ἀναμνήσας πρόμον ἄστρων</TextUnit>
    <TextUnit id="17557" loc="42.50">ἠέλιον λιτάνευεν, ὀπισθοτόνων ἐπὶ δίφρων</TextUnit>
    <TextUnit id="17558" loc="42.51">αἰθερίῳ στατὸν ἵππον ἀνασφίγγοντα χαλινῷ</TextUnit>
    <TextUnit id="17559" loc="42.52">μηκύνειν γλυκὺ φέγγος, ἵνα βραδὺς εἰς δύσιν ἔλθῃ</TextUnit>
    <TextUnit id="17560" loc="42.53">φειδομένῃ μάστιγι παλιμφυὲς ἦμαρ ἀέξων.</TextUnit>
    <TextUnit id="17561" loc="42.54">καὶ Βερόης μετρηδὸν ἐπ' ἴχνεσιν ἴχνος ἐρείδων,</TextUnit>
    <TextUnit id="17562" loc="42.55">οἷά περ ἀγνώσσων, περιδέδρομεν: ἐκ Λιβάνου δὲ</TextUnit>
    <TextUnit id="17563" loc="42.56">ὀκναλέου ποδὸς ἴχνος ὑποκλέπτων ἐνοσίχθων</TextUnit>
    <TextUnit id="17564" loc="42.57">ἐντροπαλιζομένῳ βραδυπειθέι χάζετο ταρσῷ,</TextUnit>
    <TextUnit id="17565" loc="42.58">καὶ νόον ἀστήρικτον ὁμοίιον εἶχε θαλάσσῃ,</TextUnit>
    <TextUnit id="17566" loc="42.59">κύμασι παφλάζοντα πολυφλοίσβοιο μερίμνης.</TextUnit>
    <TextUnit id="17567" loc="42.60">καὶ γλυκερῆς ἀκόρητος ἕσω Λιβανηίδος ὕλης</TextUnit>
    <TextUnit id="17568" loc="42.61">οἰώθη Διόνυσος ἐρημαίῃ παρὰ νύμφῃ,</TextUnit>
    <TextUnit id="17569" loc="42.62">οἰώθη Διόνυσος. ̓Ορειάδες εἴπατε Νύμφαι.</TextUnit>
    <TextUnit id="17570" loc="42.63">τί πλέον ἤθελεν ἄλλο φιλαίτερον, ἢ χρόα κούρης</TextUnit>
    <TextUnit id="17571" loc="42.64">μοῦνος ἰδεῖν δυσέρωτος ἐλεύθερος ἐννοσιγαίου;</TextUnit>
    <TextUnit id="17572" loc="42.71">καὶ κύσε νηρίθμοισι φιλήμασι λάθριος ?ἕρπων</TextUnit>
    <TextUnit id="17573" loc="42.72">χῶρον, ὅπῃ πόδα θῆκε, καὶ ἣν ἐπάτησε κονίην</TextUnit>
    <TextUnit id="17574" loc="42.73">παρθενικὴ ῥοδόεντι καταυγάζουσα πεδίλῳ:</TextUnit>
    <TextUnit id="17575" loc="42.74">καὶ γλυκὺν αὐχένα Βάκχος ἐδέρκετο, καὶ σφυρὰ κούρης</TextUnit>
    <TextUnit id="17576" loc="42.75">νισσομένης καὶ κάλλος, ὅ περ φύσις ὤπασε νύμφῃ,</TextUnit>
    <TextUnit id="17577" loc="42.76">κάλλος, ὅ περ φύσις εὗρε: καὶ οὐ ξανθόχροϊ κόσμῳ</TextUnit>
    <TextUnit id="17578" loc="42.77">χρισαμένη Βερόη ῥοδοειδέα κύκλα προσώπου</TextUnit>
    <TextUnit id="17579" loc="42.78">ψευδομένας ἐρύθηνε νόθῳ σπινθῆρι παρειάς,</TextUnit>
    <TextUnit id="17580" loc="42.79">οὐ χροὸς ἀντιτύποιο διαυγέι μάρτυρι χαλκῷ</TextUnit>
    <TextUnit id="17581" loc="42.80">μιμηλῆς ἐγέλασσεν ἐς ἄπνοον εἶδος ὀπωπῆς</TextUnit>
    <TextUnit id="17582" loc="42.81">κάλλος ἐὸν κρίνουσα, καὶ οὐ τεχνήμονι θεσμῷ</TextUnit>
    <TextUnit id="17583" loc="42.82">πολλάκις ἰσάζουσα παρ' ὀφρύσιν ἄκρα κομάων</TextUnit>
    <TextUnit id="17584" loc="42.83">πλαζομένης ἔστησε μετήλυδα βότρυν ἐθείρης.</TextUnit>
    <TextUnit id="17585" loc="42.84">ἀλλὰ γυναιμανέοντα πολὺ πλέον ὀξέι κέντρῳ</TextUnit>
    <TextUnit id="17586" loc="42.85">ἀγλαΐαι κλονέουσιν ἀκηδέστοιο προσώπου,</TextUnit>
    <TextUnit id="17587" loc="42.86">καὶ πλόκαμοι ῥυπόωντες ἀκοσμήτοιο καρήνου</TextUnit>
    <TextUnit id="17588" loc="42.87">ἁβρότεροι γεγάασιν, ὅτ' ἀπλεκέες καὶ ἀλῆται</TextUnit>
    <TextUnit id="17589" loc="42.88">χιονέῳ στιχόωσι παρήοροι ἀμφὶ προσώπῳ.</TextUnit>
    <TextUnit id="17590" loc="42.89">καί ποτε διψήσασα μετέστιχε γείτονα πηγήν,</TextUnit>
    <TextUnit id="17591" loc="42.90">οὐρανίου πυρόεντος ἱμασσομένη Κυνὸς ἀτμῷ,</TextUnit>
    <TextUnit id="17592" loc="42.91">χείλεσι καρχαλέοισι: καθελκομένῳ δὲ καρήνῳ</TextUnit>
    <TextUnit id="17593" loc="42.92">κάμπτετο κυρτωθεῖσα, καὶ εἰς στόμα πολλάκι κούρη</TextUnit>
    <TextUnit id="17594" loc="42.93">χερσὶ βαθυνομένῃσιν ἀρύετο πάτριον ὕδωρ,</TextUnit>
    <TextUnit id="17595" loc="42.94">ἄχρι κορεσσαμένη λίπε νάματα: χαζομένης δὲ</TextUnit>
    <TextUnit id="17596" loc="42.95">ἱμερτῇ Διόνυσος ὑποκλίνας γόνυ πηγῇ</TextUnit>
    <TextUnit id="17597" loc="42.96">κοιλαίνων παλάμας ἐρατὴν μιμήσατο κούρην,</TextUnit>
    <TextUnit id="17598" loc="42.97">νέκταρος αὐτοχύτοιο πιὼν γλυκερώτερον ὕδωρ.</TextUnit>
    <TextUnit id="17599" loc="42.98">καί μιν ἐσαθρήσασα πόθου δεδονημένον οἴστρῳ</TextUnit>
    <TextUnit id="17600" loc="42.99">πηγαίη βαθύκολπος ἀσάμβαλος ἴαχε Νύμφη:</TextUnit>
    <TextUnit id="17601" loc="42.100">“Ψυχρὸν ὕδωρ, Διόνυσε, μάτην πίες: οὐ δύναται γὰρ</TextUnit>
    <TextUnit id="17602" loc="42.101">σβέσσαι δίψαν ἔρωτος ὅλος ῥόος ̓Ωκεανοῖο,</TextUnit>
    <TextUnit id="17603" loc="42.102">εἴρεο σὸν γενέτην, ὅτι τηλίκον οἶδμα περήσας</TextUnit>
    <TextUnit id="17604" loc="42.103">νυμφίος Εὐρώπης οὐκ ἔσβεσεν ἱμερόεν πῦρ,</TextUnit>
    <TextUnit id="17605" loc="42.104">ἀλλ' ἔτι μᾶλλον ἔκαμνεν ἐν ὕδασιν: ὑγροπόρου δὲ</TextUnit>
    <TextUnit id="17606" loc="42.105">μάρτυρα λάτριν ̓́Ερωτος ἔχεις ̓Αλφειὸν ἀλήτην,</TextUnit>
    <TextUnit id="17607" loc="42.106">ὅττι τόσοις ῥοθίοισι δι' ὕδατος ὕδατα σύρων</TextUnit>
    <TextUnit id="17608" loc="42.107">οὐ φύγε θερμὸν ἔρωτα, καὶ εἰ πέλεν ὑγρὸς ὁδίτης.”</TextUnit>
    <TextUnit id="17609" loc="42.108">ὣς φαμένη πηγαῖον ἐδύσατο σύγχροον ὕδωρ</TextUnit>
    <TextUnit id="17610" loc="42.109">νηιὰς ἀκρήδεμνος ἐπεγγελόωσα Λυαίῳ.</TextUnit>
    <TextUnit id="17611" loc="42.110">καὶ θεὸς ὑγρομέδοντι Ποσειδάωνι μεγαίρων</TextUnit>
    <TextUnit id="17612" loc="42.111">εἶχε φόβον καὶ ζῆλον, ἐπεὶ πίε παρθένος ὕδωρ</TextUnit>
    <TextUnit id="17613" loc="42.112">ἀντὶ μέθης, καὶ κωφὸν ἐς ἠέρα ῥήξατο φωνήν,</TextUnit>
    <TextUnit id="17614" loc="42.113">οἶά περ εἰσαΐουσαν ἔχων πειθήμονα κούρην:</TextUnit>
    <TextUnit id="17615" loc="42.114">“Παρθένε, δέχνυσο νέκταρ: ἔα φιλοπάρθενον ὕδωρ:</TextUnit>
    <TextUnit id="17616" loc="42.115">φεῦγε ποτὸν κρηναῖον, ὅπως μὴ σεῖο κορείην</TextUnit>
    <TextUnit id="17617" loc="42.116">ὑδατόεις κλέψειεν ἐν ὕδασι κυανοχαίτης,</TextUnit>
    <TextUnit id="17618" loc="42.117">ὅττι γυναιμανέων δολόεις πέλε: Θεσσαλίδος δὲ</TextUnit>
    <TextUnit id="17619" loc="42.118">Τυροῦς οἶδας ἔρωτα καὶ ὑγροπόρους ὑμεναίους:</TextUnit>
    <TextUnit id="17620" loc="42.119">καὶ σὺ ῥόον δολόεντα φυλάσσεο, μὴ σέο μίτρην</TextUnit>
    <TextUnit id="17621" loc="42.120">ψευδαλέος λύσειε, γαμοκλόπος ὥς περ ̓Ενιπεύς.</TextUnit>
    <TextUnit id="17622" loc="42.121">ἤθελον εἰ γενόμην καὶ ἐγὼ ῥόος, ὡς ἐνοσίχθων,</TextUnit>
    <TextUnit id="17623" loc="42.122">καὶ κελάδων πήχυνα ποθοβλήτῳ παρὰ πηγῇ</TextUnit>
    <TextUnit id="17624" loc="42.123">διψαλέην ἀφύλακτον ἐμὴν Λιβανηίδα Τυρώ.”</TextUnit>
    <TextUnit id="17625" loc="42.124">εἶπε θεός: μελέων δὲ μετάτροπον εἶδος ἀμείψας,</TextUnit>
    <TextUnit id="17626" loc="42.125">ὁππόθι παρθένος ἦεν, ἐδύσατο δάσκιον ὕλην</TextUnit>
    <TextUnit id="17627" loc="42.126">Εὔιος ἀγρευτῆρι πανείκελος: ἁβροκόμῳ δὲ</TextUnit>
    <TextUnit id="17628" loc="42.127">ἀλλοφυὴς ἄγνωστος ὁμίλεεν ἄζυγι κούρῃ</TextUnit>
    <TextUnit id="17629" loc="42.128">εἴκελος ἡβητῆρι, καὶ ἀκλινὲς ἀμφὶ προσώπῳ</TextUnit>
    <TextUnit id="17630" loc="42.129">ψευδαλέον μίμημα σαόφρονος ἔπλασεν αἰδοῦς:</TextUnit>
    <TextUnit id="17631" loc="42.130">καὶ πῇ μὲν σκοπίαζεν ἐρημάδος ἄκρον ἐρίπνης,</TextUnit>
    <TextUnit id="17632" loc="42.131">πῇ δὲ τανυπτόρθοιο βαθύσκιον εἰς ῥάχιν ὕλης,</TextUnit>
    <TextUnit id="17633" loc="42.132">εἰς πίτυν ὄμμα φέρων λελιημένον, ἄλλοτε πεύκην</TextUnit>
    <TextUnit id="17634" loc="42.133">ἢ πτελέην ἐδόκευε: φυλασσομένου δὲ προσώπου</TextUnit>
    <TextUnit id="17635" loc="42.134">ὄμμασι λαθριδίοισιν ἐδέρκετο γείτονα κούρην,</TextUnit>
    <TextUnit id="17636" loc="42.135">μή μιν ἀλυσκάζειε μετάτροπος: ἠιθέῳ γὰρ</TextUnit>
    <TextUnit id="17637" loc="42.136">κάλλος ὀπιπεύοντι καὶ ἥλικος ὄμματα κούρης</TextUnit>
    <TextUnit id="17638" loc="42.137">Κυπριδίων ἐλάχεια παραίφασίς ἐστιν ̓Ερώτων.</TextUnit>
    <TextUnit id="17639" loc="42.138">καὶ Βερόης σχεδὸν ἦλθε καὶ ἤθελε μῦθον ἐνίψαι,</TextUnit>
    <TextUnit id="17640" loc="42.139">ἀλλὰ φόβῳ πεπέδητο: φιλεύιε, πῇ σέο θύρσοι</TextUnit>
    <TextUnit id="17641" loc="42.140">ἀνδροφόνοι; πῇ φρικτὰ κεράατα; πῇ σέο χαίτῃ</TextUnit>
    <TextUnit id="17642" loc="42.141">γλαυκὰ πεδοτρεφέων ὀφιώδεα δεσμὰ δρακόντων;</TextUnit>
    <TextUnit id="17643" loc="42.142">πῇ στομάτων μύκημα βαρύβρομον; ἆ μέγα θαῦμα,</TextUnit>
    <TextUnit id="17644" loc="42.143">παρθένον ἔτρεμε Βάκχος, ὃν ἔτρεμε φῦλα Γιγάντων:</TextUnit>
    <TextUnit id="17645" loc="42.144">γηγενέων ὀλετῆρα φόβος νίκησεν ̓Ερώτων:</TextUnit>
    <TextUnit id="17646" loc="42.145">τοσσατίων δ' ἤμησεν ἀρειμανέων γένος ̓Ινδῶν,</TextUnit>
    <TextUnit id="17647" loc="42.146">καὶ μίαν ἱμερόεσσαν ἀνάλκιδα δείδιε κούρην,</TextUnit>
    <TextUnit id="17648" loc="42.147">δείδιε θηλυτέρην ἁπαλόχροον: ἐν δὲ κολώναις</TextUnit>
    <TextUnit id="17649" loc="42.148">θηρονόμῳ νάρθηκι κατεπρήυνε λεόντων</TextUnit>
    <TextUnit id="17650" loc="42.149">φρικαλέον μύκημα, καὶ ἔτρεμε θῆλυν ἀπειλήν:</TextUnit>
    <TextUnit id="17651" loc="42.150">καί οἱ ἐριπτοίητον ὑπὸ στόμα μῦθος ἀλήτης</TextUnit>
    <TextUnit id="17652" loc="42.151">γλῶσσαν ἐς ἀκροτάτην ἐτιταίνετο χείλεϊ γείτων,</TextUnit>
    <TextUnit id="17653" loc="42.152">ἐκ φρενὸς ἀίσσων καὶ ἐπὶ φρένα νόστιμος ἕρπων:</TextUnit>
    <TextUnit id="17654" loc="42.153">ἀλλὰ φόβον γλυκύπικρον ἔχων αἰδήμονι σιγῇ</TextUnit>
    <TextUnit id="17655" loc="42.154">εἰς φάος ἐσσυμένην παλινάγρετον ἔσπασε φωνήν.</TextUnit>
    <TextUnit id="17656" loc="42.155">καὶ μόγις ὑστερόμυθον ὑπὸ στόμα δεσμὸν ἀράξας</TextUnit>
    <TextUnit id="17657" loc="42.156">αἰδοῦς ἀμβολιεργὸν ἀπεσφήκωσε σιωπήν,</TextUnit>
    <TextUnit id="17658" loc="42.157">καὶ Βερόην ἐρέεινε χέων ψευδήμονα φωνήν:</TextUnit>
    <TextUnit id="17659" loc="42.158">“̓́Αρτεμι, πῇ σέο τόξα;τίς ἥρπασε σεῖο φαρέτρην;</TextUnit>
    <TextUnit id="17660" loc="42.159">πῇ λίπες, ὃν φορέεις ἐπιγουνίδος ἄχρι χιτῶνα;</TextUnit>
    <TextUnit id="17661" loc="42.160">πῇ σέο κεῖνα πέδιλα, θοώτερα κυκλάδος αὔρης;</TextUnit>
    <TextUnit id="17662" loc="42.161">πῇ χορὸς ἀμφιπόλων;πῇ δίκτυα; πῇ κύνες ἀργαί;</TextUnit>
    <TextUnit id="17663" loc="42.162">οὐ δρόμον ἐντύνεις κεμαδοσσόον: οὐκ ἐθέλεις γὰρ</TextUnit>
    <TextUnit id="17664" loc="42.163">ἀγρώσσειν, ὅθι Κύπρις ̓Αδώνιδος ἐγγὺς ἰαύει.”</TextUnit>
    <TextUnit id="17665" loc="42.164">ἔννεπε θάμβος ἔχων ἀπατήλιον: ἐν κραδίῃ δὲ</TextUnit>
    <TextUnit id="17666" loc="42.165">παρθενικὴ μείδησεν: ἀπειροκάκῳ δὲ μενοινῇ</TextUnit>
    <TextUnit id="17667" loc="42.166">αὐχένα γαῦρον ἄειρεν ἀγαλλομένη χάριν ἥβης,</TextUnit>
    <TextUnit id="17668" loc="42.167">ὅττι, γυνή περ ἐοῦσα, φυὴν ἤικτο θεαίνῃ:</TextUnit>
    <TextUnit id="17669" loc="42.168">οὐδὲ δόλον γίνωσκε νοοπλανέος Διονύσου.</TextUnit>
    <TextUnit id="17670" loc="42.169">καὶ πλέον ἄχνυτο Βάκχος, ἐπεὶ πόθον οὐ μάθε κούρη</TextUnit>
    <TextUnit id="17671" loc="42.171">νήπιον ἦθος ἔχουσα, καὶ ἤθελεν, ὄφρα δαείη</TextUnit>
    <TextUnit id="17672" loc="42.170">οἶστρον ἑὸν βαρύμοχθον, ἐπισταμένης ὅτι κούρης</TextUnit>
    <TextUnit id="17673" loc="42.172">ὄψιμος ἠιθέῳ περιλείπεται ἐλπὶς ̓Ερώτων</TextUnit>
    <TextUnit id="17674" loc="42.173">ἐσσομένης φιλότητος, ἐπ' ἀπρήκτῳ δὲ μενοινῇ</TextUnit>
    <TextUnit id="17675" loc="42.174">ἀνέρες ἱμείρουσιν, ὅτ' ἀγνώσσουσι γυναῖκες.</TextUnit>
    <TextUnit id="17676" loc="42.175">καὶ θεὸς ἦμαρ ἐπ' ἦμαρ ἔσω πιτυώδεος ὕλης</TextUnit>
    <TextUnit id="17677" loc="42.176">δείελος, εἰς μέσον ἦμαρ, ̔Εώιος, ̔́Εσπερος ἕρπων,</TextUnit>
    <TextUnit id="17678" loc="42.177">παρθενικῇ παρέμιμνε, καὶ ἤθελεν εἰσέτι μίμνειν:</TextUnit>
    <TextUnit id="17679" loc="42.178">πάντων γὰρ κόρος ἐστὶ παρ' ἀνδράσιν, ἡδέος ὕπνου</TextUnit>
    <TextUnit id="17680" loc="42.179">μολπῆς τ' εὐκελάδοιο καὶ ὁππότε κάμπτεται ἀνὴρ</TextUnit>
    <TextUnit id="17681" loc="42.180">εἰς δρόμον ὀρχηστῆρα: γυναιμανέοντι δὲ μούνῳ</TextUnit>
    <TextUnit id="17682" loc="42.181">οὐ κόρος ἐστὶ πόθων: ἐψεύσατο βίβλος ̔Ομήρου.</TextUnit>
    <TextUnit id="17683" loc="42.182">καὶ μογέων Διόνυσος ὑπεβρυχᾶτο σιωπῇ,</TextUnit>
    <TextUnit id="17684" loc="42.183">δαιμονίῃ μάστιγι τετυμμένος, ἔνδοθι πέσσων</TextUnit>
    <TextUnit id="17685" loc="42.184">κρυπτὸν ἀκοιμήτων ὑποκάρδιον ἕλκος ̓Ερώτων,</TextUnit>
    <TextUnit id="17686" loc="42.185">ὡς δ' ὅτε βοῦς ἀκίχητος ἔσω πλαταμῶνος ὁδεύων</TextUnit>
    <TextUnit id="17687" loc="42.186">ἑσμὸν ὀρεσσινόμων παρεμέτρεεν ἠθάδα ταύρων</TextUnit>
    <TextUnit id="17688" loc="42.187">οἰστρηθεὶς ἀγέληθεν, ὃν εὐπετάλῳ παρὰ λόχμῃ</TextUnit>
    <TextUnit id="17689" loc="42.189">βουτύπος ὀξυόεντι μύωψ ἐχαράσσετο κέντρῳ</TextUnit>
    <TextUnit id="17690" loc="42.188">ἀπροϊδής, ὀλίγῳ δὲ δέμας βεβολημένος οἴστρῳ</TextUnit>
    <TextUnit id="17691" loc="42.190">τηλίκος ἐστυφέλικτο, καὶ ὄρθιον ὑψόθι νώτου</TextUnit>
    <TextUnit id="17692" loc="42.191">ἂψ ἀνασειράζων παλινάγρετον ἔσπασεν οὐρὴν</TextUnit>
    <TextUnit id="17693" loc="42.192">κυρτὸς ἐπιτρίβων σκοπέλων ῥάχιν, ἀντίτυπον δὲ</TextUnit>
    <TextUnit id="17694" loc="42.193">ὀξὺ κέρας δόχμωσεν ἀνούτατον ἠέρα τύπτων:</TextUnit>
    <TextUnit id="17695" loc="42.194">οὕτω καὶ Διόνυσον, ὃν ἔστεφε πολλάκι νίκη,</TextUnit>
    <TextUnit id="17696" loc="42.195">βαιὸς ̓́Ερως οἴστρησε βαλὼν πανθελγέι κέντρῳ.</TextUnit>
    <TextUnit id="17697" loc="42.196">ὀψὲ δὲ μαστεύων γλυκὺ φάρμακον εἰς ̓Αφροδίτην</TextUnit>
    <TextUnit id="17698" loc="42.197">Κυπριδίην ἄγρυπνον ἑὴν ἀνέφαινεν ἀνάγκην,</TextUnit>
    <TextUnit id="17699" loc="42.198">καὶ βουλὴν ἐρέεινεν, ἀλεξήτειραν ̓Ερώτων.</TextUnit>
    <TextUnit id="17700" loc="42.200">καὶ καμάτους Βάκχοιο πυριπνείοντας ἀκούων</TextUnit>
    <TextUnit id="17701" loc="42.201">Πὰν κερόεις ἐγέλασσε, κατεκλάσθη δὲ μενοινῇ</TextUnit>
    <TextUnit id="17702" loc="42.202">οἰκτείρων δυσέρωτα δυσίμερος: εἶπε δὲ βουλὴν</TextUnit>
    <TextUnit id="17703" loc="42.203">Κυπριδίην: ὀλίγην δὲ παραίφασιν εἶχεν ̓Ερώτων</TextUnit>
    <TextUnit id="17704" loc="42.204">ἄλλον ἰδὼν φλεχθέντα μιῆς σπινθῆρι φαρέτρης:</TextUnit>
    <TextUnit id="17705" loc="42.205">“Ξυνὰ παθών, φίλε Βάκχε, τεὰς ᾤκτειρα μερίμνας:</TextUnit>
    <TextUnit id="17706" loc="42.206">καὶ σὲ πόθεν νίκησεν ̓́Ερως θρασύς; εἰ θέμις εἰπεῖν,</TextUnit>
    <TextUnit id="17707" loc="42.207">εἰς ἐμὲ καὶ Διόνυσον ̓́Ερως ἐκένωσε φαρέτρην.</TextUnit>
    <TextUnit id="17708" loc="42.208">ἀλλὰ πόθου δολίοιο πολύτροπον ἦθος ἐνίψω.</TextUnit>
    <TextUnit id="17709" loc="42.209">πᾶσα γυνὴ ποθέει πλέον ἀνέρος, αἰδομένη δὲ</TextUnit>
    <TextUnit id="17710" loc="42.210">κεύθει κέντρον ̓́Ερωτος ἐρωμανέουσα καὶ αὐτή,</TextUnit>
    <TextUnit id="17711" loc="42.211">καὶ μογέει πολὺ μᾶλλον, ἐπεὶ σπινθῆρες ̓Ερώτων</TextUnit>
    <TextUnit id="17712" loc="42.212">θερμότεροι γεγάασιν, ὅτε κρύπτουσι γυναῖκες</TextUnit>
    <TextUnit id="17713" loc="42.213">ἐνδόμυχον πραπίδεσσι πεπαρμένον ἰὸν ̓Ερώτων.</TextUnit>
    <TextUnit id="17714" loc="42.214">καὶ γὰρ ὅτ' ἀλλήλῃσι πόθων ἐνέπουσιν ἀνάγκην,</TextUnit>
    <TextUnit id="17715" loc="42.215">λυσιπόνοις ὀάροισιν ὑποκλέπτουσι μερίμνας</TextUnit>
    <TextUnit id="17716" loc="42.216">Κυπριδίας. σὺ δέ, Βάκχε, τεῶν ὀχετηγὸν ̓Ερώτων</TextUnit>
    <TextUnit id="17717" loc="42.217">μιμηλῆς ἐρύθημα φέρων ἀπατήλιον αἰδοῦς.</TextUnit>
    <TextUnit id="17718" loc="42.218">οἶα σαοφρονέουσαν ἔχων ἀγέλαστον ὀπωπήν,</TextUnit>
    <TextUnit id="17719" loc="42.219">ὡς ἀέκων Βερόης σχεδὸν ἵστασο: καὶ λίνα πάλλων</TextUnit>
    <TextUnit id="17720" loc="42.220">θαύματι μὲν δολίῳ ῥοδοειδέα δέρκεο κούρην,</TextUnit>
    <TextUnit id="17721" loc="42.221">κάλλος ἐπαινήσας, ὅτι τηλίκον οὐ λάχεν ̔́Ηρη,</TextUnit>
    <TextUnit id="17722" loc="42.224">καὶ Χάριτας κίκλησκε χερείονας, ἀμφοτέρων δὲ</TextUnit>
    <TextUnit id="17723" loc="42.225">μορφῇ μῶμον ἄναπτε, καὶ ̓Αρτέμιδος καὶ ̓Αθήνης,</TextUnit>
    <TextUnit id="17724" loc="42.226">καὶ Βερόην ἀγόρευε φαεινοτέρην ̓Αφροδίτης:</TextUnit>
    <TextUnit id="17725" loc="42.227">κούρη δ' εἰσαΐουσα τεὴν ψευδήμονα μομφὴν</TextUnit>
    <TextUnit id="17726" loc="42.228">αἴνῳ τερπομένη πλέον ἵσταται: οὐκ ἐθέλει γὰρ</TextUnit>
    <TextUnit id="17727" loc="42.229">ὄλβον ὅλον χρύσειον, ὅσον ῥοδέης περὶ μορφης</TextUnit>
    <TextUnit id="17728" loc="42.230">εἰσαϊειν, ὅτι κάλλος ὑπέρβαλεν ἥλικος ἥβης.</TextUnit>
    <TextUnit id="17729" loc="42.231">παρθενικὴν δ' ἐς ἔρωτα νοήμονι θέλγε σιωπῇ,</TextUnit>
    <TextUnit id="17730" loc="42.232">κινυμένων βλεφάρων ἀντώπια νεύματα πέμπων:</TextUnit>
    <TextUnit id="17731" loc="42.222">πεπταμένῃ δὲ μέτωπον ἀφειδέι χειρὶ πατάξας</TextUnit>
    <TextUnit id="17732" loc="42.223">ψευδαλέον δέο θάμβος ἐχέφρονι δείκνυε σιγῇ</TextUnit>
    <TextUnit id="17733" loc="42.233">ἀλλὰ φόβος μεθέπει σε σαόφρονος ἐγγύθι κούρης:</TextUnit>
    <TextUnit id="17734" loc="42.234">εἰπέ, τί σοὶ ῥέξει μία παρθένος; οὐ δόρυ πάλλει,</TextUnit>
    <TextUnit id="17735" loc="42.235">οὐ ῥοδέῃ παλάμῃ τανύει βέλος: ἔγχεα κούρης</TextUnit>
    <TextUnit id="17736" loc="42.236">ὀφθαλμοὶ γεγάασιν ἀκοντιστῆρες ̓Ερώτων,</TextUnit>
    <TextUnit id="17737" loc="42.237">παρθενικῆς δὲ βέλεμνα ῥοδώπιδές εἰσι παρειαί.</TextUnit>
    <TextUnit id="17738" loc="42.238">ἕδνα δὲ σοῖο πόθοιο, τεῆς κειμήλια νύμφης,</TextUnit>
    <TextUnit id="17739" loc="42.239">μὴ λίθον ̓Ινδῴην, μὴ μάργαρα χειρὶ τινάξῃς,</TextUnit>
    <TextUnit id="17740" loc="42.240">οἶα γυναιμανέοντι πέλει θέμις: εἰς Παφίην γάρ</TextUnit>
    <TextUnit id="17741" loc="42.241">ἀμφιέπεις τεὸν εἶδος ἐπάρκιον, εὐαφέος δὲ</TextUnit>
    <TextUnit id="17742" loc="42.242">κάλλεος ἱμείρουσι καὶ οὐ χρυσοῖο γυναῖκες.</TextUnit>
    <TextUnit id="17743" loc="42.243">μαρτυρίης ἑτέρης οὐ δεύομαι: ἁβροκόμου γὰρ</TextUnit>
    <TextUnit id="17744" loc="42.244">ποῖα πἀ ̓Ενδυμίωνος ἐδέξατο δῶρα Σελήνη;</TextUnit>
    <TextUnit id="17745" loc="42.245">Κύπριδι ποῖον ̓́Αδωνις ἐδείκνυεν ἕδνον ̓Ερώτων;</TextUnit>
    <TextUnit id="17746" loc="42.246">ἄργυρον ̓Ωρίων οὐκ ὤπασεν ἠριγενείῃ:</TextUnit>
    <TextUnit id="17747" loc="42.247">οὐ Κέφαλος πόρεν ὄλβον ἐπήρατον: ἀλλ' ἄρα μοῦνος</TextUnit>
    <TextUnit id="17748" loc="42.248">χωλὸς ἐὼν ̔́Ηφαιστος ἀθελγέος εἵνεκα μορφῆς</TextUnit>
    <TextUnit id="17749" loc="42.249">ὤπασε ποικίλα δῶρα, καὶ οὐ παρέπεισεν ̓Αθήνην:</TextUnit>
    <TextUnit id="17750" loc="42.250">οὐ πέλεκυς χραίσμησε λεχώιος: ἀλλά θεαίνης</TextUnit>
    <TextUnit id="17751" loc="42.251">ἱμείρων ἀφάμαρτε. σὲ δὲ ζυγίων ὑμεναίων</TextUnit>
    <TextUnit id="17752" loc="42.252">φέρτερον, ἢν ἐθέλῃς, θελκτήριον ἄλλο διδάξω:</TextUnit>
    <TextUnit id="17753" loc="42.253">βάρβιτα χειρὶ λίγαινε, τεῆς ἀναθήματα ̔Ρείης,</TextUnit>
    <TextUnit id="17754" loc="42.254">Κύπριδος ἁβρὸν ἄγαλμα παροίνιον: ἀμφοτέροις δὲ</TextUnit>
    <TextUnit id="17755" loc="42.255">πλήκτροις καὶ στομάτεσσι χέων ἑτερόθροον ἠχώ.</TextUnit>
    <TextUnit id="17756" loc="42.256">δάφνην πρῶτον ἄειδε καἰ ἀσταθέος δρόμον ̓Ηχοῦς</TextUnit>
    <TextUnit id="17757" loc="42.257">καί κτύπον ὑστερόφωνον ἀσιγήτοιο θεαίνης,</TextUnit>
    <TextUnit id="17758" loc="42.258">ὅττι θεοὺς ποθέοντας ἀπέστυγον: ἀλλὰ καὶ αὐτὴν</TextUnit>
    <TextUnit id="17759" loc="42.259">μέλπε Πίτυν φυγόδεμνον, ὀρειάσι σύνδρομον αὔραις,</TextUnit>
    <TextUnit id="17760" loc="42.260">Πανὸς ἀλυσκάζουσαν ἀνυμφεύτους ὑμεναίους:</TextUnit>
    <TextUnit id="17761" loc="42.261">μέλπε μόρον φθιμένης αὐτόχθονα: μέμφεο γαίῃ.</TextUnit>
    <TextUnit id="17762" loc="42.262">καὶ τάχα δακρύσειε γοήμονος ἄλγεα νύμφης</TextUnit>
    <TextUnit id="17763" loc="42.263">καὶ μόρον οἰκτείρουσα: σὺ δὲ φρένα τέρπεο σιγῇ</TextUnit>
    <TextUnit id="17764" loc="42.264">μυρομένης ὁρόων μελιηδέα δάκρυα κούρης:</TextUnit>
    <TextUnit id="17765" loc="42.265">οὐδὲ γέλως πέλε τοῖος, ἐπεὶ πλέον οἴνοπι μορφῇ</TextUnit>
    <TextUnit id="17766" loc="42.266">ἱμερταὶ γεγάασιν, ὅτε στενάχουσι γυναῖκες.</TextUnit>
    <TextUnit id="17767" loc="42.267">μέλψον ἐρωμανέουσαν ἐπ' ̓Ενδυμίωνι Σελήνην,</TextUnit>
    <TextUnit id="17768" loc="42.268">μέλπε γάμον χαρίεντος ̓Αδώνιδος, εἰπὲ καἰ αὐτὴν</TextUnit>
    <TextUnit id="17769" loc="42.269">αὐχμηρὴν ἀπέδιλον ἀλωομένην ̓Αφροδίτην,</TextUnit>
    <TextUnit id="17770" loc="42.270">νυμφίον ἰχνεύουσαν ὀρίδρομον: οὐδέ σε φεύγει</TextUnit>
    <TextUnit id="17771" loc="42.271">πατρῴων ἀίουσα μελίφρονα θεσμὸν ̓Ερώτων.</TextUnit>
    <TextUnit id="17772" loc="42.272">σοὶ μὲν ἐγὼ τάδε πάντα, δυσίμερε Βάκχε, πιφαύσκω:</TextUnit>
    <TextUnit id="17773" loc="42.273">ἀλλά με καὶ σὸ δίδαξον ἐμῆς θελκτήριον ̓Ηχοῦς.”</TextUnit>
    <TextUnit id="17774" loc="42.274">ὥς εἰπὼν ἀπέπεμπε γεγηθότα παῖδα Θυώνης.</TextUnit>
    <TextUnit id="17775" loc="42.65">καὶ δολίην Διόνυσος ἔχων ἀγέλαστον ὀπωπὴν</TextUnit>
    <TextUnit id="17776" loc="42.66">παρθενικὴν ἐρέεινεν ̓Αδώνιδος ἀμφὶ τοκῆος,</TextUnit>
    <TextUnit id="17777" loc="42.67">ὡς φίλος, ὡς ὁμόθηρος ὀρίδρομος: ἱσταμένης δὲ</TextUnit>
    <TextUnit id="17778" loc="42.68">στήθεϊ χεῖρα πέλασσε δυσίμερον, ἄκρα δὲ μίτρης</TextUnit>
    <TextUnit id="17779" loc="42.69">ὡς ἀέκων ἔθλιψεν: ἐπιψαύουσα δὲ μαζῶν</TextUnit>
    <TextUnit id="17780" loc="42.70">δεξιτερὴ νάρκησε γυναιμανέος Διονύσου.</TextUnit>
    <TextUnit id="17781" loc="42.275">καί ποτε νηπιάχοισιν ἐν ἤθεσιν εἴρετο κούρη</TextUnit>
    <TextUnit id="17782" loc="42.276">υἷα Διὸς παρεόντα, τίς ἔπλετο καὶ τίνος εἴη:</TextUnit>
    <TextUnit id="17783" loc="42.277">καὶ πρόφασιν μόγις εὗρε παρὰ προθύροις ̓Αφροδίτης</TextUnit>
    <TextUnit id="17784" loc="42.278">ὄρχατον ἀμπελόεντα καἰ ὄμπνια λήια γαίης</TextUnit>
    <TextUnit id="17785" loc="42.279">καὶ δροσερὸν λειμῶνα καὶ αἰόλα δένδρα δοκεύων</TextUnit>
    <TextUnit id="17786" loc="42.280">ἤθεσι κερδαλέοισι: καί, οἶά τε γηπόνος ἀνήρ,</TextUnit>
    <TextUnit id="17787" loc="42.281">ἀμφὶ γάμου τινὰ μῦθον ἀσημάντῳ φάτο φωνῇ:</TextUnit>
    <TextUnit id="17788" loc="42.282">“Εἰμὶ τεοῦ Λιβάνοιο γεωμόρος: ἥν ἐθελήσῃς,</TextUnit>
    <TextUnit id="17789" loc="42.283">ἀρδεύω σέο γαῖαν, ἐγὼ σέο καρπὸν ἀέξω.</TextUnit>
    <TextUnit id="17790" loc="42.284">ὡράων πισύρων νοέω δρόμον: ἱσταμένην δὲ</TextUnit>
    <TextUnit id="17791" loc="42.285">νύσσαν ὀπιπεύων φθινοπωρίδα τοῦτο βοήσω:</TextUnit>
    <TextUnit id="17792" loc="42.286">̔Σκορπίος ἀντέλλει βιοτήσιος, ἔστι δὲ κῆρυξ</TextUnit>
    <TextUnit id="17793" loc="42.287">αὔλακος εὐκάρποιο: βόας ζεύξωμεν ἀρότρῳ.</TextUnit>
    <TextUnit id="17794" loc="42.288">Πληιάδες δύνουσι: πότε σπείρωμεν ἀρούρας;</TextUnit>
    <TextUnit id="17795" loc="42.289">αὔλακες ὠδίνουσιν, ὅτε δρόσος εἰς χθόνα πίπτει</TextUnit>
    <TextUnit id="17796" loc="42.290">αὐομένην Φαέθοντι.̓ καὶ ̓Αρκάδος ἐγγὺς ̔Αμάξης</TextUnit>
    <TextUnit id="17797" loc="42.291">χείματος ὀμβρήσαντος ἰδὼν ̓Αρκτοῦρον ἐνίψω:</TextUnit>
    <TextUnit id="17798" loc="42.292">̓διψαλέη ποτὲ γαῖα Διὸς νυμφεύεται ὄμβρῳ.̓</TextUnit>
    <TextUnit id="17799" loc="42.293">εἴαρος ἀντέλλοντος ἑώιος εἰς σὲ βοήσω:</TextUnit>
    <TextUnit id="17800" loc="42.294">̓ἄνθεα σεῖο τέθηλε: πότε κρίνα καὶ ῥόδα τίλλω;</TextUnit>
    <TextUnit id="17801" loc="42.301">ἠνίδε, πῶς ὑάκινθος ἐπέτρεχε γείτονι μύρτῳ,</TextUnit>
    <TextUnit id="17802" loc="42.302">πῶς γελάᾳ νάρκισσος ἐπιθρῴσκων ἀνεμώνῃ.̓</TextUnit>
    <TextUnit id="17803" loc="42.295">καὶ σταφυλὴν ὁρόων θέρεος παρεόντος ἐνίψω:</TextUnit>
    <TextUnit id="17804" loc="42.296">̔ἄμπελος ἡβώουσα πεπαίνεται ἄμμορος ἅρπης:</TextUnit>
    <TextUnit id="17805" loc="42.297">παρθένε, σύγγονος ἦλθε: πότε τρυγόωμεν ὀπώρην;</TextUnit>
    <TextUnit id="17806" loc="42.298">σὸς στάχυς ἠέξητο καὶ ἀμητοῖο χατίζει:</TextUnit>
    <TextUnit id="17807" loc="42.299">λήιον ἀμήσω σταχυηφόρον, ἀντὶ δὲ Δηοῦς</TextUnit>
    <TextUnit id="17808" loc="42.300">μητρὶ τεῇ ῥέξαιμι θαλύσια Κυπρογενείῃ.̓</TextUnit>
    <TextUnit id="17809" loc="42.303">δέξο δὲ γειοπόνον με τεῆς ὑποεργὸν ἀλωῆς:</TextUnit>
    <TextUnit id="17810" loc="42.304">ὑμετέρης με κόμισσε φυτηκόμον ἀφρογενείης,</TextUnit>
    <TextUnit id="17811" loc="42.305">ὄφρα φυτὸν πήξαιμι φερέσβιον, ἡμερίδων δὲ</TextUnit>
    <TextUnit id="17812" loc="42.306">ὄμφακα γινώσκω νεοθηλέα χερσὶν ἀφάσσων.</TextUnit>
    <TextUnit id="17813" loc="42.307">οἶδα, πόθεν ποτὲ μῆλα πεπαίνεται: οἶδα φυτεῦσαι</TextUnit>
    <TextUnit id="17814" loc="42.308">καὶ πτελέην τανύφυλλον ἐρειδομένην κυπαρίσσῳ:</TextUnit>
    <TextUnit id="17815" loc="42.309">ἄρσενα καὶ φοίνικα γεγηθότα θήλεϊ μίσγω,</TextUnit>
    <TextUnit id="17816" loc="42.310">καὶ κρόκον, ἤν ἐθέλῃς, παρὰ μίλακι καλὸν ἀέξω.</TextUnit>
    <TextUnit id="17817" loc="42.311">μή μοι χρυσὸν ἄγοις κομιδῆς χάριν: οὐ χρέος ὄλβου:</TextUnit>
    <TextUnit id="17818" loc="42.312">μισθὸν ἔχω δύο μῆλα, μιῆς ἕνα βότρυν ὀπώρης.”</TextUnit>
    <TextUnit id="17819" loc="42.313">τοῖα μάτην ἀγόρευε, καὶ οὐκ ἠμείβετο κούρη</TextUnit>
    <TextUnit id="17820" loc="42.314">Βάκχου μὴ νοέουσα γυναιμανέος στίχα μύθων.</TextUnit>
    <TextUnit id="17821" loc="42.315">ἀλλὰ δόλῳ δόλον ἄλλον ἐπέφραδεν Εἰραφιώτης:</TextUnit>
    <TextUnit id="17822" loc="42.316">καὶ Βερόης ἀπὸ χειρὸς ἐδέχνυτο δίκτυα θήρης</TextUnit>
    <TextUnit id="17823" loc="42.317">οἶά τε θαμβήσας τεχνήμονα, πυκνὰ δὲ σείων</TextUnit>
    <TextUnit id="17824" loc="42.318">εἰς χρόνον ἀμφελέλιζε, καὶ εἴρετο πολλάκι κούρην:</TextUnit>
    <TextUnit id="17825" loc="42.319">“Τίς θεὸς ἔντεα ταῦτα, τίς οὐρανίη κάμε τέχνη;</TextUnit>
    <TextUnit id="17826" loc="42.320">τίς κάμε; καὶ γὰρ ἄπιστον ἔχω νόον, ὅττι τελέσσει</TextUnit>
    <TextUnit id="17827" loc="42.321">ζηλομανὴς ̔́Ηφαιστος ̓Αδώνιδι τεύχεα θήρης.”</TextUnit>
    <TextUnit id="17828" loc="42.322">εἶπεν ἀκηλήτοιο παραπλάζων φρένα κούρης.</TextUnit>
    <TextUnit id="17829" loc="42.323">καί ποτε πεπταμένων ἀνεμωνίδος ὑψόθι φύλλων</TextUnit>
    <TextUnit id="17830" loc="42.324">νήδυμον ὕπνον ἴαυεν: ὄναρ δέ οἱ ἔπλετο κούρη</TextUnit>
    <TextUnit id="17831" loc="42.325">εἵματι νυμφιδίῳ πεπυκασμένη. ἀντίτυπον γάρ</TextUnit>
    <TextUnit id="17832" loc="42.326">ἔργον, ὅ περ τελέει τις ὲν ἥματι, νυκτὶ δοκεύει:</TextUnit>
    <TextUnit id="17833" loc="42.327">βουκόλος ὑπνώων κεραοὺς βόας εἰς νομὸν ἕλκει:</TextUnit>
    <TextUnit id="17834" loc="42.328">δίκτυα θηρητῆρι φαείνεται ὄψις ὀνείρου:</TextUnit>
    <TextUnit id="17835" loc="42.329">γειοπόνοι δ' εὕδοντες ἀροτρεύουσιν ἀρούρας,</TextUnit>
    <TextUnit id="17836" loc="42.330">αὔλακα δὲ σπείρουσι φερέσταχυν: ἀζαλέῃ δὲ</TextUnit>
    <TextUnit id="17837" loc="42.331">ἄνδρα μεσημβρίζοντα κατάσχετον αἴθοπι δίψῃ</TextUnit>
    <TextUnit id="17838" loc="42.332">εἰς ῥόον, εἰς ἀμάρην ἀπατήλιος ὕπνος ἐλαύνει.</TextUnit>
    <TextUnit id="17839" loc="42.333">οὕτω καὶ Διόνυσος, ἔχων ἰνδάλματα μόχθων,</TextUnit>
    <TextUnit id="17840" loc="42.334">μιμηλῷ πτερόεντα νόον πόμπευεν ὀνείρῳ,</TextUnit>
    <TextUnit id="17841" loc="42.335">καὶ σκιεροῖσι γάμοισιν ὁμίλεεν. ἐγρόμενος δὲ</TextUnit>
    <TextUnit id="17842" loc="42.336">παρθένον οὐκ ἐκίχησε, καὶ ἤθελεν αὖτις ἰαύειν:</TextUnit>
    <TextUnit id="17843" loc="42.337">καὶ κενεὴν ἐκόμισσε μινυνθαδίης χάριν εὐνῆς,</TextUnit>
    <TextUnit id="17844" loc="42.338">εὕδων ἐν πετάλοισι ταχυφθιμένης ἀνεμώνης.</TextUnit>
    <TextUnit id="17845" loc="42.339">μέμφετο δ' ἀφθόγγων πετάλων χύσιν: ἀχνύμενος δὲ</TextUnit>
    <TextUnit id="17846" loc="42.340">ὕπνον ὁμοῦ καὶ ̓́Ερωτα καὶ ἑσπερίην ̓Αφροδίτην</TextUnit>
    <TextUnit id="17847" loc="42.341">τὴν αὐτὴν ἱκέτευεν ἰδεῖν πάλιν ὄψιν ὀνείρου,</TextUnit>
    <TextUnit id="17848" loc="42.342">δάσμα γάμου ποθέων ἀπατήλιον. ἄγχι δὲ μύρτου</TextUnit>
    <TextUnit id="17849" loc="42.343">πολλάκι Βάκχος ἴαυε, καὶ οὐ γαμίου τύχεν ὕπνου.</TextUnit>
    <TextUnit id="17850" loc="42.344">ἀλλὰ πόνον γλυκὺν εἶχε, ποθοβλήτῳ δὲ καὶ αὐτὸς</TextUnit>
    <TextUnit id="17851" loc="42.345">λυσιμελὴς Διόνυσος ἐλύετο γυῖα μερίμνῃ.</TextUnit>
    <TextUnit id="17852" loc="42.346">καὶ Βερόης γενετῆρι συνέμπορος, υἱέι Μύρρης,</TextUnit>
    <TextUnit id="17853" loc="42.347">θηροσύνην ἀνέφηνεν: ἀκοντιστῆρι δὲ θύρσῳ</TextUnit>
    <TextUnit id="17854" loc="42.348">στικτὰ νεοσφαγέων ὑπεδύσατο δέρματα νεβρῶν,</TextUnit>
    <TextUnit id="17855" loc="42.349">λάθριος εἰς Βερόην δεδοκημένος: ἱσταμένου δὲ</TextUnit>
    <TextUnit id="17856" loc="42.350">παρθένος ἄστατον ὄμμα φυλασσομένη Διονύσου</TextUnit>
    <TextUnit id="17857" loc="42.351">φάρεϊ μαρμαίρουσαν ἑὴν ἔκρυψε παρειήν.</TextUnit>
    <TextUnit id="17858" loc="42.352">καὶ πλέον ἔφλεγε Βάκχον, ὅτι δρηστῆρες ̓Ερώτων</TextUnit>
    <TextUnit id="17859" loc="42.353">αἰδομένας ἔτι μᾶλλον ὀπιπεύουσι γυναῖκας,</TextUnit>
    <TextUnit id="17860" loc="42.354">καὶ πλέον ἱμείρουσι καλυπτομένοιο προσώπου.</TextUnit>
    <TextUnit id="17861" loc="42.355">καί ποτε μουνωθεῖσαν ̓Αδώνιδος ἄζυγα κούρην</TextUnit>
    <TextUnit id="17862" loc="42.356">ἀθρήσας σχεδὸν ἦλθε, καὶ ἀνδρομέης ἀπὸ μορφῆς</TextUnit>
    <TextUnit id="17863" loc="42.357">εἶδος ἑὸν μετάμειψε, καὶ ὡς θεὸς ἵστατο κούρῃ:</TextUnit>
    <TextUnit id="17864" loc="42.358">καί οἱ ἑὸν γένος εἶπε καὶ οὔνομα, καὶ φόνον ̓Ινδῶν,</TextUnit>
    <TextUnit id="17865" loc="42.359">καὶ χορὸν ἀμπελόεντα, καὶ ἡδυπότου χύσιν οἴνου,</TextUnit>
    <TextUnit id="17866" loc="42.360">ὅττί μιν ἀνδράσιν εὗρε: φιλοστόργῳ δὲ μενοινῇ</TextUnit>
    <TextUnit id="17867" loc="42.361">θάρσος ἀναιδείῃ κεράσας ἀλλότριον αἰδοῦς</TextUnit>
    <TextUnit id="17868" loc="42.362">τοίην ποικιλόμυθον ὑποσσαίνων φάτο φωνήν:</TextUnit>
    <TextUnit id="17869" loc="42.363">“Παρθένε, σὸν δι' ἔρωτα καὶ οὐρανὸν οὐκέτι ναίω:</TextUnit>
    <TextUnit id="17870" loc="42.364">σῶν πατέρων σπήλυγγες ἀρείονές εἰσιν ̓Ολύμπου.</TextUnit>
    <TextUnit id="17871" loc="42.365">πατρίδα σὴν φιλέω πλέον αἰθέρος: οὐ μενεαίνω</TextUnit>
    <TextUnit id="17872" loc="42.366">σκῆπτρα Διὸς γενετῆρος, ὅσον Βερόης ὑμεναίους:</TextUnit>
    <TextUnit id="17873" loc="42.367">ἀμβροσίης σέο κάλλος ὑπέρτερον: αἰθερίου δὲ</TextUnit>
    <TextUnit id="17874" loc="42.368">νέκταρος εὐόδμοιο τεοὶ πνείουσι χιτῶνες.</TextUnit>
    <TextUnit id="17875" loc="42.369">παρθένε, θάμβος ἔχω σέο μητέρα Κύπριν ἀκούων,</TextUnit>
    <TextUnit id="17876" loc="42.370">ὅττί σε κεστὸς ἔλειπεν ἀθελγέα: πῶς δὲ σὺ μούνη</TextUnit>
    <TextUnit id="17877" loc="42.371">σύγγονον εἶχες ̓́Ερωτα καὶ οὐ μάθες οἶστρον ̓Ερώτων;</TextUnit>
    <TextUnit id="17878" loc="42.374">ἀλλ' ἐρέεις γλαυκῶπιν ἀπειρήτην ὑμεναίων:</TextUnit>
    <TextUnit id="17879" loc="42.375">νόσφι γάμου βλάστησε καὶ οὐ γάμον οἶδεν ̓Αθήνη:</TextUnit>
    <TextUnit id="17880" loc="42.372">οὔ σε τέκε γλαυκῶπις ἢ ̓́Αρτεμις. ἀλλὰ σύ, κούρη,</TextUnit>
    <TextUnit id="17881" loc="42.373">Κύπριδος αἷμα φέρουσα τί Κύπριδος ὄργια φεύγεις;</TextUnit>
    <TextUnit id="17882" loc="42.376">μὴ γένος αἰσχύνῃς μητρώιον: ̓Ασσυρίου δὲ</TextUnit>
    <TextUnit id="17883" loc="42.377">εἰ ἐτεὸν χαρίεντος ̓Αδώνιδος αἷμα κομίζεις,</TextUnit>
    <TextUnit id="17884" loc="42.378">ἁβρὰ τελεσσιγάμοιο διδάσκεο θεσμὰ τοκῆος,</TextUnit>
    <TextUnit id="17885" loc="42.379">καὶ Παφίης ζωστῆρι συνήλικι πείθεο κεστῷ,</TextUnit>
    <TextUnit id="17886" loc="42.380">καὶ γαμίων πεφύλαξο δυσάντεα μῆνιν ̓Ερώτων:</TextUnit>
    <TextUnit id="17887" loc="42.381">νηλέες εἰσὶν ̓́Ερωτες, ὅτε χρέος, ὁππότε ποινὴν</TextUnit>
    <TextUnit id="17888" loc="42.382">ἀπρήκτου φιλότητος ἀπαιτίζουσι γυναῖκας:</TextUnit>
    <TextUnit id="17889" loc="42.383">οἶσθα γάρ, ὡς πυρόεσσαν ἀτιμήσασα Κυθήρην</TextUnit>
    <TextUnit id="17890" loc="42.384">μισθὸν ἀγηνορίης φιλοπάρθενος ὤπασε σύριγξ,</TextUnit>
    <TextUnit id="17891" loc="42.385">ὅττι φυτὸν γεγαυῖα νόθῃ δονακώδεϊ μορφῇ</TextUnit>
    <TextUnit id="17892" loc="42.386">ἔκφυγε Πανὸς ἔρωτα, πόθους δ' ἔτι Πανὸς ἀείδει:</TextUnit>
    <TextUnit id="17893" loc="42.387">καὶ θυγάτηρ Λάδωνος, ἀειδομένου ποταμοῖο,</TextUnit>
    <TextUnit id="17894" loc="42.388">ἔργα γάμων στυγέουσα δέμας δενδρώσατο Νύμφη,</TextUnit>
    <TextUnit id="17895" loc="42.389">ἔμπνοα συρίζουσα, καὶ ὀμφήεντι κορύμβῳ</TextUnit>
    <TextUnit id="17896" loc="42.390">Φοίβου λέκτρα φυγοῦσα κόμην ἐστέψατο Φοίβου.</TextUnit>
    <TextUnit id="17897" loc="42.391">καὶ σὺ χόλον δασπλῆτα φυλάσσεο, μή σε χαλέψῃ</TextUnit>
    <TextUnit id="17898" loc="42.392">θερμὸς ̓́Ερως βαρύμηνις: ἀφειδήσασα δὲ μίτρης</TextUnit>
    <TextUnit id="17899" loc="42.393">διπλόον ἄμφεπε Βάκχον ὀπάονα καὶ παρακοίτην:</TextUnit>
    <TextUnit id="17900" loc="42.394">καὶ λίνα σοῖο τοκῆος ̓Αδώνιδος αὐτὸς ἀείρων</TextUnit>
    <TextUnit id="17901" loc="42.395">λέκτρον ἐγὼ στορέσοιμι κασιγνήτης ̓Αφροδίτης.</TextUnit>
    <TextUnit id="17902" loc="42.396">ποῖά σοι ἐννοσίγαιος ἐπάξια δῶρα κομίσσει;</TextUnit>
    <TextUnit id="17903" loc="42.397">ἦ ῥά σοι ἕδνα γάμοιο λελέξεται ἁλμυρὸν ὕδωρ,</TextUnit>
    <TextUnit id="17904" loc="42.398">καὶ στορέσει πνείοντα δυσώδεα πόντιον ὀδμὴν</TextUnit>
    <TextUnit id="17905" loc="42.399">δέρματα φωκάων, Ποσιδήια πέπλα θαλάσσης;</TextUnit>
    <TextUnit id="17906" loc="42.400">δέρματα φωκάων μὴ δέχνυσο: σεῖο δὲ παστῷ</TextUnit>
    <TextUnit id="17907" loc="42.401">βάκχας ἀμφιπόλους, Σατύρους θεράποντας ὀπάσσω:</TextUnit>
    <TextUnit id="17908" loc="42.402">δέξό μοι ἕδνα γάμοιο καὶ ἀμπελόεσσαν ὀπώρην:</TextUnit>
    <TextUnit id="17909" loc="42.403">εἰ δ' ἐθέλεις δόρυ θοῦρον ̓Αδώνιδος οἶά τε κούρη,</TextUnit>
    <TextUnit id="17910" loc="42.404">θύρσον ἔχεις ἐμὸν ἔγχος: ἔα γλωχῖνα τριαίνης.</TextUnit>
    <TextUnit id="17911" loc="42.405">φεῦγε, φίλη, κακὸν ἦχον ἀσιγήτοιο θαλάσσης,</TextUnit>
    <TextUnit id="17912" loc="42.406">φεῦγε δυσαντήτων Ποσιδήιον οἶστρον ̓Ερώτων.</TextUnit>
    <TextUnit id="17913" loc="42.407">ἄλλῃ ̓Αμυμώνῃ παρελέξατο κυανοχαίτης,</TextUnit>
    <TextUnit id="17914" loc="42.408">ἀλλὰ γυνὴ μετὰ λέκτρον ὁμώνυμος ἔπλετο πηγή:</TextUnit>
    <TextUnit id="17915" loc="42.409">καὶ Σκύλλῃ παρίαυε καὶ εἰναλίην θέτο πέτρην:</TextUnit>
    <TextUnit id="17916" loc="42.410">̓Αστερίην δ' ἐδίωκε, καὶ ἔπλετο νῆσος ἐρήμη:</TextUnit>
    <TextUnit id="17917" loc="42.411">παρθενικὴν δ' Εὔβοιαν ἐνερρίζωσε θαλάσσῃ.</TextUnit>
    <TextUnit id="17918" loc="42.412">οὗτος ̓Αμυμώνην μνηστεύεται, ὄφρα καὶ αὐτὴν</TextUnit>
    <TextUnit id="17919" loc="42.413">λαϊνέην τελέσῃ μετὰ δέμνιον: οὗτος ὀπάσσει</TextUnit>
    <TextUnit id="17920" loc="42.414">ἕδνον ἑῶν θαλάμων ὀλίγον ῥόον ἢ βρύον ἅλμης</TextUnit>
    <TextUnit id="17921" loc="42.415">ἢ βυθίην τινὰ κόχλον. ἐγὼ δέ σοι εἵνεκα μορφῆς</TextUnit>
    <TextUnit id="17922" loc="42.416">ἵσταμαι ἀσχαλόων, τίνα σοι, τίνα δῶρα κομίσσω:</TextUnit>
    <TextUnit id="17923" loc="42.417">οὐ χατέει χρυσοῖο τέκος χρυσῆς ̓Αφροδίτης.</TextUnit>
    <TextUnit id="17924" loc="42.418">ἀλλά σοι ἐξ ̓Αλύβης κειμήλια πολλὰ κομίσσω:</TextUnit>
    <TextUnit id="17925" loc="42.419">ἄργυρον ἀργυρόπηχυς ἀναίνεται. εἰς σὲ κομίσσω</TextUnit>
    <TextUnit id="17926" loc="42.420">δῶρα διαστίλβοντα φεραυγέος ̓Ηριδανοῖο:</TextUnit>
    <TextUnit id="17927" loc="42.421">̔Ηλιάδων δ' ὅλον ὄλβον ἐπαισχύνει σέο μορφὴ</TextUnit>
    <TextUnit id="17928" loc="42.422">λευκὸν ἐρευθιόωσα, βολαῖς δ' ἀντίρροπος ̓Ηοῦς</TextUnit>
    <TextUnit id="17929" loc="42.423">εἴκελος ἠλέκτρῳ Βερόης ἀμαρύσσεται αὐχήν...</TextUnit>
    <TextUnit id="17930" loc="42.424">καὶ λίθον ἀστράπτοντα: τεοῦ χροὸς εἶδος ἐλέγχει</TextUnit>
    <TextUnit id="17931" loc="42.425">μάρμαρα τιμήεντα: μὴ εἴκελον αἴθοπι λύχνῳ</TextUnit>
    <TextUnit id="17932" loc="42.426">λυχνίδα σοι κομίσοιμι, σέλας πέμπουσιν ὀπωπαί:</TextUnit>
    <TextUnit id="17933" loc="42.427">μὴ καλύκων ῥοδόεντος ἀναΐσσοντα κορύμβου</TextUnit>
    <TextUnit id="17934" loc="42.428">σοὶ ῥόδα δῶρα φέροιμι, ῥοδώπιδές εἰσι παρειαί.”</TextUnit>
    <TextUnit id="17935" loc="42.429">τοῖον ἔπος κατέλεξε: καὶ οὔατος ἔνδοθι κούρη</TextUnit>
    <TextUnit id="17936" loc="42.430">χεῖρας ἐρεισαμένη διδύμας ἔφραξεν ἀκουάς,</TextUnit>
    <TextUnit id="17937" loc="42.431">μὴ πάλιν ἄλλον ̓́Ερωτι μεμηλότα μῦθον ἀκούσῃ,</TextUnit>
    <TextUnit id="17938" loc="42.432">ἔργα γάμου στυγέουσα: ποθοβλήτῳ δὲ Λυαίῳ</TextUnit>
    <TextUnit id="17939" loc="42.433">μόχθῳ μόχθον ἔμιξε. τί κύντερόν ἐστιν ̓Ερώτων,</TextUnit>
    <TextUnit id="17940" loc="42.434">ἢ ὅτε θυμοβόροιο πόθου λυσσώδεϊ κέντρῳ</TextUnit>
    <TextUnit id="17941" loc="42.435">ἀνέρας ἱμείροντας ἀλυσκάζουσι γυναῖκες</TextUnit>
    <TextUnit id="17942" loc="42.436">καὶ πλέον οἶστρον ἄγουσι σαόφρονες; ἐνδόμυχος δὲ</TextUnit>
    <TextUnit id="17943" loc="42.437">διπλόος ἐστὶν ἔρως, ὅτε παρθένος ἀνέρα φεύγει.</TextUnit>
    <TextUnit id="17944" loc="42.438">ὣς ὁ μὲν οἰστρήεντι πόθου μαστίζετο κεστῷ:</TextUnit>
    <TextUnit id="17945" loc="42.439">παρθενικῆς δ' ἀπέμιμνεν: ἀμιτροχίτωνι δὲ κούρῃ</TextUnit>
    <TextUnit id="17946" loc="42.440">σύνδρομον ἀγρώσσοντα νόον πόμπευεν ἀλήτην,</TextUnit>
    <TextUnit id="17947" loc="42.441">κέντρον ἔχων γλυκύπικρον. ἀνεσσύμενος δὲ θαλάσσης,</TextUnit>
    <TextUnit id="17948" loc="42.442">ἴκμια διψαλέοιο δι' οὔρεος ἴχνια πάλλων,</TextUnit>
    <TextUnit id="17949" loc="42.443">παρθενικὴν μάστευε Ποσειδάων μετανάστης,</TextUnit>
    <TextUnit id="17950" loc="42.444">ἄβροχον ὑδατόεντι περιρραίνων χθόνα ταρσῷ:</TextUnit>
    <TextUnit id="17951" loc="42.445">καί οἱ ἔτι σπεύδοντι παρὰ κλέτας εὔβοτον ὕλης</TextUnit>
    <TextUnit id="17952" loc="42.446">οὔρεος ἄκρα κάρηνα ποδῶν ἐλελίζετο παλμῷ...</TextUnit>
    <TextUnit id="17953" loc="42.447">εἰς Βερόην σκοπίαζε, καὶ ἐκ ποδὸς ἄχρι καρήνου</TextUnit>
    <TextUnit id="17954" loc="42.448">κούρης ἱσταμένης διεμέτρεεν ἔνθεον ἥβην:</TextUnit>
    <TextUnit id="17955" loc="42.449">ὀξὺ δὲ λεπταλέοιο δι' εἵματος οἷα κατόπτρῳ</TextUnit>
    <TextUnit id="17956" loc="42.450">ὄμμασιν ἀπλανέεσσι τύπον τεκμαίρετο κούρης,</TextUnit>
    <TextUnit id="17957" loc="42.451">οἷά τε γυμνωθέντα παρακλιδὸν ἄκρα δοκεύων</TextUnit>
    <TextUnit id="17958" loc="42.452">στήθεα μαρμαίροντα, πολυπλεκέεσσι δὲ δεσμοῖς</TextUnit>
    <TextUnit id="17959" loc="42.453">μαζῶν κρυπτομένων φθονερὴν ἐπεμέμφετο μίτρην,</TextUnit>
    <TextUnit id="17960" loc="42.454">δινεύων ἑλικηδὸν ἐρωμανὲς ὄμμα προσώπου,</TextUnit>
    <TextUnit id="17961" loc="42.455">παπταίνων ἀκόρητος ὅλον δέμας: οἰστρομανὴς δὲ</TextUnit>
    <TextUnit id="17962" loc="42.456">εἰναλίην Κυθέρειαν ἁλὸς μεδέων ἐνοσίχθων</TextUnit>
    <TextUnit id="17963" loc="42.457">μοχθίζων ἱκέτευε, καὶ ἀγραύλῳ παρὰ ποίμνῃ</TextUnit>
    <TextUnit id="17964" loc="42.458">παρθένον ἱσταμένην φιλίῳ μειλίξατο μύθῳ:</TextUnit>
    <TextUnit id="17965" loc="42.459">“ ̔Ελλάδα καλλιγύναικα γυνὴ μία πᾶσαν ἐλέγχει:</TextUnit>
    <TextUnit id="17966" loc="42.460">οὐ Πάφος, οὐκέτι Λέσβος ἀείδεται, οὐκέτι Κύπρου</TextUnit>
    <TextUnit id="17967" loc="42.461">οὔνομα καλλιτόκοιο φατίζεται: οὐκέτι μέλψω</TextUnit>
    <TextUnit id="17968" loc="42.462">Νάξον ἀειδομένην εὐπάρθενον: ἀλλὰ καὶ αὐτὴ</TextUnit>
    <TextUnit id="17969" loc="42.463">εἰς τόκον, εἰς ὠδῖνας ἐνικήθη Λακεδαίμων:</TextUnit>
    <TextUnit id="17970" loc="42.464">οὐ Πάφος, οὐκέτι Λέσβος, ̓Αμυμώνης δὲ τιθήνη</TextUnit>
    <TextUnit id="17971" loc="42.465">ἀντολίη σύλησεν ὅλον κλέος ̓Ορχομενοῖο,</TextUnit>
    <TextUnit id="17972" loc="42.466">μούνην ἀμφιέπουσα μίαν Χάριν: ὁπλοτέρη γὰρ</TextUnit>
    <TextUnit id="17973" loc="42.467">τρισσάων Χαρίτων Βερόη βλάστησε τετάρτη.</TextUnit>
    <TextUnit id="17974" loc="42.468">παρθένε, κάλλιπε γαῖαν, ὅ περ θέμις: οὐ σέο μήτηρ</TextUnit>
    <TextUnit id="17975" loc="42.469">ἐκ χθονὸς ἐβλάστησεν, ἁλὸς θυγάτηρ ̓Αφροδίτη:</TextUnit>
    <TextUnit id="17976" loc="42.470">πόντον ἔχεις ἐμὸν ἕδνον ἀτέρμονα, μείζονα γαίης:</TextUnit>
    <TextUnit id="17977" loc="42.471">σπεῦσον ἐριδμαίνειν ἀλόχῳ Διός, ὄφρά τις εἴπῃ,</TextUnit>
    <TextUnit id="17978" loc="42.472">ὅττι δάμαρ Κρονίδαο καὶ εὐνέτις ἐννοσιγαίου</TextUnit>
    <TextUnit id="17979" loc="42.473">πάντοθι κοιρανέουσιν, ἐπεὶ νιφόεντος ̓Ολύμπου</TextUnit>
    <TextUnit id="17980" loc="42.474">̔́Ηρη σκῆπτρον ἔχει, Βερόη κράτος ἔσχε θαλάσσης.</TextUnit>
    <TextUnit id="17981" loc="42.475">οὔ σοι Βασσαρίδας μανιώπεας ἐγγυαλίξω,</TextUnit>
    <TextUnit id="17982" loc="42.476">οὐ Σάτυρον σκαίροντα καὶ οὐ Σειληνὸν ὀπάσσω:</TextUnit>
    <TextUnit id="17983" loc="42.477">ἀλλὰ τελεσσιγάμοιο τεῆς θαλαμηπόλον εὐνῆς</TextUnit>
    <TextUnit id="17984" loc="42.478">Πρωτέα σοι καὶ Γλαῦκον ὑποδρηστῆρα τελέσσω:</TextUnit>
    <TextUnit id="17985" loc="42.479">δέχνυσο καὶ Νηρῆα καί, ἢν ἐθέλῃς, Μελικέρτην:</TextUnit>
    <TextUnit id="17986" loc="42.480">καὶ πλατὺν ἀενάου μιτρούμενον ἄντυγι κόσμου</TextUnit>
    <TextUnit id="17987" loc="42.481">ὠκεανὸν κελάδοντα τεὸν θεράποντα καλέσσω:</TextUnit>
    <TextUnit id="17988" loc="42.482">σοὶ ποταμοὺς ξύμπαντας ὀπάονας ἕδνον ὀπάσσω.</TextUnit>
    <TextUnit id="17989" loc="42.483">εἰ δὲ καὶ ἀμφιπόλοις ἐπιτέρπεαι, εἰς σὲ κομίσσω</TextUnit>
    <TextUnit id="17990" loc="42.484">θυγατέρας Νηρῆος: ἀναινομένη δὲ γενέσθω</TextUnit>
    <TextUnit id="17991" loc="42.485">μαῖα Διωνύσοιο τεὴ θαλαμηπόλος ̓Ινώ.”</TextUnit>
    <TextUnit id="17992" loc="42.486">ἔννεπε: χωομένην δὲ λιπών δυσπειθέα κούρην</TextUnit>
    <TextUnit id="17993" loc="42.487">ἠέρι μῦθον ἔειπε χέων ἀνεμώδεα φωνήν:</TextUnit>
    <TextUnit id="17994" loc="42.488">“Μύρρης ὄλβιε κοῦρε, λαχὼν εὔπαιδα γενέθλην</TextUnit>
    <TextUnit id="17995" loc="42.489">τιμὴν μοῦνος ἔχεις διδυμάονα: μοῦνος ἀκούεις</TextUnit>
    <TextUnit id="17996" loc="42.490">καὶ γενέτης Βερόης καὶ νυμφίος ἀφρογενείης.”</TextUnit>
    <TextUnit id="17997" loc="42.491">τοῖα μὲν ἐννοσίγαιος ἱμάσσετο κέντορι κεστῷ:</TextUnit>
    <TextUnit id="17998" loc="42.492">πολλὰ δὲ δῶρα τίταινεν ̓Αδώνιδι καὶ Κυθερείῃ,</TextUnit>
    <TextUnit id="17999" loc="42.493">κούρης ἕδνον ἔρωτος. ὁμοφλέκτῳ δὲ βελέμνῳ</TextUnit>
    <TextUnit id="18000" loc="42.494">ὄλβον ἄγων Διόνυσος, ὅσον παρὰ γείτονι Γάγγῃ</TextUnit>
    <TextUnit id="18001" loc="42.495">χρυσοφαεῖς ὠδῖνες ἐμαιώσαντο μετάλλων,</TextUnit>
    <TextUnit id="18002" loc="42.496">πολλὰ μάτην ἱκέτευε θαλασσαίην ̓Αφροδίτην.</TextUnit>
    <TextUnit id="18003" loc="42.497">καὶ Παφίη δεδόνητο, πολυμνήστοιο δὲ κούρης</TextUnit>
    <TextUnit id="18004" loc="42.498">ἀμφοτέρους μνηστῆρας ἐδείδιεν: ἀμφοτέρων δὲ</TextUnit>
    <TextUnit id="18005" loc="42.499">ἰσοτύπων ὁρόωσα πόθον καὶ ζῆλον ̓Ερώτων</TextUnit>
    <TextUnit id="18006" loc="42.500">̓́Αρεϊ νυμφιδίῳ Βερόης κήρυξεν ἀγῶνα</TextUnit>
    <TextUnit id="18007" loc="42.501">καὶ γάμον αἰχμητῆρα καί ἱμερόεσσαν ̓Ενυώ.</TextUnit>
    <TextUnit id="18008" loc="42.502">καί μιν ὅλην πυκάσασα γυναικείῳ τινὶ κόσμῳ</TextUnit>
    <TextUnit id="18009" loc="42.503">Κύπρις ἐπ' ἀκροπόληος ἑῆς ἱδρύσατο πάτρης</TextUnit>
    <TextUnit id="18010" loc="42.504">παρθένον ἀμφήριστον ἀέθλιον ἁβρὸν ̓Ερώτων:</TextUnit>
    <TextUnit id="18011" loc="42.505">ἀμφοτέροις δὲ θεοῖσι μίαν ξυνώσατο φωνήν:</TextUnit>
    <TextUnit id="18012" loc="42.506">“̓́Ηθελον, εἰ δύο παῖδας ἐγὼ λάχον, ὄφρα συνάψω</TextUnit>
    <TextUnit id="18013" loc="42.507">τὴν μὲν ὀφειλομένην ἐνοσίχθονι, τὴν δὲ Λυαίῳ:</TextUnit>
    <TextUnit id="18014" loc="42.508">ἀλλ' ἐπεὶ οὐ γενόμην διδυγητόκος, οὐδὲ κελεύει</TextUnit>
    <TextUnit id="18015" loc="42.509">θεσμὰ γάμων ἄχραντα μίαν ξυνήονα κούρην</TextUnit>
    <TextUnit id="18016" loc="42.510">ζεῦξαι διχθαδίοισιν ἀμοιβαίοις παρακοίταις,</TextUnit>
    <TextUnit id="18017" loc="42.511">ἀμφὶ μιῆς ἀλόχοιο μόθος νυμφοστόλος ἔστω:</TextUnit>
    <TextUnit id="18018" loc="42.512">οὐ γὰρ ἄτερ καμάτου Βερόης λέχος: ἀμφὶ δὲ νύμφης</TextUnit>
    <TextUnit id="18019" loc="42.513">ἄμφω ἀεθλεύσοιτε γάμου προκέλευθον ἀγῶνα:</TextUnit>
    <TextUnit id="18020" loc="42.514">ὅς δέ κε νικήσει, Βερόην ἀνάεδνον ἀγέσθω...</TextUnit>
    <TextUnit id="18021" loc="42.515">ἀμφοτέροις φίλος ὅρκος: ἐπεὶ περιδείδια κούρης</TextUnit>
    <TextUnit id="18022" loc="42.516">γείτονος ἀμφί πόληος, ὅπῃ πολιοῦχος ἀκούω,</TextUnit>
    <TextUnit id="18023" loc="42.517">πατρίδα μὴ Βερόης Βερόης διὰ κάλλος ὀλέσσω:</TextUnit>
    <TextUnit id="18024" loc="42.518">συνθεσίας πρὸ γάμοιο τελέσσατε, μὴ μετὰ χάρμην</TextUnit>
    <TextUnit id="18025" loc="42.519">πόντιος ἐννοσίγαιος ἀτεμβόμενος περὶ νίκης</TextUnit>
    <TextUnit id="18026" loc="42.520">γαῖαν ἀιστώσειεν ἑῆς γλωχῖνι τριαίνης,</TextUnit>
    <TextUnit id="18027" loc="42.521">μὴ κοτέων Διόνυσος ̓Αμυμώνης περὶ λέκτρων</TextUnit>
    <TextUnit id="18028" loc="42.522">ἄστεος ἀμπελόεσσαν ἀμαλδύνειεν ἀλωήν.</TextUnit>
    <TextUnit id="18029" loc="42.523">εὐμενέες δὲ γένεσθε μετὰ κλόνον: ἀμφότεροι δὲ</TextUnit>
    <TextUnit id="18030" loc="42.524">φίλτρου ζῆλον ἔχοντες ὁμοφροσύνης ἐνὶ θεσμῷ</TextUnit>
    <TextUnit id="18031" loc="42.525">κάλλεϊ φαιδροτέρῳ κοσμήσατε πατρίδα νύμφης.”</TextUnit>
    <TextUnit id="18032" loc="42.526">ὣς φαμένης μνηστῆρες ἐπῄνεον: ἀμφοτέροις δὲ</TextUnit>
    <TextUnit id="18033" loc="42.527">ἔμπεδος ὅρκος ἔην Κρονίδης καὶ Γαῖα καὶ Αἰθὴρ</TextUnit>
    <TextUnit id="18034" loc="42.528">καὶ Στύγιαι ῥαθάμιγγες: ἐπιστώσαντο δὲ Μοῖραι</TextUnit>
    <TextUnit id="18035" loc="42.529">συνθεσίας: καὶ Δῆρις ἀέξετο πομπὸς ̓Ερώτων</TextUnit>
    <TextUnit id="18036" loc="42.530">καὶ Κλόνος: ἀμφοτέρους δὲ γαμοστόλος ὥπλισε Πειθώ.</TextUnit>
    <TextUnit id="18037" loc="42.531">οὐρανόθεν δὲ μολόντες ὀπιπευτῆρες ἀγῶνος</TextUnit>
    <TextUnit id="18038" loc="42.532">σὺν Διὶ πάντες ἔμιμνον, ὅσοι ναετῆρες ̓Ολύμπου,</TextUnit>
    <TextUnit id="18039" loc="42.533">μάρτυρες ὑσμίνης Λιβανηίδος ὑψόθι πέτρης.</TextUnit>
    <TextUnit id="18040" loc="42.534">ἔνθα φάνη μέγα σῆμα ποθοβλήτῳ Διονύσῳ:</TextUnit>
    <TextUnit id="18041" loc="42.535">κίρκος ἀελλήεις χαλάσας πτερὸν ἔγκυον αὔρης</TextUnit>
    <TextUnit id="18042" loc="42.536">βοσκομένην ἐδίωκε πελειάδα: τὴν δέ τις ἄφνω</TextUnit>
    <TextUnit id="18043" loc="42.537">ἐκ χθονὸς ἁρπάξας ἁλιαίετος εἰς βυθὸν ἔπτη,</TextUnit>
    <TextUnit id="18044" loc="42.538">φειδομένοις ὀνύχεσσι μετάρσιον ὄρνιν ἀείρων.</TextUnit>
    <TextUnit id="18045" loc="42.539">καί μιν ἰδὼν Διόνυσος ἀπέπτυεν ἐλπίδα νίκης:</TextUnit>
    <TextUnit id="18046" loc="42.540">ἔμπης δ' εἰς μόθον ἦλθεν. ἐπ' ἀμφοτέρων δὲ κυδοιμῷ</TextUnit>
    <TextUnit id="18047" loc="42.541">ὄμματι μειδιόωντι πατὴρ κεχάρητο Κρονίων,</TextUnit>
    <TextUnit id="18048" loc="42.542">δῆριν ἀδελφειοῖο καὶ υἱέος ὕψι δοκεύων.</TextUnit>
    <TextUnit id="18049" loc="43.1">ὣς ὁ μὲν ἐγρεκύδοιμος ̓́Αρης, ὀχετηγὸς ̓Ερώτων,</TextUnit>
    <TextUnit id="18050" loc="43.2">νυμφιδίης ἀλάλαζε μάχης θαλαμηπόλον ἠχώ,</TextUnit>
    <TextUnit id="18051" loc="43.3">καὶ γαμίου πολέμοιο θεμείλια πῆξεν ̓Ενυώ:</TextUnit>
    <TextUnit id="18052" loc="43.4">καὶ κλόνον αἰθύσσων ἐνοσίχθονι καὶ Διονύσῳ</TextUnit>
    <TextUnit id="18053" loc="43.5">θοῦρος ἔην ̔Υμέναιος, ἐς ὑσμίνην δὲ χορεύων</TextUnit>
    <TextUnit id="18054" loc="43.6">χάλκεον ἔγχος ἄειρεν ̓Αμυκλαίης ̓Αφροδίτης,</TextUnit>
    <TextUnit id="18055" loc="43.7">̓́Αρεος ἁρμονίην Φρυγίῳ μυκώμενος αὐλῷ.</TextUnit>
    <TextUnit id="18056" loc="43.8">καὶ Σατύρων βασιλῆι καὶ ἡνιοχῆι θαλάσσης</TextUnit>
    <TextUnit id="18057" loc="43.9">παρθένος ἦεν ἄεθλον: ἀναινομένη δὲ σιωπῇ</TextUnit>
    <TextUnit id="18058" loc="43.10">εἰναλίου μνηστῆρος ἔχειν μετανάστιον εὐνὴν</TextUnit>
    <TextUnit id="18059" loc="43.11">ὑγρὸν ὑποβρυχίων ἐπεδείδιε παστὸν ̓Ερώτων,</TextUnit>
    <TextUnit id="18060" loc="43.12">καὶ πλέον ἤθελε Βάκχον: ἔικτο δὲ Δηιανείρῃ,</TextUnit>
    <TextUnit id="18061" loc="43.13">ἥ ποτε νυμφιδίοιο περιβρομέοντος ἀγῶνος</TextUnit>
    <TextUnit id="18062" loc="43.14">ἤθελεν ̔Ηρακλῆα, καὶ ἀσταθέος ποταμοῖο</TextUnit>
    <TextUnit id="18063" loc="43.15">ἵστατο δειμαίνουσα βοοκραίρους ὑμεναίους.</TextUnit>
    <TextUnit id="18064" loc="43.16">καὶ δρόμον αὐτοκέλευστον ἔχων ἑλικώδεϊ ῥόμβῳ</TextUnit>
    <TextUnit id="18065" loc="43.17">ἀννέφελος σάλπιζε μέλος πολεμήιον αἰθήρ:</TextUnit>
    <TextUnit id="18066" loc="43.18">καὶ βλοσυρὸν μύκημα χέων λυσσώδεϊ λαιμῷ</TextUnit>
    <TextUnit id="18067" loc="43.19">̓Ασσυρίῳ τριόδοντι κορύσσετο κυανοχαίτης,</TextUnit>
    <TextUnit id="18068" loc="43.20">σείων πόντιον ἔγχος. ἀπειλήσας δὲ θαλάσσῃ</TextUnit>
    <TextUnit id="18069" loc="43.21">εἰς ἐνοπὴν Διόνυσος ἐκώμασεν οἴνοπι θύρσῳ,</TextUnit>
    <TextUnit id="18070" loc="43.22">μητρὸς ὀρεσσινόμοιο καθήμενος ἅρματι ̔Ρείης:</TextUnit>
    <TextUnit id="18071" loc="43.23">καί τις ἀεξομένη παρὰ Μυγδόνος ἄντυγα δίφρου</TextUnit>
    <TextUnit id="18072" loc="43.24">ἄμπελος αὐτοτέλεστος ὅλον δέμας ἔσκεπε Βάκχου,</TextUnit>
    <TextUnit id="18073" loc="43.25">βόστρυχα μιτρώσασα κατάσκια σύζυγι κισσῷ:</TextUnit>
    <TextUnit id="18074" loc="43.26">καί τις ὑπὸ ζυγόδεσμα περίπλοκον αὐχένα σείων</TextUnit>
    <TextUnit id="18075" loc="43.28">θηγαλέῳ χθονὸς ἄκρα λέων ἐχαράξατο ταρσῷ,</TextUnit>
    <TextUnit id="18076" loc="43.27">τρηχαλέον μύκημα σεσηρότι χείλεϊ πέμπων:</TextUnit>
    <TextUnit id="18077" loc="43.29">καὶ βραδὺς ἑρπύζων ἐλέφας παρὰ γείτονι πηγῇ</TextUnit>
    <TextUnit id="18078" loc="43.30">ὄρθιον ἀγνάμπτοιο ποδὸς στήριγμα κολάψας,</TextUnit>
    <TextUnit id="18079" loc="43.31">ὄμβριον ἀζαλέοισιν ἀνήφυσε χείλεσιν ὕδωρ,</TextUnit>
    <TextUnit id="18080" loc="43.32">καὶ προχοὰς ξήραινε: κονιομένων δὲ ῥοάων</TextUnit>
    <TextUnit id="18081" loc="43.33">πηγαίην ἀχίτωνα μετήγαγε διψάδα Νύμφην.</TextUnit>
    <TextUnit id="18082" loc="43.34">καὶ θεὸς ὑγρομέδων ἐκορύσσετο: Νηρεΐδων δὲ</TextUnit>
    <TextUnit id="18083" loc="43.35">ἦν κλόνος: ἰκμαλέοι δὲ θαλασσαίων ἀπὸ νώτων</TextUnit>
    <TextUnit id="18084" loc="43.36">δαίμονες ἐστρατόωντο: τανυπτόρθοις δὲ κορύμβοις</TextUnit>
    <TextUnit id="18085" loc="43.37">δῶμα Ποσειδάωνος ἱμάσσετο, πόντιον ὕδωρ:</TextUnit>
    <TextUnit id="18086" loc="43.38">καὶ χθονίου λοφόεντος ἀρασσομένου κενεῶνος</TextUnit>
    <TextUnit id="18087" loc="43.39">ἡμερίδες. Λιβάνοιο μετοχλίζοντο τριαίνῃ.</TextUnit>
    <TextUnit id="18088" loc="43.40">καί τινα βοσκομένην μελανόχροον ἐγγύθι πόντου</TextUnit>
    <TextUnit id="18089" loc="43.41">εἰς βοέην ἀγέλην Ποσιδήιον ἅλματι λάβρῳ</TextUnit>
    <TextUnit id="18090" loc="43.42">θυιάδες ἐρρώοντο: τανυγλήνοιο δὲ ταύρου</TextUnit>
    <TextUnit id="18091" loc="43.43">ἡ μὲν ἐφαπτομένη ῥάχιν ἔσχισεν, ἡ δὲ μετώπου</TextUnit>
    <TextUnit id="18092" loc="43.44">διχθαδίης ἀτίνακτα διέθλασεν ἄκρα κεραίης:</TextUnit>
    <TextUnit id="18093" loc="43.45">καί τις ἀλοιητῆρι διέτμαγε γαστέρα θύρσῳ:</TextUnit>
    <TextUnit id="18094" loc="43.46">ἄλλη πλευρὸν ἔτεμνεν ὅλον βοός: ἡμιθανὴς δὲ</TextUnit>
    <TextUnit id="18095" loc="43.47">ὕπτιος αὐτοκύλιστος ὑπώκλασε ταῦρος ἀρούρῃ:</TextUnit>
    <TextUnit id="18096" loc="43.48">καὶ βοὸς ἀρτιτόμοιο κυλινδομένοιο κονίῃ</TextUnit>
    <TextUnit id="18097" loc="43.49">ἡ μὲν ὀπισθιδίους πόδας ἔσπασεν, ἡ δὲ λαβοῦσα</TextUnit>
    <TextUnit id="18098" loc="43.50">προσθιδίους ἐρύεσκε, πολυστροφάλιγγι δὲ ῥιπῇ</TextUnit>
    <TextUnit id="18099" loc="43.51">ὄρθιον ἐσφαίρωσεν ἐς ἠέρα δίζυγα χηλήν.</TextUnit>
    <TextUnit id="18100" loc="43.52">καὶ στρατιῆς Διόνυσος ἐκόσμεεν ἡγεμονῆας,</TextUnit>
    <TextUnit id="18101" loc="43.53">στήσας πέντε φάλαγγας ἐς ὑδατόεσσαν ̓Ενυώ.</TextUnit>
    <TextUnit id="18102" loc="43.54">τῆς πρώτης στιχὸς ἦρχε Κίλιξ εὐάμπελος Οἰνεὺς</TextUnit>
    <TextUnit id="18103" loc="43.55">υἱὸς ̓Ερευθαλίωνος, ὃν ἤροσεν ἐγγύθι Ταύρου</TextUnit>
    <TextUnit id="18104" loc="43.56">Φυλλίδος ἀγραύλοισιν ὁμιλήσας ὑμεναίοις:</TextUnit>
    <TextUnit id="18105" loc="43.57">τῆς δ' ἑτέρης ἡγεῖτο μελαγχαίτης ̓Ελικάων</TextUnit>
    <TextUnit id="18106" loc="43.58">ξανθοφυὴς ῥοδέῃσι παρηίσιν, ἀμφὶ δὲ δειρῇ</TextUnit>
    <TextUnit id="18107" loc="43.59">πλοχμὸς ἐυστροφάλιγγος ἕλιξ ὑπεσίρετο χαίτης:</TextUnit>
    <TextUnit id="18108" loc="43.60">Οἰνοπίων τριτάτης, Στάφυλος προμάχιζε τετάρτης,</TextUnit>
    <TextUnit id="18109" loc="43.61">Οἰνομάου δύο τέκνα, φιλακρήτοιο τοκῆος:</TextUnit>
    <TextUnit id="18110" loc="43.62">πέμπτης δ' ἡγεμόνευε Μελάνθιος, ὄρχαμος ̓Ινδῶν,</TextUnit>
    <TextUnit id="18111" loc="43.63">ὅν τέκεν Οἰνώνη Κισσηιάς, ἀμφὶ δὲ κούρῳ</TextUnit>
    <TextUnit id="18112" loc="43.64">φυταλιῆς πλέξασα θυώδεος ἄκρα πετήλων</TextUnit>
    <TextUnit id="18113" loc="43.65">σπάργανα βοτρυόεντα πέριξ εἱλίξατο μήτηρ,</TextUnit>
    <TextUnit id="18114" loc="43.66">υἱέα χυτλώσασα μέθης ἐγκύμονι ληνῷ.</TextUnit>
    <TextUnit id="18115" loc="43.67">τοίη κισσοφόροισιν ὀιστεύουσα βελέμνοις</TextUnit>
    <TextUnit id="18116" loc="43.68">σύνδρομος ἀμπελόεντι φάλαγξ ἐκορύσσετο βάκχῳ.</TextUnit>
    <TextUnit id="18117" loc="43.69">καὶ στρατιὴν θώρηξε χέων λαοσσόον ἠχώ: “</TextUnit>
    <TextUnit id="18118" loc="43.70">Βασσαρίδες, μάρνασθε: κορυσσομένου δὲ Λυαίου</TextUnit>
    <TextUnit id="18119" loc="43.71">αὐλὸς ἐμὸς κερόεις πολεμήιον ἦχον ἀράσσων</TextUnit>
    <TextUnit id="18120" loc="43.72">ἀντίτυπον φθέγξαιτο μέλος μυκήτορι κόχλῳ,</TextUnit>
    <TextUnit id="18121" loc="43.73">καὶ διδύμοις πατάγοισι μόθου χαλκόθροον ἠχὼ</TextUnit>
    <TextUnit id="18122" loc="43.74">τύμπανα δουπήσειεν: ̓Ενυαλίῳ δὲ χορεύων</TextUnit>
    <TextUnit id="18123" loc="43.75">Γλαῦκον ὀιστεύσειε Μάρων ῥηξήνορι θύρσῳ:</TextUnit>
    <TextUnit id="18124" loc="43.76">καὶ πλοκάμους Πρωτῆος ἀήθεϊ δήσατε κισσῷ,</TextUnit>
    <TextUnit id="18125" loc="43.77">καὶ Φαρίου πόντοιο λιπὼν Αἰγύπτιον ὕδωρ,</TextUnit>
    <TextUnit id="18126" loc="43.78">νεβρίδα ποικιλόνωτον ἔχων μετὰ δέρματα φώκης,</TextUnit>
    <TextUnit id="18127" loc="43.79">αὐχένα κυρτώσειεν ἐμοὶ θρασύν: εἰ δύναται δέ,</TextUnit>
    <TextUnit id="18128" loc="43.80">Σειληνῷ μεθύοντι κορυσσέσθω Μελικέρτης:</TextUnit>
    <TextUnit id="18129" loc="43.81">καὶ ναέτην Τμώλοιο μετὰ βρυόεντας ἐναύλους</TextUnit>
    <TextUnit id="18130" loc="43.82">γηραλέον Φόρκυνα διδάξατε θύρσον ἀείρειν,</TextUnit>
    <TextUnit id="18131" loc="43.85">ἀμπελόεις δὲ γένοιτο γέρων χερσαῖος ἀλωεύς:</TextUnit>
    <TextUnit id="18132" loc="43.83">καὶ Σάτυρος μενέχαρμος ἑὸν νάρθηκα τινάσσων</TextUnit>
    <TextUnit id="18133" loc="43.84">διψαλέον Νηρῆα μεταστήσειε θαλάσσης</TextUnit>
    <TextUnit id="18134" loc="43.86">ἀγραύλοις παλάμῃσι: καὶ ἀρτιφύτων ἀπὸ κήπων</TextUnit>
    <TextUnit id="18135" loc="43.87">βόστρυχα μιτρώσασθε Παλαίμονος οἴνοπι δεσμῷ,</TextUnit>
    <TextUnit id="18136" loc="43.88">καί μιν ὑποδρήσσοντα μετ' ̓Ισθμιάδος βυθὸν ἅλμης</TextUnit>
    <TextUnit id="18137" loc="43.89">πόντιον ἡνιοχῆα κομίσσατε μητέρι ̔Ρείῃ,</TextUnit>
    <TextUnit id="18138" loc="43.90">εἰναλίῃ μάστιγι κυβερνητῆρα λεόντων:</TextUnit>
    <TextUnit id="18139" loc="43.91">οὐ γὰρ ἐμὸν κατὰ πόντον ἀνεψιὸν εἰσέτ' ἐάσσω.</TextUnit>
    <TextUnit id="18140" loc="43.92">ἀθρήσω δὲ φάλαγγα δορικτήτοιο θαλάσσης</TextUnit>
    <TextUnit id="18141" loc="43.93">νεβρίδι κοσμηθεῖσαν: ἀπειρήτῃσι δὲ Νύμφαις</TextUnit>
    <TextUnit id="18142" loc="43.94">κύμβαλα Νηρεΐδεσσιν ὀπάσσατε: μίξατε Βάκχαις</TextUnit>
    <TextUnit id="18143" loc="43.95">̔Υδριάδας: Θέτιδος δέ, καὶ εἰ γένος ἐστὶ θαλάσσης,</TextUnit>
    <TextUnit id="18144" loc="43.96">μούνης ξεινοδόκοιο φυλάξατε δῶμα θεαίνης:</TextUnit>
    <TextUnit id="18145" loc="43.97">Λευκοθέης δ' ἀπέδιλα συνάψατε ταρσὰ κοθόρνοις:</TextUnit>
    <TextUnit id="18146" loc="43.98">χερσαίη δὲ φανεῖσα συνέμπορος Εὐάδι Βάκχῃ</TextUnit>
    <TextUnit id="18147" loc="43.99">Δωρὶς ἀερτάζειεν ἐμὴν θιασώδεα πεύκην:</TextUnit>
    <TextUnit id="18148" loc="43.100">καὶ βυθίη Πανόπεια τιναξαμένη βρύον ἅλμης</TextUnit>
    <TextUnit id="18149" loc="43.101">βόστρυχα μιτρώσειεν ἐχιδνήεντι κορύμβῳ:</TextUnit>
    <TextUnit id="18150" loc="43.102">Εἰδοθέη δ' ἀέκουσα περίκροτα ῥόπτρα δεχέσθω:</TextUnit>
    <TextUnit id="18151" loc="43.103">καἰ πόθον ἶσον ἔχουσαν ἐρωμανέοντι καὶ αὐτῷ</TextUnit>
    <TextUnit id="18152" loc="43.104">τίς νέμεσις Γαλάτειαν ὑποδρήσσειν Διονύσῳ,</TextUnit>
    <TextUnit id="18153" loc="43.105">ἕδνον ̓Αμυμώνης θαλαμηπόλον ὄφρα τελέσσῃ</TextUnit>
    <TextUnit id="18154" loc="43.106">ἱστοπόνῳ παλάμῃ Λιβανηίδι πέπλον ἀνάσσῃ;</TextUnit>
    <TextUnit id="18155" loc="43.107">ἀλλὰ γένος Νηρῆος ἐάσατε: ποντοπόρους γὰρ</TextUnit>
    <TextUnit id="18156" loc="43.108">δμωίδας οὐκ ἐθέλω, Βερόῃ μὴ ζῆλον ἐγείρω.</TextUnit>
    <TextUnit id="18157" loc="43.109">καὶ κομόων γλωχῖνι τανυπτόρθοιο μετώπου</TextUnit>
    <TextUnit id="18158" loc="43.110">Πὰν ἐμὸς οὐρεσίφοιτος ἀτευχέι χειρὶ πιέζων</TextUnit>
    <TextUnit id="18159" loc="43.111">θηγαλέῃ πλήξειε Ποσειδάωνα κεραίῃ,</TextUnit>
    <TextUnit id="18160" loc="43.112">στέρνου μεσσατίοιο τυχὼν εὐκαμπέσιν αἰχμαῖς</TextUnit>
    <TextUnit id="18161" loc="43.113">ἢ σκοπέλῳ λοφόεντι, διαρρήξειε δὲ χηλαῖς</TextUnit>
    <TextUnit id="18162" loc="43.114">δισσοφυῆ Τρίτωνος ὁμόζυγα κύκλον ἀκάνθης.</TextUnit>
    <TextUnit id="18163" loc="43.115">Γλαῦκος ἁλιβρέκτοιο διάκτορος ἐννοσιγαίου</TextUnit>
    <TextUnit id="18164" loc="43.116">Βάκχῳ ὑποδρήσσειε, περίκροτα χερσὶν ἀείρων</TextUnit>
    <TextUnit id="18165" loc="43.117">αὐχενίῳ τελαμῶνι παρήορα τύμπανα ̔Ρείης.</TextUnit>
    <TextUnit id="18166" loc="43.118">οὐ μούνης Βερόης περιμάρναμαι, ἀλλὰ καὶ αὐτῆς</TextUnit>
    <TextUnit id="18167" loc="43.119">νύμφης ἡμετέρης περὶ πατρίδος: οὕ μιν ἀράξας</TextUnit>
    <TextUnit id="18168" loc="43.120">ἱσταμένην ἀτίνακτον ἁλὸς μεδέων ἐνοσίχθων,</TextUnit>
    <TextUnit id="18169" loc="43.121">εἰναλίην περ ἐοῦσαν, ἀμαλδύνειε τριαίνῃ,</TextUnit>
    <TextUnit id="18170" loc="43.122">ὅττι κορυσσομένῳ θωρήξομαι: ἀμφότερον γάρ,</TextUnit>
    <TextUnit id="18171" loc="43.123">εἰ λάχε γείτονα πόντον, ἔχει φυτὰ μυρία Βάκχου,</TextUnit>
    <TextUnit id="18172" loc="43.124">νίκης ἡμετέρης σημήιον: ἀγχιάλου γὰρ ...</TextUnit>
    <TextUnit id="18173" loc="43.125">ἀλλὰ παλαιοτέρην μετὰ Παλλάδα μάρτυρι Βάκχῳ</TextUnit>
    <TextUnit id="18174" loc="43.126">Κέκροψ ἄλλος ἵκοιτο δικασπόλος, ὄφρα καἰ αὐτὴ</TextUnit>
    <TextUnit id="18175" loc="43.127">ἄμπελος ἀείδοιτο φερέπτολις, ὥς περ ἐλαίη.</TextUnit>
    <TextUnit id="18176" loc="43.128">καὶ πόλιος τελέσας ἕτερον τύπον οὕ μιν ἐάσω</TextUnit>
    <TextUnit id="18177" loc="43.129">ἐγγὺς ἁλός, κραναὰς δὲ ταμὼν νάρθηκι κολώνας</TextUnit>
    <TextUnit id="18178" loc="43.130">γείτονα Βηρυτοῖο γεφυρώσω βυθὸν ἅλμης,</TextUnit>
    <TextUnit id="18179" loc="43.131">χερσώσας σκοπέλοισιν ἁλὸς πετρούμενον ὕδωρ:</TextUnit>
    <TextUnit id="18180" loc="43.132">τρηχαλέη δὲ κέλευθος ἰσάζεται ὀξέι θύρσῳ.</TextUnit>
    <TextUnit id="18181" loc="43.133">ἀλλὰ πάλιν μάρνασθε, Μιμαλλόνες, ἠθάδι νίκῃ</TextUnit>
    <TextUnit id="18182" loc="43.134">θαρσαλέαι: κταμένων δὲ νεόρρυτον αἷμα Γιγάντων</TextUnit>
    <TextUnit id="18183" loc="43.135">νεβρὶς ἐμὴ μεθέπουσα μελαίνεται: εἰσέτι δ' αὐτὴ</TextUnit>
    <TextUnit id="18184" loc="43.136">ἀντολίη τρομέει με, καὶ εἰς πέδον αὐχένα κάμπτει</TextUnit>
    <TextUnit id="18185" loc="43.137">̓Ινδὸς ̓́Αρης, Βρομίῳ δὲ λιτήσια δάκρυα λείβων</TextUnit>
    <TextUnit id="18186" loc="43.138">δάκρυα κυματόεντα γέρων ἔφριξεν ̔Υδάσπης.</TextUnit>
    <TextUnit id="18187" loc="43.139">καὶ διερὴν μετὰ δῆριν ἔχων Λιβανηίδα νύμφην</TextUnit>
    <TextUnit id="18188" loc="43.140">ἓν γέρας ἱμείροντι χαρίζομαι ἐννοσιγαίῳ:</TextUnit>
    <TextUnit id="18189" loc="43.141">ἤν ἐθέλῃ, μέλψειεν ἐμῶν ὑμέναιον ̓Ερώτων,</TextUnit>
    <TextUnit id="18190" loc="43.142">μοῦνον ἐμῇ Βερόῃ μὴ δόχμιον ὄμμα τανύσσῃ. ”</TextUnit>
    <TextUnit id="18191" loc="43.143">τοῖον ἔπος κατέλεξεν: ἀπειλητῆρι δὲ μύθῳ</TextUnit>
    <TextUnit id="18192" loc="43.144">κερτομέων Διόνυσον ἀμείβετο κυανοχαίτης:</TextUnit>
    <TextUnit id="18193" loc="43.145">“Αἰδόμενος, Διόνυσε, κορύσσομαι, ὅττι τριαίνης</TextUnit>
    <TextUnit id="18194" loc="43.146">ἤρισας αἰχμητῆρι φυγὼν βουπλῆγα Λυκούργου:</TextUnit>
    <TextUnit id="18195" loc="43.163">δεῦρο, Θέτις, σκοπίαζε: τεὸς Διόνυσος ἀλύξας</TextUnit>
    <TextUnit id="18196" loc="43.164">καλὰ φιλοξείνῳ ζωάγρια δῶκε θαλάσσῃ:</TextUnit>
    <TextUnit id="18197" loc="43.147">οὐκ ἄγαμαί ποτε τοῦτο, σελασφόρε: μητροφόνου γὰρ</TextUnit>
    <TextUnit id="18198" loc="43.148">ἐκ πυρὸς ἐβλάστησας, ὅθεν πυρὸς ἄξια ῥέζεις.</TextUnit>
    <TextUnit id="18199" loc="43.149">ἀλλά, φίλοι Τρίτωνες, ἀρήξατε, δήσατε Βάκχας</TextUnit>
    <TextUnit id="18200" loc="43.150">ποντοπόρους τελέσαντες: ὀρεσσαύλου δὲ φορῆος</TextUnit>
    <TextUnit id="18201" loc="43.151">τύμπανα Σειληνοῖο κατακλύζοιτο θαλάσσῃ,</TextUnit>
    <TextUnit id="18202" loc="43.152">κύματι συρομένοιο, καὶ οἰδαίνοντι ῥεέθρῳ</TextUnit>
    <TextUnit id="18203" loc="43.153">νηχομένου Σατύροιο φιλεύιος αὐλὸς ἀλάσθω</TextUnit>
    <TextUnit id="18204" loc="43.154">εἰς πλόον αὐτοέλικτον: ἐν εὐύδρῳ δὲ μελάθρῳ</TextUnit>
    <TextUnit id="18205" loc="43.155">Βασσαρίδες στορέσειαν ἐμὸν λέχος ἀντὶ Λυαίου.</TextUnit>
    <TextUnit id="18206" loc="43.156">οὐ χατέω Σατύρων, οὐ Μαινάδας εἰς βυθὸν ἕλκω:</TextUnit>
    <TextUnit id="18207" loc="43.157">Νηρεΐδες γεγάασιν ἀρείονες: ἀλλὰ θαλάσσῃ</TextUnit>
    <TextUnit id="18208" loc="43.158">διψαλέαι κρύπτοιντο Μιμαλλόνες, οἰνοχύτου δὲ</TextUnit>
    <TextUnit id="18209" loc="43.159">ἀντὶ μέθης πιέτωσαν ἐμῆς ἁλὸς ἁλμυρὸν ὕδωρ:</TextUnit>
    <TextUnit id="18210" loc="43.160">καί τις ἐλαυνομένη διερῇ Πρωτῆος ἀκωκῇ</TextUnit>
    <TextUnit id="18211" loc="43.161">Βασσαρὶς αὐτοκύλιστος ὀλισθήσειε θαλάσσῃ,</TextUnit>
    <TextUnit id="18212" loc="43.162">ὀρχηθμὸν θανάτοιο κυβιστήσασα Λυαίῳ.</TextUnit>
    <TextUnit id="18213" loc="43.165">Αἰθιόπων δὲ φάλαγγας ἐρύσσατε καὶ στίχας ̓Ινδῶν,</TextUnit>
    <TextUnit id="18214" loc="43.166">ληίδα Νηρεΐδεσσι, κακογλώσσοιο δὲ νύμφης</TextUnit>
    <TextUnit id="18215" loc="43.167">Δωρίδι δούλια τέκνα κομίσσατε Κασσιεπείης,</TextUnit>
    <TextUnit id="18216" loc="43.168">ποινὴν ὀψιτέλεστον: ἀμαιμακέτῳ δὲ ῥεέθρῳ</TextUnit>
    <TextUnit id="18217" loc="43.169">̓Ωκεανὸς πυρόεντα λελουμένον ἀστέρα Μαίρης,</TextUnit>
    <TextUnit id="18218" loc="43.170">ληναίης προκέλευθον ἀκοιμήτοιο χορείης,</TextUnit>
    <TextUnit id="18219" loc="43.171">Σείριον ἀμπελόεντα μεταστήσειεν ̓Ολύμπου.</TextUnit>
    <TextUnit id="18220" loc="43.172">ἀλλὰ σύ, Λύδιε Βάκχε, χερείονα θύρσον ἐάσας</TextUnit>
    <TextUnit id="18221" loc="43.173">δίζεό σοι βέλος ἄλλο, καὶ αἰόλα δέρματα νεβρῶν</TextUnit>
    <TextUnit id="18222" loc="43.174">κάτθεο, σῶν μελέων ὀλίγον σκέπας: οὐρανίου δὲ</TextUnit>
    <TextUnit id="18223" loc="43.175">εἴ σε Διὸς γαμίη μαιώσατο νυμφιδίη φλόξ,</TextUnit>
    <TextUnit id="18224" loc="43.176">ἄρτι πυρὶ πτολέμιζε, πυριτρεφές, ἄρτι κεραυνῷ</TextUnit>
    <TextUnit id="18225" loc="43.177">πατρῴῳ προμάχιζε κυβερνητῆρι τριαίνης,</TextUnit>
    <TextUnit id="18226" loc="43.178">καὶ στεροπὴν κούφιζε καὶ αἰγίδα πάλλε τοκῆος:</TextUnit>
    <TextUnit id="18227" loc="43.179">οὐ γὰρ Δηριάδης σε μένει πρόμος, οὐ Λυκοόργου</TextUnit>
    <TextUnit id="18228" loc="43.180">οὗτος ἀγών, ̓Αράβων ὀλίγος μόθος, ἀλλὰ θαλάσσης</TextUnit>
    <TextUnit id="18229" loc="43.181">τοσσατίης, τρομέων δὲ καὶ εἰσέτι πόντιον αἰχμὴν</TextUnit>
    <TextUnit id="18230" loc="43.182">οὐρανὸς ἡμετέρην βυθίην δεδάηκεν ̓Ενυώ:</TextUnit>
    <TextUnit id="18231" loc="43.183">καὶ πρόμος ὑψικέλευθος ἐμῆς τριόδοντος ἀκωκῆς</TextUnit>
    <TextUnit id="18232" loc="43.184">πειρήθη Φαέθων, ὅτε δύσμαχος ἀμφὶ Κορίνθου</TextUnit>
    <TextUnit id="18233" loc="43.185">εἰς μόθον ἀστερόεντα κορύσσετο πόντιος ̓́Αρης:</TextUnit>
    <TextUnit id="18234" loc="43.186">ὑψώθη δὲ θάλασσα κατ' αἰθέρος, ̓Ωκεανῷ δὲ</TextUnit>
    <TextUnit id="18235" loc="43.187">λούετο διψὰς ̔́Αμαξα, καὶ ὕδασι γείτονος ἅλμης</TextUnit>
    <TextUnit id="18236" loc="43.188">βάψας θερμὰ γένεια Κύων ἐψύχετο Μαίρης,</TextUnit>
    <TextUnit id="18237" loc="43.189">καὶ βυθίων κενεῶνες ἀνυψώθησαν ἐναύλων</TextUnit>
    <TextUnit id="18238" loc="43.190">κύματα πυργώσαντες, ἱμασσομένοιο δὲ πόντου</TextUnit>
    <TextUnit id="18239" loc="43.191">οὐρανίῳ Δελφῖνι θαλάσσιος ἤντετο δελφίς.”</TextUnit>
    <TextUnit id="18240" loc="43.192">ὣς εἰπὼν τριόδοντι μυχοὺς ἐτίναξε θαλάσσης,</TextUnit>
    <TextUnit id="18241" loc="43.193">καὶ ῥοθίῳ κελάδοντι καὶ οἰδαίνοντι ῥεέθρῳ</TextUnit>
    <TextUnit id="18242" loc="43.194">ἠέρα μαστίζοντες ἐβόμβεον ὕδατος ὁλκοί.</TextUnit>
    <TextUnit id="18243" loc="43.195">καὶ διεροῖς σακέεσσιν ἐθωρήχθη στρατὸς ἅλμης:</TextUnit>
    <TextUnit id="18244" loc="43.196">καὶ βυθίου Κρονίωνος ἁλιβρέκτῳ παρὰ φάτνῃ</TextUnit>
    <TextUnit id="18245" loc="43.197">ἐγχείην ἐλέλιζεν ὑποβρυχίην Μελικέρτης,</TextUnit>
    <TextUnit id="18246" loc="43.198">ζεύξας ̓́Ισθμιον ἅρμα, καὶ ὑγροπόρου βασιλῆος</TextUnit>
    <TextUnit id="18247" loc="43.199">ἔγχος ἁλικνήμιδι παρῃώρησεν ἀπήνῃ,</TextUnit>
    <TextUnit id="18248" loc="43.200">τριχθαδίῃ γλωχῖνι θαλάσσια νῶτα χαράσσων,</TextUnit>
    <TextUnit id="18249" loc="43.201">ζεύξας ̓́Ισθμιον ἅρμα: καὶ ̔Ιππείῳ χρεμετισμῷ</TextUnit>
    <TextUnit id="18250" loc="43.202">̓Ινδῴων κελάδημα συνεπλατάγησε λεόντων.</TextUnit>
    <TextUnit id="18251" loc="43.203">καὶ δρόμον ὑγρὸν ἔλαυνε: τιταινομένοιο δὲ δίφρου</TextUnit>
    <TextUnit id="18252" loc="43.204">ἄκρον ὕδωρ ἀδίαντος ἐπέγραφεν ἄβροχος ὁπλή.</TextUnit>
    <TextUnit id="18253" loc="43.205">τρίτων δ' εὐρυγένειος ἐπέκτυπε θυιάδι χάρμῃ,</TextUnit>
    <TextUnit id="18254" loc="43.206">ὃς διδύμοις μελέεσσιν ἔχει βροτοειδέα μορφὴν</TextUnit>
    <TextUnit id="18255" loc="43.207">ἀλλοφυῆ, χλοάουσαν, ἀπ' ἰξύος ἄχρι καρήνου</TextUnit>
    <TextUnit id="18256" loc="43.208">ἡμιτελής: διερῆς δὲ παρήορος ἰξύος ὁλκῷ</TextUnit>
    <TextUnit id="18257" loc="43.209">δίπτυχος ἰχθυόεντι τύπῳ περικάμπτεται οὐρή.</TextUnit>
    <TextUnit id="18258" loc="43.210">καὶ διερῇ μάστιγι, θαλασσαίῃ παρὰ φάτνῃ</TextUnit>
    <TextUnit id="18259" loc="43.211">ζεύξας ὠκυπόρῳ πεφορημένον ἅρμα θυέλλῃ,</TextUnit>
    <TextUnit id="18260" loc="43.212">Γλαῦκος ἀνιπτοπόδων λοφιὴν ἐπεμάστιεν ἵππων</TextUnit>
    <TextUnit id="18261" loc="43.213">καὶ Σατύρους ἐδίωκεν. ἁλιρροίζῳ δὲ κυδοιμῷ</TextUnit>
    <TextUnit id="18262" loc="43.214">Πὰν κερόεις, ἀβάτοισιν ἐν ὕδασι κοῦφος ὁδίτης,</TextUnit>
    <TextUnit id="18263" loc="43.215">ἄβροχος αἰγείῃσιν ἀνακρούων ἄλα χηλαῖς,</TextUnit>
    <TextUnit id="18264" loc="43.216">ἄστατος ἐσκίρτησε, καλαύροπι πόντον ἀράσσων,</TextUnit>
    <TextUnit id="18265" loc="43.217">πηκτίδι συρίζων πολέμου μέλος: ἐν ῥοθίοις δὲ</TextUnit>
    <TextUnit id="18266" loc="43.218">μιμηλὴν ἀίων ἀνεμώλιον εἰκόνα φωνῆς</TextUnit>
    <TextUnit id="18267" loc="43.219">ποσσὶν ὀρεσσινόμοισι διέτρεχε πόντιον ὕδωρ,</TextUnit>
    <TextUnit id="18268" loc="43.220">μαστεύων κτύπον ἄλλον: ὑπηνέμιος δὲ καὶ αὐτὴ</TextUnit>
    <TextUnit id="18269" loc="43.221">τικτομένη σύριγγι διώκετο ποντιὰς ἠχώ.</TextUnit>
    <TextUnit id="18270" loc="43.222">ἄλλος ἐυκρήπιδα λόφον νησαῖον ἑλίξας</TextUnit>
    <TextUnit id="18271" loc="43.223">ῥῖψεν ἐφ' ̔Υδριάδεσσιν, ἀποπλαγχθεῖσα δὲ πέτρη</TextUnit>
    <TextUnit id="18272" loc="43.224">Νηρεΐδων ἐτίναξε Παλαίμονος ἔμβρυον αὐλήν.</TextUnit>
    <TextUnit id="18273" loc="43.225">Πρωτεὺς δ' ̓́Ισθμιον οἶδμα λιπὼν Παλληνίδος ἅλμης</TextUnit>
    <TextUnit id="18274" loc="43.226">εἰναλίῳ θώρηκι κορύσσετο, δέρματι φώκης:</TextUnit>
    <TextUnit id="18275" loc="43.227">ἀμφὶ δέ μιν στεφανηδὸν ἐπέρρεον αἴθοπες ̓Ινδοὶ</TextUnit>
    <TextUnit id="18276" loc="43.228">Βάκχου κεκλομένοιο, καὶ οὐλοκόμων στίχες ἀνδρῶν</TextUnit>
    <TextUnit id="18277" loc="43.229">φωκάων πολύμορφον ἐπηχύναντο νομῆα.</TextUnit>
    <TextUnit id="18278" loc="43.230">σφιγγομένου δὲ γέροντος ἔην ἑτερόχροος εἰκών:</TextUnit>
    <TextUnit id="18279" loc="43.231">Πρωτεὺς γὰρ μελέεσσι τύπον μιμηλὸν ὑφαίνων</TextUnit>
    <TextUnit id="18280" loc="43.232">πόρδαλις αἰολόνωτος ἑὴν ἐστίξατο μορφήν:</TextUnit>
    <TextUnit id="18281" loc="43.233">καὶ φυτὸν αὐτοτέλεστον ἐπὶ χθονὸς ὄρθιον ἔστη</TextUnit>
    <TextUnit id="18282" loc="43.234">δενδρώσας ἑὰ γυῖα, τινασσομένων δὲ πετήλων</TextUnit>
    <TextUnit id="18283" loc="43.235">ψευδαλέον ψιθύρισμα Βορειάδι σύρισεν αὔρῃ:</TextUnit>
    <TextUnit id="18284" loc="43.236">καὶ γραπταῖς φολίδεσσι κεκασμένα νῶτα χαράξας</TextUnit>
    <TextUnit id="18285" loc="43.237">εἷρπε δράκων, μεσάτου δὲ πιεζομένου κενεῶνος</TextUnit>
    <TextUnit id="18286" loc="43.238">σπεῖραν ἀνῃώρησεν, ὑπ' ὀρχηστῆρι δὲ παλμῷ</TextUnit>
    <TextUnit id="18287" loc="43.239">ἄκρα τιταινομένης ἐλελίζετο κυκλάδος οὐρῆς,</TextUnit>
    <TextUnit id="18288" loc="43.240">καὶ κεφαλὴν ὤρθωσεν, ἀποπτύων δὲ γενείων</TextUnit>
    <TextUnit id="18289" loc="43.241">ἰὸν ἀκοντιστῆρα κεχηνότι σύρισε λαιμῷ:</TextUnit>
    <TextUnit id="18290" loc="43.242">καὶ δέμας ἀλλοπρόσαλλον ἔχων σκιοειδέι μορφῇ</TextUnit>
    <TextUnit id="18291" loc="43.243">φρῖξε λέων, σύτο κάπρος, ὕδωρ ῥέε: καὶ χορὸς ̓Ινδῶν</TextUnit>
    <TextUnit id="18292" loc="43.244">ὑγρὸν ἀπειλητῆρι ῥόον σφηκώσατο δεσμῷ</TextUnit>
    <TextUnit id="18293" loc="43.245">χερσὶν ὀλισθηρῇσιν ἔχων ἀπατήλιον ὕδωρ:</TextUnit>
    <TextUnit id="18294" loc="43.246">κερδαλέος δὲ γέρων πολυδαίδαλον εἶδος ἀμείβων</TextUnit>
    <TextUnit id="18295" loc="43.247">εἶχε Περικλυμένοιο πολύτροπα δαίδαλα μορφῆς,</TextUnit>
    <TextUnit id="18296" loc="43.248">ὃν κτάμεν ̔Ηρακλέης, ὅτε δάκτυλα δισσὰ συνάψας</TextUnit>
    <TextUnit id="18297" loc="43.249">ψευδαλέον μίμημα νόθης ἔθραυσε μελίσσης.</TextUnit>
    <TextUnit id="18298" loc="43.250">χερσαίην δὲ γέροντος ἐκυκλώσαντο πορείην</TextUnit>
    <TextUnit id="18299" loc="43.251">πώεα κητώεντα, φιλοψαμάθοιο δὲ φώκης</TextUnit>
    <TextUnit id="18300" loc="43.252">οἰγομένῳ βαρύδουπον ὕδωρ ἐπεπάφλασε λαιμῷ.</TextUnit>
    <TextUnit id="18301" loc="43.253">θυγατέρων δὲ φάλαγγα φιλεύιον εἰς μόθον ἕλκων</TextUnit>
    <TextUnit id="18302" loc="43.254">ἔγχεϊ κυματόεντι γέρων ὡπλίζετο Νηρεύς,</TextUnit>
    <TextUnit id="18303" loc="43.255">ποντοπόρῳ τριόδοντι καταθρῴσκων ἐλεφάντων,</TextUnit>
    <TextUnit id="18304" loc="43.256">δεινὸς ἰδεῖν: πολλαὶ δὲ παρ' ᾐόνα γείτονες ὄχθαι</TextUnit>
    <TextUnit id="18305" loc="43.257">εἰναλίῃ Νηρῆος ἐδοχμώθησαν ἀκωκῇ.</TextUnit>
    <TextUnit id="18306" loc="43.258">Νηρεΐδων δὲ γένεθλα συνεκρούσαντο τοκῆι</TextUnit>
    <TextUnit id="18307" loc="43.259">ὑσμίνης ἀλάλαγμα: καὶ εἰς μόθον ὑψόθι πόντου</TextUnit>
    <TextUnit id="18308" loc="43.260">ἡμιφανὴς ἀπέδιλος ἐβακχεύθη χορὸς ἅλμης.</TextUnit>
    <TextUnit id="18309" loc="43.261">καὶ Σατύρων ἀσίδηρος ἐπαΐσσουσα κυδοιμῷ</TextUnit>
    <TextUnit id="18310" loc="43.262">ἀρχαίην ἐπὶ λύσσαν ἀνέδραμεν ἄστατος ̓Ινώ,</TextUnit>
    <TextUnit id="18311" loc="43.263">λευκὸν ἐρευγομένη μανιώδεος ἀφρὸν ὑπήνης.</TextUnit>
    <TextUnit id="18312" loc="43.264">καὶ βλοσυρὴ Πανόπεια διαΐσσουσα γαλήνης</TextUnit>
    <TextUnit id="18313" loc="43.265">γλαυκὰ θαλασσαίης ἐπεμάστιε νῶτα λεαίνης:</TextUnit>
    <TextUnit id="18314" loc="43.266">καὶ ῥόπαλον δυσέρωτος ἀειρομένη Πολυφήμου</TextUnit>
    <TextUnit id="18315" loc="43.267">εἰναλίη Γαλάτεια κορύσσετο λυσσάδι Βάκχῃ:</TextUnit>
    <TextUnit id="18316" loc="43.268">κουφίζων δ' ἀτίνακτον ἁλιτρεφέων ἐπὶ νώτων</TextUnit>
    <TextUnit id="18317" loc="43.269">πομπίλος ἠέρταζε δι' ὕδατος ἄβροχον Εἰδώ.</TextUnit>
    <TextUnit id="18318" loc="43.270">ὡς δέ τις ἱππεύων ἐλατὴρ ὑπὸ κυκλάδι τέχνῃ.</TextUnit>
    <TextUnit id="18319" loc="43.271">δοχμώσας ὅλον ἵππον ἀριστερὸν ἐγγύθι νύσσης,</TextUnit>
    <TextUnit id="18320" loc="43.272">δεξιτερὸν κάμψειε, παριεμένοιο χαλινοῦ</TextUnit>
    <TextUnit id="18321" loc="43.273">κέντρῳ ἐπισπέρχων, προχέων πλήξιππον ἀπειλήν,</TextUnit>
    <TextUnit id="18322" loc="43.274">ὀκλάζων ἐπίκυρτος, ἐπ' ἄντυγι γούνατα πήξας</TextUnit>
    <TextUnit id="18323" loc="43.275">ἰξύι καμπτομένῃ, καὶ ἑκούσιον ἵππον ἐλαύνων</TextUnit>
    <TextUnit id="18324" loc="43.276">φειδομένῃ παλάμῃ τεχνήμονι βαιὸν ἱμάσσει,</TextUnit>
    <TextUnit id="18325" loc="43.277">ὄμμα βαλὼν κατόπισθε, παρελκομένου δὲ προσώπου</TextUnit>
    <TextUnit id="18326" loc="43.278">δίφρον ὀπισθοπόροιο φυλάσσεται ἡνιοχῆος:</TextUnit>
    <TextUnit id="18327" loc="43.279">ὣς τότε Νηρεΐδες διερὴν περὶ νύσσαν ἀγῶνος</TextUnit>
    <TextUnit id="18328" loc="43.280">ἰχθύας ὠκυπόροισιν ἐοικότας ἤλασαν ἵπποις.</TextUnit>
    <TextUnit id="18329" loc="43.281">ἄλλη δ' ἀντικέλευθον ἁλίδρομον εἶχε πορείην</TextUnit>
    <TextUnit id="18330" loc="43.283">ἡνίοχος δελφῖνος ὑπερκύψασα θαλάσσης,</TextUnit>
    <TextUnit id="18331" loc="43.282">νώτῳ δ' ἰχθυόεντι καθιππεύουσα γαλήνης</TextUnit>
    <TextUnit id="18332" loc="43.284">ὑγρομανῆ δρόμον εἶχε: μανεὶς δέ τις ὑγρὸς ὁδίτης</TextUnit>
    <TextUnit id="18333" loc="43.285">μεσσοφανὴς δελφῖνας ὁμόζυγας ἔσχισε δελφίς.</TextUnit>
    <TextUnit id="18334" loc="43.286">καὶ ποταμοὶ κελάδησαν ἐς ὑσμίνην Διονύσου</TextUnit>
    <TextUnit id="18335" loc="43.287">θαρσύνοντες ἄνακτα, καὶ ἀενάων ἀπὸ λαιμῶν</TextUnit>
    <TextUnit id="18336" loc="43.288">ὑδατόεν μύκημα κεχηνότος ̓Ωκεανοῖο</TextUnit>
    <TextUnit id="18337" loc="43.289">ἄγγελος ὑσμίνης Ποσιδήιος ἔβρεμε σάλπιγξ:</TextUnit>
    <TextUnit id="18338" loc="43.290">καὶ πελάγη κυρτοῦτο συναιχμάζοντα τριαίνῃ:</TextUnit>
    <TextUnit id="18339" loc="43.291">̓Ικαρίῳ Μυρτῷος ἐπέτρεχεν, ἀγχιφανὴς δὲ</TextUnit>
    <TextUnit id="18340" loc="43.292">ἑσπερίῳ Σαρδῷος, ̓́Ιβηρ ἐπεσύρετο Κελτῷ</TextUnit>
    <TextUnit id="18341" loc="43.293">οἰδαίνων πελάγεσσι, καὶ ἠθάδι δίζυγι πόντῳ</TextUnit>
    <TextUnit id="18342" loc="43.294">Βόσπορος ἀστήρικτος ἐμίγνυε καμπύλον ὕδωρ,</TextUnit>
    <TextUnit id="18343" loc="43.295">Αἰγαίου δὲ ῥέεθρα συναιθύσσοντες ἀέλλῃ</TextUnit>
    <TextUnit id="18344" loc="43.296">̓Ιονίης κενεῶνες ἐμαστίζοντο θαλάσσης</TextUnit>
    <TextUnit id="18345" loc="43.297">συζυγέες, Σικελῆς δὲ παρὰ σφυρὰ θυιάδος ἅλμης</TextUnit>
    <TextUnit id="18346" loc="43.298">κύμασι πυργωθεῖσα συνέκτυπεν ̓Αδριὰς ἅλμη</TextUnit>
    <TextUnit id="18347" loc="43.299">ἀγχινεφής: καὶ κόχλον ἑλὼν ὑπὸ Σύρτιος ὕδωρ</TextUnit>
    <TextUnit id="18348" loc="43.300">εἰναλίῃ σάλπιγγι Λίβυς μυκήσατο Νηρεύς:</TextUnit>
    <TextUnit id="18349" loc="43.301">καί τις ἀναΐξας ῥοθίων χερσαῖος ὁδίτης</TextUnit>
    <TextUnit id="18350" loc="43.302">εἰς σκοπιὴν πόδα λαιὸν ἐρείσατο, δεξιτερῷ δὲ</TextUnit>
    <TextUnit id="18351" loc="43.303">οὕρεος ἄκρα κάρηνα ταμὼν ἐνοσίχθονι ταρσῷ</TextUnit>
    <TextUnit id="18352" loc="43.304">μαινάδος ἀψαύστοιο κατηκόντιζε καρήνου:</TextUnit>
    <TextUnit id="18353" loc="43.305">καὶ βυθίῳ τριόδοντι καταιχμάζων Διονύσου</TextUnit>
    <TextUnit id="18354" loc="43.306">ἅλμασι μητρῴοισιν ἐβακχεύθη Μελικέρτης.</TextUnit>
    <TextUnit id="18355" loc="43.307">Βασσαρίδων δὲ φάλαγγες ἐπεστρατόωντο κυδοιμῷ,</TextUnit>
    <TextUnit id="18356" loc="43.308">ὧν ἡ μὲν δονέουσα μετήλυδα βότρυν ἐθείρης</TextUnit>
    <TextUnit id="18357" loc="43.309">εἰς μόθον ὑδατόεντα κορύσσετο φοντάδι λύσσῃ,</TextUnit>
    <TextUnit id="18358" loc="43.310">ἄστατος οἰστρηθεῖσα ποδῶν βητάρμονι παλμῷ:</TextUnit>
    <TextUnit id="18359" loc="43.311">ἡ δὲ Σάμου Θρήισσαν ὑπὸ σπήλυγγα Καβείρων</TextUnit>
    <TextUnit id="18360" loc="43.312">νασσαμένη Λιβάνοιο παρεσκίρτησεν ἐρίπνῃ,</TextUnit>
    <TextUnit id="18361" loc="43.313">βάρβαρον αἰθύσσουσα μέλος Κορυβαντίδος ἠχοῦς:</TextUnit>
    <TextUnit id="18362" loc="43.314">ἄλλη ἀπὸ Τμώλοιο λεχωίδος ὕψι λεαίνης</TextUnit>
    <TextUnit id="18363" loc="43.315">ἄρσενα μιτρώσασα κόμην ὀφιώδεϊ δεσμῷ,</TextUnit>
    <TextUnit id="18364" loc="43.316">Μαιονὶς ἀκρήδεμνος ὑπεβρυχᾶτο Μιμαλλών,</TextUnit>
    <TextUnit id="18365" loc="43.317">καὶ ποδὸς ἴχνος ἔπηξε μετήορον ὑψόθεν ὄχθης,</TextUnit>
    <TextUnit id="18366" loc="43.318">μιμηλαῖς γενύεσσιν ὑπαφριόωσα θαλάσσῃ.</TextUnit>
    <TextUnit id="18367" loc="43.319">Σειληνοὶ δὲ Κίλισσαν ἀναβλύζοντες ἐέρσην</TextUnit>
    <TextUnit id="18368" loc="43.320">Μυγδονίων ἐλατῆρες ἐθωρήσσοντο λεόντων,</TextUnit>
    <TextUnit id="18369" loc="43.321">καὶ βυθίῳ καναχηδὸν ἐπισκιρτῶντες ὁμίλῳ</TextUnit>
    <TextUnit id="18370" loc="43.322">ἀμπελόεν παλάμῃσιν ἀνέσχεθον ἔρνος ̓Ενυοῦς,</TextUnit>
    <TextUnit id="18371" loc="43.323">καὶ παλάμας τανύσαντο λεοντείην ἐπὶ δειρὴν</TextUnit>
    <TextUnit id="18372" loc="43.324">δραξάμενοι πλοκαμῖδος, ἀμαιμακέτους δὲ φορῆας</TextUnit>
    <TextUnit id="18373" loc="43.325">θαρσαλέοι λασίοισιν ἀνεκρούσαντο χαλινοῖς.</TextUnit>
    <TextUnit id="18374" loc="43.326">ἁρπάξας δὲ τένοντα χαραδρήεντος ἐναύλου</TextUnit>
    <TextUnit id="18375" loc="43.327">Σειληνὸς πολέμιζε Παλαίμονι, φοιταλέην δὲ</TextUnit>
    <TextUnit id="18376" loc="43.328">ἔγχεϊ κισσήεντι δι' ὕδατος ἤλασεν ̓Ινώ.</TextUnit>
    <TextUnit id="18377" loc="43.329">ἄλλῳ δ' ἄλλος ἔριζε: καὶ οὐκ ᾐδέσσατο Βάκχη</TextUnit>
    <TextUnit id="18378" loc="43.330">θύρσῳ ἀκοντιστῆρι καταΐσσουσα τριαίνης,</TextUnit>
    <TextUnit id="18379" loc="43.331">Βάκχη θῆλυς ἐοῦσα: προασπίζων δὲ θαλάσσης</TextUnit>
    <TextUnit id="18380" loc="43.332">Πανὶ φιλοσκοπέλῳ μετανάστιος ἤρισε Νηρεὺς</TextUnit>
    <TextUnit id="18381" loc="43.333">πήχεϊ παφλάζοντι: δαφοινήεντι δὲ κισσῷ</TextUnit>
    <TextUnit id="18382" loc="43.334">δαίμονα Παλληναῖον ὀρεστιὰς ἤλασε Βάκχη,</TextUnit>
    <TextUnit id="18383" loc="43.335">οὐ δέ μιν ἐστυφέλιξεν: ἐπερχόμενον δὲ Λυαίῳ</TextUnit>
    <TextUnit id="18384" loc="43.336">Γλαῦκον ἀκοντιστῆρι Μάρων ἀπεσείσατο θύρσῳ.</TextUnit>
    <TextUnit id="18385" loc="43.337">ὑψινεφὴς δ' ἐλέφας μελέων ἐνοσίχθονι παλμῷ</TextUnit>
    <TextUnit id="18386" loc="43.338">δινεύων στατὸν ἴχνος ἀκαμπέι γούνατος ὀγκῷ</TextUnit>
    <TextUnit id="18387" loc="43.339">χείλεσι μηκεδανοῖσι χαμευνάδι μάρνατο φώκῃ:</TextUnit>
    <TextUnit id="18388" loc="43.340">καὶ Σάτυροι ῥώοντο κυβιστητῆρι κυδοιμῷ</TextUnit>
    <TextUnit id="18389" loc="43.341">ταυροφυεῖς κεράεσσι πεποιθότες, ἐσσυμένων δὲ</TextUnit>
    <TextUnit id="18390" loc="43.342">ἀλλοφανὴς κεχάλαστο δι' ἰξύος ὄρθιος οὐρή.</TextUnit>
    <TextUnit id="18391" loc="43.343">Σειληνῶν δὲ φάλαγγες ἐπέρρεον, ὧν ὁ μὲν αὐτῶν</TextUnit>
    <TextUnit id="18392" loc="43.344">ποσσὶ διχαζομένοις ἐποχημένος ἰξύι ταύρου</TextUnit>
    <TextUnit id="18393" loc="43.345">συμπλεκέων ἔθλιψε μέλος διδυμόθροον αὐλῶν.</TextUnit>
    <TextUnit id="18394" loc="43.346">καὶ πλοκάμους βαλίῃσι συναιθύσσουσα θυέλλαις</TextUnit>
    <TextUnit id="18395" loc="43.347">Μυγδονὶς ἐκροτάλιζεν ὁμόζυγα κύμβαλα Βάκχη,</TextUnit>
    <TextUnit id="18396" loc="43.348">καὶ λοφιὴν ἐπίκυρτον ἐμάστιε λυσσάδος ἄρκτου</TextUnit>
    <TextUnit id="18397" loc="43.349">θηρὸς ὑποβρυχίης ἀντώπιον: ἀγροτέρη δὲ</TextUnit>
    <TextUnit id="18398" loc="43.350">πόρδαλις οὐρεσίφοιτος ἐλαύνετο κέντορι θύρσῳ.</TextUnit>
    <TextUnit id="18399" loc="43.351">καί τις ἀμερσινόοιο κατάσχετος ἅλματι λύσσης</TextUnit>
    <TextUnit id="18400" loc="43.352">ἴχνεσιν ἀβρέκτοισιν ἐπεσκίρτησε θαλάσσῃ,</TextUnit>
    <TextUnit id="18401" loc="43.353">οἷα Ποσειδάωνος ἐπισκαίρουσα καρήνῳ:</TextUnit>
    <TextUnit id="18402" loc="43.354">λὰξ ποδὶ κύματα τύψεν, ἐπηπείλησε δὲ πόντῳ</TextUnit>
    <TextUnit id="18403" loc="43.355">σιγαλέῳ, καὶ κωφὸν ὕδωρ ἐπεμάστιε θύρσῳ</TextUnit>
    <TextUnit id="18404" loc="43.356">Βασσαρὶς ὑγροφόρητος: ἀπὸ πλοκάμοιο δὲ νύμφης</TextUnit>
    <TextUnit id="18405" loc="43.357">ἀφλεγέος σελάγιζε κατ' αὐχένος αὐτόματον πῦρ,</TextUnit>
    <TextUnit id="18406" loc="43.358">θάμβος ἰδεῖν. κινυρὴ δὲ παρ' ᾐόνι γείτονι πόντῳ</TextUnit>
    <TextUnit id="18407" loc="43.359">φύλοπιν εἰσορόωσα θαλασσομόθου Διονύσου</TextUnit>
    <TextUnit id="18408" loc="43.360">αἰνοπαθὴς Ψαμάθη πολυταρβέα ῥήξατο φωνήν:</TextUnit>
    <TextUnit id="18409" loc="43.361">“Εἰ Θέτιδος χάριν οἶσθα καὶ εὐπαλάμου Βριαρῆος,</TextUnit>
    <TextUnit id="18410" loc="43.362">εἰ μάθες Αἰγαίωνα τεῶν χραισμήτορα θεσμῶν,</TextUnit>
    <TextUnit id="18411" loc="43.363">Ζεῦ ἄνα, Βάκχον ἔρυκε μεμηνότα: μηδὲ νοήσω</TextUnit>
    <TextUnit id="18412" loc="43.364">δουλοσύνην Νηρῆος ἐπὶ Γλαύκοιο τελευτῇ:</TextUnit>
    <TextUnit id="18413" loc="43.365">μὴ Θέτις αἰολόδακρυς ὑποδρήσσειε Λυαίῳ,</TextUnit>
    <TextUnit id="18414" loc="43.366">δμωίδα μή μιν ἴδοιμι παρὰ Βρομίῳ, χθόνα Λυδῶν</TextUnit>
    <TextUnit id="18415" loc="43.367">ὀψομένην μετὰ πόντον, ̓Αχιλλέα, Πηλέα, Πύρρον,</TextUnit>
    <TextUnit id="18416" loc="43.368">υἱωνόν, πόσιν, υἷα μιῇ στενάχουσαν ἀνίῃ:</TextUnit>
    <TextUnit id="18417" loc="43.369">Λευκοθέην δ' ἐλέαιρε γοήμονα, τῆς παρακοίτης</TextUnit>
    <TextUnit id="18418" loc="43.370">υἷα λαβὼν ἐδάιξε, τὸν ἀστόργοιο τοκῆος</TextUnit>
    <TextUnit id="18419" loc="43.371">παιδοφόνοι γλωχῖνες ἐδαιτρεύσαντο μαχαίρης.”</TextUnit>
    <TextUnit id="18420" loc="43.372">ὣς φαμένης ἤκουσε δι' αἰθέρος ὑψιμέδων Ζεύς,</TextUnit>
    <TextUnit id="18421" loc="43.373">καὶ Βερόης ὑμέναιον ἐπέτρεπεν ἐννοσιγαίῳ,</TextUnit>
    <TextUnit id="18422" loc="43.374">καὶ μόθον ἐπρήυνε γαμοστόλον:οὐρανόθεν γὰρ</TextUnit>
    <TextUnit id="18423" loc="43.375">νυμφιδίην ἀτέλεστον ἀναστέλλοντες ̓Ενυὼ</TextUnit>
    <TextUnit id="18424" loc="43.376">Βάκχον ἀπειλητῆρες ἐκυκλώσαντο κεραυνοί.</TextUnit>
    <TextUnit id="18425" loc="43.377">καὶ θεὸς ἀμπελόεις γαμίῳ δεδονημένος ἰῷ</TextUnit>
    <TextUnit id="18426" loc="43.378">κούρην μὲν μενέαινε: πατὴρ δέ μιν ὑψιμέδων Ζεὺς</TextUnit>
    <TextUnit id="18427" loc="43.379">βρονταίης ἀνέκοπτε μέλος σάλπιγγος ἀράσσων,</TextUnit>
    <TextUnit id="18428" loc="43.380">καὶ πόθον ὑσμίνης ἀνεσείρασε πάτριος ἠχώ.</TextUnit>
    <TextUnit id="18429" loc="43.381">ὀκναλέοις δὲ πόδεσσιν ἐχάζετο νωθρὸς ὁδίτης,</TextUnit>
    <TextUnit id="18430" loc="43.382">στυγνὸς ὀπισθοβόλῳ δεδοκημένος ὄμματι κούρην:</TextUnit>
    <TextUnit id="18431" loc="43.383">οὔασι δ' αἰδομένοισιν ἀειδομένων ἐνὶ πόντῳ</TextUnit>
    <TextUnit id="18432" loc="43.384">ζῆλον ἔχων ἤκουεν ̓Αμυμώνης ὑμεναίων.</TextUnit>
    <TextUnit id="18433" loc="43.385">καὶ γάμον ἡμιτέλεστον ἁλίβρομος ἤπυε σύριγξ,</TextUnit>
    <TextUnit id="18434" loc="43.386">καὶ δονέων ἄσβεστον ἐν ὕδασι νυμφίδιον πῦρ</TextUnit>
    <TextUnit id="18435" loc="43.387">παστὸν ̓Αμυμώνης θαλαμηπόλος ἤπυε Νηρεύς,</TextUnit>
    <TextUnit id="18436" loc="43.388">καὶ μέλος ἔπλεκε Φόρκυς: ὁμοζήλῳ δὲ πορείῃ</TextUnit>
    <TextUnit id="18437" loc="43.389">Γλαῦκος ἀνεσκίρτησεν, ἐβακχεύθη Μελικέρτης:</TextUnit>
    <TextUnit id="18438" loc="43.390">καὶ ζυγίην Γαλάτεια διακρούουσα χορείην</TextUnit>
    <TextUnit id="18439" loc="43.391">ἄστατος ὀρχηστῆρι ποδῶν ἐλελίζετο παλμῷ,</TextUnit>
    <TextUnit id="18440" loc="43.392">καὶ γάμιον μέλος εἶπεν, ἐπεὶ μάθε καλὰ λιγαίνειν</TextUnit>
    <TextUnit id="18441" loc="43.393">ποιμενίῃ σύριγγι διδασκομένη Πολυφήμου.</TextUnit>
    <TextUnit id="18442" loc="43.394">καὶ Βερόης διεροῖσιν ὁμιλήσας ὑμεναίοις</TextUnit>
    <TextUnit id="18443" loc="43.395">νυμφίος ἐννοσίγαιος ἐφίλατο πατρίδα νύμφης:</TextUnit>
    <TextUnit id="18444" loc="43.396">καὶ Βερόης ναέτῃσιν ἑῆς κειμήλιον εὐνῆς</TextUnit>
    <TextUnit id="18445" loc="43.397">̓́Αρεος εἰναλίοιο θαλασσαίην πόρε νίκην.</TextUnit>
    <TextUnit id="18446" loc="43.398">καὶ γάμος ὄλβιος ἦεν, ἐπεὶ βυθίῳ παρὰ παστῷ</TextUnit>
    <TextUnit id="18447" loc="43.399">ἄξιον ἕδνον ̓́Ερωτος ̓́Αραψ ἐκομίσσατο Νηρεύς,</TextUnit>
    <TextUnit id="18448" loc="43.400">̔Ηφαίστου σοφὸν ἔργον, ̓Ολύμπια δαίδαλα, νύμφῃ,</TextUnit>
    <TextUnit id="18449" loc="43.401">ὁρμὸν ἄγων κάλυκάς τε φέρων ἕλικάς τε τιταίνων,</TextUnit>
    <TextUnit id="18450" loc="43.402">ὁππόσα Νηρεΐδεσσιν ἀμιμήτῳ κάμε τέχνῃ</TextUnit>
    <TextUnit id="18451" loc="43.403">Λήμνιος ἐργοπόνος παρὰ κύμασι καὶ μέσον ἅλμης</TextUnit>
    <TextUnit id="18452" loc="43.404">ἔμπυρον ἄκμονα πάλλεν ὑποβρυχίην τε πυράγρην,</TextUnit>
    <TextUnit id="18453" loc="43.405">φυσαλέου χοάνοιο περίδρομον ἄσθμα τιταίνων</TextUnit>
    <TextUnit id="18454" loc="43.406">ποιητοῖς ἀνέμοισιν, ἀναπτομένης δὲ καμίνου</TextUnit>
    <TextUnit id="18455" loc="43.407">ἐν ῥοθίοις ἄσβεστον ἐβόμβεεν ἐνδόμυχον πῦρ.</TextUnit>
    <TextUnit id="18456" loc="43.408">Νηρεὺς μὲν τάδε δῶρα πολύτροπα, δῶκε δὲ κούρῃ</TextUnit>
    <TextUnit id="18457" loc="43.409">Περσικὸς Εὐφρήτης πολυδαίδαλον εἶδος ἀράχνης:</TextUnit>
    <TextUnit id="18458" loc="43.410">χρυσὸν ̓́Ιβηρ πόρε ̔Ρῆνος: ἐχεκτεάνων δὲ μετάλλων</TextUnit>
    <TextUnit id="18459" loc="43.411">ἤλυθεν εἴκελα δῶρα γέρων Πακτωλὸς ἀείρων</TextUnit>
    <TextUnit id="18460" loc="43.412">χερσὶ φυλασσομένῃσιν, ὅτι πρόμον ἔτρεμε γείτονα ̔Ρείην</TextUnit>
    <TextUnit id="18461" loc="43.413">Βάκχον ἑὸν βασιλῆα, καὶ ἔτρεμε γείτονα ̔Ρείην</TextUnit>
    <TextUnit id="18462" loc="43.414">Μυγδονίης πολιοῦχον ἑῆς χθονός: ̓Ηριδανὸς δὲ</TextUnit>
    <TextUnit id="18463" loc="43.415">̔Ηλιάδων ἤλεκτρα ῥυηφενέων ἀπὸ δένδρων</TextUnit>
    <TextUnit id="18464" loc="43.416">δῶρα πόρε στίλβοντα: καὶ ἀργυρέης ἀπὸ πέτρης</TextUnit>
    <TextUnit id="18465" loc="43.417">Στρυμὼν ὅσσα μέταλλα καὶ ὁππόσα Γεῦδις ἀείρει,</TextUnit>
    <TextUnit id="18466" loc="43.418">ἕδνον ̓Αμυμώνῃ δωρήσατο κυανοχαίτης.</TextUnit>
    <TextUnit id="18467" loc="43.419">ὣς ὁ μὲν ἀρτιχόρευτος ὑποβρυχίῳ παρὰ παστῷ</TextUnit>
    <TextUnit id="18468" loc="43.420">γήθεεν ἐννοσίγαιος: ἀμειδήτῳ δὲ Λυαίῳ</TextUnit>
    <TextUnit id="18469" loc="43.421">γνωτὸς ̓́Ερως φθονέοντι παρήγορον ἴαχε φωνήν:</TextUnit>
    <TextUnit id="18470" loc="43.422">“Νυμφοκόμῳ, Διόνυσε, τί μέμφεαι εἰσέτι κεστῷ;</TextUnit>
    <TextUnit id="18471" loc="43.423">οὐ Βρομίῳ Βερόης γάμος ἔπρεπεν, ἀλλὰ θαλάσσης</TextUnit>
    <TextUnit id="18472" loc="43.424">ἄρμενος ἦν γάμος οὗτος, ὅτι βρυχίης ̓Αφροδίτης</TextUnit>
    <TextUnit id="18473" loc="43.425">παῖδα λαβὼν ἔζευξα θαλασσοπόρῳ παρακοίτῃ:</TextUnit>
    <TextUnit id="18474" loc="43.426">ἁβροτέρην δ' ἐφύλαξα τεοῖς θαλάμοις ̓Αριάδνην,</TextUnit>
    <TextUnit id="18475" loc="43.427">ἐκ γενεῆς Μίνωος ὁμόγνιον: οὐτιδανὴν δὲ</TextUnit>
    <TextUnit id="18476" loc="43.428">πόντιον αἷμα φέρουσαν ̓Αμυμώνην λίπε πόντῳ.</TextUnit>
    <TextUnit id="18477" loc="43.429">ἀλλὰ λιπὼν Λιβάνοιο λόφον καὶ ̓Αδώνιδος ὕδωρ</TextUnit>
    <TextUnit id="18478" loc="43.430">ἵξεαι εἰς Φρυγίην εὐπάρθενον, ἧχί σε μίμνει</TextUnit>
    <TextUnit id="18479" loc="43.431">ἄβροχον ̓Ηελίοιο λέχος Τιτηνίδος Αὔρης:</TextUnit>
    <TextUnit id="18480" loc="43.432">καὶ στέφος ἀσκήσασα μάχης καὶ παστάδα κούρης</TextUnit>
    <TextUnit id="18481" loc="43.433">Θρῄκη νυμφοκόμος σε δεδέξεται, ἧχι καὶ αὐτὴ</TextUnit>
    <TextUnit id="18482" loc="43.434">Παλλήνη καλέει σε δορυσσόος, ἧς παρὰ παστῷ</TextUnit>
    <TextUnit id="18483" loc="43.435">ἀθλοφόρον γαμίοισι περιστέψω σε κορύμβοις</TextUnit>
    <TextUnit id="18484" loc="43.436">ἱμερτὴν τελέσαντα παλαισμοσύνην ̓Αφροδίτης.”</TextUnit>
    <TextUnit id="18485" loc="43.437">τοῖα γυναιμανέοντι κασιγνήτῳ φάτο Βάκχῳ</TextUnit>
    <TextUnit id="18486" loc="43.438">θοῦρος ̓́Ερως: πτερύγων δὲ πυρώδεα βόμβον ἰάλλων</TextUnit>
    <TextUnit id="18487" loc="43.439">ἠερίῃ νόθος ὄρνις ἀνῃώρητο πορείῃ,</TextUnit>
    <TextUnit id="18488" loc="43.440">καὶ Διὸς εἰς δόμον ἦλθεν. ἀπ' ̓Ασσυρίοιο δὲ κόλπου</TextUnit>
    <TextUnit id="18489" loc="43.441">ἁβροχίτων Διόνυσος ἀνήιεν εἰς χθόνα Λυδῶν</TextUnit>
    <TextUnit id="18490" loc="43.442">Πακτωλοῦ παρὰ πέζαν, ὅπῃ χρυσαυγέι πηλῷ</TextUnit>
    <TextUnit id="18491" loc="43.443">ἀφνειῆς τιτάνοιο μέλαν φοινίσσεται ὕδωρ:</TextUnit>
    <TextUnit id="18492" loc="43.444">Μαιονίης δ' ἐπέβαινε, καὶ ἵστατο μητέρι ̔Ρείῃ</TextUnit>
    <TextUnit id="18493" loc="43.445">̓Ινδῴης ὀρέγων βασιλήια δῶρα θαλάσσης.</TextUnit>
    <TextUnit id="18494" loc="43.446">καλλείψας δὲ ῥέεθρα βαθυπλούτου ποταμοῖο</TextUnit>
    <TextUnit id="18495" loc="43.447">καὶ Φρύγιον κενεῶνα καὶ ἁβροβίων γένος ἀνδρῶν</TextUnit>
    <TextUnit id="18496" loc="43.448">̓Αρκτῴην παρὰ πέζαν ἑὴν ἐφύτευσεν ὀπώρην,</TextUnit>
    <TextUnit id="18497" loc="43.449">Εὐρώπης πτολίεθρα μετ' ̓Ασίδος ἄστεα βαίνων.</TextUnit>
    <TextUnit id="18498" loc="44.1">ἤδη δ' ̓Ιλλυρίης Δαυλάντιον ἔθνος ἀρούρης</TextUnit>
    <TextUnit id="18499" loc="44.2">καὶ πέδον Αἱμονίης καὶ Πήλιον ἄκρον ἐάσας</TextUnit>
    <TextUnit id="18500" loc="44.3">̔Ελλάδος ἐγγὺς ἵκανε, καὶ ̓Αονίῃ παρὰ πέζῃ</TextUnit>
    <TextUnit id="18501" loc="44.4">στῆσε χορούς. ἀίων δὲ μέλος μυκήτορος αὐλοῦ</TextUnit>
    <TextUnit id="18502" loc="44.5">Πανὶ Ταναγραίῳ θιάσους ἐστήσατο ποιμήν:</TextUnit>
    <TextUnit id="18503" loc="44.6">καὶ κρήνη κελάδησεν, ὅπῃ χθονὸς ἄκρον ἀράξας</TextUnit>
    <TextUnit id="18504" loc="44.7">ὑγρὸς ὄνυξ ἵππειος ἐπώνυμον ἔγλυφεν ὕδωρ:</TextUnit>
    <TextUnit id="18505" loc="44.8">̓Ασωπὸς δ' ἐχόρευε πυρίπνοα χεύματα σύρων</TextUnit>
    <TextUnit id="18506" loc="44.9">καὶ προχοὰς ἐλέλιξε: σὺν ̓Ισμηνῷ δὲ τοκῆι</TextUnit>
    <TextUnit id="18507" loc="44.10">κυκλάδας αἰθύσσουσα ῥοὰς ὠρχήσατο Δίρκη.</TextUnit>
    <TextUnit id="18508" loc="44.11">καί ποτέ τις δρυόεντος ἀναΐξασα κορύμβου</TextUnit>
    <TextUnit id="18509" loc="44.12">ἡμιφανὴς ἐλίγαινεν ̔Αμαδρυὰς ὑψόθι δένδρου,</TextUnit>
    <TextUnit id="18510" loc="44.13">οὔνομα κυδαίνουσα κορυμβοφόρου Διονύσου:</TextUnit>
    <TextUnit id="18511" loc="44.14">πηγαίη δ' ὁμόφωνος ἀσάμβαλος ἴαχε Νύμφη.</TextUnit>
    <TextUnit id="18512" loc="44.15">καὶ κτύπος οὐρεσίφοιτος ἀδεψήτοιο βοείης</TextUnit>
    <TextUnit id="18513" loc="44.16">Πενθέος ἀσπόνδοισιν ἐπεσμαράγησεν ἀκουαῖς:</TextUnit>
    <TextUnit id="18514" loc="44.17">οἰνοφόρῳ δ' ἀθέμιστος ἄναξ ἐπεχώσατο Βάκχῳ,</TextUnit>
    <TextUnit id="18515" loc="44.18">καὶ στρατιὴν ἐκόρυσσε μαχήμονα, κέκλετο δ' ἀστοῖς</TextUnit>
    <TextUnit id="18516" loc="44.19">ἄστεος ἑπταπόροιο περιφράξαι πυλεῶνας:</TextUnit>
    <TextUnit id="18517" loc="44.20">οἱ μὲν ἐπεκλήισσαν ἀμοιβαδίς, ἐξαπίνης δὲ</TextUnit>
    <TextUnit id="18518" loc="44.21">αὐτόματοι κληῖδες ἀνωίγνυντο πυλάων,</TextUnit>
    <TextUnit id="18519" loc="44.22">καὶ δολιχοὺς πυλεῶνι μάτην ἐπέβαλλον ὀχῆας</TextUnit>
    <TextUnit id="18520" loc="44.23">ἠερίοις θεράποντες ἐριδμαίνοντες ἀήταις.</TextUnit>
    <TextUnit id="18521" loc="44.24">οὐ τότε τις πυλαωρὸς ἰδὼν ἀνεσείρασε Βάκχην:</TextUnit>
    <TextUnit id="18522" loc="44.25">Σειληνοὺς δὲ γέροντας ἀτευχέας ἀσπιδιῶται</TextUnit>
    <TextUnit id="18523" loc="44.26">ἔτρεμον αἰχμητῆρες: ὁμογλώσσῳ δ' ἀλαλητῷ</TextUnit>
    <TextUnit id="18524" loc="44.27">κεκλομένου βασιλῆος ἀφειδήσαντες ἀπειλῆς</TextUnit>
    <TextUnit id="18525" loc="44.28">πολλάκις ὠρχήσαντο, σὺν εὐτύκτοις δὲ βοείαις</TextUnit>
    <TextUnit id="18526" loc="44.29">κυκλάδος ἐστήσαντο σακεσπάλον ἅλμα χορείης,</TextUnit>
    <TextUnit id="18527" loc="44.33">ἀντίτυπον μίμημα φιλοσμαράγων Κορυβάντων.</TextUnit>
    <TextUnit id="18528" loc="44.30">φρικαλέαι δ' ἰάχησαν ἐν οὔρεσι λυσσάδες ἄρκτοι:</TextUnit>
    <TextUnit id="18529" loc="44.31">καὶ γένυν αἰθύσσουσα καὶ ὑψιπότητον ἐρωὴν</TextUnit>
    <TextUnit id="18530" loc="44.32">πόρδαλις ᾐώρητο: λέων δέ τις ἁβρὸν ἀθύρων</TextUnit>
    <TextUnit id="18531" loc="44.34">μειλίχιον βρύχημα συνήλικι πέμπε λεαίνῃ.</TextUnit>
    <TextUnit id="18532" loc="44.35">ἤδη δ' αὐτοέλικτος ἐσείετο Πενθέος αὐλὴ</TextUnit>
    <TextUnit id="18533" loc="44.36">ἀκλινέων σφαιρηδὸν ἀναΐσσουσα θεμέθλων:</TextUnit>
    <TextUnit id="18534" loc="44.37">καὶ πυλεὼν δεδόνητο θορὼν ἐνοσίχθονι παλμῷ,</TextUnit>
    <TextUnit id="18535" loc="44.38">πήματος ἐσσομένοιο προάγγελος: αὐτόματος δὲ</TextUnit>
    <TextUnit id="18536" loc="44.39">λάινος ̓Ογκαίης ἐλελίζετο βωμὸς ̓Αθήνης,</TextUnit>
    <TextUnit id="18537" loc="44.40">ὅν ποτε Κάδμος ἔδειμεν, ὅτε βραδυπειθέι ῥιπῇ</TextUnit>
    <TextUnit id="18538" loc="44.41">μόσχου πυργοδόμοιο φερέπτολις ὤκλασε χηλή:</TextUnit>
    <TextUnit id="18539" loc="44.42">ἀμφὶ δὲ θεῖον ἄγαλμα πολισσούχοιο θεαίνης</TextUnit>
    <TextUnit id="18540" loc="44.43">αὐτομάτῃ ῥαθάμιγγι θεόσσυτος ἔβλυεν ἱδρὼς</TextUnit>
    <TextUnit id="18541" loc="44.44">δεῖμα φέρων ναέτῃσι: καὶ ἐκ ποδὸς ἄχρι καρήνου</TextUnit>
    <TextUnit id="18542" loc="44.45">ἄγγελος ἐσσομένων βρέτας ̓́Αρεος ἔρρεε λύθρῳ.</TextUnit>
    <TextUnit id="18543" loc="44.46">καὶ ναέται δεδόνηντο: φόβῳ δ' ἐλελίζετο μήτηρ</TextUnit>
    <TextUnit id="18544" loc="44.47">Πενθέος αὐχήεντος, ἐβακχεύθη δὲ μενοινῇ,</TextUnit>
    <TextUnit id="18545" loc="44.48">μνησαμένη προτέροιο δαφοινήεντος ὀνείρου</TextUnit>
    <TextUnit id="18546" loc="44.49">πικρὰ προθεσπίζοντος, ἐπεὶ πάρος ὑψόθι λέκτρων</TextUnit>
    <TextUnit id="18547" loc="44.50">ἐξ ὅτε κοιρανίην πατρώιον ἥρπασε Πενθεύς,</TextUnit>
    <TextUnit id="18548" loc="44.51">πάννυχον ὑπναλέοις ὀάροις εὕδουσαν ̓Αγαύην</TextUnit>
    <TextUnit id="18549" loc="44.52">φάσματα μιμηλοῖο διεπτοίησεν ὀνείρου,</TextUnit>
    <TextUnit id="18550" loc="44.53">ἀπλανέος θρῴσκοντα δι' εὐκεράου πυλεῶνος:</TextUnit>
    <TextUnit id="18551" loc="44.54">ἔλπετο γὰρ Πενθῆα χοροίτυπον ἁβρὸν ὁδίτην</TextUnit>
    <TextUnit id="18552" loc="44.55">ἄρσενα κοσμήσαντα γυναικείῳ χρόα πέπλῳ</TextUnit>
    <TextUnit id="18553" loc="44.56">ῥῖψαι πορφυρόνωτον ἐπὶ χθόνα φᾶρος ἀνάκτων,</TextUnit>
    <TextUnit id="18554" loc="44.57">θύρσον ἐλαφρίζοντα καὶ οὐ σκήπτροιο φορῆα:</TextUnit>
    <TextUnit id="18555" loc="44.58">καί μιν ἰδεῖν ἐδόκησε πάλιν Καδμηὶς ̓Αγαύη</TextUnit>
    <TextUnit id="18556" loc="44.59">ἑζόμενον σκιεροῖο μετάρσιον ὑψόθι δένδρου:</TextUnit>
    <TextUnit id="18557" loc="44.60">καὶ φυτὸν ὑψικάρηνον, ὅπῃ θρασὺς ἕζετο Πενθεύς,</TextUnit>
    <TextUnit id="18558" loc="44.61">θῆρες ἐκυκλώσαντο, καὶ ἄγριον εἶχον ἐρωὴν</TextUnit>
    <TextUnit id="18559" loc="44.62">δένδρον ἀπειλητῆρι μετοχλίζοντες ὀδόντι,</TextUnit>
    <TextUnit id="18560" loc="44.63">τρηχαλέαις γενύεσσι: τινασσομένοιο δὲ δένδρου</TextUnit>
    <TextUnit id="18561" loc="44.64">κύμβαχος αὐτοκύλιστος ἕλιξ δινεύετο Πενθεύς,</TextUnit>
    <TextUnit id="18562" loc="44.65">καί μιν ἐδηλήσαντο δεδουπότα λυσσάδες ἄρκτοι:</TextUnit>
    <TextUnit id="18563" loc="44.66">ἀγροτέρη δὲ λέαινα καταΐσσουσα προσώπου</TextUnit>
    <TextUnit id="18564" loc="44.67">πρυμνόθεν ἔσπασε χεῖρα, καὶ ἄσχετα μαινομένη θὴρ</TextUnit>
    <TextUnit id="18565" loc="44.68">ἡμιτόμου Πενθῆος ἐρεισαμένη πόδα λαιμῷ</TextUnit>
    <TextUnit id="18566" loc="44.69">θηγαλέοις ὀνύχεσσι διέθρισεν ἀνθερεῶνα,</TextUnit>
    <TextUnit id="18567" loc="44.70">αἱμαλέον δὲ κάρηνον ἐκούφισεν ἅρπαγι ταρσῷ</TextUnit>
    <TextUnit id="18568" loc="44.71">οἰκτρὰ δαϊζομένου, καὶ ἐδείκνυε μάρτυρι Κάδμῳ</TextUnit>
    <TextUnit id="18569" loc="44.72">παλλομένη, βροτέην δ' ἀλιτήμονα ῥήξατο φωνήν:</TextUnit>
    <TextUnit id="18570" loc="44.73">“Εἰμὶ τεὴ θυγάτηρ θηροκτόνος: εἰμὶ δὲ μήτηρ</TextUnit>
    <TextUnit id="18571" loc="44.74">Πενθέος ὀλβίστοιο, τεὴ φιλότεκνος ̓Αγαύη.</TextUnit>
    <TextUnit id="18572" loc="44.75">τηλίκον ὤλεσα θῆρα: λεοντοφόνοιο δὲ νίκης</TextUnit>
    <TextUnit id="18573" loc="44.76">δέχνυσο τοῦτο κάρηνον ἐμῆς πρωτάγριον ἀλκῆς:</TextUnit>
    <TextUnit id="18574" loc="44.77">τηλίκον οὔ ποτε θῆρα κατέκτανε σύγγονος ̓Ινώ,</TextUnit>
    <TextUnit id="18575" loc="44.78">οὐ κτάνεν Αὐτονόη: σὺ δὲ σύμβολα παιδὸς ̓Αγαύης</TextUnit>
    <TextUnit id="18576" loc="44.79">πῆξον ἀριστοπόνοιο τεοῦ προπάροιθε μελάθρου.”</TextUnit>
    <TextUnit id="18577" loc="44.80">τοῖον ὄναρ βλοσυρωπὸν ὑπόχλοος εἶδεν ̓Αγαύη.</TextUnit>
    <TextUnit id="18578" loc="44.81">ἔνθεν ἐριπτοίητος ἀπωσαμένη πτερὸν ̔́Υπνου,</TextUnit>
    <TextUnit id="18579" loc="44.82">ὀρθρινὴ καλέσασα θεηγόρον υἷα Χαρικλοῦς,</TextUnit>
    <TextUnit id="18580" loc="44.83">μάντιας ἐσσομένων φονίους ἐδίδαξεν ὀνείρους:</TextUnit>
    <TextUnit id="18581" loc="44.84">Τειρεσίας δ' ἐκέλευσε θεοπρόπος ἄρσενα ῥέξαι</TextUnit>
    <TextUnit id="18582" loc="44.85">ταῦρον, ἀοσσητῆρα δαφοινήεντος ὀνείρου,</TextUnit>
    <TextUnit id="18583" loc="44.86">Ζηνὸς ἀλεξικάκοιο θεοκλήτῳ παρὰ βωμῷ,</TextUnit>
    <TextUnit id="18584" loc="44.87">μηκεδανῆς ἐλάτης παρὰ δένδρεον, ἧχι Κιθαιρὼν</TextUnit>
    <TextUnit id="18585" loc="44.88">πέπταται ὑψικάρηνος: ̔Αμαδρυάδεσσι δὲ Νύμφαις</TextUnit>
    <TextUnit id="18586" loc="44.89">θῆλυν ὄιν σήμαινε θυηπολέειν παρὰ λόχμῃ.</TextUnit>
    <TextUnit id="18587" loc="44.90">ἔγνω δ' ἔμφρονα θῆρα καὶ ἀγρώσσουσαν ̓Αγαύην</TextUnit>
    <TextUnit id="18588" loc="44.91">γαστρὸς ἑῆς ὠδῖνα καὶ ὠλεσίτεκνον ἀγῶνα</TextUnit>
    <TextUnit id="18589" loc="44.92">καὶ κεφαλὴν Πενθῆος: ἐν ἀφθόγγῳ δὲ σιωπῇ</TextUnit>
    <TextUnit id="18590" loc="44.93">κρύψεν ὀνειρείης ἀπατήλιον εἰκόνα νίκης,</TextUnit>
    <TextUnit id="18591" loc="44.94">Πενθέα μὴ βαρύμηνιν ἑὸν βασιλῆα χαλέψῃ.</TextUnit>
    <TextUnit id="18592" loc="44.95">πειθομένη δὲ γέροντι σοφῷ φιλότεκνος ̓Αγαύη</TextUnit>
    <TextUnit id="18593" loc="44.96">εἰς ὄρος ὑψικάρηνον ὁμόστολος ἤιε Κάδμῳ</TextUnit>
    <TextUnit id="18594" loc="44.97">Πενθέος ἑσπομένοιο: καὶ εὐκεράῳ παρὰ βωμῷ</TextUnit>
    <TextUnit id="18595" loc="44.98">θῆλυν ὄιν κερόεντι συνέμπορον ἄρσενι ταύρῳ,</TextUnit>
    <TextUnit id="18596" loc="44.99">ἧχι Διὸς πέλεν ἄλσος ὀρειάδος ἔμπλεον ὕλης,</TextUnit>
    <TextUnit id="18597" loc="44.100">Ζηνὶ καὶ ̔Αδρυάδεσσι μίαν ξύνωσε θυηλὴν</TextUnit>
    <TextUnit id="18598" loc="44.101">Κάδμος ̓Αγηνορίδης, θεοτερπέα βωμὸν ἀνάψας,</TextUnit>
    <TextUnit id="18599" loc="44.102">ῥέζων ἀμφοτέροισιν: ἀναπτομένοιο δὲ πυρσοῦ</TextUnit>
    <TextUnit id="18600" loc="44.103">κνίση μὲν περίφοιτος ἕλιξ συνενήχετο καπνῷ</TextUnit>
    <TextUnit id="18601" loc="44.104">εὐόδμῳ στροφάλιγγι, δαϊζομένου δ' ἄρα ταύρου</TextUnit>
    <TextUnit id="18602" loc="44.105">ὄρθιος αἱμαλέης αὐτόσσυτος αὐλὸς ἐέρσης</TextUnit>
    <TextUnit id="18603" loc="44.106">χεῖρας ἐρευθιόωντι φόνῳ πόρφυρεν ̓Αγαύης</TextUnit>
    <TextUnit id="18604" loc="44.107">αὐχένιον δὲ τένοντα πέριξ στεφανηδὸν ἑλίξας</TextUnit>
    <TextUnit id="18605" loc="44.108">οἰδαλέην ἐπίκυρτον ἑὴν δοχμώσατο δειρὴν</TextUnit>
    <TextUnit id="18606" loc="44.109">μείλιχος εἱλικόεντι δράκων μιτρούμενος ὁλκῷ,</TextUnit>
    <TextUnit id="18607" loc="44.110">στέμματι δ' ὁλκαίῳ κεφαλὴν κυκλώσατο Κάδμου</TextUnit>
    <TextUnit id="18608" loc="44.111">πρηῢς ὄφις, καὶ γλῶσσα πέριξ λίχμαζεν ὑπήνην</TextUnit>
    <TextUnit id="18609" loc="44.112">μειλιχίων φίλον ἰὸν ἀποπτύουσα γενείων</TextUnit>
    <TextUnit id="18610" loc="44.113">οἰγομένων: καὶ θῆλυς ὄφις μιτρώσατο κόρσην</TextUnit>
    <TextUnit id="18611" loc="44.114">̔Αρμονίης ξανθοῖσι περιπλεχθεῖσα κορύμβοις.</TextUnit>
    <TextUnit id="18612" loc="44.115">καὶ διδύμων ὀφίων πετρώσατο γυῖα Κρονίων,</TextUnit>
    <TextUnit id="18613" loc="44.116">ὅττι παρ' ̓Ιλλυρικοῖο δρακοντοβότου στόμα πόντου</TextUnit>
    <TextUnit id="18614" loc="44.117">̔Αρμονίη καὶ Κάδμος ἀμειβομένοιο προσώπου</TextUnit>
    <TextUnit id="18615" loc="44.118">λαϊνέην ἤμελλον ἔχειν ὀφιώδεα μορφήν.</TextUnit>
    <TextUnit id="18616" loc="44.121">καὶ φόβον ἄλλον ἔχουσα μετὰ προτέρου φόβον ὕπνου</TextUnit>
    <TextUnit id="18617" loc="44.122">νόστιμος εἰς δόμον ἦλθε σὺν υἱέι καὶ γενετῆρι.</TextUnit>
    <TextUnit id="18618" loc="44.119">τοῖον ἴδεν ποτὲ φάσμα, καὶ ὀμφήεντος ὀνείρου</TextUnit>
    <TextUnit id="18619" loc="44.120">μνησαμένη δεδόνητο φόβῳ φιλότεκνος ̓Αγαύῃ.</TextUnit>
    <TextUnit id="18620" loc="44.123">ἤδη δ' ἑπταπόροιο δι' ἄστεος ἵπτατο Φήμη</TextUnit>
    <TextUnit id="18621" loc="44.124">ὄργια κηρύσσουσα χοροπλεκέος Διονύσου:</TextUnit>
    <TextUnit id="18622" loc="44.125">οὐδέ τις ἦν ἀχόρευτος ἀνὰ πτόλιν: ἀγρονόμων δὲ</TextUnit>
    <TextUnit id="18623" loc="44.126">εἰαρινοῖς πετάλοισιν ἐμιτρώθησαν ἀγυιαί:</TextUnit>
    <TextUnit id="18624" loc="44.127">καὶ θάλαμον Σεμέλης χλοερῷ σκιόωσα κορύμβῳ</TextUnit>
    <TextUnit id="18625" loc="44.128">νυμφιδίου σπινθῆρος ἔτι πνείοντα κεραυνοῦ</TextUnit>
    <TextUnit id="18626" loc="44.129">αὐτοφυὴς ἐμέθυσσεν ἕλιξ εὐώδεϊ καρπῷ.</TextUnit>
    <TextUnit id="18627" loc="44.130">φρικτὰ δὲ παπταίνων πολυειδέα θαύματα Βάκχου,</TextUnit>
    <TextUnit id="18628" loc="44.131">ζῆλον ἔχων ὑπέροπλον, ἄναξ κυμαίνετο Πενθεύς:</TextUnit>
    <TextUnit id="18629" loc="44.132">καὶ κενεῆς προχέων ὑπερήνορα κόμπον ἀπειλῆς</TextUnit>
    <TextUnit id="18630" loc="44.133">τοῖον ἔπος δμώεσσιν ἀτάσθαλος ἴαχε Πενθεύς:</TextUnit>
    <TextUnit id="18631" loc="44.134">“Λυδὸν ἐμὸν θεράποντα κομίσσατε, θῆλυν ἀλήτην,</TextUnit>
    <TextUnit id="18632" loc="44.135">δαινυμένου Πενθῆος ὑποδρηστῆρα τραπέζης,</TextUnit>
    <TextUnit id="18633" loc="44.136">οἰνοδόκῳ ποτὸν ἄλλον διαστάζοντα κυπέλλῳ,</TextUnit>
    <TextUnit id="18634" loc="44.138">ἢ γλάγος ἢ γλυκὺ χεῦμα : κασιγνήτην δὲ τεκούσης</TextUnit>
    <TextUnit id="18635" loc="44.147">Αὐτονόην πληγῇσιν ἀμοιβαίῃσιν ἱμάσσω,</TextUnit>
    <TextUnit id="18636" loc="44.139">καὶ πλοκάμους τμήξωμεν ἀκερσικόμου Διονύσου:</TextUnit>
    <TextUnit id="18637" loc="44.140">κύμβαλα δ' ἠχήεντα διαρρίψαντες ἀήταις</TextUnit>
    <TextUnit id="18638" loc="44.141">καὶ πάταγον Βερέκυντα καὶ Εὔια τύμπανα ̔Ρείης</TextUnit>
    <TextUnit id="18639" loc="44.142">ἕλκετε Βασσαρίδας μανιώδεας, ἕλκετε Βάκχας,</TextUnit>
    <TextUnit id="18640" loc="44.143">ἀμφιπόλους Βρομίοιο συνήλυδας, ἃς ἐνὶ Θήβῃ</TextUnit>
    <TextUnit id="18641" loc="44.144">̓Ισμηνοῦ διεροῖσιν ἀκοντίζοντες ἐναύλοις</TextUnit>
    <TextUnit id="18642" loc="44.145">Νηίδας ̓Αονίαις ποταμηίσι μίξατε Νύμφαις</TextUnit>
    <TextUnit id="18643" loc="44.145">ἥλικας, ̔Αδρυάδας δὲ γέρων δέξαιτο Κιθαιρὼν</TextUnit>
    <TextUnit id="18644" loc="44.146">ἄλλαις ̔Αδρυάδεσσιν ὁμόζυγας ἀντὶ Δυαίου.</TextUnit>
    <TextUnit id="18645" loc="44.148">ἄξατε πῦρ, θεράποντες, ἐπεὶ ποινήτορι θεσμῷ,</TextUnit>
    <TextUnit id="18646" loc="44.149">ἐκ πυρὸς εἰ πέλε Βάκχος, ἐγὼ πυρὶ Βάκχον ὀπάσσω:</TextUnit>
    <TextUnit id="18647" loc="44.150">Ζεὺς Σεμέλην ἐδάμασσεν, ἐγὼ Διόνυσον ὀλέσσω.</TextUnit>
    <TextUnit id="18648" loc="44.151">εἰ δέ κε πειρήσαιτο καὶ ἡμετέροιο κεραυνοῦ,</TextUnit>
    <TextUnit id="18649" loc="44.152">γνώσεται, οἷον ἔχω χθόνιον σέλας: οὐρανίου γὰρ</TextUnit>
    <TextUnit id="18650" loc="44.153">θερμοτέρους σπινθῆρας ἐμὸν λάχεν ἀντίτυπον πῦρ:</TextUnit>
    <TextUnit id="18651" loc="44.154">σήμερον αἰθαλόεντα τὸν ἀμπελόεντα τελέσσω.</TextUnit>
    <TextUnit id="18652" loc="44.155">εἰ δὲ μόθον στήσειε μαχήμονα θύρσον ἀείρων,</TextUnit>
    <TextUnit id="18653" loc="44.156">γνώσεται, οἷον ἔχω χθόνιον δόρυ: καί μιν ὀλέσσω,</TextUnit>
    <TextUnit id="18654" loc="44.157">οὐ ποδός, οὐ λαγόνων, οὐ στήθεος, οὐ κενεώνων,</TextUnit>
    <TextUnit id="18655" loc="44.158">ὠτειλὴν μεθέποντα: καὶ οὐ βουπλῆγι δαΐξω</TextUnit>
    <TextUnit id="18656" loc="44.159">κυρτὰ βοοκραίροιο κεράατα δισσὰ μετώπου,</TextUnit>
    <TextUnit id="18657" loc="44.160">οὐδὲ διατμήξω μέσον αὐχένος: ἀλλά ἑ τύψω</TextUnit>
    <TextUnit id="18658" loc="44.161">ἔγχεϊ χαλκείῳ τετορημένον εἰς πτύχα μηροῦ,</TextUnit>
    <TextUnit id="18659" loc="44.162">ὅττι Διὸς μεγάλοιο γονὴν ἐψεύσατο μηροῦ</TextUnit>
    <TextUnit id="18660" loc="44.163">καὶ πόλον ὡς ἑὸν οἶκον: ἐγὼ δέ μιν ἀντὶ μελάθρου</TextUnit>
    <TextUnit id="18661" loc="44.164">ἀντὶ Διός πυλεῶνος ἐνέρτερον ̓́Αιδι πέμψω,</TextUnit>
    <TextUnit id="18662" loc="44.165">ἠέ μιν αὐτοκύλιστον ἀλυσκάζοντα καλύψω</TextUnit>
    <TextUnit id="18663" loc="44.166">κύμασιν ̓Ισμηνοῖο, καὶ οὐ χρέος ἐστὶ θαλάσσης.</TextUnit>
    <TextUnit id="18664" loc="44.167">οὐ δέχομαι βροτὸν ἄνδρα νόθον θεόν: εἰ θέμις εἰπεῖν,</TextUnit>
    <TextUnit id="18665" loc="44.168">ψεύσομαι, ὡς Διόνυσος, ἐμὸν γένος: οὐκ ἀπὸ Κάδμου</TextUnit>
    <TextUnit id="18666" loc="44.169">αἷμα φέρω χθονίοιο, πατὴρ δ' ἐμός, ὄρχαμος ἄστρων,</TextUnit>
    <TextUnit id="18667" loc="44.170">ἠέλιός με φύτευσε, καί οὐκ ἔσπειρεν ̓Εχίων:</TextUnit>
    <TextUnit id="18668" loc="44.171">τίκτε Σεληναίη με, καὶ οὐκ ἐλόχευσεν ̓Αγαύη:</TextUnit>
    <TextUnit id="18669" loc="44.172">εἰμὶ γένος Κρονίδαο, καὶ αἰθέρος εἰμὶ πολίτης:</TextUnit>
    <TextUnit id="18670" loc="44.173">οὐρανός ἀστερόφοιτος ἐμὴ πόλις: ἵλατε, Θῆβαι:</TextUnit>
    <TextUnit id="18671" loc="44.174">Παλλὰς ἐμὴ παράκοιτις, ἐμὴ δάμαρ ἄμβροτος ̔́Ηβη:</TextUnit>
    <TextUnit id="18672" loc="44.175">Πενθέι μαζόν ὄρεξε μετ' ̓́Αρεα δεσπότις ̔́Ηρη,</TextUnit>
    <TextUnit id="18673" loc="44.176">καὶ ζαθέη μετὰ Φοῖβον ἐγείνατο Πενθέα Λητώ:</TextUnit>
    <TextUnit id="18674" loc="44.177">̓́Αρτεμιν ἱεμένην νυμφεύσομαι: οὐδέ με φεύγει,</TextUnit>
    <TextUnit id="18675" loc="44.178">ὥς ποτε Φοῖβον ἔφευγεν ἑῆς μνηστῆρα κορείης,</TextUnit>
    <TextUnit id="18676" loc="44.179">μῶμον ἀλυσκάζουσα κασιγνήτων ὑμεναίων.</TextUnit>
    <TextUnit id="18677" loc="44.180">εἰ δέ τεήν Σεμέλην οὐκ ἔφλεγεν οὐρανίη φλόξ,</TextUnit>
    <TextUnit id="18678" loc="44.181">παιδός ἑῆς διὰ μῶμον ἐὸν δόμον ἔφλεγε Κάδμος,</TextUnit>
    <TextUnit id="18679" loc="44.182">ἀστεροπὴν δ' ἐκάλεσσε χαμαιγενὲς ἁπτόμενον πὺρ,</TextUnit>
    <TextUnit id="18680" loc="44.183">καὶ δαΐδων ὀνόμηνε σέλας σπινθῆρα κεραυνοῦ.”</TextUnit>
    <TextUnit id="18681" loc="44.184">ὣς φαμένου βασιλῆος ἐπεστρατόωντο μαχηταὶ</TextUnit>
    <TextUnit id="18682" loc="44.185">ὁπλοφόροι κενεοῖσιν ἐριδμαίνοντες ἀήτατς:</TextUnit>
    <TextUnit id="18683" loc="44.186">καὶ στρατὸς ἄσπετος ἦεν ἔσω πιτυώδεος ὕλης,</TextUnit>
    <TextUnit id="18684" loc="44.187">ἴχνια μαστεύοντες ἀθηήτοιο Λυαίου.</TextUnit>
    <TextUnit id="18685" loc="44.188">ὄφρα μὲν ἐνναέτῃσιν ἄναξ ἐπετέλλετο Πενθεύς,</TextUnit>
    <TextUnit id="18686" loc="44.189">τόφρα δὲ καὶ Διόνυσος ἀφεγγέα νύκτα δοκεύων</TextUnit>
    <TextUnit id="18687" loc="44.190">τοῖον ἔπος πρὸς ̓́Ολυμπον ἀνίαχε κυκλάδι Μήνῃ:</TextUnit>
    <TextUnit id="18688" loc="44.191">“̓͂Ω τέκος ̓Ηελίοιο, πολύστροφε, παντρόφε Μήνη,</TextUnit>
    <TextUnit id="18689" loc="44.192">ἅρματος ἀργυρέοιο κυβερνήτειρα Σελήνη,</TextUnit>
    <TextUnit id="18690" loc="44.193">εἰ σὺ πέλεις ̔Εκάτη πολυώνυμος, ἐννυχίη δὲ</TextUnit>
    <TextUnit id="18691" loc="44.194">πυρσοφόρῳ παλάμῃ δονέεις θιασώδεα πεύκην,</TextUnit>
    <TextUnit id="18692" loc="44.195">ἔρχεο, νυκτιπόλος, σκυλακοτρόφος, ὅττί σε τέρπει</TextUnit>
    <TextUnit id="18693" loc="44.196">κνυζηθμῷ γοόωντι κυνοσσόος ἔννυχος ἠχώ:</TextUnit>
    <TextUnit id="18694" loc="44.197">Αρτεμις εἰ σὺ πέλεις ἐλαφηβόλος, ἐν δὲ κολώναις</TextUnit>
    <TextUnit id="18695" loc="44.198">νεβροφόνῳ σπεύδουσα συναγρώσσεις Διονύσῳ,</TextUnit>
    <TextUnit id="18696" loc="44.199">ἔσσο κασιγνήτοιο βοηθόος: ἀρχεγόνου γὰρ</TextUnit>
    <TextUnit id="18697" loc="44.200">αἷμα λαχὼν Κάδμοιο διώκομαι ἔκτοθι Θήβης,</TextUnit>
    <TextUnit id="18698" loc="44.201">μητρὸς ἐμῆς Σεμέλης ἀπὸ πατρίδος: ὠκύμορος γὰρ</TextUnit>
    <TextUnit id="18699" loc="44.202">θνητὸς ἀνὴρ κλονέει με θεημάχος: ὡς νυχίη δὲ</TextUnit>
    <TextUnit id="18700" loc="44.203">νυκτελίῳ χραίσμησον ἐλαυνομένῳ Διονύσῳ:</TextUnit>
    <TextUnit id="18701" loc="44.204">εἰ δὲ σὺ Περσεφόνεια νεκυσσόος, ὑμέτεραι δὲ</TextUnit>
    <TextUnit id="18702" loc="44.205">ψυχαὶ Ταρταρίοισιν ὑποδρήσσονσι θοώκοις,</TextUnit>
    <TextUnit id="18703" loc="44.206">νεκρὸν ἴδω Πενθῆα, καὶ ἀχνυμένου Διονύσου</TextUnit>
    <TextUnit id="18704" loc="44.207">δάκρυον εὐνήσειε τεὸς ψυχοστόλος ̓Ερμῆς:</TextUnit>
    <TextUnit id="18705" loc="44.208">σεῖο δὲ Τισιφόνης μανιώδεος ἠὲ Μεγαίρης</TextUnit>
    <TextUnit id="18706" loc="44.209">Ταρταρίῃ μάστιγι λαθίφρονα παῦσον ἀπειλὴν</TextUnit>
    <TextUnit id="18707" loc="44.210">γηγενέος Πενθῆος, ἐπεὶ δυσμήχανος ̔́Ηρη</TextUnit>
    <TextUnit id="18708" loc="44.211">ὀψίγονον Τιτῆνα νέῳ θώρηξε Λυαίῳ.</TextUnit>
    <TextUnit id="18709" loc="44.212">ἀλλὰ σὺ φῶτα δάμασσον ἀθέσμιον, ὄφρα γεραίρῃς</TextUnit>
    <TextUnit id="18710" loc="44.213">ἀρχεγόνου Ζαγρῆος ἐπωνυμίην Διονύσου.</TextUnit>
    <TextUnit id="18711" loc="44.214">Ζεῦ ἄνα, καὶ σὺ δόκευε μεμηνότος ἀνδρὸς ἀπειλήν:</TextUnit>
    <TextUnit id="18712" loc="44.215">κλῦθι, πάτερ καὶ μῆτερ: ἐλεγχομένου δὲ Λυαίου</TextUnit>
    <TextUnit id="18713" loc="44.216">σὴ στεροπὴ γαμίη Σεμέλης τιμήορος ἔστω.”</TextUnit>
    <TextUnit id="18714" loc="44.217">ὣς φαμένου ταυρῶπις ἀνίαχεν ὑψόθι Μήνη:</TextUnit>
    <TextUnit id="18715" loc="44.218">“Νυκτιφαὲς Διόνυσε, φυτηκόμε, σύνδρομε Μήνης,</TextUnit>
    <TextUnit id="18716" loc="44.219">σῆς σταφυλῆς ἀλέγιζε: μέλει δέ μοι ὄργια Βάκχου,</TextUnit>
    <TextUnit id="18717" loc="44.220">ὑμετέρων ̔??̓τι γαῖα φυτῶν ὠδῖνα πεπαίνει</TextUnit>
    <TextUnit id="18718" loc="44.221">μαρμαρυγὴν δροσόεσσαν ἀκοιμήτοιο Σελήνης</TextUnit>
    <TextUnit id="18719" loc="44.222">δεχνυμένη: σὺ δέ, Βάκχε χοροίτυπε, θύρσα τιταίνων</TextUnit>
    <TextUnit id="18720" loc="44.223">σῆς γενετῆς ἀλέγιζε, καὶ οὐ τρομέεις γένος ἀνδρῶν</TextUnit>
    <TextUnit id="18721" loc="44.224">ἀδρανέων, οἶς κοῦφος ἀεὶ νόος, ὧν καὶ ἀνάγκῃ</TextUnit>
    <TextUnit id="18722" loc="44.225">Εὐμενίδων μάστιγες ἀναστέλλουσιν ἀπειλάς.</TextUnit>
    <TextUnit id="18723" loc="44.226">σὺν σοὶ δυσμενέεσσι κορύσσομαι: ἶσα δὲ Βάκχῳ</TextUnit>
    <TextUnit id="18724" loc="44.227">κοιρανέω μανίης ἑτερόφρονος: εἰμὶ δὲ Μήνη</TextUnit>
    <TextUnit id="18725" loc="44.228">Βακχιάς, οὐκ ὅτι μοῦνον ἐν αἰθέρι μῆνας ἑλίσσω,</TextUnit>
    <TextUnit id="18726" loc="44.229">ἀλλ' ὅτι καὶ μανίης μεδέω καὶ λύσσαν ἐγείρω.</TextUnit>
    <TextUnit id="18727" loc="44.230">οὐ χθονίην σέθεν ὕβριν ἐγὼ νήποινον ἐάσω:</TextUnit>
    <TextUnit id="18728" loc="44.231">ἤδη γὰρ Λυκόοργος ἀπειλήσας Διονύσῳ,</TextUnit>
    <TextUnit id="18729" loc="44.232">ὁ πρὶν ἐὼν ταχύγουνος, ὁ Μαινάδας ὀξὺ διώξας,</TextUnit>
    <TextUnit id="18730" loc="44.233">τυφλὸς ἀλητεύει καὶ δεύεται ἡγεμονῆος.</TextUnit>
    <TextUnit id="18731" loc="44.234">ἤδη δ' ἀμφὶ τένοντας ̓Ερυθραίων δονακήων</TextUnit>
    <TextUnit id="18732" loc="44.235">κέκλιται ἔνθα καὶ ἔνθα, τεῆς αὐτάγγελος ἀλκῆς,</TextUnit>
    <TextUnit id="18733" loc="44.236">̓Ινδῶν νεκρὸς ὅμιλος, ἀναινομένῳ δὲ ῥεέθρῳ</TextUnit>
    <TextUnit id="18734" loc="44.237">ἄφρονα Δηριαδῆα πατὴρ ἔκρυψεν ̔Υδάσπης</TextUnit>
    <TextUnit id="18735" loc="44.238">ἔγχεϊ κισσήεντι τετυμμένον: αὐτὰρ ὁ φεύγων</TextUnit>
    <TextUnit id="18736" loc="44.239">πατρῴῳ βαρύθοντι κατηφέι πῖπτε ῥεέθρῳ:</TextUnit>
    <TextUnit id="18737" loc="44.240">Τυρσηνοὶ δεδάασι τεὸν σθένος, ὁππότε νηῶν</TextUnit>
    <TextUnit id="18738" loc="44.241">ὄρθιος ἱστὸς ἄμειπτο καὶ ἀμπελόεις πέλεν ὄρπηξ</TextUnit>
    <TextUnit id="18739" loc="44.242">αὐτοτελής, τὸ δὲ λαῖφος ὑπὸ σκιεροῖσι πετήλοις</TextUnit>
    <TextUnit id="18740" loc="44.243">ἡμερίδων εὔβοτρυς ἀνηέξητο καλύπτρη,</TextUnit>
    <TextUnit id="18741" loc="44.244">καὶ πρότονοι σύριζον ἐχιδνήεντι κορύμβῳ</TextUnit>
    <TextUnit id="18742" loc="44.245">ἰοβόλοι, βροτέην δὲ φυὴν καὶ ἐχέφρονα βολὴν</TextUnit>
    <TextUnit id="18743" loc="44.246">δυσμενέες ῥίψαντες ἀμειβομένοιο προσώπου</TextUnit>
    <TextUnit id="18744" loc="44.247">ἀφραδέες δελφῖνες ἐνιπλώουσι θαλάσσῃ:</TextUnit>
    <TextUnit id="18745" loc="44.248">εἰσέτι κωμάζουσι καὶ ἐν ῥοθίοις Διονύσῳ,</TextUnit>
    <TextUnit id="18746" loc="44.249">οἷα κυβιστητῆρες ἐπισκαίρουσι γαλήνῃ.</TextUnit>
    <TextUnit id="18747" loc="44.250">καὶ νέκυς ὑμετέρῳ βεβολημένος ὀξέι θύρσῳ</TextUnit>
    <TextUnit id="18748" loc="44.251">χεύμασιν ̓Ασσυρίοισι καλύπτεται ̓Ινδὸς ̓Ορόντης,</TextUnit>
    <TextUnit id="18749" loc="44.252">εἰσέτι δειμαίνων καὶ ἐν ὕδασιν οὔνομα Βάκχου.”</TextUnit>
    <TextUnit id="18750" loc="44.253">τοῖον ἔπος Βρομίῳ χρυσήνιος ἴαχε δαίμων.</TextUnit>
    <TextUnit id="18751" loc="44.254">ὄφρα μὲν εἰσέτι Βάκχος ὁμίλεε κυκλάδι Μήνῃ,</TextUnit>
    <TextUnit id="18752" loc="44.255">τόφρα δὲ καὶ Ζαγρῆι χαριζομένη Διονύσῳ</TextUnit>
    <TextUnit id="18753" loc="44.256">Περσεφόνη θώρηξεν ̓Ερινύας, ἀχνυμένη δὲ</TextUnit>
    <TextUnit id="18754" loc="44.257">ὀψιγόνῳ χραίσμησε κασιγνήτῳ Διονύσῳ.</TextUnit>
    <TextUnit id="18755" loc="44.258">αἱ δὲ Διὸς χθονίοιο δυσάντεϊ νεύματι κόρσης</TextUnit>
    <TextUnit id="18756" loc="44.259">εὐμενίδες Πενθῆος ἐπεστρατόωντο μελάθρῳ,</TextUnit>
    <TextUnit id="18757" loc="44.260">ὦν ἡ μὲν ζοφεροῖο διαθρῴσκουσα βερέθρου</TextUnit>
    <TextUnit id="18758" loc="44.261">Ταρταρίην ἐλέλιζεν ἐχιδνήεσσαν ̔Ιμάσθλην,</TextUnit>
    <TextUnit id="18759" loc="44.262">Κωκυτοῦ δὲ ῥέεθρον ἀρύετο καὶ Στυγὸς ὕδωρ,</TextUnit>
    <TextUnit id="18760" loc="44.263">καὶ χθονίῃ ῥαθάμιγγι δόμους ἔρραινεν ̓Αγαύης...</TextUnit>
    <TextUnit id="18761" loc="44.264">οἶα προθεσπίζοντα γόον καὶ δάκρυα Θήβης:</TextUnit>
    <TextUnit id="18762" loc="44.265">̓Ακταίην δὲ μάχαιραν ἀπ' ̓Ατθίδος ἤγαγε δαίμων,</TextUnit>
    <TextUnit id="18763" loc="44.266">ἀρχαίην ̓Ιτύλοιο μιαιφόνον, ᾗ ποτε μήτηρ</TextUnit>
    <TextUnit id="18764" loc="44.267">Πρόκνη θυμολέαινα σὺν ἀνδροφόνῳ Φιλομήλῃ</TextUnit>
    <TextUnit id="18765" loc="44.268">τηλυγέτην ὠδῖνα διατμήξασα σιδήρῳ</TextUnit>
    <TextUnit id="18766" loc="44.269">παιδοβόρῳ Τηρῆι φίλην δαιτρεύσατο φορβήν:</TextUnit>
    <TextUnit id="18767" loc="44.270">κείνην χειρὶ φέρουσα φόνων ὀχετηγὸν ̓Ερινὺς</TextUnit>
    <TextUnit id="18768" loc="44.271">ἀρχεκάκοις ὀνύχεσσι διαγλύψασα κονίην</TextUnit>
    <TextUnit id="18769" loc="44.272">̓Αττικὸν ἔκρυφεν ἆορ ὀρεσσιφύτῳ παρὰ ῥίζῃ</TextUnit>
    <TextUnit id="18770" loc="44.273">μηκεδανῆς ἐλάτης, ᾗ Μαινάδες, ὁππόθι Πενθεὺς</TextUnit>
    <TextUnit id="18771" loc="44.274">μέλλε θανεῖν ἀκάρηνος: ἐπαμήσασα δὲ κόχλῳ</TextUnit>
    <TextUnit id="18772" loc="44.275">Γοργόνος ἀρτιφόνοιο νεόρρυτον αἷμα Μεδούσης</TextUnit>
    <TextUnit id="18773" loc="44.276">πορφυρέαις ἔχρισε Λιβυστίσι δένδρον ἐέρσαις.</TextUnit>
    <TextUnit id="18774" loc="44.277">καὶ τὰ μὲν ἐν σκοπέλοις τεχνήσατο μαινὰς ̓Ερινύς.</TextUnit>
    <TextUnit id="18775" loc="44.278">ὀρφναίοις δὲ πόδεσσι δόμων ἐπεβήσατο Κάδμου</TextUnit>
    <TextUnit id="18776" loc="44.279">νυκτιφαὴς Διόνυσος ἔχων ταυρώπιδα μορφήν,</TextUnit>
    <TextUnit id="18777" loc="44.280">αἰθύσσων Κρονίην μανιώδεα Πανὸς ἱμάσθλην:</TextUnit>
    <TextUnit id="18778" loc="44.281">βακχεύσας δ' ἀχάλινον ̓Αρισταίοιο γυναῖκα</TextUnit>
    <TextUnit id="18779" loc="44.282">Αὐτονόην ἐκάλεσσε, καὶ ἴαχε θυιάδι φωνῇ:</TextUnit>
    <TextUnit id="18780" loc="44.283">“̓Ολβίη, Αὐτονόη, Σεμέλης πλέον: ἀρτιγάμου γὰρ</TextUnit>
    <TextUnit id="18781" loc="44.284">υἱέος εἰς ὑμέναιον ἐριδμαίνεις καὶ ̓Ολύμπῳ:</TextUnit>
    <TextUnit id="18782" loc="44.285">αἰθέρος ἥρπασας εὖχος, ἐπεὶ λάχεν ἁβρὸν ἀκοίτην</TextUnit>
    <TextUnit id="18783" loc="44.286">̓́Αρτεμις ̓Ακταίωνα καὶ ̓Ενδυμίωνα Σελήνη.</TextUnit>
    <TextUnit id="18784" loc="44.287">οὐ θάνεν ̓Ακταίων, οὐκ ἔλλαχε θηρὸς ὀπωπήν,</TextUnit>
    <TextUnit id="18785" loc="44.288">οὐ στικτῆς ἐλάφοιο τανυγλώχινα κεραίην,</TextUnit>
    <TextUnit id="18786" loc="44.289">οὐ νόθον εἶδος ἔδεκτο, καὶ οὐκ ἐψεύσατο μορφήν,</TextUnit>
    <TextUnit id="18787" loc="44.290">οὐ κύνας ἀγρευτῆρας ἑοὺς ἐνόησε φονῆας:</TextUnit>
    <TextUnit id="18788" loc="44.291">ἀλλὰ κακογλώσσων στομάτων κενεόφρονι μύθῳ</TextUnit>
    <TextUnit id="18789" loc="44.292">υἱέος ὑμετέροιο μόρον ψεύσαντο βοτῆρες,</TextUnit>
    <TextUnit id="18790" loc="44.293">νυμφίον ἐχθαίροντες ἀνυμφεύτοιο θεαίνης.</TextUnit>
    <TextUnit id="18791" loc="44.294">οἶδα, πόθεν δόλος οὗτος: ἐπ' ἀλλοτρίοις ὑμεναίοις</TextUnit>
    <TextUnit id="18792" loc="44.295">εἰς γάμον, εἰς Παφίην ζηλήμονές εἰσι γυναῖκες.</TextUnit>
    <TextUnit id="18793" loc="44.296">ἀλλὰ θυελλήεντι διαθρῴσκουσα πεδίλῳ</TextUnit>
    <TextUnit id="18794" loc="44.297">σπεῦδε μολεῖν ἀκίχητος ἐς οὔρεα: κεῖθι μολοῦσα</TextUnit>
    <TextUnit id="18795" loc="44.298">ὄψεαι ̓Ακταίωνα συναγρώσσοντα Λυαίῳ,</TextUnit>
    <TextUnit id="18796" loc="44.299">̓́Αρτεμιν ἐγγὺς ἔχοντα, καὶ αἰόλα δίκτυα θήρης</TextUnit>
    <TextUnit id="18797" loc="44.300">ἐνδρομίδας φορέοντα, καὶ ἀμφαφόωντα φαρέτρην.</TextUnit>
    <TextUnit id="18798" loc="44.301">ὀλβίη, Αὐτονόη, Σεμέλης πλέον, ὅττι θεαίνης</TextUnit>
    <TextUnit id="18799" loc="44.302">εἰς γάμον ἐρχομένης ἑκυρὴ πέλες ἰοχεαίρης:</TextUnit>
    <TextUnit id="18800" loc="44.303">̓Ινοῦς καλλιτόκοιο μακαρτέρη, ὅττι θεαίνης</TextUnit>
    <TextUnit id="18801" loc="44.304">σὸς πάις ἔλλαχε λέκτρα, τὰ μὴ λάχεν ̓͂Ωτος ἀγήνωρ.</TextUnit>
    <TextUnit id="18802" loc="44.305">οὐ θρασὺς ̓Ωρίων πέλε νυμφίος ἰοχεαίρης.</TextUnit>
    <TextUnit id="18803" loc="44.306">χάρματι δ' ̔??̓βήσας σέθεν υἱέος εἵνεκα νύμφης</TextUnit>
    <TextUnit id="18804" loc="44.307">κωμάζει σέο Κάδμος ὀρεσσαύλῳ παρὰ παστῷ,</TextUnit>
    <TextUnit id="18805" loc="44.308">σείων ἠερίοις ἀνέμοις χιονώδεα χαίτην.</TextUnit>
    <TextUnit id="18806" loc="44.309">ἔγρεο, καὶ σὺ γένοιο γαμοστόλος, εὔλοχε μήτηρ:</TextUnit>
    <TextUnit id="18807" loc="44.310">ἅρμενος οὗτος ̓́Ερως, ὅτι νυμφίον ̓́Αρτεμις ἁγνὴ</TextUnit>
    <TextUnit id="18808" loc="44.311">υἷα κασιγνήτοιο καὶ οὐ ξένον εἶχεν ἀκοίτην.</TextUnit>
    <TextUnit id="18809" loc="44.312">ἀλλὰ θεὰ φυγόδεμνος ἐπήν ποτε παῖδα λοχεύσῃ,</TextUnit>
    <TextUnit id="18810" loc="44.313">υἱέα κουφίζουσα σαόφρονος ἰοχεαίρης</TextUnit>
    <TextUnit id="18811" loc="44.314">πήχεϊ παιδοκόμῳ ζηλήμονι δεῖξον ̓Αγαύῃ.</TextUnit>
    <TextUnit id="18812" loc="44.315">τίς νέμεσίς ποτε τοῦτο, κυνοσσόος εἰ παρὰ παστῷ</TextUnit>
    <TextUnit id="18813" loc="44.316">ἤθελε θηρητῆρα λαγωβόλον υἷα λοχεῦσαι,</TextUnit>
    <TextUnit id="18814" loc="44.317">εἴκελον ̓Ακταίωνι φιλοσκοπέλῳ τε Κυρήνῃ,</TextUnit>
    <TextUnit id="18815" loc="44.318">μητρῴων ἐλάφων ἐποχημένον ὠκέι δίφρῳ;”</TextUnit>
    <TextUnit id="18816" loc="45.1">ὣς φαμένου Βρομίοιο δόμων ἐξέδραμε νύμφη</TextUnit>
    <TextUnit id="18817" loc="45.2">χάρματι λυσσήεντι κατάσχετος, ὄφρα νοήσῃ</TextUnit>
    <TextUnit id="18818" loc="45.3">νυμφίον ̓Ακταίωνα παρήμενον ἰοχεαίρῃ:</TextUnit>
    <TextUnit id="18819" loc="45.4">καί οἱ ἐπειγομένῃ σφαλερῷ ποδὶ σύνδρομος αὔραις</TextUnit>
    <TextUnit id="18820" loc="45.5">εἰς ὅρος ἀκρήδεμνος ὁμάρτεε μαινὰς ̓Αγαύη,</TextUnit>
    <TextUnit id="18821" loc="45.6">καὶ Κρονίης μάστιγος ἱμασσομένη φρένα κέντρῳ</TextUnit>
    <TextUnit id="18822" loc="45.7">ἄσκοπον ἐρροίβδησε μεμηνότι χείλεϊ φωνήν:</TextUnit>
    <TextUnit id="18823" loc="45.8">“Οὐτιδανῷ Πενθῆι κορύσσομαι, ὄφρα δαείη,</TextUnit>
    <TextUnit id="18824" loc="45.9">θαρσαλέην ὅτι Κάδμος ̓Αμαζόνα τίκτεν ̓Αγαύην.</TextUnit>
    <TextUnit id="18825" loc="45.10">ἔμπλεος ἠνορέης καὶ ἐγὼ πέλον: ἢν ἐθελήσω,</TextUnit>
    <TextUnit id="18826" loc="45.11">καὶ γυμναῖς παλάμῃσιν ὅλον Πενθῆα δαμάσσω,</TextUnit>
    <TextUnit id="18827" loc="45.12">καὶ στρατιὴν εὔοπλον ἀτευχέι χειρὶ δαΐζω.</TextUnit>
    <TextUnit id="18828" loc="45.13">θύρσον ἔχω: μελίης οὐ δεύομαι, οὐ δόρυ πάλλω:</TextUnit>
    <TextUnit id="18829" loc="45.14">ἔγχεϊ δ' ἀμπελόεντι δορυσσόον ἀνέρα βάλλω:</TextUnit>
    <TextUnit id="18830" loc="45.15">οὐ φορέω θώρηκα, καὶ εὐθώρηκα δαμάσσω.</TextUnit>
    <TextUnit id="18831" loc="45.16">κύμβαλα δ' αἰθύσσουσα καὶ ἀμφιπλῆγα βοείην</TextUnit>
    <TextUnit id="18832" loc="45.17">κυδαίνω Διὸς υἷα, καὶ οὐ Πενθῆα γεραίρω.</TextUnit>
    <TextUnit id="18833" loc="45.18">Λύδιά μοι δότε ῥόπτρα: τί μέλλετε, θυιάδες ὧραι;</TextUnit>
    <TextUnit id="18834" loc="45.19">ἵξομαι εἰς σκοπέλους, ὅθι Μαινάδες, ἧχι γυναῖκες</TextUnit>
    <TextUnit id="18835" loc="45.20">ἥλικες ἀγρώσσοντι συναγρώσσουσι Λυαίῳ.</TextUnit>
    <TextUnit id="18836" loc="45.21">ζῆλον ἔχω, Λιόνυσε, λεοντοφόνοιο Κυρήνης:</TextUnit>
    <TextUnit id="18837" loc="45.22">φείδεό μοι Βρομίοιο, θεημάχε, φείδεο, Πενθεῦ:</TextUnit>
    <TextUnit id="18838" loc="45.23">εἰς σκοπέλους ἀκίχητος ἐλεύσομαι, ὄφρα καἰ αὐτὴ</TextUnit>
    <TextUnit id="18839" loc="45.24">εὔιον ἀείδουσα χοροίτυπον ἴχνος ἑλίξω:</TextUnit>
    <TextUnit id="18840" loc="45.25">οὐκέτι βοτρυόεντος ἀναίνομαι ὄργια Βάκχου,</TextUnit>
    <TextUnit id="18841" loc="45.26">οὐκέτι Βασσαρίδων στυγέω χορόν: ἀλλὰ καὶ αὐτὴ</TextUnit>
    <TextUnit id="18842" loc="45.27">δειμαίνω Διόνυσον, ὃν ἤροσεν ἄφθιτος εὐνή,</TextUnit>
    <TextUnit id="18843" loc="45.28">ὃν Διὸς ὑψιμέδοντος ἐχυτλώσαντο κεραυνοί.</TextUnit>
    <TextUnit id="18844" loc="45.29">ἔσσομαι ὠκυπέδιλος, ὁμήλυδος ἰοχεαίρης</TextUnit>
    <TextUnit id="18845" loc="45.30">δίκτυα κουφίζουσα, καὶ οὐ κλωστῆρας ̓Αθήνης.”</TextUnit>
    <TextUnit id="18846" loc="45.31">ὣς φαμένη πεπότητο νέη σκαίρουσα Μιμαλλών,</TextUnit>
    <TextUnit id="18847" loc="45.32">ληναίης μεθέπουσα φιλεύιον ἅλμα χορείης,</TextUnit>
    <TextUnit id="18848" loc="45.33">Βάκχον ἀνευάζουσα καἰ ἀείδουσα Θυώνην:</TextUnit>
    <TextUnit id="18849" loc="45.34">καὶ Σεμέλην ὑπάτοιο Διὸς κίκλησκε γυναῖκα,</TextUnit>
    <TextUnit id="18850" loc="45.35">καὶ σέλας εὐφαέων γαμίων ἐλίγαινε κεραυνῶν.</TextUnit>
    <TextUnit id="18851" loc="45.36">καὶ χορὸς ὲν σκοπέλοισιν ἔην πολύς: ἀμφὶ δὲ πέτραι</TextUnit>
    <TextUnit id="18852" loc="45.37">ἴαχον: ἑπταπύλου δὲ πέδον περιδέδρομε Θήβης</TextUnit>
    <TextUnit id="18853" loc="45.38">ἠχὴ ποικιλόμορφος: ὁμογλώσσῳ δ' ἀλαλητῷ</TextUnit>
    <TextUnit id="18854" loc="45.39">μελπομένων βαρύδουπος ἐπεσμαράγησε Κιθαιρών:</TextUnit>
    <TextUnit id="18855" loc="45.40">καὶ δροσόεις κελάδησεν ἁλὸς κτύπος: ἦν δὲ νοῆσαι</TextUnit>
    <TextUnit id="18856" loc="45.41">δένδρεα κωμάζοντα καὶ αὐδήεσσαν ἐρίπνην.</TextUnit>
    <TextUnit id="18857" loc="45.42">καί τις ἑοῦ θαλάμοιο χοροίτυπος ἔκθορε κούρη,</TextUnit>
    <TextUnit id="18858" loc="45.43">αὐλὸς ὅτε τρητοῖσι πόροις ἰάχησε κεράστης:</TextUnit>
    <TextUnit id="18859" loc="45.44">καὶ κτύπος ἀμφιβόητος ἀδεψήτοιο βοείης</TextUnit>
    <TextUnit id="18860" loc="45.45">παρθενικὰς βάκχευσεν, ἀπ' εὐτύκτων δὲ μελάθρων</TextUnit>
    <TextUnit id="18861" loc="45.46">εἰς ὄρος ὑψικάρηνον ἐρημάδας ἤλασε Βάκχας.</TextUnit>
    <TextUnit id="18862" loc="45.47">καί τις ἀνοιστρηθεῖσα θυελλήεντι πεδίλῳ</TextUnit>
    <TextUnit id="18863" loc="45.48">κούρη λυσιέθειρα διέσσυτο παρθενεῶνος,</TextUnit>
    <TextUnit id="18864" loc="45.49">κερκίδα καλλείψασα καὶ ἱστοτέλειαν ̓Αθήνην:</TextUnit>
    <TextUnit id="18865" loc="45.50">καὶ πλοκάμων ἀκόμιστον ἀπορρίψασα καλύπτρην</TextUnit>
    <TextUnit id="18866" loc="45.51">μίσγετο Βασσαρίδεσσι καὶ ̓Αονὶς ἔπλετο Βάκχη.</TextUnit>
    <TextUnit id="18867" loc="45.52">Τειρεσίας δ' ἱέρευσεν ἀλεξικάκῳ Διονύσῳ</TextUnit>
    <TextUnit id="18868" loc="45.53">βωμὸν ἀναστήσας, ἵνα Πενθέος ὕβριν ἐρύξῃ</TextUnit>
    <TextUnit id="18869" loc="45.54">καὶ χόλον ἀπρήυντον ἀποσκεδάσειε Λυαίου:</TextUnit>
    <TextUnit id="18870" loc="45.55">ἀλλὰ μάτην ἱκέτευσεν, ἐπεὶ λίνον ἤλυθε Μοίρης.</TextUnit>
    <TextUnit id="18871" loc="45.56">καὶ Σεμέλης γενέτην ἐκαλέσσατο μάντις ἐχέφρων,</TextUnit>
    <TextUnit id="18872" loc="45.57">ὄφρα μετασχήσωσι χοροστασίην Διονύσου.</TextUnit>
    <TextUnit id="18873" loc="45.58">βριθομένοις δὲ πόδεσσι γέρων ὠρχήσατο Κάδμος</TextUnit>
    <TextUnit id="18874" loc="45.59">στέψας ̓Αονίῳ χιονώδεα βόστρυχα κισσῷ:</TextUnit>
    <TextUnit id="18875" loc="45.60">Τειρεσίας δ' ὁμόφοιτος ἑὸν πόδα νωθρὸν ἑλίσσων,</TextUnit>
    <TextUnit id="18876" loc="45.61">Μυγδονίῳ Φρύγα κῶμον ἀνακρούων Διονύσῳ,</TextUnit>
    <TextUnit id="18877" loc="45.62">εἰς χορὸν ἀίσσοντι συνέμπορος ἤιε Κάδμῳ</TextUnit>
    <TextUnit id="18878" loc="45.63">γηραλέον νάρθηκι θεουδέι πῆχυν ἐρείσας.</TextUnit>
    <TextUnit id="18879" loc="45.64">ἀθρήσας δὲ γέροντας ὁμήλυδας ὄμματι λοξῷ</TextUnit>
    <TextUnit id="18880" loc="45.65">Τειρεσίαν καὶ Κάδμον ἀτάσθαλος ἴαχε Πενθεύς:</TextUnit>
    <TextUnit id="18881" loc="45.66">“Κάδμε, τί μαργαίνεις; τίνι δαίμονι κῶμον ἐγείρεις;</TextUnit>
    <TextUnit id="18882" loc="45.67">Κάδμε, μιαινομένης ἀποκάτθεο κισσὸν ἐθείρης,</TextUnit>
    <TextUnit id="18883" loc="45.68">κάτθεο καὶ νάρθηκα νοοπλανέος Διονύσου:</TextUnit>
    <TextUnit id="18884" loc="45.69">̓Ογκαίης δ' ἀνάειρε σαόφρονα χαλκὸν ̓Αθήνης.</TextUnit>
    <TextUnit id="18885" loc="45.70">νήπιε Τειρεσία, στεφανηφόρε, ῥῖψον ἀήταις</TextUnit>
    <TextUnit id="18886" loc="45.71">σῶν πλοκάμων τάδε φύλλα, νόθον στέφος: ἀντὶ δὲ θύρσου</TextUnit>
    <TextUnit id="18887" loc="45.72">Φοίβου μᾶλλον ἄειρε τεὴν ̓Ισμηνίδα δάφνην.</TextUnit>
    <TextUnit id="18888" loc="45.73">αἰδέομαι σέο γῆρας, ἀμετροβίων δὲ καὶ αὐτῶν</TextUnit>
    <TextUnit id="18889" loc="45.74">μάρτυρα δῶν ἐτέων πολιὴν πλοκαμῖδα γεραίρω:</TextUnit>
    <TextUnit id="18890" loc="45.75">εἰ μὴ γὰρ τόδε γῆρας ἐρήτυε καὶ σέο χαίτη,</TextUnit>
    <TextUnit id="18891" loc="45.76">καί κεν ἀλυκτοπέδῃσιν ἐγὼ δέο χεῖρας ἑλίξας</TextUnit>
    <TextUnit id="18892" loc="45.77">δέσμιον ἀχλυόεντι κατεσφρήγισσα μελάθρῳ.</TextUnit>
    <TextUnit id="18893" loc="45.78">σὸς νόος οὔ με λέληθε: σὺ γὰρ Πενθῆι μεγαίρων</TextUnit>
    <TextUnit id="18894" loc="45.79">μαντοσύναις δολίῃσι νόθον θεὸν ἀνέρα τεύχεις,</TextUnit>
    <TextUnit id="18895" loc="45.80">δῶρα λαβὼν Λυδοῖο παρ' ἀνέρος ἠπεροπῆος,</TextUnit>
    <TextUnit id="18896" loc="45.81">δῶρα πολυχρύσοιο φατιζομένου ποταμοῖο.</TextUnit>
    <TextUnit id="18897" loc="45.82">ἀλλ' ἐρέεις, ὅτι Βάκχος ἐποίνιον εὗρεν ὀπώρην:</TextUnit>
    <TextUnit id="18898" loc="45.83">οἶνος ἀεὶ μεθύοντας ἐφέλκεται εἰς ̓Αφροδίτην,</TextUnit>
    <TextUnit id="18899" loc="45.84">εἰς φόνον ἀσταθέος νόον ἀνέρος οἶνος ἐγείρει.</TextUnit>
    <TextUnit id="18900" loc="45.85">ἀλλὰ Διὸς γενετῆρος ἔχει δέμας ἠὲ χιτῶνας:</TextUnit>
    <TextUnit id="18901" loc="45.86">χρύσεα πέπλα φέρων, οὐ νεβρίδας, ὑψιμέδων Ζεὺς</TextUnit>
    <TextUnit id="18902" loc="45.87">ἀστράπτει μακάρεσσι: καὶ ἀνδράσι μάρναται ̓́Αρης</TextUnit>
    <TextUnit id="18903" loc="45.88">χάλκεον ἔγχος ἔχων, οὐκ οἴνοπα θύρσον ἀείρων:</TextUnit>
    <TextUnit id="18904" loc="45.89">οὐ βοέοις κεράεσσι κερασφόρος ἐστὶν ̓Απόλλων.</TextUnit>
    <TextUnit id="18905" loc="45.90">μὴ ποταμὸς Σεμέλην νυμφεύσατο, καὶ τέκε νύμφη</TextUnit>
    <TextUnit id="18906" loc="45.91">υἷα νόθον κερόεντα βοοκραίρῳ παρακοίτῃ;</TextUnit>
    <TextUnit id="18907" loc="45.92">ἀλλ' ἐρέεις: “γλαυκῶπις ἐς ἄρσενα δῆριν ἱκάνει</TextUnit>
    <TextUnit id="18908" loc="45.93">σύγγονον ἔγχος ἔχουσα καὶ ἀσπίδα Παλλὰς ̓Αθήνη”</TextUnit>
    <TextUnit id="18909" loc="45.94">αἰγίδα καὶ σὺ τίταινε τεοῦ Κρονίδαο τοκῆος.”</TextUnit>
    <TextUnit id="18910" loc="45.95">ὣς φαμένου Πενθῆος ἀμείβετο μάντις ἐχέφρων:</TextUnit>
    <TextUnit id="18911" loc="45.96">“Τί κλονέεις Διόνυσον, ὃν ἤροσεν ὑψιμέδων Ζεύς,</TextUnit>
    <TextUnit id="18912" loc="45.97">ὃν Κρονίδης ὤδινε πατὴρ ἐγκύμονι μηρῷ,</TextUnit>
    <TextUnit id="18913" loc="45.98">παιδοκόμῳ δὲ γάλακτι θεητόκος ἔτρεφε ̔Ρείη,</TextUnit>
    <TextUnit id="18914" loc="45.99">ὃν πάρος ἡμιτέλεστον ἔτι πνείοντα τεκούσης</TextUnit>
    <TextUnit id="18915" loc="45.100">ἀφλεγέες σπινθῆρες ἐχυτλώσαντο κεραυνοῦ;</TextUnit>
    <TextUnit id="18916" loc="45.101">οὗτος ἀμαλλοτόκῳ Δημήτερι μοῦνος ἐρίζει</TextUnit>
    <TextUnit id="18917" loc="45.102">ἀντίτυπον σταχύεσσιν ἔχων εὔβοτρυν ὀπώρην.</TextUnit>
    <TextUnit id="18918" loc="45.103">ἀλλὰ χόλον Βρομίοιο φυλάσσεο: δυσσεβίης δὲ</TextUnit>
    <TextUnit id="18919" loc="45.104">σοί, τέκος, ἢν ἐθέλῃς, Σικελόν τινα μῦθον ἐνίψω.</TextUnit>
    <TextUnit id="18920" loc="45.105">Τυρσηνῶν ποτε παῖδες ἐναυτίλλοντο θαλάσσῃ,</TextUnit>
    <TextUnit id="18921" loc="45.106">ξεινοφόνοι, πλωτῆρες ἀλήμονες, ἅρπαγες ὄλβου,</TextUnit>
    <TextUnit id="18922" loc="45.107">πάντοθεν ἁρπάζοντες ἐπάκτια πώεα μήλων:</TextUnit>
    <TextUnit id="18923" loc="45.108">καὶ πολὺς ἔνθα καὶ ἔνθα δορικτήτων ἀπὸ νηῶν</TextUnit>
    <TextUnit id="18924" loc="45.109">εἰς μόρον ὑδατόεντα γέρων ἐκυλίνδετο ναύτης</TextUnit>
    <TextUnit id="18925" loc="45.110">ἡμιθανής, ἕτερος δὲ προασπίζων ἕο ποίμνης</TextUnit>
    <TextUnit id="18926" loc="45.111">ἀμφιλαφὴς πολιῇσι φόνῳ φοινίσσετο ποιμήν.</TextUnit>
    <TextUnit id="18927" loc="45.112">ἔμπορος εἰ τότε πόντον ἐπέπλεεν, εἴ ποτε Φοῖνιξ</TextUnit>
    <TextUnit id="18928" loc="45.113">ὤνια Σιδονίης ἁλιπόρφυρα πέπλα θαλάσσης</TextUnit>
    <TextUnit id="18929" loc="45.114">εἶχεν, ὑπὲρ πόντοιο λαβὼν Τυρσηνὸς ἀλήτης</TextUnit>
    <TextUnit id="18930" loc="45.115">ἀπροϊδὴς πεφόρητο ῥυηφενέων ἐπὶ νηῶν:</TextUnit>
    <TextUnit id="18931" loc="45.116">καί τις ἀνὴρ νήποινον ἀπείρονα φόρτον ὀλέσσας</TextUnit>
    <TextUnit id="18932" loc="45.117">εἰς Σικελὴν ̓Αρέθουσαν ἀνὴρ πορθμεύετο Φοῖνιξ</TextUnit>
    <TextUnit id="18933" loc="45.118">δέσμιος, ἁρπαμένοιο λιπόπτολις ἄμμορος ὄλβου.</TextUnit>
    <TextUnit id="18934" loc="45.119">ἀλλὰ δόλῳ Διόνυσος ἐπίκλοπον εἶδος ἀμείψας</TextUnit>
    <TextUnit id="18935" loc="45.120">Τυρσηνοὺς ἀπάφησε: νόθην δ' ὑπεδύσατο μορφήν,</TextUnit>
    <TextUnit id="18936" loc="45.121">ἱμερόεις ἅτε κοῦρος ἔχων ἀχάρακτον ὑπήνην,</TextUnit>
    <TextUnit id="18937" loc="45.122">αὐχένι κόσμον ἔχων χρυσήλατον: ἀμφὶ δὲ κόρσην</TextUnit>
    <TextUnit id="18938" loc="45.123">στέμματος ἀστράπτοντος ἔην αὐτόσσυτος αἴγλη</TextUnit>
    <TextUnit id="18939" loc="45.124">λυχνίδος ἀσβέστοιο, καὶ ἔγχλοα νῶτα μαράγδου,</TextUnit>
    <TextUnit id="18940" loc="45.125">καὶ λίθος ̓Ινδῴη χαροπῆς ἀμάρυγμα θαλάσσης:</TextUnit>
    <TextUnit id="18941" loc="45.126">καὶ χροῒ δύσατο πέπλα φαάντερα κυκλάδος ̓Ηοῦς</TextUnit>
    <TextUnit id="18942" loc="45.127">ἄρτι χαρασσομένης, Τυρίῃ πεπαλαγμένα κόχλῳ.</TextUnit>
    <TextUnit id="18943" loc="45.128">ἵστατο δ' αἰγιαλοῖο παρ' ὀφρύσιν, οἷα καὶ αὐτὸς</TextUnit>
    <TextUnit id="18944" loc="45.129">ὁλκάδος ἱμείρων ἐπιβήμεναι. οἱ δὲ θορόντες</TextUnit>
    <TextUnit id="18945" loc="45.130">φαιδρὸν ἐληίσσαντο δολοπλόκον υἷα Θυώνης</TextUnit>
    <TextUnit id="18946" loc="45.131">καὶ κτεάνων γύμνωσαν: ὑποτροχόωσα δὲ σειρὴ</TextUnit>
    <TextUnit id="18947" loc="45.132">χερσὶν ὀπισθοτόνοισιν ἐμιτρώθη Διονύσου.</TextUnit>
    <TextUnit id="18948" loc="45.133">καὶ νέος ἐξαπίνης μέγας ἔπλετο θέσπιδι μορφῇ</TextUnit>
    <TextUnit id="18949" loc="45.134">ἀνδροφυὴς κερόεις ὑψούμενος ἄχρις ̓Ολὺμπου,</TextUnit>
    <TextUnit id="18950" loc="45.135">νύσσων ἠερίων νεφέων σκέπας: εὐκελάδῳ δὲ</TextUnit>
    <TextUnit id="18951" loc="45.136">ὡς στρατὸς ἐννεάχιλος ἐῷ μυκήσατο λαιμῷ.</TextUnit>
    <TextUnit id="18952" loc="45.137">μηκεδανοὶ δὲ κάλωες ἐχιδναῖοι πέλον ὁλκοί,</TextUnit>
    <TextUnit id="18953" loc="45.138">ἔμπνοα μορφωθέντες ἐς ἀγκύλα νῶτα δρακόντων:</TextUnit>
    <TextUnit id="18954" loc="45.139">καὶ πρότονοι σύριζον: ὑπηνέμιος δὲ κεράστης</TextUnit>
    <TextUnit id="18955" loc="45.140">ὁλκαίαις ἑλίκεσσιν ἀνέδραμεν εἰς κέρας ἱστοῦ:</TextUnit>
    <TextUnit id="18956" loc="45.141">καὶ χλοεροῖς πετάλοισι κατάσκιος ἠέρι γείτων</TextUnit>
    <TextUnit id="18957" loc="45.142">ἱστὸς ἔην κυπάρισσος ὑπέρτατος: ὲν δὲ μεσόδμῃ</TextUnit>
    <TextUnit id="18958" loc="45.143">κισσὸς ἀερσιπότητος ἀνήιεν αἰθέρι γείτων,</TextUnit>
    <TextUnit id="18959" loc="45.144">σειρὴν αὐτοέλικτον ἐπιπλέξας κυπαρίσσῳ:</TextUnit>
    <TextUnit id="18960" loc="45.145">ἀμφὶ δὲ πηδαλίοισιν ὑπερκύψασα θαλάσσης</TextUnit>
    <TextUnit id="18961" loc="45.146">Βακχιὰς ἀμπελόεντι κάμαξ ἐβαρύνετο καρπῷ:</TextUnit>
    <TextUnit id="18962" loc="45.147">πρύμνης δ' ἡδυπότοιο βαρυνομένης Διονύσου</TextUnit>
    <TextUnit id="18963" loc="45.148">οἶνον ἀναβλύζουσα μέθης βακχεύετο πηγή.</TextUnit>
    <TextUnit id="18964" loc="45.149">ἀμφὶ δὲ σέλματα πάντα διὰ πρώρης ἀνιόντες</TextUnit>
    <TextUnit id="18965" loc="45.150">θῆρες ἀεξήθησαν: ἐμυκήσαντο δὲ ταῦροι,</TextUnit>
    <TextUnit id="18966" loc="45.151">καὶ βλοσυρὸν κελάδημα λέων βρυχήσατο λαιμῷ.</TextUnit>
    <TextUnit id="18967" loc="45.152">Τυρσηνοὶ δ' ἰάχησαν, ἐβακχεύοντο δὲ λύσσῃ</TextUnit>
    <TextUnit id="18968" loc="45.153">εἰς φόβον οἰστρηθέντες. ἀεξιφύτοιο δὲ πόντου</TextUnit>
    <TextUnit id="18969" loc="45.154">ἄνθεα κυματόεντες ἀπέπτυον ὕδατος ὁλκοί:</TextUnit>
    <TextUnit id="18970" loc="45.155">καὶ ῥόδον ἐβλάστησε, καὶ ὑψόθεν, ὡς ἐνὶ κήπῳ,</TextUnit>
    <TextUnit id="18971" loc="45.156">ἀφροτόκοι κενεῶνες ἐφοινίσσοντο θαλάσσης,</TextUnit>
    <TextUnit id="18972" loc="45.157">καὶ κρίνον ἐν ῥοθίοις ἀμαρύσσετο. δερκομένων δὲ</TextUnit>
    <TextUnit id="18973" loc="45.158">ψευδομένους λειμῶνας ἐβακχεύθησαν ὀπωπαί,</TextUnit>
    <TextUnit id="18974" loc="45.159">καί σφιν ὄρος βαθύδενδρον ἐφαίνετο καὶ νομὸς ὕλης</TextUnit>
    <TextUnit id="18975" loc="45.160">καὶ χορὸς ἀγρονόμων καὶ πώεα μηλοβοτήρων,</TextUnit>
    <TextUnit id="18976" loc="45.161">καὶ κτύπον ὠίσαντο λιγυφθόγγοιο νομῆος</TextUnit>
    <TextUnit id="18977" loc="45.162">ποιμενίῃ σύριγγι μελιζομένοιο νοῆσαι,</TextUnit>
    <TextUnit id="18978" loc="45.163">καὶ λιγυρῶν ἀίοντες ἐυτρήτων μέλος αὐλῶν</TextUnit>
    <TextUnit id="18979" loc="45.164">μεσσατίου πλώοντες ἀτέρμονος ὑψόθι πόντου</TextUnit>
    <TextUnit id="18980" loc="45.165">γαῖαν ἰδεῖν ἐδόκησαν: ἀμερσινόῳ δ' ὑπὸ λύσσῃ</TextUnit>
    <TextUnit id="18981" loc="45.166">εἰς βυθὸν ἀίσσοντες ἐπωρχήσαντο γαλήνῃ,</TextUnit>
    <TextUnit id="18982" loc="45.167">ποντοπόροι δελφῖνες: ἀμειβομένου δὲ προσώπου</TextUnit>
    <TextUnit id="18983" loc="45.168">εἰς φύσιν ἰχθυόεσσαν ἐμορφώθη γένος ἀνδρῶν.</TextUnit>
    <TextUnit id="18984" loc="45.169">καὶ σύ, τέος, δολόεντα χόλον πεφύλαξο Λυαίου.</TextUnit>
    <TextUnit id="18985" loc="45.170">ἀλλ' ἐρέεις: ̔ μεθέπω δέμας ἄλκιμον, ἀμφιέπω δὲ</TextUnit>
    <TextUnit id="18986" loc="45.171">φρικτὸν ὀδοντοφύτων αὐτόσπορον αἷμα Γιγάντων.̓</TextUnit>
    <TextUnit id="18987" loc="45.172">δαιμονίην φύγε χεῖρα Γιγαντοφόνου Διονύσου,</TextUnit>
    <TextUnit id="18988" loc="45.173">ὅς ποτε Τυρσηνοῖο παρὰ κρηπῖδα Πελώρου</TextUnit>
    <TextUnit id="18989" loc="45.174">̓́Αλπον ἀπηλοίησε, θεημάχον υἱὸν ̓Αρούρης,</TextUnit>
    <TextUnit id="18990" loc="45.175">μαρνάμενον σκοπέλοισι καὶ αἰχμάζοντα κολώναις:</TextUnit>
    <TextUnit id="18991" loc="45.176">μαινομένου δὲ Γίγαντος ὑποπτήσσων στίχα λαιμῶν</TextUnit>
    <TextUnit id="18992" loc="45.177">οὐ τότε κεῖνο κάρηνον ὁδοιπόρος ἔστιχε πέτρης:</TextUnit>
    <TextUnit id="18993" loc="45.178">εἰ δέ τις ἀγνώσσων ἀβάτῳ πεφόρητο κελεύθῳ</TextUnit>
    <TextUnit id="18994" loc="45.179">μαστίζων θρασὺν ἵππον, ὑπὲρ σκοπέλοιο νοήσας</TextUnit>
    <TextUnit id="18995" loc="45.180">χερσὶ πολυσπερέεσσι περίπλοκον υἱὸς ̓Αρούρης</TextUnit>
    <TextUnit id="18996" loc="45.181">ἡνίοχον καὶ πῶλον ἑῷ τυμβεύσατο λαιμῷ.</TextUnit>
    <TextUnit id="18997" loc="45.182">πολλάκι δ' εὐδένδροιο δι' οὔρεος εἰς νομὸν ἕλκων</TextUnit>
    <TextUnit id="18998" loc="45.183">μῆλα μεσημβρίζοντα γέρων δαιτρεύετο ποιμήν.</TextUnit>
    <TextUnit id="18999" loc="45.184">οὐ τότε δ' αἰπολίοισι παρήμενος ἤ παρὰ μάνδραις</TextUnit>
    <TextUnit id="19000" loc="45.185">συμφερτοῖς δονάκεσσι μελίζετο μουσοπόλος Πάν,</TextUnit>
    <TextUnit id="19001" loc="45.186">οὐ κτύπου ὑστερόφωνος ἀμείβετο πηκτίδος ̓Ηχώ:</TextUnit>
    <TextUnit id="19002" loc="45.187">ἀλλά, λάλον περ ἐοῦσαν, ἐθήμονι σύνθροον αὐλῷ</TextUnit>
    <TextUnit id="19003" loc="45.188">Πανὸς ἀσιγήτοιο κατεσφρηγίσσατο σιγή,</TextUnit>
    <TextUnit id="19004" loc="45.189">ὅττι Γίγας τότε πᾶσιν ἐπέχραεν: οὐ τότε βούτης,</TextUnit>
    <TextUnit id="19005" loc="45.190">οὐ χορὸς ὑλοτόμων τις ὁμήλικας ἤκαχε Νύμφας</TextUnit>
    <TextUnit id="19006" loc="45.191">τέμνων νήια δοῦρα, καὶ οὐ σοφὸς ὁλκάδα τέκτων</TextUnit>
    <TextUnit id="19007" loc="45.192">δουροπαγὲς γόμφωσεν ὁδοιπόρον ἄρμα θαλάσσης,</TextUnit>
    <TextUnit id="19008" loc="45.193">εἰσόκε κεῖνα κάρηνα παρέστιχε Βάκχος ὁδεύων,</TextUnit>
    <TextUnit id="19009" loc="45.194">σείων Εὔια θύρσα: παρερχομένῳ δὲ Λυαίῳ</TextUnit>
    <TextUnit id="19010" loc="45.195">ὑψινεφὴς περίμετρος ἐπέχραεν υἱὸς ̓Αρούρης,</TextUnit>
    <TextUnit id="19011" loc="45.196">ἀσπίδα πετρήεσσαν ἑοῖς ὤμοισιν ἀείρων:</TextUnit>
    <TextUnit id="19012" loc="45.197">καὶ σκόπελον βέλος εἶχεν, ἐπεσκίρτησε δὲ Βάκχῳ</TextUnit>
    <TextUnit id="19013" loc="45.198">γείτονα δενδρήεσσαν ἔχων ὑψίδρομον αἰχμήν,</TextUnit>
    <TextUnit id="19014" loc="45.199">ἢ πίτυν ἤ πλατάνιστον ἀκοντίζων Διονύσῳ.</TextUnit>
    <TextUnit id="19015" loc="45.200">ὡς ῥόπαλον πίτυν εἶχε, καὶ ὡς θοὸν ἄορ ἑλίσσων</TextUnit>
    <TextUnit id="19016" loc="45.201">πρυμνόθεν αὐτόρριζον ἐκούφισε θάμνον ἐλαίης.</TextUnit>
    <TextUnit id="19017" loc="45.202">ἀλλ' ὅτε τηλεβόλους ὀρέων ἐκένωσε κολώνας,</TextUnit>
    <TextUnit id="19018" loc="45.203">καὶ σκιερῆς βαθύδενδρος ἐγυμνώθη ῥάχις ὕλης,</TextUnit>
    <TextUnit id="19019" loc="45.204">θυρσομανὴς τότε Βάκχος ἐὸν βέλος ἠθάδι ῥοίζῳ</TextUnit>
    <TextUnit id="19020" loc="45.205">εἰς σκοπὸν ἠκόντιζε, καὶ ἠλιβάτου τύχεν ̓́Αλπου</TextUnit>
    <TextUnit id="19021" loc="45.206">εἰς πλατὺν ἀνθερεῶνα, κατ' ἀσφαράγοιο δὲ μέσσου</TextUnit>
    <TextUnit id="19022" loc="45.207">ὀξυτενὴς χλοάουσα διέσσυτο Βακχιὰς αἰχμή:</TextUnit>
    <TextUnit id="19023" loc="45.208">ἔνθα Γίγας ὀλίγῳ τετορημένος ὀξέι θύρσῳ</TextUnit>
    <TextUnit id="19024" loc="45.209">ἡμιθανὴς κεκύλιστο καὶ ἔμπεσε γείτονι πόντῳ,</TextUnit>
    <TextUnit id="19025" loc="45.210">πλησάμενος βαθύκολπον ὅλον κενεῶνα θαλάσσης:</TextUnit>
    <TextUnit id="19026" loc="45.211">ὑψώσας δὲ ῥέεθρα Τυφαονίης διὰ πέτρης</TextUnit>
    <TextUnit id="19027" loc="45.212">θερμὰ κασιγνήτοιο κατέκλυσε νῶτα χαμευνῆς,</TextUnit>
    <TextUnit id="19028" loc="45.213">ἔμπυρον ὑδατόεντι καταψύχων δέμας ὁλκῷ.</TextUnit>
    <TextUnit id="19029" loc="45.214">ἀλλά, τέκος, πεφύλαξο, μή εἴκελα καὶ σὺ νοήσῃς,</TextUnit>
    <TextUnit id="19030" loc="45.215">Τυρσηνῶν ἄτε παῖδες, ἄτε θρασὺς υἱὸς ̓Αρούρης.”</TextUnit>
    <TextUnit id="19031" loc="45.216">εἶπε καὶ οὐ παρέπεισεν: ἀταρβήτῳ δὲ πεδίλῳ</TextUnit>
    <TextUnit id="19032" loc="45.217">εἰς ὄρος ὑψικάρηνον ὁμόσσυτος ἤιε Κάδμῳ,</TextUnit>
    <TextUnit id="19033" loc="45.218">ὄφρα χοροῦ ψαύσειε. σιδηροφόροις δὲ μαχηταῖς</TextUnit>
    <TextUnit id="19034" loc="45.219">ἀσπίδα κουφίζων κορυθαιόλος ἴαχε Πενθεύς:</TextUnit>
    <TextUnit id="19035" loc="45.220">“Δμῶες ἐμοί, στείχοντες ἐν ἄστεϊ καὶ μέσον ὕλης</TextUnit>
    <TextUnit id="19036" loc="45.221">ἄξατέ μοι βαρύδεσμον ἀνάλκιδα τοῦτον ἀλήτην,</TextUnit>
    <TextUnit id="19037" loc="45.222">ὄφρα τυπεὶς Πενθῆος ἀμοιβαίῃσιν ἱμάσθλαις</TextUnit>
    <TextUnit id="19038" loc="45.223">μηκέτι φαρμακόεντι ποτῷ θέλξειε γυναῖκας,</TextUnit>
    <TextUnit id="19039" loc="45.224">ἀλλὰ γόνυ κλίνειεν: ἀπὸ σκοπέλων δὲ καὶ αὐτὴν</TextUnit>
    <TextUnit id="19040" loc="45.225">μητέρα βακχευθεῖσαν ἐμὴν φιλότεκνον ̓Αγαύην</TextUnit>
    <TextUnit id="19041" loc="45.226">φοιτάδος ἀγρύπνοιο μεταστήσασθε χορείης,</TextUnit>
    <TextUnit id="19042" loc="45.227">λυσσαλέης ἐρύσαντες ἀνάμπυκα βότρυν ἐθείρης.”</TextUnit>
    <TextUnit id="19043" loc="45.228">ὥς φαμένου Πενθῆος ὀπάονες ὠκέι ταρσῷ</TextUnit>
    <TextUnit id="19044" loc="45.229">ἔδραμον ὑψικόμοιο δυσέμβατον εἰς ῥάχιν ὕλης</TextUnit>
    <TextUnit id="19045" loc="45.230">ἴχνια μαστεύοντες ὀριπλανέος Διονύσου.</TextUnit>
    <TextUnit id="19046" loc="45.231">καὶ μόγις ἀθρήσαντες ἐρημάδος ἀγχόθι πέτρης</TextUnit>
    <TextUnit id="19047" loc="45.232">θυρσομανῆ Διόνυσον ἐπερρώσαντο μαχηταὶ:</TextUnit>
    <TextUnit id="19048" loc="45.233">καὶ παλάμαις Βρομίοιο πέριξ ἔσφιγξαν ἱμάντας,</TextUnit>
    <TextUnit id="19049" loc="45.234">δεσμὰ βαλεῖν ἐθέλοντες ἀνικήτῳ Διονύσῳ:</TextUnit>
    <TextUnit id="19050" loc="45.235">ἀλλ' ὁ μὲν ἦεν ἄφαντος, ἑῷ πτερόεντι πεδίλῳ</TextUnit>
    <TextUnit id="19051" loc="45.236">ἀίξας ἀκίχητος, ἐν ἀφθόγγῳ δὲ σιωπῇ</TextUnit>
    <TextUnit id="19052" loc="45.237">δαιμονίῃ θεράποντες ἐδουλώθησαν ἀνάγκῃ,</TextUnit>
    <TextUnit id="19053" loc="45.238">μῆνιν ἀλυσκάζοντες ἀθηήτοιο Λυαίου</TextUnit>
    <TextUnit id="19054" loc="45.239">ταρβαλέοι. καὶ Βάκχος ὁμοίιος ἀσπιδιώτῃ</TextUnit>
    <TextUnit id="19055" loc="45.240">ἄζυγα ταῦρον ἔχων ἐδράξατο χειρὶ κεραίης,</TextUnit>
    <TextUnit id="19056" loc="45.241">ὡς θεράπων Πενθῆος ἀπειλείων Διονύσῳ</TextUnit>
    <TextUnit id="19057" loc="45.242">ψευδομένῳ κερόεντι, καὶ ὡς κοτέοντι προσώπῳ</TextUnit>
    <TextUnit id="19058" loc="45.243">Πενθέος ἐγγὺς ἵκανε μεμηνότος, ἑζομένου δὲ</TextUnit>
    <TextUnit id="19059" loc="45.244">λυσσαλέου βασιλῆος ἀγήνορα κόμπον ἀθύρων</TextUnit>
    <TextUnit id="19060" loc="45.245">φρικαλέην ἀγέλαστος ἐπίκλοπον ἴαχε φωνήν:</TextUnit>
    <TextUnit id="19061" loc="45.246">“Οὗτος ἀνήρ, σκηπτοῦχε, τεὴν οἴστρησεν ̓Αγαύην:</TextUnit>
    <TextUnit id="19062" loc="45.247">οὗτος ἀνὴρ ἐθέλει βασιληίδα Πενθέος ἕδρην:</TextUnit>
    <TextUnit id="19063" loc="45.248">ἀλλὰ λαβὼν κερόεντα δολόφρονα Βάκχον ἀλήτην</TextUnit>
    <TextUnit id="19064" loc="45.249">δῆσον ἀλυκτοπέδῃσι τεῶν μνηστῆρα θοώκων,</TextUnit>
    <TextUnit id="19065" loc="45.250">καὶ κεφαλήν πεφύλαξο βοοκραίρου Διονύσου,</TextUnit>
    <TextUnit id="19066" loc="45.251">μή σε λαβὼν πλήξειε τανυγλώχινι κεραίῃ.”</TextUnit>
    <TextUnit id="19067" loc="45.252">ὣς φαμένου Βρομίοιο κατάσχετος ἔμφρονι λύσσῃ</TextUnit>
    <TextUnit id="19068" loc="45.253">μῦθον ἀπειλητῆρα θεημάχος ἴαχε Πενθεύς:</TextUnit>
    <TextUnit id="19069" loc="45.254">“Δήσατε, δήσατε τοῦτον, ἐμῶν συλήτορα θώκων:</TextUnit>
    <TextUnit id="19070" loc="45.255">οὗτος ἐμοῖς σκήπτροισι κορύσσεται, οὗτος ἱκάνει</TextUnit>
    <TextUnit id="19071" loc="45.256">Καδμείην ἐθέλων Σεμέλης πατρώιον ἕδρην.</TextUnit>
    <TextUnit id="19072" loc="45.257">καλὸν ἐμοὶ Διόνυσον, ὄν ἤροσε λάθριος εὐνή,</TextUnit>
    <TextUnit id="19073" loc="45.258">ἀνδροφυῆ τινα ταῦρον ἔχειν ξυνήονα τιμῆς,</TextUnit>
    <TextUnit id="19074" loc="45.259">βουκεράῳ νόθον εἶδος ἐπαυγάζοντα μετώπῳ,</TextUnit>
    <TextUnit id="19075" loc="45.260">ὅν μετὰ Πασιφάην Σεμέλη τάχα γείνατο ταύρῳ,</TextUnit>
    <TextUnit id="19076" loc="45.261">βοσκομένῳ κερόεντι συναπτομένη παρακοίτη.”</TextUnit>
    <TextUnit id="19077" loc="45.262">εἶπε καὶ ἀγραύλοιο πόδας ταύροιο πιέζων</TextUnit>
    <TextUnit id="19078" loc="45.263">σφίγξεν ἀλυκτοπέδῃσι λαβὼν δέ μιν ἀντὶ Λυαίου</TextUnit>
    <TextUnit id="19079" loc="45.264">ἤγαγεν ἱππείης πεπεδημένον ἐγγύθι φάτνης,</TextUnit>
    <TextUnit id="19080" loc="45.265">ὡς Σεμέλης θρασὺν υἷα καί τινα ταῦρον ἐέργων</TextUnit>
    <TextUnit id="19081" loc="45.266">Βασσαρίδων δὲ φάλαγγα περίπλοκον ἅμματι χειρῶν</TextUnit>
    <TextUnit id="19082" loc="45.267">δέσμιον εὐρώεντι κατεσφρήγισσε μελάθρῳ,</TextUnit>
    <TextUnit id="19083" loc="45.268">εἰς γλαφυρόν τινα κοῖλον ἀτερπέος οἶκον ἀνάγκης,</TextUnit>
    <TextUnit id="19084" loc="45.269">Κιμμερίων μίμημα δυσέκβατον, ἄμμορον ̓Ηοῦς,</TextUnit>
    <TextUnit id="19085" loc="45.270">ἀμφιπόλους Βρομίου θιασώδεας, ὥν ὑπὸ δεσμῷ</TextUnit>
    <TextUnit id="19086" loc="45.271">θλιβομέναις παλάμῃσιν ἐμιτρώθησαν ἱμάντες,</TextUnit>
    <TextUnit id="19087" loc="45.272">χαλκείη δὲ πόδεσσιν ἐπεσφρηγίζετο σειρή.</TextUnit>
    <TextUnit id="19088" loc="45.273">ἀλλὰ ταχυστροφάλιγγος ὅτε δρόμος ἦλθε χορείης,</TextUnit>
    <TextUnit id="19089" loc="45.274">μαινάδες ὠρχήσαντο: θυελλήεσσα δὲ Βάκχη</TextUnit>
    <TextUnit id="19090" loc="45.275">ἄστατα δινηθεῖσα ποδῶν βητάρμονι παλμῷ</TextUnit>
    <TextUnit id="19091" loc="45.276">ἀρραγέων ἀνέκοπτε παλίλλυτον ὁλκόν ἱμάντων,</TextUnit>
    <TextUnit id="19092" loc="45.277">καὶ παλάμαις κροτάλιζεν ἐλεύθερον Εὔιον ἠχὼ</TextUnit>
    <TextUnit id="19093" loc="45.278">εὐρύθμοις πατάγοισιν: ὑπὸ στροφάλιγγι δὲ ταρσῶν</TextUnit>
    <TextUnit id="19094" loc="45.279">χαλκοβαρὴς σφριγόωσα ποδῶν ἐσχίζετο σειρή.</TextUnit>
    <TextUnit id="19095" loc="45.280">καὶ δόμον ἀχλυόεντα θεόσσυτος ἔστεφεν αἴγλη</TextUnit>
    <TextUnit id="19096" loc="45.281">Βασσαρίδων ζοφεροῖο καταστάζουσα μελάθρου:</TextUnit>
    <TextUnit id="19097" loc="45.282">καὶ σκοτίου πυλεῶνες ἀνεπτύσσοντο βερέθρου</TextUnit>
    <TextUnit id="19098" loc="45.283">αὐτόματοι: τρομερῷ δὲ τεθηπότες ἅλματι ταρσῶν</TextUnit>
    <TextUnit id="19099" loc="45.284">Βασσαρίδων βρύχημα καὶ ἄγριον ἀφρὸν ὀδόντων</TextUnit>
    <TextUnit id="19100" loc="45.285">εἰς φόβον ἠπείγοντο φυλάκτορες. αἱ δὲ φυγοῦσαι</TextUnit>
    <TextUnit id="19101" loc="45.286">νόστιμον ἴχνος ἔκαμψαν ἐρημάδος εἰς ῥάχιν ὕλης,</TextUnit>
    <TextUnit id="19102" loc="45.287">ὧν ἡ μὲν βοέην ἀγέλην δαιτρεύσατο θύρσῳ</TextUnit>
    <TextUnit id="19103" loc="45.288">ῥινοτόρῳ, καὶ χεῖρας ἑὰς ἐμιήνατο λύθρῳ</TextUnit>
    <TextUnit id="19104" loc="45.289">ταυρείην ὀνύχεσσι διασχίζουσα καλύπτρην</TextUnit>
    <TextUnit id="19105" loc="45.290">τρηχαλέην, ἑτέρη δὲ δαφοινήεντι κορύμβῳ</TextUnit>
    <TextUnit id="19106" loc="45.291">εἰροπόκων ἄρρηκτα διέτμαγε πώεα μήλων,</TextUnit>
    <TextUnit id="19107" loc="45.292">ἄλλη δ' αἶγας ἔπεφνεν: ἐφοινίσσοντο δὲ λύθρου</TextUnit>
    <TextUnit id="19108" loc="45.293">αἱμαλέαις λιβάδεσσι δαϊζομένης ἀπὸ ποίμνης.</TextUnit>
    <TextUnit id="19109" loc="45.294">ἄλλη δὲ τριέτηρον ἀφαρπάξασα τοκῆος</TextUnit>
    <TextUnit id="19110" loc="45.295">ἄτρομον ἀστυφέλικτον ἀδέσμιον ὑψόθεν ὤμων</TextUnit>
    <TextUnit id="19111" loc="45.296">ἵστατο κουφίζουσα μεμηλότα παῖδα θυέλλαις,</TextUnit>
    <TextUnit id="19112" loc="45.297">ἑζόμενον γελόωντα καὶ οὐ πίπτοντα κονίῃ:</TextUnit>
    <TextUnit id="19113" loc="45.298">καί γλάγος ᾔτεε κοῦρος, ἑὴν ἄτε μητέρα, Βάκχην,</TextUnit>
    <TextUnit id="19114" loc="45.299">στήθεα δ' ἀμφαφάασκεν: ἀνυμφεύτοιο δὲ κούρης</TextUnit>
    <TextUnit id="19115" loc="45.300">αὐτομάτην γλαγόεσσαν ἀνέβλυον ἰκμάδα μαζοί.</TextUnit>
    <TextUnit id="19116" loc="45.301">παιδὶ δὲ πειναλέῳ λασίους πετάσασα χιτῶνας</TextUnit>
    <TextUnit id="19117" loc="45.302">χείλεσι νηπιάχοισι νεόρρυτον ὤρεγε θηλήν,</TextUnit>
    <TextUnit id="19118" loc="45.303">παρθενικὴ δ' ἐκόρεσσεν ἀήθεϊ κοῦρον ἐέρσῃ:</TextUnit>
    <TextUnit id="19119" loc="45.304">πολλαὶ δ' ἀρτιτόκοιο μετοχλισθέντα τεκούσης</TextUnit>
    <TextUnit id="19120" loc="45.305">τέκνα δασυστέρνοιο τιθηνήσαντο λεαίνης.</TextUnit>
    <TextUnit id="19121" loc="45.306">ἄλλη δίψιον οὖδας ἐπέκτυπεν ὀξέι θύρσῳ</TextUnit>
    <TextUnit id="19122" loc="45.307">ἄκρον ὄρος πλήξασα νεοσχιδές: αὐτοτελῆ δὲ</TextUnit>
    <TextUnit id="19123" loc="45.308">οἶνον ἐρευγομένη κραναὴ πορφύρετο πέτρη,</TextUnit>
    <TextUnit id="19124" loc="45.309">λειβομένου δὲ γάλακτος ἀρασσομένης ἀπὸ πέτρης</TextUnit>
    <TextUnit id="19125" loc="45.310">πίδακες αὐτοχύτοισιν ἐλευκαίνοντο ῥεέθροις.</TextUnit>
    <TextUnit id="19126" loc="45.311">ἄλλη ῥῖψε δράκοντα κατὰ δρυός: ἀμφί δὲ δένδρῳ</TextUnit>
    <TextUnit id="19127" loc="45.312">σπεῖραν ὄφις κύκλωσε, καὶ ἔπλετο κισσὸς ἀλήτης</TextUnit>
    <TextUnit id="19128" loc="45.313">πρέμνον ἑλισσομένῳ σκολιῷ μιτρούμενος ὁλκῷ,</TextUnit>
    <TextUnit id="19129" loc="45.314">ἀμφελελιζομένων μιμούμενος ἄμμα δρακόντων.</TextUnit>
    <TextUnit id="19130" loc="45.315">καὶ Σάτυρος πεφόρητο σεσηρότα θῆρα κομίζων</TextUnit>
    <TextUnit id="19131" loc="45.316">τίγριν ἀπειλητῆρα καθήμενον ὑψόθι νώτου,</TextUnit>
    <TextUnit id="19132" loc="45.317">ἄγριον ἦθος ἔχοντα καὶ οὐ ψαύοντα φορῆος:</TextUnit>
    <TextUnit id="19133" loc="45.318">καὶ συὸς ἄκρα γένεια γέρων Σειληνὸς ἐρύσσας</TextUnit>
    <TextUnit id="19134" loc="45.319">κάρχαρον ἠκόντιζεν ἐς ἠέρα κάπρον ἀθύρων:</TextUnit>
    <TextUnit id="19135" loc="45.320">ἄλλος ἀελλήεντι ποδῶν ἐπιβήτορι παλμῷ</TextUnit>
    <TextUnit id="19136" loc="45.321">εἰς λοφιὴν ἀκίχητος ἐπῃώρητο καμήλου:</TextUnit>
    <TextUnit id="19137" loc="45.322">καί τις ὑπὲρ νώτοιο θορὼν ἐποχήσατο ταύρῳ.</TextUnit>
    <TextUnit id="19138" loc="45.323">καὶ τὰ μὲν ἐν σκοπέλοισι: λυροδμήτῳ δ' ἐνί Θήβῃ</TextUnit>
    <TextUnit id="19139" loc="45.324">θαύματα ποικίλα Βάκχος ἐδείκνυε πᾶσι πολίταις:</TextUnit>
    <TextUnit id="19140" loc="45.325">καὶ σφαλεροῖσι πόδεσσιν ἐβακχεύοντο γυναῖκες ...</TextUnit>
    <TextUnit id="19141" loc="45.326">χείλεσιν ἀφροκόμοισιν: ὅλη δ' ἐλελίζετο Θήβη,</TextUnit>
    <TextUnit id="19142" loc="45.327">καὶ φλογεροὺς σπινθῆρας ἀπηκόντιζον ἀγυιαί:</TextUnit>
    <TextUnit id="19143" loc="45.328">σείετο πάντα θέμεθλα, καὶ ὡς βοέων ἀπὸ λαιμῶν</TextUnit>
    <TextUnit id="19144" loc="45.329">ἀκλινέες πυλεῶνες ἐμυκήσαντο μελάθρων:</TextUnit>
    <TextUnit id="19145" loc="45.330">καὶ δόμος ἀστυφέλικτος ἀναβρομέεσκε κυδοιμῷ</TextUnit>
    <TextUnit id="19146" loc="45.331">λαϊνέῃ σάλπιγγι χέων αὐτόσσυτον ἠχώ.</TextUnit>
    <TextUnit id="19147" loc="45.332">οὐδὲ χόλου Διόνυσος ἐπαύσατο: δαιμονίην δὲ</TextUnit>
    <TextUnit id="19148" loc="45.333">φθογγὴν ἠερόφοιτον ἐς ἑπταπόρων ἴτυν ἄστρων,</TextUnit>
    <TextUnit id="19149" loc="45.334">λυσσήεις ἅτε ταῦρος, ἑῷ μυκήσατο λαιμῷ:</TextUnit>
    <TextUnit id="19150" loc="45.335">καὶ κλονέων Πενθῆα μεμηνότα μάρτυρι πυρσῷ</TextUnit>
    <TextUnit id="19151" loc="45.336">μαρμαρυγῆς ἔπλησεν ὅλον δόμον: ἀμφί δὲ τοίχους</TextUnit>
    <TextUnit id="19152" loc="45.337">ἀντιπόρους σελάγιζε πολυσχιδὲς ἁλλόμενον πῦρ</TextUnit>
    <TextUnit id="19153" loc="45.338">δαιομένῳ σπινθῆρι κατάσσυτον, ἀμφὶ δὲ πέπλοις</TextUnit>
    <TextUnit id="19154" loc="45.339">πορφυρέοις καὶ στέρνον ἁλιχλαίνου βασιλῆος</TextUnit>
    <TextUnit id="19155" loc="45.340">πυρσὸς ἕλιξ πεφόρητο, καί οὐκ ἔφλεξε χιτῶνας:</TextUnit>
    <TextUnit id="19156" loc="45.341">κεκριμέναις δ' ἀκτῖσιν ἀποσπάδες ἅλματι θερμῷ</TextUnit>
    <TextUnit id="19157" loc="45.342">ἐκ ποδὸς εἰς μέσα νῶτα, δι' ἰξύος εἰς ῥάχιν ἄκρην</TextUnit>
    <TextUnit id="19158" loc="45.343">Πενθέος ἀμφὶ τένοντα μετήλυδες ἔτρεχον αὐγαί:</TextUnit>
    <TextUnit id="19159" loc="45.344">πολλάκι δ' αὐτοπόροιο πυρὸς βητάρμονι παλμῷ</TextUnit>
    <TextUnit id="19160" loc="45.345">γηγενέος βασιλῆος ἐυστρώτων ἐπὶ λέκτρων</TextUnit>
    <TextUnit id="19161" loc="45.346">ἀφλεγέας σπινθῆρας ἀπέπτυε θέσκελος αἴγλη.</TextUnit>
    <TextUnit id="19162" loc="45.347">καί σέλας αὐτοέλικτον ἰδὼν βρυχήσατο Πενθεύς,</TextUnit>
    <TextUnit id="19163" loc="45.348">κέκλετο δὲ δμώεσσιν ἄγειν ἀλκτήριον ὕδωρ,</TextUnit>
    <TextUnit id="19164" loc="45.349">ὄφρα κατασβέσσωσιν ἀναπτομένην φλόγα πυρσοῦ</TextUnit>
    <TextUnit id="19165" loc="45.350">δῶμα περιρραίνοντες ἀλεξικάκοισι ῥεέθροις:</TextUnit>
    <TextUnit id="19166" loc="45.351">καὶ γλαφυρῶν γυάλων ἐφάνη γυμνούμενον ὕδωρ,</TextUnit>
    <TextUnit id="19167" loc="45.352">καί, μεγάλη περ ἐοῦσα, ῥόον τερσαίνετο πηγὴ</TextUnit>
    <TextUnit id="19168" loc="45.353">ἄγγεσι νηρίθμοισιν ἀφυσσομένου ποταμοῖο.</TextUnit>
    <TextUnit id="19169" loc="45.354">καὶ πόνος ἀχρήιστος ἔην καὶ ἐτώσιον ὕδωρ.</TextUnit>
    <TextUnit id="19170" loc="45.355">καὶ διεραῖς λιβάδεσσιν ἀέξετο βαλλόμενον πῦρ</TextUnit>
    <TextUnit id="19171" loc="45.356">θερμοτέραις ἀκτῖσι: καὶ ὡς πολίων ἀπὸ ταύρων</TextUnit>
    <TextUnit id="19172" loc="45.357">μυκηθμοῦ κελάδοντος ὑπωροφίη πέλεν ἠχώ,</TextUnit>
    <TextUnit id="19173" loc="45.358">βροντᾶς δ̔ ἐνδομύχοισιν ἐπέκτυπε Πενθέος αὐλή.</TextUnit>
    <TextUnit id="19174" loc="46.1">ἀλλ' ὅτε δὴ γίνωσκεν ἄναξ θρασύς, ὅττι λυθέντος</TextUnit>
    <TextUnit id="19175" loc="46.2">αὐτομάτου δεσμοῖο σιδηροφόρων ἀπὸ χειρῶν</TextUnit>
    <TextUnit id="19176" loc="46.3">μαινάδες ἐσσεύοντο μετήλυδες εἰς ῥάχιν ὕλης,</TextUnit>
    <TextUnit id="19177" loc="46.4">καὶ δόλον ἀλλοπρόσαλλον ἀθηήτου Διονύσου,</TextUnit>
    <TextUnit id="19178" loc="46.5">ἄστατος ὑβριστῆρι χόλῳ κυμαίνετο Πενθεύς:</TextUnit>
    <TextUnit id="19179" loc="46.6">καί μιν ἰδὼν παρεόντα παλίνδρομον ἠθάδι κισσῷ</TextUnit>
    <TextUnit id="19180" loc="46.7">βόστρυχα μιτρωθέντα, καὶ ἄπλοκον ὑψόθεν ὤμων</TextUnit>
    <TextUnit id="19181" loc="46.8">μηκεδανῆς ὁρόων κεχαλασμένον ὁλκὸν ἐθείρης,</TextUnit>
    <TextUnit id="19182" loc="46.9">τοῖον ἀπερροίβδησεν ἔπος λυσσώδεϊ λαιμῷ:</TextUnit>
    <TextUnit id="19183" loc="46.10">“̔Ηδὺς ὁ Τειρεσίαν ἀπατήλιον εἰς ἐμέ πέμπων:</TextUnit>
    <TextUnit id="19184" loc="46.11">οὐ δύναται σέο μάντις ἐμὸν νόον ἠπεροπεύειν:</TextUnit>
    <TextUnit id="19185" loc="46.12">ἄλλοις ἔννεπε ταῦτα. θεὰ πόθεν υἱέι ̔Ρείη</TextUnit>
    <TextUnit id="19186" loc="46.13">οὐ Διὶ μαζὸν ὄρεξε, καὶ ἔτρεφεν υἷα Θυώνης;</TextUnit>
    <TextUnit id="19187" loc="46.14">εἴρεο Δικταίης κορυθαιόλον ἄντρον ἐρίπνης,</TextUnit>
    <TextUnit id="19188" loc="46.16">εἴρεο καὶ Κορύβαντας, ὅπῃ ποτὲ κοῦρος ἀθύρων</TextUnit>
    <TextUnit id="19189" loc="46.17">μαζὸν ̓Αμαλθείης κουροτρόφον αἰγὸς ἀμέλγων</TextUnit>
    <TextUnit id="19190" loc="46.15">Ζεὺς μένος ἠέξησε, καὶ οὐ γλάγος ἔσπασε ̔Ρείης.</TextUnit>
    <TextUnit id="19191" loc="46.18">ἤθεα σῆς δολίης ἀπεμάξαο καὶ σὺ τεκούσης:</TextUnit>
    <TextUnit id="19192" loc="46.19">ψευδομένην Σεμέλην Κρονίδης ἔφλεξε κεραυνῷ:</TextUnit>
    <TextUnit id="19193" loc="46.20">ἅζεο, μὴ Κρονίδης μετὰ μητέρα καὶ σὲ δαμάσσῃ.</TextUnit>
    <TextUnit id="19194" loc="46.21">βάρβαρον οὐ μεθέπω καὶ ἐγὼ γένος: ἀρχέγονος δὲ</TextUnit>
    <TextUnit id="19195" loc="46.22">̓Ισμηνός με φύτευσε, καὶ οὐ τέκεν ὑγρὸς ̔Υδάσπης:</TextUnit>
    <TextUnit id="19196" loc="46.23">Δηριάδην οὐκ οἶδα καὶ οὐ Λυκόοργος ἀκούω.</TextUnit>
    <TextUnit id="19197" loc="46.24">ἀλλὰ σὺν ὑμετέροις Σατύροις καὶ θυιάσι Βάκχαις</TextUnit>
    <TextUnit id="19198" loc="46.25">Δίρκης λεῖπε ῥέεθρα, καί, ἢν ἐθέλῃς, σέο θύρσῳ</TextUnit>
    <TextUnit id="19199" loc="46.26">κτεῖνε παρ' ̓Ασσυρίοισι νεώτερον ἄλλον ̓Ορόντην.</TextUnit>
    <TextUnit id="19200" loc="46.27">οὐ σὺ γένος Κρονίωνος ̓Ολύμπιον: ὀλλυμένης γὰρ</TextUnit>
    <TextUnit id="19201" loc="46.28">ἀστεροπαὶ βοόωσιν ὀνείδεα σεῖο τεκούσης,</TextUnit>
    <TextUnit id="19202" loc="46.29">καὶ κρυφίων λεχέων ἐπιμάρτυρές εἰσι κεραυνοί.</TextUnit>
    <TextUnit id="19203" loc="46.30">οὐ Δανάην μετὰ λέκτρα κατέφλεγεν ὑέτιος Ζεύς,</TextUnit>
    <TextUnit id="19204" loc="46.31">καὶ γνωτὴν ἀδόνητον ἐμοῦ Κάδμοιο κομίζων</TextUnit>
    <TextUnit id="19205" loc="46.32">Εὐρώπην ἐφύλαξε, καὶ οὐκ ἔκρυψε θαλάσσῃ.</TextUnit>
    <TextUnit id="19206" loc="46.33">οἶδα μέν, ὡς ἀλόχευτον ἔτι βρέφος αἰθερίη φλὸξ</TextUnit>
    <TextUnit id="19207" loc="46.34">ὤλεσεν αἰθομένης μετὰ μητέρος, ἡμιτελῆ δὲ</TextUnit>
    <TextUnit id="19208" loc="46.35">λῦσε νόθην ὠδῖνα μαραινομένου τοκετοῖο:</TextUnit>
    <TextUnit id="19209" loc="46.36">εἰ δέ μιν οὐκ ἐδάμασσεν, ὅτι χθονίων ὑμεναίων</TextUnit>
    <TextUnit id="19210" loc="46.37">κρυπταδίης φιλότητος ἀναίτιός ἐσσι τεκούσης,</TextUnit>
    <TextUnit id="19211" loc="46.38">πείθομαι, ὡς ἐνέπεις, ἀέκων δέ σε παῖδα καλέσσω</TextUnit>
    <TextUnit id="19212" loc="46.39">Ζηνὸς ἐπουρανίοιο, καὶ οὐ φλεχθέντα κεραυνῷ.</TextUnit>
    <TextUnit id="19213" loc="46.40">καὶ σύ με τοῦτο δίδαξον ἀληθέι μάρτυρι μύθῳ:</TextUnit>
    <TextUnit id="19214" loc="46.41">Ζεὺς γενέτης πότε Φοῖβον ἢ ̓́Αρεα γείνατο μηρῷ;</TextUnit>
    <TextUnit id="19215" loc="46.42">εἰ Διὸς ἔλλαχες αἷμα, μετέρχεο κύκλον ̓Ολύμπου</TextUnit>
    <TextUnit id="19216" loc="46.43">αἰθέρα ναιετάων, λίπε Πενθέι πατρίδα Θήβην.</TextUnit>
    <TextUnit id="19217" loc="46.44">ὤφελες ἅρμενον ἄλλον ἀμεμφέα μῦθον ἐνίψαι</TextUnit>
    <TextUnit id="19218" loc="46.45">ψεύδεϊ κερδαλέῳ κεράσας θελξίφρονα Πειθώ,</TextUnit>
    <TextUnit id="19219" loc="46.46">ὅττί σε παιδοτόκῳ Κρονίδης τέκεν ἠθάδι κόρσῃ:</TextUnit>
    <TextUnit id="19220" loc="46.47">οὐ τάχα τόσσον ἄπιστον ἔην ἔπος, ὅττι καὶ αὐτὸν</TextUnit>
    <TextUnit id="19221" loc="46.48">Βάκχον ἀνυμφεύτῳ μετὰ Παλλάδα τίκτε καρήνῳ.</TextUnit>
    <TextUnit id="19222" loc="46.49">ἤθελον, εἰ γένος ἔσχες ̓Ολύμπιον, αἴθε Κρονίων</TextUnit>
    <TextUnit id="19223" loc="46.50">ὑψιμέδων σε φύτευσεν, ὅπως Διὸς αἷμα διώκων</TextUnit>
    <TextUnit id="19224" loc="46.51">νικήσω Διόνυσον, ̓Εχίονος υἱὸς ἀκούων.”</TextUnit>
    <TextUnit id="19225" loc="46.52">ὣς φαμένου νεμέσιζε θεὸς καὶ ἀμείβετο μύθῳ,</TextUnit>
    <TextUnit id="19226" loc="46.53">κρύπτων δαιμονίης ὑποκάρδιον ὄγκον ἀπειλῆς:</TextUnit>
    <TextUnit id="19227" loc="46.54">“Βάρβαρα θεσμὰ φέρουσαν ἐπολβίζω χθόνα Κελτῶν,</TextUnit>
    <TextUnit id="19228" loc="46.55">ἧχι νέων βρεφέων καθαρὴν ὠδῖνα δικάζων</TextUnit>
    <TextUnit id="19229" loc="46.56">̔Ρῆνος ἀσημάντοιο θεμιστοπόλος τοκετοῖο</TextUnit>
    <TextUnit id="19230" loc="46.57">αἵματος ἀγνώστοιο νόθον γένος οἶδεν ἐλέγξαι.</TextUnit>
    <TextUnit id="19231" loc="46.58">οὐ μὲν ἐγὼ ̔Ρήνοιο φατιζομένου ποταμοῖο</TextUnit>
    <TextUnit id="19232" loc="46.59">χεύμασιν οὐτιδανοῖσι δικάζομαι, ἀλλὰ ῥεέθρων</TextUnit>
    <TextUnit id="19233" loc="46.60">πιστότεροι κήρυκες ἐμοὶ γεγάασι κεραυνοί:</TextUnit>
    <TextUnit id="19234" loc="46.61">κρείσσονα μαρτυρίην στεροπῆς μὴ δίζεο, Πενθεῦ:</TextUnit>
    <TextUnit id="19235" loc="46.62">ὕδατι μὲν Γαλάτης, σὺ δὲ πείθεο μάρτυρι πυρσῷ.</TextUnit>
    <TextUnit id="19236" loc="46.63">οὐ χατέω Πενθῆος ἐπιχθονίοιο μελάθρου:</TextUnit>
    <TextUnit id="19237" loc="46.64">δῶμα Διωνύσοιο πέλει πατρώιος αἰθήρ:</TextUnit>
    <TextUnit id="19238" loc="46.65">καὶ χθονός εἰ κρίσις ἦεν ἢ ἀστερόεντος ̓Ολύμπου,</TextUnit>
    <TextUnit id="19239" loc="46.66">εἰπέ μοι εἰρομένῳ, τίνα φέρτερον αὐτὸς ἐνίψῃς,</TextUnit>
    <TextUnit id="19240" loc="46.67">οὐρανὸν ἑπτάζωνον ἢ ἑπταπύλου χθόνα Θήβης;</TextUnit>
    <TextUnit id="19241" loc="46.68">οὐ χατέω Πενθῆος ἐπιχθονίοιο μελάθρου.</TextUnit>
    <TextUnit id="19242" loc="46.69">μοῦνον ἐμῆς κύδαινε μελισταγὲς ἄνθος ὀπώρης:</TextUnit>
    <TextUnit id="19243" loc="46.70">μὴ ποτὸν ἀμπελόεντος ἀτιμήσῃς Διονύσου.</TextUnit>
    <TextUnit id="19244" loc="46.71">̓Ινδοφόνῳ Βρομίῳ μὴ μάρναο, θηλυτέρῃ δέ,</TextUnit>
    <TextUnit id="19245" loc="46.72">εἰ δύνασαι, πολέμιζε μιῇ ῥηξήνορι Βάκχῃ.</TextUnit>
    <TextUnit id="19246" loc="46.73">σοὶ τάχα καλὸν ἔθεντο προμάντιες οὔνομα Μοῖραι</TextUnit>
    <TextUnit id="19247" loc="46.74">ὑμετέρου θανάτοιο προάγγελον: αἰνοπαθῆ δὲ</TextUnit>
    <TextUnit id="19248" loc="46.75">οὐ νέμεσις Πενθῆα πεδοτρεφέος γενετῆρος</TextUnit>
    <TextUnit id="19249" loc="46.76">γηγενὲς αἷμα φέροντα φέρειν μίμημα Γιγάντων,</TextUnit>
    <TextUnit id="19250" loc="46.77">οὐ νέμεσις καὶ Βάκχον ̓Ολύμπιον αἷμα γενέθλης</TextUnit>
    <TextUnit id="19251" loc="46.78">Ζηνὸς ἔχειν μίμημα Γιγαντοφόνοιο τοκῆος.</TextUnit>
    <TextUnit id="19252" loc="46.79">εἴρεο Τειρεσίαν, τίνι χώεαι: εἴρεο Πυθώ,</TextUnit>
    <TextUnit id="19253" loc="46.80">τίς Σεμέλῃ παρίαυε, τίς ἤροσε παῖδα Θυώνης.</TextUnit>
    <TextUnit id="19254" loc="46.81">εἰ δὲ μαθεῖν ἐθέλεις χοροτερπέος ὄργια Βάκχου,</TextUnit>
    <TextUnit id="19255" loc="46.82">φάρεα καλλείψας βασιλήια τέτλαθι, Πενθεῦ,</TextUnit>
    <TextUnit id="19256" loc="46.83">θήλεα πέπλα φέρειν, καὶ γίνεο θῆλυς ̓Αγαύη:</TextUnit>
    <TextUnit id="19257" loc="46.84">μὴ δέ σε θηρεύοντα παραΐξωσι γυναῖκες.</TextUnit>
    <TextUnit id="19258" loc="46.85">ἢν δὲ τεῇ παλάμῃ θηροκτόνα τόξα τανύσσῃς,</TextUnit>
    <TextUnit id="19259" loc="46.86">Κάδμος ἐπαινήσει σε συναγρώσσοντα τεκούσῃ.</TextUnit>
    <TextUnit id="19260" loc="46.87">Βάκχῳ μοῦνος ἔριζε, καί, εἰ θέμις, ἰοχεαίρῃ,</TextUnit>
    <TextUnit id="19261" loc="46.88">ὄφρα λεοντοφόνον σε μετ' ̓Ακταίωνα καλέσσω.</TextUnit>
    <TextUnit id="19262" loc="46.89">κάτθεο τεύχεα ταῦτα: σιδηροφόρους δὲ μαχητὰς</TextUnit>
    <TextUnit id="19263" loc="46.90">χερσὶν ἀθωρήκτοισιν ἐμαὶ κτείνουσι γυναῖκες:</TextUnit>
    <TextUnit id="19264" loc="46.91">εἰ δέ σε νικήσωσιν ἀτευχέι θήλεϊ χάρμῃ</TextUnit>
    <TextUnit id="19265" loc="46.92">ἔντεσι κοσμηθέντα, τίς αἰνήσειε πολίτης</TextUnit>
    <TextUnit id="19266" loc="46.93">ἄνδρα γυναικείῃ κεκαφηότα δηιοτῆτι;</TextUnit>
    <TextUnit id="19267" loc="46.94">Βασσαρὶς οὐ τρομέει πτερόεν βέλος, οὐ δόρυ φεύγει:</TextUnit>
    <TextUnit id="19268" loc="46.95">ἀλλὰ δόλῳ κρυφἱῳ πυκάσας ἄγνωστον ὀπωπὴν</TextUnit>
    <TextUnit id="19269" loc="46.96">ὄψεαι ὄργια πάντα χοροπλεκέος Διονύσου.”</TextUnit>
    <TextUnit id="19270" loc="46.97">ὣς εἰπών παρέπεισεν, ἐπεὶ νόον ἀνδρὸς ἱμάσσων</TextUnit>
    <TextUnit id="19271" loc="46.98">φοιταλέης ἐδόνησε κατάσχετον ἅλματι λύσσης</TextUnit>
    <TextUnit id="19272" loc="46.99">καὶ Βρομίῳ συνάεθλος ἐπέχραε Πενθέι Μήνη</TextUnit>
    <TextUnit id="19273" loc="46.100">δαιμονίῃ μάστιγι: συνερχομένης δὲ Λυαίῳ</TextUnit>
    <TextUnit id="19274" loc="46.101">λυσσήεις θρασὺς οἶστρος ἀμερσινόοιο Σελήνης</TextUnit>
    <TextUnit id="19275" loc="46.102">φάσματα ποικιλόμορφα μεμηνότι Πενθέι δείξας</TextUnit>
    <TextUnit id="19276" loc="46.103">φρικτὸν ̓Εχιονίδην προτέρης μετέθηκε μενοινῆς,</TextUnit>
    <TextUnit id="19277" loc="46.104">καὶ σφαλερῇ Πενθῆος ἐπεσμαράγησεν ἀκουῇ,</TextUnit>
    <TextUnit id="19278" loc="46.105">δαιμονίης σάλπιγγος ἀλάστορα δοῦπον ἀράσσων:</TextUnit>
    <TextUnit id="19279" loc="46.106">ἀνέρα δ' ἐπτοίησε. καἰ εἰς δόμον ἤλυθε Πενθεὺς</TextUnit>
    <TextUnit id="19280" loc="46.107">οἰστρομανής, ποθέων θιασώδεος ὄργια Βάκχου:</TextUnit>
    <TextUnit id="19281" loc="46.108">φωριαμοὺς δ' ὤιξε θυώδεας, ἧχι γυναικῶν</TextUnit>
    <TextUnit id="19282" loc="46.109">κέκλιτο Σιδονίης ἁλιπόρφυρα πέπλα θαλάσσης:</TextUnit>
    <TextUnit id="19283" loc="46.110">καὶ χροΐ ποικιλόνωτον ἐδύσατο πέπλον ̓Αγαύης:</TextUnit>
    <TextUnit id="19284" loc="46.111">Αὐτονόης δ' ἔσφιγξεν ἐπὶ πλοκάμοισι καλύπτρην,</TextUnit>
    <TextUnit id="19285" loc="46.112">στήθεα μιτρώσας Βασιλήια κυκλάδι τέχνῃ:</TextUnit>
    <TextUnit id="19286" loc="46.113">καὶ πόδας ἐσφήκωσε γυναικείοισι πεδίλοις:</TextUnit>
    <TextUnit id="19287" loc="46.114">χειρὶ δὲ θύρσου ἄειρε: μετερχομένοιο δὲ Βάκχας</TextUnit>
    <TextUnit id="19288" loc="46.115">ποικίλος ἰχνευτῆρι χιτὼν ἐπεσύρετο ταρσῷ.</TextUnit>
    <TextUnit id="19289" loc="46.116">Μιμηλοῖς δὲ πόδεσσιν ἕλιξ ὠρχήσατο Πενθεὺς</TextUnit>
    <TextUnit id="19290" loc="46.117">ἡδυμανής: λοξῷ δὲ πέδον κροτάλιζε πεδίλῳ</TextUnit>
    <TextUnit id="19291" loc="46.118">ἐκ ποδὸς αἰθύσσων ἕτερον πόδα: χεῖρα δὲ δισσὴν</TextUnit>
    <TextUnit id="19292" loc="46.119">θηλύνων ἐλέλιζεν ἀμοιβάδα δίζυγι παλμῷ,</TextUnit>
    <TextUnit id="19293" loc="46.120">οἷα γυνὴ παίζουσα χοροίτυπος: οἷα δὲ ῥόπτρῳ</TextUnit>
    <TextUnit id="19294" loc="46.121">δίκτυπον ἁρμονίην κροτέων ἑτερόζυγι χαλκῷ</TextUnit>
    <TextUnit id="19295" loc="46.122">ἠερίαις μεθέηκεν ἀλήμονα βόστρυχον αὔραις,</TextUnit>
    <TextUnit id="19296" loc="46.123">Λυδὸν ἀνακρούων μέλος Εὔιον. ἦ τάχα φαίης</TextUnit>
    <TextUnit id="19297" loc="46.124">ἄγρια κωμάζουσαν ἰδεῖν λυσσώδεα βάκχην.</TextUnit>
    <TextUnit id="19298" loc="46.125">καὶ διδύμους Φαέθοντας ἐδέρκετο καἰ δύο Θήβας:</TextUnit>
    <TextUnit id="19299" loc="46.126">ἔλπετο δ' ἀκαμάτων ἐπικείμενον ὑψόθεν ὤμων</TextUnit>
    <TextUnit id="19300" loc="46.127">Θήβης ἑπταπόροιο μετοχλίζειν πυλεῶνα.</TextUnit>
    <TextUnit id="19301" loc="46.128">ἀμφὶ δέ μιν στεφανηδὸν ἐκυκλώσαντο πολῖται,</TextUnit>
    <TextUnit id="19302" loc="46.129">ὃς μὲν ἔχων τροχόεντα λόφον χθονός, ὃς δ' ἐπὶ πέτρῳ</TextUnit>
    <TextUnit id="19303" loc="46.130">ὑψιφανής, ὁ δὲ πῆχυν ἐπ' ἀνέρος ὦμον ἐρείσας</TextUnit>
    <TextUnit id="19304" loc="46.131">ἴχνος ἀνῃώρησεν ἐπὶ χθονὶ δάκτυλα πήξας:</TextUnit>
    <TextUnit id="19305" loc="46.132">καί τις ἐυγλώχινα μετήιεν ὄγκον ἀρούρης,</TextUnit>
    <TextUnit id="19306" loc="46.133">ἄλλος ἐπὶ προβλῆτος ἐπάλξιος, ὃς δὲ δοκεύων</TextUnit>
    <TextUnit id="19307" loc="46.134">δόχμιον ὄμμα τίταινεν ἀερσιλόφων ἀπὸ πύργων:</TextUnit>
    <TextUnit id="19308" loc="46.135">ὃς δὲ μέσας στεφανηδὸν ἐπ' ἄντυγι χεῖρας ἑλίξας</TextUnit>
    <TextUnit id="19309" loc="46.136">ἴχνεσιν ἀκροπόροισιν ἀνήιε κίονα βαίνων,</TextUnit>
    <TextUnit id="19310" loc="46.137">Πενθέα παπταίνων δεδονημένον ἅλματι λύσσης,</TextUnit>
    <TextUnit id="19311" loc="46.138">θύρσον ἀερτάζοντα καἰ αἰθύσσοντα καλύπτρην.</TextUnit>
    <TextUnit id="19312" loc="46.139">ἤδη δ' ἑπταπόροιο παρέδραμε τείχεα Θήβης,</TextUnit>
    <TextUnit id="19313" loc="46.140">αὐτομάτοις ἑλίκεσσιν ἀνοιγομένων πυλεώνων:</TextUnit>
    <TextUnit id="19314" loc="46.141">ἤδη δὲ πρὸ πόληος ἐς ἠέρα βόστρυχα σείων</TextUnit>
    <TextUnit id="19315" loc="46.142">ἁβρὰ δρακοντοβότοιο παρέστιχε νάματα Δίρκης:</TextUnit>
    <TextUnit id="19316" loc="46.143">καὶ ποδὶ λυσσήεντι χοροίτυπον ἴχνος ἑλίσσων</TextUnit>
    <TextUnit id="19317" loc="46.144">δαίμονος ἀμπελόεντος ὀπίστερον εἶχε πορείην.</TextUnit>
    <TextUnit id="19318" loc="46.145">ἀλλ' ὅτε χῶρον ἵκανεν, ὅθι δρύες, ἧχι χορεῖαι,</TextUnit>
    <TextUnit id="19319" loc="46.146">καἰ τελεταὶ Βρομίου θιασώδεες, ἧχι καὶ αὐτὴ</TextUnit>
    <TextUnit id="19320" loc="46.147">Βασσαρίδων ἀπέδιλος ἔην κεμαδοσσόος ἄγρη,</TextUnit>
    <TextUnit id="19321" loc="46.148">ἀμπελόεις τότε Βάκχος ὀρειάδος ἔνδοθι λόχμης</TextUnit>
    <TextUnit id="19322" loc="46.149">ἀρχαίην ἐλάτην ἰσομήκεα γείτονι πέτρῃ</TextUnit>
    <TextUnit id="19323" loc="46.150">δένδρον ἰδὼν περίμετρον ἐγήθεεν, ἧς ὑπὸ θάμνῳ</TextUnit>
    <TextUnit id="19324" loc="46.151">ἀγχινεφεῖς πετάλοισιν ἐπεσκιόωντο κολῶναι:</TextUnit>
    <TextUnit id="19325" loc="46.152">ἀκρότατον δὲ κόρυμβον ἀφειδέι χειρὶ πιέζων</TextUnit>
    <TextUnit id="19326" loc="46.153">εἰς πέδον, εἰς πέδον εἷλκε κατὰ χθονὸς ἐκταδὰ Πενθεὺς...</TextUnit>
    <TextUnit id="19327" loc="46.154">θαλλὸν ἀερσιπότητον, ἐπισφίγγων δὲ φορῆα</TextUnit>
    <TextUnit id="19328" loc="46.155">ὕψι τιταινομένων ἐδράξατο χειρὶ κορύμβων,</TextUnit>
    <TextUnit id="19329" loc="46.156">καὶ πόδας ἔνθα καὶ ἔνθα παλινδίνητος ἑλίσσων</TextUnit>
    <TextUnit id="19330" loc="46.157">ἄστατος ὀρχηστῆρι τύπῳ κουφίζετο Πενθεύς.</TextUnit>
    <TextUnit id="19331" loc="46.158">καὶ τότε βασσαρίδεσσι χορίτιδες ἤλυθον ̔͂Ωραι:</TextUnit>
    <TextUnit id="19332" loc="46.159">ἀλλήλαις δ' ἐκέλευον, ἀνεζώννυντο δὲ πέπλοις,</TextUnit>
    <TextUnit id="19333" loc="46.160">νεβρίδα δ' ἀμφεβάλοντο: καἰ οὐρεσίφοιτος ̓Αγαύη</TextUnit>
    <TextUnit id="19334" loc="46.161">ἀφροκόμοις στομάτεσσιν ἀπερροίβδησεν ἰωήν:</TextUnit>
    <TextUnit id="19335" loc="46.162">“Αὐτονόη, σπεύσωμεν, ὅπῃ χορός ἐστι Λυαίου</TextUnit>
    <TextUnit id="19336" loc="46.163">καὶ κτύπος οὐρεσίφοιτος ἀκούεται ἠθάδος αὐλοῦ,</TextUnit>
    <TextUnit id="19337" loc="46.164">ὄφρα μέλος πλέξαιμι φιλεύιον, ὄφρα δαείω,</TextUnit>
    <TextUnit id="19338" loc="46.165">τίς φθαμένη στήσειε χοροστασίην Διονύσῳ,</TextUnit>
    <TextUnit id="19339" loc="46.166">τίς τίνα νικήσειε θυηπολέουσα Λυαίῳ.</TextUnit>
    <TextUnit id="19340" loc="46.167">δηθύνεις, ἀχόρευτε, καἰ ἡμέας ἔφθασεν ̓Ινώ:</TextUnit>
    <TextUnit id="19341" loc="46.168">οὐκέτι πόντον ἔχει μετανάστιος, ἀλλὰ καὶ αὐτὴ</TextUnit>
    <TextUnit id="19342" loc="46.169">ἐξ ἁλὸς ἦλθε θέουσα σὺν ὑγροπόρῳ Μελικέρτῃ,</TextUnit>
    <TextUnit id="19343" loc="46.170">ἦλθε προασπίζουσα διωκομένου Διονύσου,</TextUnit>
    <TextUnit id="19344" loc="46.171">μὴ Πενθεὺς ἀθέμιστος ἐπιβρίσειε Λυαίῳ.</TextUnit>
    <TextUnit id="19345" loc="46.172">Μύστιδες, εἰς σκοπέλους, ̓Ισμηνίδες ἔλθετε Βάκχαι,</TextUnit>
    <TextUnit id="19346" loc="46.173">καὶ τελετάς στήσωμεν, ὁμοζήλῳ δὲ χορείῃ</TextUnit>
    <TextUnit id="19347" loc="46.174">Λυδαῖς Βασσαρίδεσσιν ἐρίζομεν, ὄφρά τις εἴπῃ:</TextUnit>
    <TextUnit id="19348" loc="46.175">“Μυγδονίην νίκησε Μιμαλλόνα Μαινὰς ̓Αγαύν.””</TextUnit>
    <TextUnit id="19349" loc="46.176">ὣς φαμένη σκοπίαζε καθήμενον ὑψόθι δένδρου,</TextUnit>
    <TextUnit id="19350" loc="46.177">ἄγριον οἷα λέοντα, θεημάχον υἱέα μήτηρ:</TextUnit>
    <TextUnit id="19351" loc="46.178">καί μιν ἀγειρομέναις ἐπεδείκνυε θυιάσι Βάκχαις:</TextUnit>
    <TextUnit id="19352" loc="46.179">υἱέα δ' ἔμφρονα θῆρα καλέσσατο λυσσάδι φωνῇ.</TextUnit>
    <TextUnit id="19353" loc="46.180">ἀμφὶ δέ μιν στεφανηδὸν ἐκυκλώσαντο γυναῖκες</TextUnit>
    <TextUnit id="19354" loc="46.181">ἑζόμενον πετάλοισι: καὶ εὐπαλάμῳ τινὶ δεσμῷ</TextUnit>
    <TextUnit id="19355" loc="46.182">δένδρον ἐπηχύναντο, καἰ ἤθελον εἰς χθόνα ῥίπτειν</TextUnit>
    <TextUnit id="19356" loc="46.183">ἔρνος ὁμοῦ Πενθῆι: περισφίγξασα δὲ θάμνῳ</TextUnit>
    <TextUnit id="19357" loc="46.184">ὁλκὸν ὁμοζυγέος παλάμης ἐνοσίχθονι παλμῷ</TextUnit>
    <TextUnit id="19358" loc="46.185">πρυμνόθεν αὐτόρριζον ἀνέσπασε δένδρον ̓Αγαύη.</TextUnit>
    <TextUnit id="19359" loc="46.186">καὶ φυτὸν εἰς χθόνα πῖπτεν: ἐγυμνώθη δὲ Κιθαιρών:</TextUnit>
    <TextUnit id="19360" loc="46.187">καἰ θρασὺς αὐτοέλικτος ἄναξ βητάρμονι παλμῷ</TextUnit>
    <TextUnit id="19361" loc="46.188">κύμβαχος ἠερόθεν κεκυλισμένος ἤριπε Πενθεύς.</TextUnit>
    <TextUnit id="19362" loc="46.189">καί τότε μιν λίπε λύσσα νοοσφαλέος Διονύσου,</TextUnit>
    <TextUnit id="19363" loc="46.190">καὶ προτέρας φρένας ἔσχε τὸ δεύτερον: ἀμφὶ δὲ γαίῃ</TextUnit>
    <TextUnit id="19364" loc="46.191">γείτονα πότμον ἔχων κινυρὴν ἐφθέγξατο φωνήν:</TextUnit>
    <TextUnit id="19365" loc="46.192">“Νύμφαι ̔Αμαδρυάδες με καλύψατε, μή με δαμάσσῃ</TextUnit>
    <TextUnit id="19366" loc="46.193">παιδοφόνοις παλάμῃσιν ἐμὴ φιλότεκνος ̓Αγαύη.</TextUnit>
    <TextUnit id="19367" loc="46.194">μῆτερ ἐμή, δύσμητερ, ἀπηνέος ἴσχεο λύσσης:</TextUnit>
    <TextUnit id="19368" loc="46.195">θῆρα πόθεν καλέεις με τὸν υἱέα; ποῖα κομίζω</TextUnit>
    <TextUnit id="19369" loc="46.196">στήθεα λαχνήεντα; τίνα βρυχηθμὸν ἰάλλω;</TextUnit>
    <TextUnit id="19370" loc="46.197">οὐκέτι γινώσκεις με, τὸν ἔτρεφες, οὐκέτι λεύσσεις:</TextUnit>
    <TextUnit id="19371" loc="46.198">σὴν φρένα καὶ τεὸν ὄμμα τίς ἥρπασε; χαῖρε, Κιθαιρών:</TextUnit>
    <TextUnit id="19372" loc="46.199">χαίρετε, δένδρεα ταῦτα καὶ οὔρεα: σώζεο, Θήβη</TextUnit>
    <TextUnit id="19373" loc="46.200">σώζεο καὶ σύ, φίλη παιδοκτόνε μῆτερ ̓Αγαύη.</TextUnit>
    <TextUnit id="19374" loc="46.201">δέρκεο ταῦτα γένεια νεότριχα, δέρκεο μορφὴν</TextUnit>
    <TextUnit id="19375" loc="46.202">ἀνδρομέην: οὐκ εἰμὶ λέων: οὐ θῆρα δοκεύεις.</TextUnit>
    <TextUnit id="19376" loc="46.203">φείδεο σῆς ὠδῖνος, ἀμείλιχε, φείδεο μαζῶν:</TextUnit>
    <TextUnit id="19377" loc="46.204">Πενθέα παπταίνεις με, τὸν ἔτρεφες. ἴσχεο, φωνή,</TextUnit>
    <TextUnit id="19378" loc="46.205">μύθους σεῖο φύλαξον: ἀνήκοός ἐστιν ̓Αγαύη.</TextUnit>
    <TextUnit id="19379" loc="46.206">εἰ δὲ κατακτείνεις με χαριζομένη Διονύσῳ,</TextUnit>
    <TextUnit id="19380" loc="46.207">μούνη παῖδα δάμασσον, ἀγάστονε, μηδὲ δαμῆναι</TextUnit>
    <TextUnit id="19381" loc="46.208">Βασσαρίδων τεὸν υἷα νόθαις παλάμῃσιν ἐάσῃς.”</TextUnit>
    <TextUnit id="19382" loc="46.209">ὣς φάμενος λιτάνευε, καὶ οὐκ ἤκουσεν ̓Αγαύη.</TextUnit>
    <TextUnit id="19383" loc="46.210">ἀμφὶ δέ μιν δασπλῆτες ἐπερρώοντο γυναῖκες</TextUnit>
    <TextUnit id="19384" loc="46.211">χερσὶν ὁμοζήλοισι: κυλινδομένου δὲ κονίῃ</TextUnit>
    <TextUnit id="19385" loc="46.212">ἡ μέν ὀπισθιδίους πόδας εἴρυσεν, ἡ δὲ λαβοῦσα</TextUnit>
    <TextUnit id="19386" loc="46.213">δεξιτερὴν προθέλυμνον ἀνέσπασεν, Αὐτονόη δὲ</TextUnit>
    <TextUnit id="19387" loc="46.214">λαιὴν ἀντερύεσκε: παραπλαγχθεῖσα δὲ μήτηρ</TextUnit>
    <TextUnit id="19388" loc="46.215">στήθεϊ παιδὸς ἔπηξεν ἑὸν πόδα, κεκλιμένου δὲ</TextUnit>
    <TextUnit id="19389" loc="46.216">αὐχένα τολμήεντα διέθρισεν ὀξέι θύρσῳ:</TextUnit>
    <TextUnit id="19390" loc="46.217">καὶ φονίῳ ταχύγουνος ἀνέδραμε χάρματι λύσσης,</TextUnit>
    <TextUnit id="19391" loc="46.218">αἱματόεν δὲ κάρηνον ἀτερπέι δείκνυε Κάδμῳ:</TextUnit>
    <TextUnit id="19392" loc="46.219">ψευδομένου δὲ λέοντος ἀγαλλομένη χάριν ἄγρης</TextUnit>
    <TextUnit id="19393" loc="46.220">τοῖον ἀπερροίβδησεν ἔπος λυσσώδεϊ λαιμῷ:</TextUnit>
    <TextUnit id="19394" loc="46.221">“Κάδμε μάκαρ, καλέω σε μακάρτερον: ἐν σκοπέλοις γὰρ</TextUnit>
    <TextUnit id="19395" loc="46.222">χερσὶν ἀθωρήκτοισιν ἀριστεύουσαν ̓Αγαύην</TextUnit>
    <TextUnit id="19396" loc="46.223">̓́Αρτεμις ἐσκοπίαζε, καὶ εἰ πέλε δεσπότις ἄγρης,</TextUnit>
    <TextUnit id="19397" loc="46.224">ζῆλον ὑποκλέπτουσα λεοντοφόνου σέο κούρης:</TextUnit>
    <TextUnit id="19398" loc="46.225">καὶ Δρυάδες θάμβησαν ἐμὸν πόνον: ἡμετέρης δὲ</TextUnit>
    <TextUnit id="19399" loc="46.226">̔Αρμονίης γενέτην κεκορυθμένος ἠθάδι λόγχῃ</TextUnit>
    <TextUnit id="19400" loc="46.227">παῖδα τεήν ἀσίδηρον ἐθάμβεε χάλκεος ̓́Αρης</TextUnit>
    <TextUnit id="19401" loc="46.228">θύρσον ἀκοντίζουσαν ἀλοιητῆρα λεόντων,</TextUnit>
    <TextUnit id="19402" loc="46.229">κυδιόων: σὺ δέ, Κάδμε, τεῶν ἐπιβήτορα θώκων</TextUnit>
    <TextUnit id="19403" loc="46.230">Πενθέα δεῦρο κάλεσσον, ὅπως φθονερῇσιν ὀπωπαῖς</TextUnit>
    <TextUnit id="19404" loc="46.231">θηροφόνους ἱδρῶτας ὀπιπεύσειε γυναίου.</TextUnit>
    <TextUnit id="19405" loc="46.232">δμῶες ἐμοί, στείχεσθε, παρὰ προπύλαια δὲ Κάδμου</TextUnit>
    <TextUnit id="19406" loc="46.233">πήξατε τοῦτο κάρηνον ἐμῆς ἀναθήματα νίκης.</TextUnit>
    <TextUnit id="19407" loc="46.234">τηλίκον οὔ ποτε θῆρα κατέκτανε σύγγονος ̓Ινώ:</TextUnit>
    <TextUnit id="19408" loc="46.235">Αὐτονόη, σκοπίαζε καὶ αὐχένα κάμψον ̓Αγαύῃ:</TextUnit>
    <TextUnit id="19409" loc="46.236">οὐ γὰρ ἐμοὶ λάχες εὖχος ὁμοίιον, ὑμετέρου δὲ</TextUnit>
    <TextUnit id="19410" loc="46.237">μητρὸς ̓Αρισταίοιο φατιζομένην ἔτι νίκην</TextUnit>
    <TextUnit id="19411" loc="46.238">σῆς ἑκυρῆς ᾔσχυνα λεοντοφόνοιο Κυρήνης.”</TextUnit>
    <TextUnit id="19412" loc="46.239">ἔννεπε κουφίζουσα φίλον βάρος: εἰσαΐων δὲ</TextUnit>
    <TextUnit id="19413" loc="46.240">Κάδμος ἀγαλλομένης ἑτερόφρονα παιδὸς ἀπειλήν,</TextUnit>
    <TextUnit id="19414" loc="46.241">μίξας δάκρυσι μῦθον ἀμείβετο πενθάδι φωνῇ:</TextUnit>
    <TextUnit id="19415" loc="46.242">“Οἷον θῆρα δάμασσας ἐχέφρονα, τέκνον ̓Αγαύη;</TextUnit>
    <TextUnit id="19416" loc="46.243">οἷον θῆρα δάμασσας, ὅν ὑμετέρη τέκε γαστήρ;</TextUnit>
    <TextUnit id="19417" loc="46.244">οἷον θῆρα δάμασσας, ὅν ἐσπέρμηνεν ̓Εχίων;</TextUnit>
    <TextUnit id="19418" loc="46.245">δέρκεο σεῖο λέοντα, τὸν εἰσέτι τυτθὸν ἀείρων</TextUnit>
    <TextUnit id="19419" loc="46.247">παιδοκόμῳ κούφιζε γεγηθότι Κάδμος ἀγοστῷ:</TextUnit>
    <TextUnit id="19420" loc="46.246">δέρκεο σεῖο λέοντα, τὸν ̔Αρμονίη σέο μήτηρ</TextUnit>
    <TextUnit id="19421" loc="46.248">πολλάκις ἠέρταζε καὶ ὤρεγε μαζὸν ἀμέλγειν.</TextUnit>
    <TextUnit id="19422" loc="46.249">μαστεύεις σέο παῖδα τεῶν θηήτορα μόχθων:</TextUnit>
    <TextUnit id="19423" loc="46.250">πῶς καλέσω Πενθῆα, τὸν ἐν παλάμῃσιν ἀείρεις;</TextUnit>
    <TextUnit id="19424" loc="46.252">ὅν κτάνες ἀγνώσσουσα, πόθεν σέο παῖδα καλέσσω;</TextUnit>
    <TextUnit id="19425" loc="46.251">θῆρα τεὸν σκοπίαζε, καὶ υἱέα σεῖο νοήσεις.</TextUnit>
    <TextUnit id="19426" loc="46.253">καλὰ φέρεις, Διόνυσε, τεῷ θρεπτήρια Κάδμῳ:</TextUnit>
    <TextUnit id="19427" loc="46.254">καλά μοι ̔Αρμονίης νυμφεύματα δῶκε Κρονίων:</TextUnit>
    <TextUnit id="19428" loc="46.255">̓́Αρεος ἄξια ταῦτα καὶ Οὐρανίης ̓Αφροδίτης:</TextUnit>
    <TextUnit id="19429" loc="46.256">̓Ινὼ πόντον ἔχει, Σεμέλην ἔφλεξε Κρονίων,</TextUnit>
    <TextUnit id="19430" loc="46.257">μύρεται Αὐτονόν κερόεν τέκος, ἆ μέγα δειλὴ</TextUnit>
    <TextUnit id="19431" loc="46.258">ἔκτανεν, ὅν τέκε μοῦνον, ἀώριον υἱὸν ̓Αγαύη.</TextUnit>
    <TextUnit id="19432" loc="46.259">καὶ μογέει Πολύδωρος ἐμὸς λιπόπατρις ἀλήτης.</TextUnit>
    <TextUnit id="19433" loc="46.260">μοῦνος ἐγὼ λιπόμην νέκυς ἔμπνοος: εἰς τίνα φεύγω,</TextUnit>
    <TextUnit id="19434" loc="46.261">Πενθέος ὀλλυμένοιο καὶ οἰχομένου Πολυδώρου;</TextUnit>
    <TextUnit id="19435" loc="46.262">τίς πόλις ὀθνείη με δεδέξεται; ἔρρε, Κιθαιρών:</TextUnit>
    <TextUnit id="19436" loc="46.263">γηροκόμους Κάδμοιο κατέκτανες, ἀμφοτέρους δὲ</TextUnit>
    <TextUnit id="19437" loc="46.264">νεκρὸν ἔχεις Πενθῆα, καὶ ̓Ακταίωνα καλύπτεις.”</TextUnit>
    <TextUnit id="19438" loc="46.265">ὣς φαμένου Κάδμοιο γόον κρουνηδὸν ἰάλλων</TextUnit>
    <TextUnit id="19439" loc="46.266">δάκρυσι πηγαίοισι γέρων ἔκλαυσε Κιθαιρών:</TextUnit>
    <TextUnit id="19440" loc="46.267">καὶ δρύες ὠδύροντο, καὶ ἔκλαγον αἴλινα Νύμφαι</TextUnit>
    <TextUnit id="19441" loc="46.268">νηιάδες. πολιὴν δὲ κόμην ᾐδέσσατο Κάδμου</TextUnit>
    <TextUnit id="19442" loc="46.269">καὶ στοναχὴν Διόνυσος: ἀπενθήτου δὲ προσώπου</TextUnit>
    <TextUnit id="19443" loc="46.270">μίξας δάκρυ γέλωτι νόον μετέθηκεν ̓Αγαύης,</TextUnit>
    <TextUnit id="19444" loc="46.271">καὶ πάλιν ἔμφρονα θῆκεν, ὅπως Πενθῆα γοήσῃ.</TextUnit>
    <TextUnit id="19445" loc="46.272">ἡ δὲ μεταστρέψασα νόον καὶ ἄπιστον ὀπωπὴν</TextUnit>
    <TextUnit id="19446" loc="46.273">αὐτοπαγὴς ἄφθογγος ἐπὶ χρόνον ἵστατο μήτηρ:</TextUnit>
    <TextUnit id="19447" loc="46.274">καὶ κεφαλὴν Πενθῆος ὀπιπεύουσα θανόντος</TextUnit>
    <TextUnit id="19448" loc="46.275">ἤριπεν αὐτοκύλιστος, ὑπὲρ δαπέδοιο δὲ δειλὴ</TextUnit>
    <TextUnit id="19449" loc="46.276">βόστρυχον αἰσχύνουσα χυτῇ κεκύλιστο κονίῃ:</TextUnit>
    <TextUnit id="19450" loc="46.277">καὶ λασίους ἔρριψεν ἀπὸ στέρνοιο χιτῶνας</TextUnit>
    <TextUnit id="19451" loc="46.278">καὶ Βρομίου φιάλας θιασώδεας, αἵματος ὁλκῷ</TextUnit>
    <TextUnit id="19452" loc="46.279">στήθεα φοινίξασα καὶ ἀσκεπέων πτύχα μαζῶν:</TextUnit>
    <TextUnit id="19453" loc="46.280">καὶ κύσεν υἱέος ὄμμα καὶ ἔγχλοα κύκλα προσώπου</TextUnit>
    <TextUnit id="19454" loc="46.281">καὶ πλοκάμους χαρίεντας ἐρευθομένοιο καρήνου:</TextUnit>
    <TextUnit id="19455" loc="46.282">ὀξὺ δὲ κωκύουσα τόσην ἐφθέγξατο φωνήν:</TextUnit>
    <TextUnit id="19456" loc="46.283">“Νηλειὴς Διόνυσε, τεῆς ἀκόρητε γενέθλης,</TextUnit>
    <TextUnit id="19457" loc="46.284">δὸς προτέρην ἔτι λύσσαν ἐμοὶ πάλιν: ἄρτι γὰρ ἄλλην</TextUnit>
    <TextUnit id="19458" loc="46.285">χείρονα λύσσαν ἔχω πινυτόφρονα: δός μοι ἐκείνην</TextUnit>
    <TextUnit id="19459" loc="46.286">ἀφροσύνην, ἵνα θῆρα τὸ δεύτερον υἷα καλέσσω.</TextUnit>
    <TextUnit id="19460" loc="46.287">θῆρα βαλεῖν ἐδόκησα: νεοτμήτοιο δὲ κόρσης</TextUnit>
    <TextUnit id="19461" loc="46.288">ἀντὶ λεοντείης κεφαλὴν Πενθῆος ἀείρω.</TextUnit>
    <TextUnit id="19462" loc="46.289">ὀλβίη Αὐτονόη βαρυδάκρυος, ὅττι θανόντα</TextUnit>
    <TextUnit id="19463" loc="46.290">ἔστενεν ̓Ακταίωνα, καὶ οὐ κτάνεν υἱέα μήτηρ:</TextUnit>
    <TextUnit id="19464" loc="46.291">μούνη ἐγὼ γενόμην παιδοκτόνος: οὐ Μελικέρτην</TextUnit>
    <TextUnit id="19465" loc="46.292">ἔκτανεν ἠὲ Λέαρχον ἐμὴ μετανάστιος ̓Ινώ,</TextUnit>
    <TextUnit id="19466" loc="46.293">ἀλλὰ πατὴρ ἐδάμασσε, τὸν ἤροσεν. ἆ μέγα δειλή,</TextUnit>
    <TextUnit id="19467" loc="46.294">Ζεὺς Σεμέλῃ παρίαυεν, ὅπως Πενθῆα γοήσω:</TextUnit>
    <TextUnit id="19468" loc="46.295">Ζεὺς γενέτης Διόνυσον ἑῷ τεκνώσατο μηρῷ,</TextUnit>
    <TextUnit id="19469" loc="46.296">Καδμείην ἵνα πᾶσαν ἀιστώσειε γενέθλην.</TextUnit>
    <TextUnit id="19470" loc="46.297">ἱλήκοι Διόνυσος: ὅλον γένος ὤλεσε Κάδμου.</TextUnit>
    <TextUnit id="19471" loc="46.298">ἀλλὰ θεοκλήτου γαμίην μετὰ δαῖτα τραπέζης,</TextUnit>
    <TextUnit id="19472" loc="46.299">̔Αρμονίης μετὰ λέκτρον, ἐμοῦ μετὰ παστάδα Κάδμου</TextUnit>
    <TextUnit id="19473" loc="46.300">ἀρχαίην κιθάρην δονέων πάλιν αὐτὸς ̓Απόλλων</TextUnit>
    <TextUnit id="19474" loc="46.301">θρῆνον ἕνα πλήξειε καὶ Αὐτονόῃ καὶ ̓Αγαύῃ,</TextUnit>
    <TextUnit id="19475" loc="46.302">ὠκύμορον Πενθῆα καὶ ̓Ακταίωνα λιγαίνων.</TextUnit>
    <TextUnit id="19476" loc="46.303">ἡμετέρης, φίλε κοῦρε, τί φάρμακόν ἐστιν ἀνίης;</TextUnit>
    <TextUnit id="19477" loc="46.304">οὔ πω σοῖς θαλάμοισιν ἐκούφισα νυμφοκόμον πῦρ:</TextUnit>
    <TextUnit id="19478" loc="46.305">οὐ ζυγίων ἤκουσα τεῶν ὑμέναιον ̓Ερώτων:</TextUnit>
    <TextUnit id="19479" loc="46.306">ποῖον ἴδω δέο παῖδα παρήγορον; αἴθέ σε Βάκχη</TextUnit>
    <TextUnit id="19480" loc="46.307">ἄλλη ἀπηλοίησε, καὶ οὐ πολύμοχθος ̓Αγαύη.</TextUnit>
    <TextUnit id="19481" loc="46.308">μητέρι μαινομένῃ μὴ μέμφεο, δύσμορε Πενθεῦ:</TextUnit>
    <TextUnit id="19482" loc="46.309">Βάκχῳ μέμφεο μᾶλλον: ἀναίτιός ἐστιν ̓Αγαύη.</TextUnit>
    <TextUnit id="19483" loc="46.310">χεῖρες ἐμαί, φίλε κοῦρε, τεὴν στάζουσιν ἐέρσην</TextUnit>
    <TextUnit id="19484" loc="46.311">αὐχένος ἀμηθέντος: ἀπ' αὐτοχύτου δὲ καρήνου</TextUnit>
    <TextUnit id="19485" loc="46.312">αἷμα τεὸν μητρῷον ὅλον φοίνιξε χιτῶνα.</TextUnit>
    <TextUnit id="19486" loc="46.313">ναί, λίτομαι, Βρομίου δότε μοι δέπας: ἀντὶ γὰρ οἴνου</TextUnit>
    <TextUnit id="19487" loc="46.314">λύθρον ἐμοῦ Πενθῆος ἐπισπένδω Διονύσῳ.</TextUnit>
    <TextUnit id="19488" loc="46.315">σοὶ μὲν ἐγὼ φιλόδακρυς, ἀώριε, τύμβον ἐγείρω</TextUnit>
    <TextUnit id="19489" loc="46.316">χερσὶν ἐμαῖς ἀκάρηνον ἐνικρύψασα κονίῃ</TextUnit>
    <TextUnit id="19490" loc="46.317">σὸν δέμας: ὑμετέρῳ δ' ἐπὶ σήματι τοῦτο χαράξω:</TextUnit>
    <TextUnit id="19491" loc="46.318">“εἰμὶ νέκυς Πενθῆος, ὁδοιπόρε: νηδὺς ̓Αγαύης</TextUnit>
    <TextUnit id="19492" loc="46.319">παιδοκόμος με λόχευσε καὶ ἔκτανε παιδοφόνος χείρ.””</TextUnit>
    <TextUnit id="19493" loc="46.320">ἔννεπε λυσσώουσα σοφῇ φρενί: μυρομένης δὲ</TextUnit>
    <TextUnit id="19494" loc="46.321">Αὐτονόη γοόωσα παρήγορον ἴαχε φωνήν:</TextUnit>
    <TextUnit id="19495" loc="46.322">“Ζῆλον ἔχω καὶ ἔρωτα τεῆς κακότητος, ̓Αγαύη,</TextUnit>
    <TextUnit id="19496" loc="46.323">ὅττι περιπτύσσεις γλυκερὴν Πενθῆος ὀπωπὴν</TextUnit>
    <TextUnit id="19497" loc="46.324">καὶ στόμα καὶ φίλον ὄμμα καὶ υἱέος ἄκρα κομάων.</TextUnit>
    <TextUnit id="19498" loc="46.325">γνωτή, ἐπολβίζω σε, καὶ εἰ κτάνες υἱέα μήτηρ:</TextUnit>
    <TextUnit id="19499" loc="46.326">ἀντὶ γὰρ ̓Ακταίωνος ἀμειβομένης ἀπὸ μορφῆς</TextUnit>
    <TextUnit id="19500" loc="46.327">νεβρὸν ἐγὼ δάκρυσα, καὶ υἱέος ἀντὶ καρήνου</TextUnit>
    <TextUnit id="19501" loc="46.328">μηκεδανὴν ἐλάφοιο νόθην κτερέιξα κεραίην.</TextUnit>
    <TextUnit id="19502" loc="46.329">σῆς δ' ὀδύνης ἐλάχεια παραίφασις, ὅττι θανόντος</TextUnit>
    <TextUnit id="19503" loc="46.330">οὐκ ἴδες ἀλλοῖον τύπον υἱέος, οὐ τρίχα νεβροῦ,</TextUnit>
    <TextUnit id="19504" loc="46.331">οὐ χηλὴν ἀνόνητον ἐκούφισας ἠὲ κεραίην:</TextUnit>
    <TextUnit id="19505" loc="46.332">μούνη δ' ἔδρακον υἷα νόθον νέκυν, ἀλλοφυῆ δὲ</TextUnit>
    <TextUnit id="19506" loc="46.333">καὶ στικτὴν καὶ ἄναυδον ἐκώκυον εἰκόνα μορφῆς,</TextUnit>
    <TextUnit id="19507" loc="46.334">καὶ μήτηρ ἐλάφοιο καὶ οὐκέτι παιδὸς ἀκούω.</TextUnit>
    <TextUnit id="19508" loc="46.335">ἀλλὰ σὺ κυδαίνουσα, Διὸς φιλοπάρθενε κούρη,</TextUnit>
    <TextUnit id="19509" loc="46.336">ἀνδρὸς ἐμοῦ σέο Φοῖβον ̓Αρισταίοιο τοκῆα</TextUnit>
    <TextUnit id="19510" loc="46.337">εἰς ἔλαφον μετάμειψον ἐμὴν βροτοειδέα μορφήν:</TextUnit>
    <TextUnit id="19511" loc="46.338">δὸς χάριν ̓Απόλλωνι: μετ' ̓Ακταίωνα δὲ δειλὴν</TextUnit>
    <TextUnit id="19512" loc="46.339">τοῖς αὐτοῖς σκυλάκεσσι καὶ Αὐτονόην πόρε φορβὴν</TextUnit>
    <TextUnit id="19513" loc="46.340">ἢ κυσὶν ὑμετέροισιν: ἐσαθρήσῃ δὲ Κιθαιρὼν</TextUnit>
    <TextUnit id="19514" loc="46.341">μητέρα καὶ μετὰ παῖδα κυνοσπάδα: μηδέ με δειλὴν</TextUnit>
    <TextUnit id="19515" loc="46.342">σῶν ἐλάφων μεθέπουσαν ἴσην κεραελκέα μορφὴν</TextUnit>
    <TextUnit id="19516" loc="46.343">ἄγρια μαστίζουσα τεῇ ζεύξειας ἀπήνῃ.</TextUnit>
    <TextUnit id="19517" loc="46.344">χαῖρε φυτὸν Πενθῆος, ἀμείλιχε χαῖρε Κιθαιρών:</TextUnit>
    <TextUnit id="19518" loc="46.345">χαίρετε καὶ νάρθηκες ἀμερσινόου Διονύσου:</TextUnit>
    <TextUnit id="19519" loc="46.346">σώζεό μοι, Φαέθων τερψίμβροτε: λάμπε κολώναις:</TextUnit>
    <TextUnit id="19520" loc="46.347">λάμπε καὶ ἀμφοτέροις, Λητωίδι καὶ Διονύσῳ:</TextUnit>
    <TextUnit id="19521" loc="46.348">εἰ δὲ τεαῖς ἀκτῖσι καὶ ἀνέρας οἶσθα δαμάσσαι,</TextUnit>
    <TextUnit id="19522" loc="46.349">σῷ καθαρῷ πυρὶ βάλλε καὶ Αὐτονόην καὶ ̓Αγαύην:</TextUnit>
    <TextUnit id="19523" loc="46.350">ἔσσο δὲ Πασιφάης τιμήορος, ὄφρα γελάσσῃς</TextUnit>
    <TextUnit id="19524" loc="46.351">̔Αρμονίης γενέτειραν ἀνιάζων ̓Αφροδίτην.”</TextUnit>
    <TextUnit id="19525" loc="46.352">εἶπε, καὶ ὠλεσίτεκνος ὀδύρετο μᾶλλον ̓Αγαύη.</TextUnit>
    <TextUnit id="19526" loc="46.353">καὶ νέκυν, ὃν κατέπεφνε, φίλη τυμβεύσατο μήτηρ</TextUnit>
    <TextUnit id="19527" loc="46.354">πίδακα δακρυόεσσαν ἀναβλύζουσα προσώπου:</TextUnit>
    <TextUnit id="19528" loc="46.355">καὶ τάφον εὐποίητον ἐτεκτήναντο πολῖται.</TextUnit>
    <TextUnit id="19529" loc="46.356">ὣς αἱ μὲν στενάχοντο κατηφέες: εἰσορόων δὲ</TextUnit>
    <TextUnit id="19530" loc="46.357">Βάκχος ἄναξ ἐλέαιρε, φιλοθρήνους δὲ γυναῖκας</TextUnit>
    <TextUnit id="19531" loc="46.358">μυρομένας ἀνέκοψεν, ἐπεὶ στοιχηδὸν ἑκάστῃ</TextUnit>
    <TextUnit id="19532" loc="46.359">λυσίπονον κεράσας μελιηδέι φάρμακον οἴνῳ</TextUnit>
    <TextUnit id="19533" loc="46.360">δῶκε ποτὸν ληθαῖον: ὀδυρομένοιο δὲ Κάδμου</TextUnit>
    <TextUnit id="19534" loc="46.361">πένθιμον ἐπρήυνε γόον παιήονι μύθῳ:</TextUnit>
    <TextUnit id="19535" loc="46.362">ἀμφοτέρας δ' εὔνησε καὶ Αὐτονόην καὶ ̓Αγαύην,</TextUnit>
    <TextUnit id="19536" loc="46.363">ἐλπίδος ἐσσομένης πρωτάγγελα θέσφατα φαίνων.</TextUnit>
    <TextUnit id="19537" loc="46.364">̓Ιλλυρίην δ' ἐπὶ γαῖαν ἐς ̔Εσπερίου χθόνα πόντου</TextUnit>
    <TextUnit id="19538" loc="46.365">̔Αρμονίην λιπόπατριν ὁμόστολον ἥλικι Κάδμῳ</TextUnit>
    <TextUnit id="19539" loc="46.366">ἀμφοτέρους πόμπευεν ἀλήμονας, οἷς χρόνος ἕρπων</TextUnit>
    <TextUnit id="19540" loc="46.367">ὤπασε πετρήεσσαν ἔχειν ὀφιώδεα μορφήν.</TextUnit>
    <TextUnit id="19541" loc="46.368">καὶ Σατύρους καὶ Πᾶνας ἔχων καὶ λύγκας ἱμάσσων</TextUnit>
    <TextUnit id="19542" loc="46.369">ἁβρὸς ἀσιγήτοισιν ἐκώμασε Βάκχος ̓Αθήναις.</TextUnit>
    <TextUnit id="19543" loc="47.1">ἤδη δ' ἔνθα καὶ ἔνθα δι' ἄστεος ἵπτατο Φήμη</TextUnit>
    <TextUnit id="19544" loc="47.2">ἄγγελος αὐτοβόητος ἐρισταφύλου Διονύσου</TextUnit>
    <TextUnit id="19545" loc="47.3">̓Ατθίδι φοιτήσαντος: ἀκοιμήτου δὲ Λυαίου</TextUnit>
    <TextUnit id="19546" loc="47.4">εἰς χορὸν εὐώδινες ἐβακχεύθησαν ̓Αθῆναι.</TextUnit>
    <TextUnit id="19547" loc="47.5">καὶ πολὺς ἔβρεμε κῶμος: ὁμηγερέες δὲ πολῖται</TextUnit>
    <TextUnit id="19548" loc="47.6">εἵμασι δαιδαλέοισιν ἀνεχλαίνωσαν ἀγυιὰς</TextUnit>
    <TextUnit id="19549" loc="47.7">χερσὶ πολυσπερέεσσιν: ἀεξιφύτοιο δὲ Βάκχου</TextUnit>
    <TextUnit id="19550" loc="47.8">ἡμερίδων πετάλοισιν ἐμιτρώθησαν ̓Αθῆναι</TextUnit>
    <TextUnit id="19551" loc="47.9">αὐτόματοι: φιάλας δὲ σιδηροφόρων διὰ μαζῶν</TextUnit>
    <TextUnit id="19552" loc="47.10">στήθεσι μυστιπόλοισιν ἀνεζώννυντο γυναῖκες,</TextUnit>
    <TextUnit id="19553" loc="47.11">παρθενικαὶ δ' ἐχόρευον, ἐπεστέψαντο δὲ κόρσης</TextUnit>
    <TextUnit id="19554" loc="47.12">ἄνθεϊ κισσήεντι περίπλοκον ̓Ατθίδα χαίτην.</TextUnit>
    <TextUnit id="19555" loc="47.13">̓Ιλισσὸς δ' ἐλέλιξε περὶ πτόλιν ἔμπνοον ὕδωρ</TextUnit>
    <TextUnit id="19556" loc="47.14">κυδαίνων Διόνυσον: ὁμοζήλῳ δὲ χορείῃ</TextUnit>
    <TextUnit id="19557" loc="47.15">εὔιον ἐκρούοντο μέλος Κηφισίδες ὄχθαι.</TextUnit>
    <TextUnit id="19558" loc="47.16">φυταλιὴ δ' ἀνέτελλεν, ἀπὸ χθονίοιο δὲ κόλπου</TextUnit>
    <TextUnit id="19559" loc="47.17">αὐτοφυὴς γλυκεροῖο πεπαινομένου τοκετοῖο</TextUnit>
    <TextUnit id="19560" loc="47.18">βότρυς ἐλαιήεντος ἐφοινίχθη Μαραθῶνος,</TextUnit>
    <TextUnit id="19561" loc="47.19">καὶ δρύες ἐψιθύριζον, ἀνοιγομένων δὲ πετήλων</TextUnit>
    <TextUnit id="19562" loc="47.20">δίχροον ἠρεύγοντο ῥόδον λειμωνίδες ̔͂Ωραι,</TextUnit>
    <TextUnit id="19563" loc="47.21">καὶ κρίνον αὐτοτέλεστον ἐμαιώσαντο κολῶναι.</TextUnit>
    <TextUnit id="19564" loc="47.22">καὶ Φρυγίοις αὐλοῖσιν ἐπέκτυπεν αὐλὸς ̓Αθήνης,</TextUnit>
    <TextUnit id="19565" loc="47.23">καὶ δίδυμον κελάδημα δόναξ ἐλίγαινεν ̓Αχαρνεὺς</TextUnit>
    <TextUnit id="19566" loc="47.24">θλιβόμενος παλάμῃσιν: ὁμογλώσσων δ' ἀπὸ λαιμῶν</TextUnit>
    <TextUnit id="19567" loc="47.25">Μυγδονίῃ βαρύδουπος ὁμόθροος ἄζυγι κούρῃ</TextUnit>
    <TextUnit id="19568" loc="47.26">δίθροον ἁρμονίην ἐπιδήμιος ἴαχε Βάκχη</TextUnit>
    <TextUnit id="19569" loc="47.27">πῆχυν ἐπικλίνουσα νέῃ Πακτωλίδι νύμφῃ,</TextUnit>
    <TextUnit id="19570" loc="47.28">καὶ φλόγα νυκτιχόρευτον ἀνέσχεθε δίζυγι πεύκῃ</TextUnit>
    <TextUnit id="19571" loc="47.29">ἀρχεγόνῳ Ζαγρῆι καὶ ὀψιγόνῳ Διονύσῳ:</TextUnit>
    <TextUnit id="19572" loc="47.30">μνησαμένη δ' ̓Ιτύλοιο καὶ ἱστοπόνου Φιλομήλης</TextUnit>
    <TextUnit id="19573" loc="47.31">σύνθροος αἰολόδειρος ἀνέκλαγεν ̓Ατθὶς ἀηδών,</TextUnit>
    <TextUnit id="19574" loc="47.32">καὶ Ζεφύρου λάλος ὄρνις ὑπωροφίην χέε μολπήν,</TextUnit>
    <TextUnit id="19575" loc="47.33">μνῆστιν ὅλην Τηρῆος ἀπορρίψασα θυέλλαις.</TextUnit>
    <TextUnit id="19576" loc="47.34">οὐδέ τις ἦν ἀχόρευτος ἀνὰ πτόλιν. αὐτὰρ ὁ χαίρων</TextUnit>
    <TextUnit id="19577" loc="47.35">Βάκχος ἐς ̓Ικαρίου δόμον ἤλυθεν, ὃς πέλεν ἄλλων</TextUnit>
    <TextUnit id="19578" loc="47.36">φέρτερος ἀγρονόμων ἑτερότροπα δένδρα φυτεύειν.</TextUnit>
    <TextUnit id="19579" loc="47.37">ἀγραύλοις δὲ πόδεσσι γέρων ἐχόρευεν ἀλωεὺς</TextUnit>
    <TextUnit id="19580" loc="47.38">ἀθρήσας Διόνυσον ἐπήλυδα, καλλιφύτων δὲ</TextUnit>
    <TextUnit id="19581" loc="47.39">κοίρανον ἡμερίδων ὀλίγῃ ξείνισσε τραπέζῃ:</TextUnit>
    <TextUnit id="19582" loc="47.40">̓Ηριγόνη δ' ἐκέρασσεν ἀψυσσαμένη γλάγος αἰγῶν:</TextUnit>
    <TextUnit id="19583" loc="47.41">ἀλλά ἑ Βάκχος ἔρυκε, φιλοστόργῳ δὲ γεραιῷ</TextUnit>
    <TextUnit id="19584" loc="47.42">ὤπασε λυσιπόνοιο μέθης ἐγκύμονας ἀσκούς,</TextUnit>
    <TextUnit id="19585" loc="47.43">δεξιτερῇ δ' εὔοδμον ἔχων δέπας ἡδέος οἴνου</TextUnit>
    <TextUnit id="19586" loc="47.44">ὤρεγεν ̓Ικαρίῳ: φιλίῳ δ' ἠσπάζετο μύθῳ:</TextUnit>
    <TextUnit id="19587" loc="47.45">“Δέξο, γέρον, τόδε δῶρον, ὃ μὴ δεδάασιν ̓Αθῆναι.</TextUnit>
    <TextUnit id="19588" loc="47.46">ὦ γέρον, ὀλβίζω σε: σὲ γὰρ μέλψουσι πολῖται</TextUnit>
    <TextUnit id="19589" loc="47.47">τοῖον ἔπος βοόωντες, ὅτι κλέος εὗρεν ἐλέγξαι</TextUnit>
    <TextUnit id="19590" loc="47.48">̓Ικάριος Κελεοῖο καὶ ̓Ηριγόνη Μετανείρης.</TextUnit>
    <TextUnit id="19591" loc="47.49">ζῆλον ἔχω προτέρης Δημήτερος, ὅττι καὶ αὐτὴ</TextUnit>
    <TextUnit id="19592" loc="47.50">ἄλλῳ γειοπόνῳ στάχυν ὄμπνιον ὤπασε Δηώ.</TextUnit>
    <TextUnit id="19593" loc="47.51">Τριπτόλεμος στάχυν εὗρε, σὺ δ' οἴνοπα βότρυν ὀπώρης:</TextUnit>
    <TextUnit id="19594" loc="47.52">ἴλαος οὐρανίῳ Γανυμήδεϊ μοῦνος ἐρίζεις,</TextUnit>
    <TextUnit id="19595" loc="47.53">Τριπτολέμου προτέροιο μακάρτερε: θυμοβόρους γὰρ</TextUnit>
    <TextUnit id="19596" loc="47.54">οὐ στάχυες λύουσι μεληδόνας, οἰνοτόκοι δὲ</TextUnit>
    <TextUnit id="19597" loc="47.55">βότρυες ἀνδρομέης παιήονές εἰσιν ἀνίης.”</TextUnit>
    <TextUnit id="19598" loc="47.56">τοῖον ἔπος κατέλεξε, φιλοξείνῳ δὲ γεραιῷ</TextUnit>
    <TextUnit id="19599" loc="47.57">ἁβρὸν ἐγερσινόοιο δέπας πόρεν ἔμπλεον οἴνου:</TextUnit>
    <TextUnit id="19600" loc="47.58">καὶ πίεν ἄλλο μετ' ἄλλο γέρων φυτοεργὸς ἀλωεύς,</TextUnit>
    <TextUnit id="19601" loc="47.59">οἶστρον ἔχων ἀκόρητον ἐυρραθάμιγγος ἐέρσης:</TextUnit>
    <TextUnit id="19602" loc="47.60">κούρη δ' ἀντὶ γάλακτος ἀφυσσαμένη χύσιν οἴνου</TextUnit>
    <TextUnit id="19603" loc="47.61">ὤρεγε χειρὶ κύπελλον, ἕως ἐμέθυσσε τοκῆα.</TextUnit>
    <TextUnit id="19604" loc="47.62">ἀλλ' ὅτε δὴ κόρον εὗρε κυπελλοδόκοιο τραπέζης,</TextUnit>
    <TextUnit id="19605" loc="47.63">δόχμιος ἀμφιέλικτος ἐρισφαλὲς ἴχνος ἑλίσσων</TextUnit>
    <TextUnit id="19606" loc="47.64">ποσσὶν ἀμοιβαίοισιν ἀνεσκίρτησεν ἀλωεύς,</TextUnit>
    <TextUnit id="19607" loc="47.65">Ζαγρέος Εὔιον ὕγνον ἀνακρούων Διονύσῳ.</TextUnit>
    <TextUnit id="19608" loc="47.66">ἀγρονόμῳ δὲ γέροντι φυτηκόμος ὤπασε δαίμων</TextUnit>
    <TextUnit id="19609" loc="47.67">κλήματα βοτρυόεντα, φιλεύια δῶρα τραπέζης:</TextUnit>
    <TextUnit id="19610" loc="47.68">καί μιν ἄναξ ἐδίδαξεν ἀεξιφύτῳ τινὶ τέχνῃ</TextUnit>
    <TextUnit id="19611" loc="47.69">κλάσσαι βοθριάσαι τε βαλεῖν τ' ἐνὶ ἐνὶ κλήματα γύροις.</TextUnit>
    <TextUnit id="19612" loc="47.70">ἄλλοις δ' ἀγρονόμοισι γέρων φυτοεργὸς ἀλωεὺς</TextUnit>
    <TextUnit id="19613" loc="47.71">δῶρα φέρων Βρομίοιο καὶ ἀμπελόεσσαν ὀπώρην</TextUnit>
    <TextUnit id="19614" loc="47.72">οἰνοφύτους ἐδίδαξε φυτηκομίας Διονύσου:</TextUnit>
    <TextUnit id="19615" loc="47.73">καὶ νομίῳ κρητῆρι βαλὼν ῥόον ἄσπετον οἴνου</TextUnit>
    <TextUnit id="19616" loc="47.74">δαινυμένους ηὔφραινεν ἐπασσυτέροισι κυπέλλοις,</TextUnit>
    <TextUnit id="19617" loc="47.75">οἰνοδόκων θυόεσσαν ἀναπτύξας χύσιν ἀσκῶν.</TextUnit>
    <TextUnit id="19618" loc="47.76">καί τις ἐγερσινόοιο πιὼν ῥόον ἡδέος οἴνου</TextUnit>
    <TextUnit id="19619" loc="47.77">̓Ηριγόνης γενετῆρα φίλῳ μειλίξατο μύθῳ:</TextUnit>
    <TextUnit id="19620" loc="47.78">“Εἰπέ, γέρον, πόθεν εὗρες ἐπὶ χθονί νέκταρ ̓Ολύμπου;</TextUnit>
    <TextUnit id="19621" loc="47.79">οὐκ ἀπὸ Κηφισοῖο φέρεις ξανθόχροον ὕδωρ,</TextUnit>
    <TextUnit id="19622" loc="47.80">οὐκ ἀπὸ Νηιάδων μελιηδέα δῶρα κομίζεις:</TextUnit>
    <TextUnit id="19623" loc="47.81">οὐ γὰρ ἀναβλύζουσι μελίρρυτα χεύματα πηγαί,</TextUnit>
    <TextUnit id="19624" loc="47.82">οὐ ῥόος ̓Ιλισσοῖο χυτῷ φοινίσσεται ὁλκῷ:</TextUnit>
    <TextUnit id="19625" loc="47.83">οὐ ποτὸν ἔπλετο τοῦτο φιλοπτόρθοιο μελίσσης,</TextUnit>
    <TextUnit id="19626" loc="47.84">ὀξύτατον μερόπεσσι φέρον κόρον: ἀλλοφυὲς δὲ</TextUnit>
    <TextUnit id="19627" loc="47.85">καὶ μέλιτος γλυκεροῖο φέρεις γλυκερώτερον ὕδωρ:</TextUnit>
    <TextUnit id="19628" loc="47.86">πάτριον οὐ πόμα τοῦτο λοχεύεται ̓Ατθὶς ἐλαίη:</TextUnit>
    <TextUnit id="19629" loc="47.87">λαρότερον δὲ γάλακτος ἔχεις ποτὸν ἐμμενὲς αἰεὶ</TextUnit>
    <TextUnit id="19630" loc="47.88">συμφερταῖς λιβάδεσσι μελικρήτου κυκεῶνος.</TextUnit>
    <TextUnit id="19631" loc="47.89">εἰ δὲ ποτὸν μερόπεσσιν ἀεξιφύτων ἀπὸ κήπων</TextUnit>
    <TextUnit id="19632" loc="47.90">ἐκ καλύκων δεδάασιν ἄγειν ῥοδοπήχεες ̔͂Ωραι,</TextUnit>
    <TextUnit id="19633" loc="47.91">καί κεν ἐγὼ καλέεσκον ̓Αδώνιδος ἢ Κυθερείης</TextUnit>
    <TextUnit id="19634" loc="47.92">εἰαρινὸν πόμα τοῦτο, ῥόδων εὔοδμον ἐέρσην.</TextUnit>
    <TextUnit id="19635" loc="47.93">λυσίπονον καὶ ξεῖνον ἄγεις ποτόν: ἠερίοις γάρ</TextUnit>
    <TextUnit id="19636" loc="47.94">πλαζομένας ἀνέμοισιν ἐμὰς ἐκέδασσε μερίμνας.</TextUnit>
    <TextUnit id="19637" loc="47.95">μή σοι δῶρον ἔδωκεν ἀπ' αἰθέρος ἄμβροτος ̔́Ηβη;</TextUnit>
    <TextUnit id="19638" loc="47.96">μή σοι τοῦτο κόμισσε τεὴ πολιοῦχος ̓Αθήνη;</TextUnit>
    <TextUnit id="19639" loc="47.97">οὐρανόθεν κρητῆρα τίς ἥρπασεν, ἔνθεν ἀφύσσει</TextUnit>
    <TextUnit id="19640" loc="47.98">Ζηνὶ καὶ ἀθανάτοισι δέπας κεράσας Γανυμήδης;</TextUnit>
    <TextUnit id="19641" loc="47.99">ξεινοδόκου Κελεοῖο μακάρτερε, μὴ σὺ καὶ αὐτὸς</TextUnit>
    <TextUnit id="19642" loc="47.100">ἵλαον οὐρανόθεν ναέτην ξείνισσας ̓Ολύμπου;</TextUnit>
    <TextUnit id="19643" loc="47.101">πείθομαι, ὡς θεὸς ἄλλος ἐκώμασε σεῖο μελάθρῳ,</TextUnit>
    <TextUnit id="19644" loc="47.102">καὶ φιλίης πόμα τοῦτο τεῆς διὰ δεῖπνα τραπέζης</TextUnit>
    <TextUnit id="19645" loc="47.103">̓Ατθίδι δῶρον ἔδωκεν, ἄτε στάχυν ὤπασε Δηώ.”</TextUnit>
    <TextUnit id="19646" loc="47.104">ἔννεπε θαμβήσας γλυκερὸν ποτόν: ἐκ στομάτων δὲ</TextUnit>
    <TextUnit id="19647" loc="47.105">ἡδυμανὴς ἀλάλαζε χέων ἄγραυλον ἀοιδήν.</TextUnit>
    <TextUnit id="19648" loc="47.106">ἀγρονόμοι δ' ἀρύοντες ἐπασσυτέροισι κυπέλλοις</TextUnit>
    <TextUnit id="19649" loc="47.107">πάντες ἐβακχεύθησαν ἀμερσινόῳ φρένας οἴνῳ:</TextUnit>
    <TextUnit id="19650" loc="47.108">ὄμματα δ' ἐπλάζοντο, φιλακρήτοις δὲ κυπέλλοις</TextUnit>
    <TextUnit id="19651" loc="47.109">ἄργυφα πορφύροντο παρήια, γειοπόνων δὲ</TextUnit>
    <TextUnit id="19652" loc="47.110">στήθεα θερμαίνοντο, ποτῷ δ' ἐβαρύνετο κόρση,</TextUnit>
    <TextUnit id="19653" loc="47.111">καὶ φλέβες οἰδαίνοντος ἐκυμαίνοντο καρήνου:</TextUnit>
    <TextUnit id="19654" loc="47.112">τοῖσι δὲ δερκομένοισιν ἐσείετο κόλπος ἀρούρης</TextUnit>
    <TextUnit id="19655" loc="47.113">καὶ δρύες ὠρχήσαντο καὶ ἐσκίρτησαν ἐρίπναι:</TextUnit>
    <TextUnit id="19656" loc="47.114">καὶ σφαλεραῖς λιβάδεσσιν ἀήθεος ἔμπλεος οἴνου</TextUnit>
    <TextUnit id="19657" loc="47.115">ὕπτιος αὐτοκύλιστος ἐπὶ χθόνα κάππεσεν ἀνήρ.</TextUnit>
    <TextUnit id="19658" loc="47.116">καὶ χορὸς ἀγρονόμων φονίῳ δεδονημένος οἴστρῳ</TextUnit>
    <TextUnit id="19659" loc="47.117">τλήμονος ̓Ικαρίοιο κατέτρεχε θυιάδι λύσσῃ,</TextUnit>
    <TextUnit id="19660" loc="47.118">οἶά τε φαρμακόεντα κερασσαμένου δόλον οἴνου,</TextUnit>
    <TextUnit id="19661" loc="47.119">ὃς μὲν ἔχων βουπλῆγα σιδήρεον, ὃς δὲ μακέλλῃ</TextUnit>
    <TextUnit id="19662" loc="47.120">θωρήξας ἕο χεῖρας, ὁ δὲ σταχυητόμον ἅρπην</TextUnit>
    <TextUnit id="19663" loc="47.121">κουφίζων, ἕτερος δὲ λίθον περίμετρον ἀείρων,</TextUnit>
    <TextUnit id="19664" loc="47.122">ἄλλος ἀνεπτοίητο καλαύροπα χειρὶ τιταίνων,</TextUnit>
    <TextUnit id="19665" loc="47.123">γηραλέον πλήσσοντες: ἑλὼν δέ τις ἐγγὺς ἱμάσθλην</TextUnit>
    <TextUnit id="19666" loc="47.124">̓Ικαρίου τέτρηνε δέμας ταμεσίχροϊ κέντρῳ.</TextUnit>
    <TextUnit id="19667" loc="47.125">καὶ μογέων χθονὶ πῖπτε γέρων φυτοεργὸς ἀλωεὺς</TextUnit>
    <TextUnit id="19668" loc="47.126">τυπτόμενος ῥοπάλοισιν, ἐπισκαίρων δὲ τραπέζῃ</TextUnit>
    <TextUnit id="19669" loc="47.127">τύψε μέθης κρητῆρα, καὶ αἴθοπος εἰς χύσιν οἴνου</TextUnit>
    <TextUnit id="19670" loc="47.128">ἡμιθανὴς κεκύλιστο: βαρυνομένου δὲ καρήνου</TextUnit>
    <TextUnit id="19671" loc="47.129">ἀγρονόμων πληγῇσιν ἀμοιβαίῃσι τυπέντος</TextUnit>
    <TextUnit id="19672" loc="47.130">αἱμαλέη φοίνιξεν ὁμόχροον οἶνον ἐέρση.</TextUnit>
    <TextUnit id="19673" loc="47.131">καὶ μόγις ἐκ στομάτων ἔπος ἴαχεν ̓́Αιδι γείτων:</TextUnit>
    <TextUnit id="19674" loc="47.132">“ Οἶνος ἐμοῦ Βρομίου, βροτέης ἄμπαυμα μερίμνης,</TextUnit>
    <TextUnit id="19675" loc="47.133">ὁ γλυκὺς εἰς ἐμὲ μοῦνον ἀμείλιχος: εὐφροσύνην γὰρ</TextUnit>
    <TextUnit id="19676" loc="47.134">ἀνδράσι πᾶσιν ὄπασσε, καὶ ̓Ικαρίῳ πόρε πότμον:</TextUnit>
    <TextUnit id="19677" loc="47.135">ὁ γλυκὺς ̓Ηριγόνῃ πολεμήιος: ἡμετέρην γὰρ</TextUnit>
    <TextUnit id="19678" loc="47.136">νηπενθὴς Διόνυσος ἐθήκατο πενθάδα κούρην.”</TextUnit>
    <TextUnit id="19679" loc="47.137">οὔ πω μῦθος ἔληγε: μόρος δέ οἱ ἔφθασε φωνήν.</TextUnit>
    <TextUnit id="19680" loc="47.138">καὶ νέκυς αὐτόθι κεῖτο, σαόφρονος ἔκτοθι κούρης,</TextUnit>
    <TextUnit id="19681" loc="47.139">ὄμμασι πεπταμένοισιν. ἐν ἀστρώτῳ δὲ χαμευνῇ</TextUnit>
    <TextUnit id="19682" loc="47.140">νήδυμον ὕπνον ἴαυον ὑπὲρ δαπέδοιο φονῆες</TextUnit>
    <TextUnit id="19683" loc="47.141">οἰνοβαρεῖς, νεκύεσσιν ἐοικότες: ἐγρόμενοι δέ,</TextUnit>
    <TextUnit id="19684" loc="47.142">ὃν κτάνον ἀγνώσσοντες, ἀνέστενον: ὑψόθι δ' ὤμων</TextUnit>
    <TextUnit id="19685" loc="47.143">νεκρὸν ἐλαφρίζοντες ἀνήγαγον εἰς ῥάχιν ὕλης</TextUnit>
    <TextUnit id="19686" loc="47.144">ἔμφρονα θυμὸν ἔχοντες, ἐν εὐύδρῳ δὲ ῥεέθρῳ</TextUnit>
    <TextUnit id="19687" loc="47.145">ὠτειλὰς ἐκάθηραν ὀρεσσιχύτῳ παρὰ πηγῇ:</TextUnit>
    <TextUnit id="19688" loc="47.146">καὶ νέκυν ἀρτιδάικτον, ὃν ἔκτανον ἄφρονι λύσσῃ,</TextUnit>
    <TextUnit id="19689" loc="47.147">ἀνδροφόνοις παλάμῃσιν ἐτυμβεύσαντο φονῆες.</TextUnit>
    <TextUnit id="19690" loc="47.148">ψυχὴ δ' ̓Ικαρίοιο πανείκελος ἔσσυτο καπνῷ</TextUnit>
    <TextUnit id="19691" loc="47.149">εἰς δόμον ̓Ηριγόνης: βροτέῃ δ' ἰσάζετο μορφῇ</TextUnit>
    <TextUnit id="19692" loc="47.150">κοῦφον ὀνειρείης σκιερῆς εἴδωλον ὀπωπῆς,</TextUnit>
    <TextUnit id="19693" loc="47.151">ἀνδρὶ νεουτήτῳ πανομοίιος, εἶχε δὲ δειλὴ</TextUnit>
    <TextUnit id="19694" loc="47.152">στικτὸν ἀσημάντοιο φόνου κήρυκα χιτῶνα,</TextUnit>
    <TextUnit id="19695" loc="47.153">αἵματι φοινίσσοντα καὶ αὐχμώοντα κονίῃ,</TextUnit>
    <TextUnit id="19696" loc="47.154">ῥωγαλέον πληγῇσιν ἀμοιβαίοιο σιδήρου.</TextUnit>
    <TextUnit id="19697" loc="47.155">καὶ παλάμας ὤρεξε: νεοσφαγέων δὲ δοκεύειν</TextUnit>
    <TextUnit id="19698" loc="47.156">ὠτειλὰς μελέων ἐπεδείκνυε γείτονι κούρῃ.</TextUnit>
    <TextUnit id="19699" loc="47.157">παρθενικὴ δ' ὀλόλυξε φιλοθρήνοις ἐν ὀνείροις,</TextUnit>
    <TextUnit id="19700" loc="47.158">ὡς ἴδεν ἕλκεα τόσσα καρήατος, ὡς ἴδε δειλὴ</TextUnit>
    <TextUnit id="19701" loc="47.159">λύθρον ἐρευθομένοιο νεόρρυτον ἀνθερεῶνος:</TextUnit>
    <TextUnit id="19702" loc="47.160">καὶ σκιόεις γενέτης ἔπος ἔννεπε πενθάδι κούρῃ:</TextUnit>
    <TextUnit id="19703" loc="47.161">“ ̓́Εγρεο, δειλαίη, καὶ δίζεο σεῖο τοκῆα:</TextUnit>
    <TextUnit id="19704" loc="47.162">ἔγρεο, καὶ μεθύοντας ἐμοὺς μάστευε φονῆας:</TextUnit>
    <TextUnit id="19705" loc="47.163">εἰμὶ τεὸς γενέτης βαρυώδυνος, ὃν χάριν οἴνου</TextUnit>
    <TextUnit id="19706" loc="47.164">ἀγρονόμοι δασπλῆτες ἐδηλήσαντο σιδήρῳ.</TextUnit>
    <TextUnit id="19707" loc="47.165">ὦ τέκος, ὀλβίζω σε: σὺ γὰρ κταμένοιο τοκῆος</TextUnit>
    <TextUnit id="19708" loc="47.166">οὐ καναχὴν ἤκουσας ἀρασσομένοιο καρήνου,</TextUnit>
    <TextUnit id="19709" loc="47.167">οὐ πολιὴν ἐνόησας ἐρευθομένην ὑπὸ λύθρῳ,</TextUnit>
    <TextUnit id="19710" loc="47.168">οὐ νέκυν ἀρτιδάικτον ἐπισπαίροντα κονίῃ,</TextUnit>
    <TextUnit id="19711" loc="47.169">πατροφόνους κορύνας οὐκ ἔδρακες: ἀλλά σε δαίμων</TextUnit>
    <TextUnit id="19712" loc="47.170">ἔκτοθι πατρὸς ἔρυκε, τεὴν δ' ἐφύλαξεν ὀπωπήν,</TextUnit>
    <TextUnit id="19713" loc="47.171">μὴ μόρον ἀθρήσειε δαϊζομένου γενετῆρος.</TextUnit>
    <TextUnit id="19714" loc="47.172">αἵματι πορφύροντας ἐμοὺς σκοπίαζε χιτῶνας:</TextUnit>
    <TextUnit id="19715" loc="47.173">χθιζὰ γὰρ οἰνωθέντες ἀμοιβαίοισι κυπέλλοις</TextUnit>
    <TextUnit id="19716" loc="47.174">ἀγρονόμοι βλύζοντες ἀήθεος ἰκμάδα Βάκχου</TextUnit>
    <TextUnit id="19717" loc="47.175">ἀμφ' ἐμὲ κυκλώσαντο: δαϊζόμενος δὲ σιδήρῳ</TextUnit>
    <TextUnit id="19718" loc="47.176">μηλονόμους ἐκάλεσσα, καὶ οὐκ ἤκουσαν ἰωήν:</TextUnit>
    <TextUnit id="19719" loc="47.177">μούνη δ' ὑστερόφωνος ἐμὸν κτύπον ἔκλυεν ̓Ηχὼ</TextUnit>
    <TextUnit id="19720" loc="47.178">θρήνοις ἀντιτύποισι τεὸν στενάχουσα τοκῆα.</TextUnit>
    <TextUnit id="19721" loc="47.179">οὐκέτι κουφίζουσα καλαύροπα μεσσόθεν ὕλης</TextUnit>
    <TextUnit id="19722" loc="47.180">εἰς νομὸν ἀνθεμόεντα καὶ εἰς λειμῶνας ἱκάνεις,</TextUnit>
    <TextUnit id="19723" loc="47.181">σὴν ἀγέλην βόσκουσα σὺν ἀγραύλῳ παρακοίτῃ:</TextUnit>
    <TextUnit id="19724" loc="47.182">οὐκέτι δενδροκόμοιο τεῆς ψαύουσα μακέλλης</TextUnit>
    <TextUnit id="19725" loc="47.183">κῆπον ἐς εὐώδινα φέρεις ἀμαρήιον ὕδωρ:</TextUnit>
    <TextUnit id="19726" loc="47.184">ἀλλὰ μελιρραθάμιγγος ἐμῆς ἀκόρητος ὀπώρης</TextUnit>
    <TextUnit id="19727" loc="47.185">κλαῖε τεὸν γενέτην με δεδουπότα: καί σε νοήσω</TextUnit>
    <TextUnit id="19728" loc="47.186">ὀρφανικὴν ζώουσαν ἀπειρήτην ὑμεναίων.”</TextUnit>
    <TextUnit id="19729" loc="47.187">ὣς φαμένη πτερόεσσα παρέδραμεν ὄψις ὀνείρου.</TextUnit>
    <TextUnit id="19730" loc="47.188">κούρη δ' ἐγρομένη ῥοδέας ἤμυξε παρειάς,</TextUnit>
    <TextUnit id="19731" loc="47.189">πενθαλέοις δ' ὀνύχεσσιν ἀκαμπέας ἔξεσε μαζούς,</TextUnit>
    <TextUnit id="19732" loc="47.190">καὶ δολιχῆς προθέλυμνον ἀνέσπασε βότρυν ἐθείρης:</TextUnit>
    <TextUnit id="19733" loc="47.191">καὶ βόας ἀθρήσασα παρισταμένους ἔτι πέτρῃ</TextUnit>
    <TextUnit id="19734" loc="47.192">παρθένος ἀχνυμένη κινυρῇ βρυχήσατο φωνῇ:</TextUnit>
    <TextUnit id="19735" loc="47.193">“Πῇ νέκυς ̓Ικαρίοιο, φίλαι φθέγξασθε κολῶναι:</TextUnit>
    <TextUnit id="19736" loc="47.194">πότμον ἐμοῦ γενετῆρος ἐθήμονες εἴπατε ταῦροι:</TextUnit>
    <TextUnit id="19737" loc="47.195">πατρὸς ἐμοῦ κταμένοιο τίνες γεγάασι φονῆες;</TextUnit>
    <TextUnit id="19738" loc="47.196">πῇ μοι ἐμὸς γενέτης γλυκὺς οἴχεται; ἦ ῥα διδάσκων</TextUnit>
    <TextUnit id="19739" loc="47.197">γείτονα καλλιφύτοιο νέους ὅρπηκας ὀπώρης</TextUnit>
    <TextUnit id="19740" loc="47.198">πλάζεται ἀγρονόμοισι παρήμενος, ἤ τινι βούτῃ</TextUnit>
    <TextUnit id="19741" loc="47.199">δενδροκόμῳ παρέμιμνε συνέστιος εἰλαπινάζων;</TextUnit>
    <TextUnit id="19742" loc="47.200">εἴπατε μυρομένῃ, καὶ τλήσομαι, εἰσόκεν ἔλθῃ.</TextUnit>
    <TextUnit id="19743" loc="47.201">εἰ μὲν ἔτι ζώει γενέτης ἐμός, ἔρνεα κήπου</TextUnit>
    <TextUnit id="19744" loc="47.202">ἀρδεύσω παλίνορσος ἅμα ζώουσα τοκῆι:</TextUnit>
    <TextUnit id="19745" loc="47.203">εἰ δὲ πατὴρ τέθνηκε καὶ οὐκέτι δένδρα φυτεύει,</TextUnit>
    <TextUnit id="19746" loc="47.204">ἀθρήσω μόρον ἶσον ἐπὶ φθιμένῳ γενετῆρι.”</TextUnit>
    <TextUnit id="19747" loc="47.205">ὣς φαμένη ταχύγουνος ἀνέδραμεν εἰς ῥάχιν ὕλης,</TextUnit>
    <TextUnit id="19748" loc="47.206">ἴχνια μαστεύουσα νεοσφαγέος γενετῆρος.</TextUnit>
    <TextUnit id="19749" loc="47.207">οὐ δέ οἱ εἰρομένῃ θρασὺς αἰπόλος, οὐ παρὰ λόχμαις</TextUnit>
    <TextUnit id="19750" loc="47.208">παρθένον οἰκτείρων ἀγεληκόμος ἔννεπε βούτης</TextUnit>
    <TextUnit id="19751" loc="47.209">ἴχνιον ἀστήρικτον ἀκηρύκτοιο τοκῆος,</TextUnit>
    <TextUnit id="19752" loc="47.210">οὐ νέκυν ̓Ικαρίοιο γέρων ἐπεδείκνυε ποιμήν:</TextUnit>
    <TextUnit id="19753" loc="47.211">ἀλλὰ μάτην ἀλάλητο: μόγις δέ μιν εὗρεν ἀλωεὺς</TextUnit>
    <TextUnit id="19754" loc="47.212">καὶ κινυροῖς στομάτεσσι δυσάγγελον ἴαχε φωνήν,</TextUnit>
    <TextUnit id="19755" loc="47.213">καὶ τάφον ἐγγὺς ἔδειξε νεοδμήτοιο τοκῆος.</TextUnit>
    <TextUnit id="19756" loc="47.214">παρθενικὴ δ' ἀίουσα σαόφρονι μαίνετο λύσσῃ:</TextUnit>
    <TextUnit id="19757" loc="47.215">καὶ πλοκάμους τίλλουσα φίλῳ παρακάτθετο τύμβῳ</TextUnit>
    <TextUnit id="19758" loc="47.216">παρθένος ἀκρήδεμνος ἀσάμβαλος, αὐτοχύτοις δὲ</TextUnit>
    <TextUnit id="19759" loc="47.217">δάκρυσιν ἀενάοισι λελουμένον εἶχε χιτῶνα.</TextUnit>
    <TextUnit id="19760" loc="47.218">χείλεσι δ' ἀφθόγγοισιν ἐπεσφρηγίσσατο σιγὴν</TextUnit>
    <TextUnit id="19761" loc="47.219">εἰς χρόνον: ̓Ηριγόνῃ δὲ κύων ὁμόφοιτος ἐχέφρων</TextUnit>
    <TextUnit id="19762" loc="47.220">κνυζηθμῷ γοόωντι συνέστιχε πενθάδι κούρῃ,</TextUnit>
    <TextUnit id="19763" loc="47.221">καί οἱ ὀδυρομένῃ συνοδύρετο. μαινομένη δὲ</TextUnit>
    <TextUnit id="19764" loc="47.222">εἰς φυτὸν ὑψικάρηνον ἀνέδραμεν: ἀμφὶ δὲ δένδρῳ</TextUnit>
    <TextUnit id="19765" loc="47.223">ἀγχονίῳ σφίγξασα περίπλοκον αὐχένα δεσμῷ</TextUnit>
    <TextUnit id="19766" loc="47.224">αὐτοφόνῳ στροφάλιγγι μετάρσιος ὤλετο κούρη,</TextUnit>
    <TextUnit id="19767" loc="47.226">ἀμφοτέρους δονέουσα πόδας βητάρμονι παλμῷ:</TextUnit>
    <TextUnit id="19768" loc="47.225">καὶ θάνε, καὶ μόρον εἶχεν ἑκούσιον: ἀμφὶ δὲ κούρην</TextUnit>
    <TextUnit id="19769" loc="47.227">πυκνὰ κύων δεδόνητο, καὶ ἴαχε πένθιμον ἠχὼ</TextUnit>
    <TextUnit id="19770" loc="47.228">ὄμμασι θηρείοισι νοήμονα δάκρυα λείβων.</TextUnit>
    <TextUnit id="19771" loc="47.229">οὐδὲ κύων ἀφύλακτον ἐρημάδα κάλλιπε κούρην,</TextUnit>
    <TextUnit id="19772" loc="47.230">ἀλλὰ φυτῷ παρέμιμνεν ἐπήλυδα θῆρα διώκων,</TextUnit>
    <TextUnit id="19773" loc="47.231">πόρδαλιν ἠὲ λέοντα: παρερχομένοισι δ' ὁδίταις</TextUnit>
    <TextUnit id="19774" loc="47.232">νεύμασιν ἀφθόγγοις ἐπεδείκνυεν ἄζυγα κούρην</TextUnit>
    <TextUnit id="19775" loc="47.233">δεσμοῖς ἀγχονίοισι περίπλοκον ὑψόθι δένδρου.</TextUnit>
    <TextUnit id="19776" loc="47.234">οἱ δέ μιν οἰκτείροντες ἀνήιον εἰς φυτὸν ὕλης</TextUnit>
    <TextUnit id="19777" loc="47.235">ἴχνεσιν ἀκροτάτοισιν, ἀπ' εὐπετάλων δὲ κορύμβων</TextUnit>
    <TextUnit id="19778" loc="47.236">παρθενικὴν ἀδμῆτα κατήγαγον: ἀγχιφανῆ δὲ</TextUnit>
    <TextUnit id="19779" loc="47.237">γαῖαν ἐκοιλαίνοντο πεδοσκαφέεσσι μακέλλαις.</TextUnit>
    <TextUnit id="19780" loc="47.238">τοῖς ἅμα καὶ πεπόνητο κύων πινυτόφρονι θυμῷ,</TextUnit>
    <TextUnit id="19781" loc="47.239">πενθαλέῳ δ' ἐβάθυνε πέδον τεχνήμονι ταρσῷ,</TextUnit>
    <TextUnit id="19782" loc="47.240">θηγαλέοις ὀνύχεσσι χυτῆς χθονὸς ἄκρα χαράσσων.</TextUnit>
    <TextUnit id="19783" loc="47.241">καὶ νέκυν ἀρτιδάικτον ἐπεκτερέιξαν ὁδῖται:</TextUnit>
    <TextUnit id="19784" loc="47.242">καὶ ξυνῆς μεθέπων ὑποκάρδιον ὄγκον ἀνίης</TextUnit>
    <TextUnit id="19785" loc="47.243">εἰς ἑὸν ἔργον ἕκαστος ἀνέδραμεν ὀξέι ταρσῷ:</TextUnit>
    <TextUnit id="19786" loc="47.244">αὐτὰρ ὁ μοῦνος ἔμιμνε κύων παρὰ γείτονι τύμβῳ</TextUnit>
    <TextUnit id="19787" loc="47.245">̓Ηριγόνης ὑπ' ἔρωτι, θελήμονι δ' ὤλολε πότμῳ.</TextUnit>
    <TextUnit id="19788" loc="47.246">Ζεὺς δὲ πατὴρ ἐλέαιρεν: ἐν ἀστερόεντι δὲ κύκλῳ</TextUnit>
    <TextUnit id="19789" loc="47.247">̓Ηριγόνην στήριξε Λεοντείῳ παρὰ νώτῳ:</TextUnit>
    <TextUnit id="19790" loc="47.248">παρθενικὴ δ' ἄγραυλος ἔχει στάχυν: οὐ γὰρ ἀείρειν</TextUnit>
    <TextUnit id="19791" loc="47.249">ἤθελεν οἴνοπα βότρυν ἑοῦ γενέταο φονῆα.</TextUnit>
    <TextUnit id="19792" loc="47.250">̓Ικάριον δὲ γέροντα συνήλυδα γείτονι κούρῃ</TextUnit>
    <TextUnit id="19793" loc="47.251">εἰς πόλον ἀστερόφοιτον ἄγων ὀνόμηνε Βοώτην</TextUnit>
    <TextUnit id="19794" loc="47.252">φαιδρόν, ̔Αμαξαίης ἐπαφώμενον ̓Αρκάδος ̓́Αρκτου:</TextUnit>
    <TextUnit id="19795" loc="47.253">καὶ Κύνα μαρμαίροντα καταΐσσοντα Λαγωοῦ</TextUnit>
    <TextUnit id="19796" loc="47.254">ἔμπυρον ἄστρον ἔθηκεν, ὅπῃ περὶ κύκλον ̓Ολύμπου</TextUnit>
    <TextUnit id="19797" loc="47.255">ποντιὰς ἀστερόεντι τύπῳ ναυτίλλεται ̓Αργώ.</TextUnit>
    <TextUnit id="19798" loc="47.256">καὶ τὰ μὲν ἔπλασε μῦθος ̓Αχαιικὸς ἠθάδα πειθὼ</TextUnit>
    <TextUnit id="19799" loc="47.257">ψεύδεϊ συγκεράσας: τὸ δ' ἐτήτυμον, ὑψιμέδων Ζεὺς</TextUnit>
    <TextUnit id="19800" loc="47.258">ψυχὴν ̓Ηριγόνης σταχυώδεος ἀστέρι Κούρης</TextUnit>
    <TextUnit id="19801" loc="47.259">οὐρανίης ἐπένειμεν ὁμόζυγον, αἰθερίου δὲ</TextUnit>
    <TextUnit id="19802" loc="47.260">ἄγχι Κυνὸς κύνα θῆκεν ὁμοίιον εἴδεϊ μορφῆς,</TextUnit>
    <TextUnit id="19803" loc="47.261">Σείριον, ὃν καλέουσιν ὀπωρινόν, ̓Ικαρίου δὲ</TextUnit>
    <TextUnit id="19804" loc="47.262">ψυχὴν ἠερόφοιτον ἐπεξύνωσε Βοώτῃ.</TextUnit>
    <TextUnit id="19805" loc="47.263">καὶ τὰ μὲν οἰνοφύτῳ Κρονίδης πόρεν ̓Ατθίδι γαίῃ,</TextUnit>
    <TextUnit id="19806" loc="47.264">ἓν γέρας ἐντύνων καὶ Παλλάδι καὶ Διονύσῳ.</TextUnit>
    <TextUnit id="19807" loc="47.265">̓Ιλισσοῦ δὲ ῥέεθρα μελίρρυτα Βάκχος ἐάσας</TextUnit>
    <TextUnit id="19808" loc="47.266">ἁβρὸς ἐς ἀμπελόεσσαν ἐκώμασεν ἄντυγα Νάξου:</TextUnit>
    <TextUnit id="19809" loc="47.267">ἀμφὶ δέ μιν πτερὰ πάλλεν ̓́Ερως θρασύς, ἐρχομένου δὲ</TextUnit>
    <TextUnit id="19810" loc="47.268">μελλογάμου Κυθέρεια προηγεμόνευε Λυαίου.</TextUnit>
    <TextUnit id="19811" loc="47.269">ἄρτι γὰρ ὑπνώουσαν ἐπ' αἰγιαλοῖσιν ἐάσας</TextUnit>
    <TextUnit id="19812" loc="47.270">παρθενικὴν λιπόπατριν ἀμείλιχος ἔπλεε Θησεύς,</TextUnit>
    <TextUnit id="19813" loc="47.271">συνθεσίας δ' ἀνέμοισιν ἐπέτρεπεν. ὑπναλέην δὲ</TextUnit>
    <TextUnit id="19814" loc="47.272">ἀθρήσας Διόνυσος ἐρημαίην ̓Αριάδνην</TextUnit>
    <TextUnit id="19815" loc="47.273">θαύματι μῖξεν ἔρωτα: χοροπλεκέεσσι δὲ Βάκχαις</TextUnit>
    <TextUnit id="19816" loc="47.274">γλώσσῃ θαμβαλέῃ πεφυλαγμένον ἔννεπε μῦθον:</TextUnit>
    <TextUnit id="19817" loc="47.275">“Βασσαρίδες, μὴ ῥόπτρα τινάξατε, μὴ κτύπος ἔστω</TextUnit>
    <TextUnit id="19818" loc="47.276">ἢ ποδὸς ἢ σύριγγος: ἐάσατε Κύπριν ἰαύειν:</TextUnit>
    <TextUnit id="19819" loc="47.277">ἀλλ' οὐ κεστὸν ἔχει σημάντορα Κυπρογενείης.</TextUnit>
    <TextUnit id="19820" loc="47.278">πείθομαι, ὡς δολόεντι Χάρις νυμφεύεται ̔́Υπνῳ:</TextUnit>
    <TextUnit id="19821" loc="47.279">ἀλλ' ἐπεὶ ὄρθρος ἔλαμψε καὶ ἐγγύθι φαίνεται ̓Ηώς,</TextUnit>
    <TextUnit id="19822" loc="47.280">Πασιθέην εὕδουσαν ἐγείρατε: τίς παρὰ Νάξῳ,</TextUnit>
    <TextUnit id="19823" loc="47.281">τίς Χάριν ἐχλαίνωσεν ἀνείμονα; μὴ πέλεν ̔́Ηβη;</TextUnit>
    <TextUnit id="19824" loc="47.282">ἀλλὰ δέπας μακάρων τίνι κάλλιπε; μῆ παρὰ πόντῳ</TextUnit>
    <TextUnit id="19825" loc="47.283">κέκλιται αἰγλήεσσα βοῶν ἐλάτειρα Σελήνη;</TextUnit>
    <TextUnit id="19826" loc="47.284">καὶ πόθεν ̓Ενδυμίωνος ἐθήμονος ἐκτός ἰαύει;</TextUnit>
    <TextUnit id="19827" loc="47.285">μὴ Θέτιν ἀργυρόπεζαν ἐπ' αἰγιαλοῖσι δοκεύω;</TextUnit>
    <TextUnit id="19828" loc="47.286">ἀλλ' οὐ γυμνὸν ἔχει ῥοδόεν δέμας. εἰ θέμις εἰπεῖν,</TextUnit>
    <TextUnit id="19829" loc="47.287">Ναξιὰς ἰοχέαιρα πόνων ἀμπαύεται ἄγρης,</TextUnit>
    <TextUnit id="19830" loc="47.288">θηροφόνους ἱδρῶτας ἀποσμήξασα θαλάσσῃ:</TextUnit>
    <TextUnit id="19831" loc="47.289">τίκτει γὰρ γλυκὺν ὕπνον ἀεὶ πόνος: ἀλλ' ἐνὶ λόχμῃ</TextUnit>
    <TextUnit id="19832" loc="47.290">̓́Αρτεμιν ἑλκεχίτωνα τίς ἔδρακε; μίμνετε, Βάκχαι.</TextUnit>
    <TextUnit id="19833" loc="47.291">στῆθι, Μάρων: μῆ δεῦρο χορεύσατε: λῆγε λιγαίνων,</TextUnit>
    <TextUnit id="19834" loc="47.292">Πὰν φίλε, μὴ σκεδάσειας ἑώιον ὕπνον ̓Αθήνης:</TextUnit>
    <TextUnit id="19835" loc="47.293">καὶ τίνι Παλλὰς ἔλειπεν ἑὸν δόρυ; καὶ τίς ἀείρει</TextUnit>
    <TextUnit id="19836" loc="47.294">χαλκείην τρυφάλειαν ἢ αἰγίδα Τριτογενείης;”</TextUnit>
    <TextUnit id="19837" loc="47.295">τοῖα μέν ἔννεπε Βάκχος: ἀπὸ ψαμάθοιο δέ δειλὴ</TextUnit>
    <TextUnit id="19838" loc="47.296">ὕπνον ἀποσκεδάσασα δυσίμερος ἔγρετο κούρη,</TextUnit>
    <TextUnit id="19839" loc="47.297">καὶ στόλον οὐκ ἐνόησε καἰ οὐ πόσιν ἠπεροπῆα:</TextUnit>
    <TextUnit id="19840" loc="47.298">ἀλλὰ σὺν ἀλκυόνεσσι Κυδωνιὰς ἔστενε νύμφη</TextUnit>
    <TextUnit id="19841" loc="47.299">ἠιόνας μεθέπουσα, βαρύβρομον ἕδνον ̓Ερώτων:</TextUnit>
    <TextUnit id="19842" loc="47.300">ἠίθεον δ' ὀνόμηνεν: ἐμαίνετο δ' ἐγγύθι πόντου</TextUnit>
    <TextUnit id="19843" loc="47.301">ὁλκάδα διζομένη: φθονερῷ δ' ἐπεμήνιεν ὕπνῳ,</TextUnit>
    <TextUnit id="19844" loc="47.302">καὶ Παφίης πολὺ μᾶλλον ἐμέμφετο μητρὶ θαλάσσῃ:</TextUnit>
    <TextUnit id="19845" loc="47.303">καὶ Βορέην ἱκέτευε, καὶ ὅρκιον εἶπεν ἀήτην,</TextUnit>
    <TextUnit id="19846" loc="47.304">ὅρκιον ̓Ωρείθυιαν, ὅπως πάλιν εἰς χθόνα Νάξου</TextUnit>
    <TextUnit id="19847" loc="47.305">κοῦρον ἄγοι, γλυκερὴν δὲ τὸ δεύτερον ὁλκάδα λεύσσῃ:</TextUnit>
    <TextUnit id="19848" loc="47.306">Αἰόλον ᾔτεε μᾶλλον ἀθελγέα: λισσομένῃ δὲ</TextUnit>
    <TextUnit id="19849" loc="47.307">πείθετο καὶ κατένευσε, καὶ ἀντικέλευθον ἀήτην</TextUnit>
    <TextUnit id="19850" loc="47.308">πέμψεν, ἵνα πνεύσειε: ποθοβλήτοιο δὲ κούρης</TextUnit>
    <TextUnit id="19851" loc="47.309">οὐ Βορέης ἀλέγιζε δυσίμερος: ἀλλὰ καὶ αὐταὶ</TextUnit>
    <TextUnit id="19852" loc="47.310">παρθενικῇ κοτέοντο τάχα ζηλήμονες αὖραι,</TextUnit>
    <TextUnit id="19853" loc="47.311">αἳ τότε νῆα κόμισσαν ἐς ̓Ατθίδα. παρθενικήν δὲ</TextUnit>
    <TextUnit id="19854" loc="47.312">αὐτὸς ̓́Ερως θάμβησεν, ἀπενθήτῳ δ' ἐνὶ Νάξῳ</TextUnit>
    <TextUnit id="19855" loc="47.313">εἰσιδέειν ἐδόκησεν ὀδυρομένην ̓Αφροδίτην:</TextUnit>
    <TextUnit id="19856" loc="47.314">ἦν δὲ φαεινοτέρη καὶ ἐν ἄλγεσι, καί μιν ἀνίη</TextUnit>
    <TextUnit id="19857" loc="47.315">ἀχνυμένην κόσμησε: κινυρομένῃ δ' ̓Αριάδνῃ</TextUnit>
    <TextUnit id="19858" loc="47.316">εἴκαθεν εἰς κρίσιν ἦκα φιλομμειδὴς ̓Αφροδίτη</TextUnit>
    <TextUnit id="19859" loc="47.317">ἱμερόεν γελόωσα, καὶ εἴκαθεν ὄμματα Πειθοῦς</TextUnit>
    <TextUnit id="19860" loc="47.318">καὶ Χαρίτων καὶ ̓́Ερωτος ἐπήρατα δάκρυσι κούρης.</TextUnit>
    <TextUnit id="19861" loc="47.319">ὀψὲ δὲ δακρυόεσσα τόσην ἐφθέγξατο φωνήν:</TextUnit>
    <TextUnit id="19862" loc="47.320">“̔́Υπνος ἐμοὶ γλυκὺς ἦλθεν, ἕως γλυκὺς ᾤχετο Θησεύς:</TextUnit>
    <TextUnit id="19863" loc="47.321">αἴθε με τερπομένην ἔτι κάλλιπεν: ὑπναλέη δὲ</TextUnit>
    <TextUnit id="19864" loc="47.322">Κεκροπίην ἐνόησα, καὶ ἔνδοθι Θησέος αὐλῆς</TextUnit>
    <TextUnit id="19865" loc="47.323">ἁβρὸς ἔην ὑμέναιος ἀειδομένης ̓Αριάδνης</TextUnit>
    <TextUnit id="19866" loc="47.324">καὶ χορός, ἡμετέρη δ' ἐπεκόσμεε τερπομένη χεὶρ</TextUnit>
    <TextUnit id="19867" loc="47.325">εἰαρινοῖς πετάλοισι τεθηλότα βωμὸν ̓Ερώτων:</TextUnit>
    <TextUnit id="19868" loc="47.326">καὶ γάμιον στέφος εἶχον: ἔην δέ μοι ἐγγύθι Θησεὺς</TextUnit>
    <TextUnit id="19869" loc="47.327">εἵμασι νυμφιδίοισι θυηπολέων ̓Αφροδίτῃ.</TextUnit>
    <TextUnit id="19870" loc="47.328">ὤμοι, ποῖον ὄνειρον ἴδον γλυκύν: ἀλλά με φεύγων</TextUnit>
    <TextUnit id="19871" loc="47.329">ᾤχετο καλλείψας ἔτι παρθένον: ἵλαθι, Πειθώ:</TextUnit>
    <TextUnit id="19872" loc="47.330">ταῦτά μοι ἀχλυόεσσα γαμοστόλος ὤπασεν ὀρφνή,</TextUnit>
    <TextUnit id="19873" loc="47.331">καὶ φθονερὴ τάδε πάντα φαεσφόρος ἥρπασεν ̓Ηώς:</TextUnit>
    <TextUnit id="19874" loc="47.332">ἐγρομένη δ' οὐχ εὗρον ἐμὸν πόθον: ἦ ῥα καὶ αὐταὶ</TextUnit>
    <TextUnit id="19875" loc="47.333">εἰκόνες ἀντιτύπων ζηλήμονές εἰσιν ̓Ερώτων,</TextUnit>
    <TextUnit id="19876" loc="47.334">ὅττι τελεσσιγάμων ἀπατήλιον ὄψιν ὀνείρων</TextUnit>
    <TextUnit id="19877" loc="47.335">ἱμερτὴν ἐνόησα, καἰ ἱμερόεις φύγε Θησεύς;</TextUnit>
    <TextUnit id="19878" loc="47.336">εἰς ἐμὲ καὶ φίλος ̔́Υπνος ἀνάρσιος: εἴπατε, πέτραι,</TextUnit>
    <TextUnit id="19879" loc="47.337">εἴπατέ μοι δυσέρωτι: τίς ἥρπασεν ἀστὸν ̓Αθήνης;</TextUnit>
    <TextUnit id="19880" loc="47.338">εἰ Βορέης πνεύσειεν, ἐς ̓Ωρείθυιαν ἱκάνω:</TextUnit>
    <TextUnit id="19881" loc="47.339">ἀλλά μοι ̓Ωρείθυια χολώεται, ὅττι καἰ αὐτὴ</TextUnit>
    <TextUnit id="19882" loc="47.340">αἷμα φέρει Μαραθῶνος, ὅθεν φίλος ἔπλετο Θησεύς.</TextUnit>
    <TextUnit id="19883" loc="47.341">εἰ Ζέφυρος κλονέει, Ζεφυρηίδι δείξατε νύμφῃ</TextUnit>
    <TextUnit id="19884" loc="47.342">ἴριδι μητρὶ Πόθοιο βιαζομένην ̓Αριάδνην:</TextUnit>
    <TextUnit id="19885" loc="47.343">εἰ Νότος, εἰ θρασὺς Εὖρος, ἐς ἠριγένειαν ἱκάνω</TextUnit>
    <TextUnit id="19886" loc="47.344">μεμφομένη ῥοθίων ἀνέμων δυσέρωτι τεκούσῃ.</TextUnit>
    <TextUnit id="19887" loc="47.345">δὸς κενεὴν πάλιν, ̔́Υπνε, φίλην χάριν, ἶσον ἐκείνῳ</TextUnit>
    <TextUnit id="19888" loc="47.346">πέμπων ἄλλον ὄνειρον ἐπήρατον, ὄφρα νοήσω</TextUnit>
    <TextUnit id="19889" loc="47.347">Κύπριδος ὑπναλέης γλυκερὴν ἀπατήλιον εὐνήν:</TextUnit>
    <TextUnit id="19890" loc="47.348">μοῦνον ἐμοῖς δήθυνον ἐπ' ὄμμασιν, ὄφρα νοήσω</TextUnit>
    <TextUnit id="19891" loc="47.349">ἄπνοον οἶστρον ̓́Ερωτος ὀνειρείων ὑμεναίων.</TextUnit>
    <TextUnit id="19892" loc="47.350">εἰ μὲν ἐς ̓Ατθίδα γαῖαν, ἐπίκλοπε νυμφίε Θησεῦ,</TextUnit>
    <TextUnit id="19893" loc="47.351">σὸν πλόον ἐκ Νάξοιο μετήγαγον ἅρπαγες αὖραι,</TextUnit>
    <TextUnit id="19894" loc="47.352">εἰπέ μοι εἰρομένῃ, καὶ ἐς Αἰόλον αὐτίκα βαίνω</TextUnit>
    <TextUnit id="19895" loc="47.353">μεμφομένη φθονεροῖσι καὶ οὐχ ὁσίοισιν ἀήταις:</TextUnit>
    <TextUnit id="19896" loc="47.354">εἰ δέ με τὴν λιπόπατριν ἐρημάδι πάρθετο Νάξῳ,</TextUnit>
    <TextUnit id="19897" loc="47.355">καὶ σέθεν ἀγνώσσοντος ἀμείλιχος ἔπλεε ναύτης,</TextUnit>
    <TextUnit id="19898" loc="47.356">ἤλιτεν εἰς Θησῆα καὶ εἰς Θέμιν, εἰς ̓Αριάδνην:</TextUnit>
    <TextUnit id="19899" loc="47.357">μηκέτι ναυτίλος οὗτος ἴδοι ποτὲ πομπὸν ἀήτην,</TextUnit>
    <TextUnit id="19900" loc="47.358">μηδέ μιν ἀσταθέεσσι συνιππεύοντα θυέλλαις</TextUnit>
    <TextUnit id="19901" loc="47.359">ἵλαος ἀθρήσειε γαληναῖος Μελικέρτης:</TextUnit>
    <TextUnit id="19902" loc="47.360">ἀλλὰ Νότος πνεύσειεν, ὅτε χρέος ἐστὶ Βορῆος:</TextUnit>
    <TextUnit id="19903" loc="47.361">εὖρον ἴδοι Ζεφύρου κεχρημένος: εἰαρινοὶ δὲ</TextUnit>
    <TextUnit id="19904" loc="47.362">ποντοπόροις ὅτε πᾶσιν ἐπιπνείουσιν ἀῆται,</TextUnit>
    <TextUnit id="19905" loc="47.363">χειμερίῃ τότε μοῦνος ὁμιλήσειε θαλάσσῃ.</TextUnit>
    <TextUnit id="19906" loc="47.364">ἤλιτε ναυτίλος οὗτος ἀθέσμιος: ἀλλὰ καὶ αὐτὴ</TextUnit>
    <TextUnit id="19907" loc="47.365">ἀασάμην ποθέουσα σαόφρονος ἀστὸν ̓Αθήνης.</TextUnit>
    <TextUnit id="19908" loc="47.366">αἴθέ μιν οὐκ ἐπόθησα δυσίμερος: εἰς Παφίην γὰρ</TextUnit>
    <TextUnit id="19909" loc="47.367">ὁππόσον ἱμερόεις, τόσον ἄγριος ἔπλετο Θησεύς:</TextUnit>
    <TextUnit id="19910" loc="47.368">οὐ τάδε μοι κατέλεξεν ἐμὸν μίτον εἰσέτι πάλλων:</TextUnit>
    <TextUnit id="19911" loc="47.369">οὐ τάδε μοι κατέλεξε παρ' ἡμετέρῳ λαβυρίνθῳ.</TextUnit>
    <TextUnit id="19912" loc="47.370">αἴθέ μιν ἔκτανε ταῦρος ἀμείλιχος: ἴσχεο, φωνή,</TextUnit>
    <TextUnit id="19913" loc="47.371">ἀφροσύνης, μὴ κτεῖνε νέον γλυκύν: ὤμοι ̓Ερώτων:</TextUnit>
    <TextUnit id="19914" loc="47.372">Θησεὺς ἔπλεε μοῦνος ἐς εὐώδινας ̓Αθήνας.</TextUnit>
    <TextUnit id="19915" loc="47.373">οἶδα, πόθεν με λέλοιπε: μιῆς τάχα παρθενικάων</TextUnit>
    <TextUnit id="19916" loc="47.374">σύμπλοον ἔσχεν ἔρωτα, καὶ ἐν Μαραθῶνι χορεύει</TextUnit>
    <TextUnit id="19917" loc="47.375">εἰς ἑτέρης γάμον ἄλλον, ἐγὼ δ' ἔτι Νάξον ὁδεύω.</TextUnit>
    <TextUnit id="19918" loc="47.376">παστὸς ἐμὸς πέλε Νάξος, ἐπίκλοπε νυμφίε Θησεῦ:</TextUnit>
    <TextUnit id="19919" loc="47.377">ὤλεσα καὶ γενέτην καὶ νυμφίον: ὤμοι ̓Ερώτων:</TextUnit>
    <TextUnit id="19920" loc="47.378">οὐχ ὁρόω Μίνωα, καὶ οὐ Θησῆα δοκεύω:</TextUnit>
    <TextUnit id="19921" loc="47.379">Κνωσσὸν ἐμὴν προλέλοιπα, τεὰς δ' οὐκ εἶδον ̓Αθήνας:</TextUnit>
    <TextUnit id="19922" loc="47.380">πατρὸς ἐνοσφίσθην καὶ πατρίδος: ἆ μέγα δειλή,</TextUnit>
    <TextUnit id="19923" loc="47.381">ἕδνον ἐμῆς φιλότητος ὕδωρ ἁλός: εἰς τίνα φεύγω;</TextUnit>
    <TextUnit id="19924" loc="47.382">τίς θεὸς ἁρπάξει με καὶ εἰς Μαραθῶνα κομίσσει</TextUnit>
    <TextUnit id="19925" loc="47.383">Κύπριδι καὶ Θησῆι δικαζομένην ̓Αριάδνην;</TextUnit>
    <TextUnit id="19926" loc="47.384">τίς με λαβὼν κομίσειε δι' οἴδματος; αἴθε καὶ αὐτὴ</TextUnit>
    <TextUnit id="19927" loc="47.385">ἡμετέρης μίτον ἄλλον ἴδω πομπῆα κελεύθου:</TextUnit>
    <TextUnit id="19928" loc="47.386">τοῖον ἔχειν ἐθέλω καὶ ἐγὼ μίτον, ὥς κεν ἀλύξω</TextUnit>
    <TextUnit id="19929" loc="47.387">Αἰγαίης ἁλός οἶδμα καὶ εἰς Μαραθῶνα περήσω,</TextUnit>
    <TextUnit id="19930" loc="47.388">ὄφρα περιπτύξω σε, καὶ εἰ στυγέεις ̓Αριάδνην,</TextUnit>
    <TextUnit id="19931" loc="47.389">ὄφρα περιπτύξω σε τὸν ὁρκαπάτην παρακοίτην.</TextUnit>
    <TextUnit id="19932" loc="47.390">δέξό με σῶν λεχέων θαλαμηπόλον, ἢν ἐθελήσῃς:</TextUnit>
    <TextUnit id="19933" loc="47.391">καὶ στορέσω σέο λέκτρα... μετὰ Κρήτην ̓Αριάδνη,</TextUnit>
    <TextUnit id="19934" loc="47.392">οἷά τε ληισθεῖσα: καὶ ὀλβίστῃ σέο νύμφῃ</TextUnit>
    <TextUnit id="19935" loc="47.393">τλήσομαι, ὡς θεράπαινα, πολύκροτον ἱστὸν ὑφαίνειν</TextUnit>
    <TextUnit id="19936" loc="47.394">καὶ φθονεροῖς ὤμοισιν ἀήθεα κάλπιν ἀείρειν,</TextUnit>
    <TextUnit id="19937" loc="47.395">καὶ γλυκερῷ Θησῆι φέρειν ἐπιδόρπιον ὕδωρ:</TextUnit>
    <TextUnit id="19938" loc="47.396">μοῦνον ἴδω Θησῆα: καὶ ἡμετέρη ποτὲ μήτηρ</TextUnit>
    <TextUnit id="19939" loc="47.397">ἀγρονόμοις θήτευε, καὶ αὐχένα κάμψε νομῆι,</TextUnit>
    <TextUnit id="19940" loc="47.398">βοσκομένῳ δ' ὀάριζεν ἀφωνήτῳ τινὶ ταύρῳ,</TextUnit>
    <TextUnit id="19941" loc="47.399">καὶ βοῒ ταῦρον ἔτικτε: μελιζομένου δὲ βοτῆρος</TextUnit>
    <TextUnit id="19942" loc="47.400">πηκτίδος οὐ πόθον ἔσχεν, ὅσον μυκηθμὸν ἀκούειν.</TextUnit>
    <TextUnit id="19943" loc="47.401">οὐ μὲν ἐγὼ ψαύσαιμι καλαύροπος, οὐ παρὰ φάτνῃ</TextUnit>
    <TextUnit id="19944" loc="47.402">στήσομαι: ἡμετέρης δὲ παρέσσομαι ἐγγὺς ἀνάσσης</TextUnit>
    <TextUnit id="19945" loc="47.403">φθεγγομένῳ Θησῆι, καὶ οὐ μυκηθμὸν ἀκούσω:</TextUnit>
    <TextUnit id="19946" loc="47.404">καὶ τεὸν ἱμερόεντα γάμων ὑμέναιον ἀείσω</TextUnit>
    <TextUnit id="19947" loc="47.405">ζῆλον ὑποκλέπτουσα νεοζυγέος σέο νύμφης.</TextUnit>
    <TextUnit id="19948" loc="47.406">στῆσον Ναξιάδεσσι παρ' ᾐόσι ποντοπορεύων,</TextUnit>
    <TextUnit id="19949" loc="47.407">στῆσον ἐμοὶ σέο νῆα: τί, ναυτίλε, καὶ σὺ χαλέπτεις;</TextUnit>
    <TextUnit id="19950" loc="47.408">ὣς ἄρα καὶ σὺ πέλεις Μαραθώνιος: εἰ μὲν ἱκάνεις</TextUnit>
    <TextUnit id="19951" loc="47.409">εἰς ἐρατήν σέο γαῖαν, ὅπῃ δόμος ἐστὶν ̓Ερώτων,</TextUnit>
    <TextUnit id="19952" loc="47.410">δέξό με δειλαίην, ἵνα Κέκροπος ἄστυ νοήσω:</TextUnit>
    <TextUnit id="19953" loc="47.411">εἰ δέ με καλλείψεις καί, ἀμείλιχε, ποντοπορεύεις,</TextUnit>
    <TextUnit id="19954" loc="47.412">εἰπὲ τεῷ Θησῆι κινυρομένην ̓Αριάδνην,</TextUnit>
    <TextUnit id="19955" loc="47.413">μεμφομένην ἀτέλεστον ἐπίκλοπον ὅρκον ̓Ερώτων.</TextUnit>
    <TextUnit id="19956" loc="47.414">οἶδα, πόθεν Θησῆος ὑπόσχεσιν ἠπεροπῆος</TextUnit>
    <TextUnit id="19957" loc="47.415">θῆκεν ̓́Ερως βαρύμηνις ἀνήνυτον: ἀντὶ γάρ ̔́Ηρης,</TextUnit>
    <TextUnit id="19958" loc="47.416">ἣν Ζυγίην καλέουσιν, ἀπειρογάμοιο θεαίνης</TextUnit>
    <TextUnit id="19959" loc="47.417">ὤμοσεν ἀχράντοιο γαμήλιον ὅρκον ̓Αθήνης:</TextUnit>
    <TextUnit id="19960" loc="47.418">Παλλάδος ὅρκον ὄμοσσε: τί Παλλάδι καὶ Κυθερείῃ;”</TextUnit>
    <TextUnit id="19961" loc="47.419">τοῖα κινυρομένης ἐπετέρπετο Βάκχος ἀκούων:</TextUnit>
    <TextUnit id="19962" loc="47.420">Κεκροπίην δ' ἐνόησε καὶ οὔνομα Θησέος ἔγνω</TextUnit>
    <TextUnit id="19963" loc="47.421">καὶ στόλον ἐκ Κρήτης ἀπατήλιον: ἄγχι δὲ κούρης</TextUnit>
    <TextUnit id="19964" loc="47.422">ἔνθεον εἶδος ἔχων ἀμαρύσσετο: παρθενικὴν δὲ</TextUnit>
    <TextUnit id="19965" loc="47.423">φέρτερον εἰς πόθον ἄλλον ἐμάστιε κέντορι κεστῷ</TextUnit>
    <TextUnit id="19966" loc="47.424">θοῦρος ̓́Ερως περίφοιτος, ὅπως Μινωίδα κούρην</TextUnit>
    <TextUnit id="19967" loc="47.425">πειθομένην ζεύξειε κασιγνήτῳ Διονύσῳ.</TextUnit>
    <TextUnit id="19968" loc="47.426">καὶ κινυρὴν δυσέρωτα παρηγορέων ̓Αριάδνην</TextUnit>
    <TextUnit id="19969" loc="47.427">τοῖον ἔπος φάτο Βάκχος ἐῇ φρενοθελγέι φωνῇ:</TextUnit>
    <TextUnit id="19970" loc="47.428">“Παρθένε, τί στενάχεις ἀπατήλιον ἀστὸν ̓Αθήνης;</TextUnit>
    <TextUnit id="19971" loc="47.429">μνῆστιν ἔα Θησῆος: ἔχεις Διόνυσον ἀκοίτην,</TextUnit>
    <TextUnit id="19972" loc="47.430">ἀντὶ μινυνθαδίου πόσιν ἄφθιτον: εἰ δέ σε τέρπει</TextUnit>
    <TextUnit id="19973" loc="47.431">ἥλικος ἠιθέου βρότεον δέμας, οὔ ποτε Θησεὺς</TextUnit>
    <TextUnit id="19974" loc="47.432">εἰς ἀρετὴν καὶ κάλλος ἐριδμαίνει Διονύσῳ.</TextUnit>
    <TextUnit id="19975" loc="47.433">ἀλλ' ἐρέεις: ̓ ναετῆρα πεδοσκαφέος λαβυρίνθου</TextUnit>
    <TextUnit id="19976" loc="47.434">δισσοφυῆ φοίνιξεν ὁμόζυγον ἀνέρα ταύρᾠ:</TextUnit>
    <TextUnit id="19977" loc="47.435">οἶδας ἀοσσητῆρα τεὸν μίτον: οὐ γὰρ ἀγῶνα</TextUnit>
    <TextUnit id="19978" loc="47.436">εὗρεν ἀεθλεύειν κορυνηφόρος ἀστὸς ̓Αθήνης,</TextUnit>
    <TextUnit id="19979" loc="47.437">εἰ μὴ θῆλυς ἄμυνε ῥοδόχροος: οὔ σε διδάξω</TextUnit>
    <TextUnit id="19980" loc="47.438">καὶ Παφίην καὶ ̓́Ερωτα καὶ ἠλακάτην ̓Αριάδνης.</TextUnit>
    <TextUnit id="19981" loc="47.439">αἰθέρος οὐκ ἐρέεις ὅτι μείζονές εἰσιν ̓Αθῆναι:</TextUnit>
    <TextUnit id="19982" loc="47.440">οὐ Διὶ παμμεδέοντι πανείκελος ἔπλετο Μίνως,</TextUnit>
    <TextUnit id="19983" loc="47.441">σὸς γενέτης: οὐ Κνωσσὸς ὁμοίιός ἐστιν ̓Ολύμπῳ.</TextUnit>
    <TextUnit id="19984" loc="47.442">οὐδὲ μάτην στόλος οὗτος ἐμῆς ἀπεβήσατο Νάξου,</TextUnit>
    <TextUnit id="19985" loc="47.443">ἀλλὰ Πόθος σε φύλαξεν ἀρειοτέροις ὑμεναίοις:</TextUnit>
    <TextUnit id="19986" loc="47.444">ὀλβίη, ὅττι λιποῦσα χερείονα Θησέος εὐνὴν</TextUnit>
    <TextUnit id="19987" loc="47.445">δέμνιον ἱμερόεντος ἐσαθρήσεις Διονύσου.</TextUnit>
    <TextUnit id="19988" loc="47.446">τί πλέον ἤθελες εὖχος ὑπέρτερον; ἀμφότερον γὰρ</TextUnit>
    <TextUnit id="19989" loc="47.447">οὐρανὸν οἶκον ἔχεις, ἑκυρὸς δέ σοί ἐστι Κρονίων.</TextUnit>
    <TextUnit id="19990" loc="47.448">οὔ σοι Κασσιέπεια δυνήσεται ἰσοφαρίζειν</TextUnit>
    <TextUnit id="19991" loc="47.449">παιδὸς ἑῆς διὰ κόσμον ̓Ολύμπιον: αἰθερίους γὰρ</TextUnit>
    <TextUnit id="19992" loc="47.450">δεσμοὺς ̓Ανδρομέδῃ καὶ ἐν ἄστρασιν ὤπασε Περσεύς:</TextUnit>
    <TextUnit id="19993" loc="47.451">ἀλλά σοι ἀστερόεν τελέσω στέφος, ὥς κεν ἀκούσῃς</TextUnit>
    <TextUnit id="19994" loc="47.452">εὐνέτις αἰγλήεσσα φιλοστεφάνου Διονύσου.”</TextUnit>
    <TextUnit id="19995" loc="47.453">εἶπε παρηγορέων: καὶ ἐπάλλετο χάρματι κούρη</TextUnit>
    <TextUnit id="19996" loc="47.454">μνῆστιν ὅλην Θησῆος ἀπορρίψασα θαλάσσῃ,</TextUnit>
    <TextUnit id="19997" loc="47.455">οὐρανίου μνηστῆρος ὑποσχεσίην ὑμεναίων</TextUnit>
    <TextUnit id="19998" loc="47.456">δεξαμένη. καὶ παστὸν ̓́Ερως ἐπεκόσμεε Βάκχῳ:</TextUnit>
    <TextUnit id="19999" loc="47.457">καὶ χορὸς ἐσμαράγησε γαμήλιος: ἀμφὶ δὲ παστῷ</TextUnit>
    <TextUnit id="20000" loc="47.458">ἄνθεα πάντα τέθηλε: καὶ εἰαρινοῖσι πετήλοις</TextUnit>
    <TextUnit id="20001" loc="47.459">Νάξον ἐκυκλώσαντο χορίτιδες ̓Ορχομενοῖο:</TextUnit>
    <TextUnit id="20002" loc="47.460">καὶ θαλάμους ἐλίγαινεν ̔Αμαδρυάς, ἀμφὶ δὲ πηγαῖς</TextUnit>
    <TextUnit id="20003" loc="47.461">νηιὰς ἀκρήδεμνος ἀσάμβαλος ᾔνεσε Νύμφη</TextUnit>
    <TextUnit id="20004" loc="47.462">δαίμονι βοτρυόεντι συναπτομένην ̓Αριάδνην:</TextUnit>
    <TextUnit id="20005" loc="47.463">̓Ορτυγίη δ' ὀλόλυζε, πολισσούχοιο δὲ Φοίβου</TextUnit>
    <TextUnit id="20006" loc="47.464">γνωτῷ νυμφίον ὕμνον ἀνακρούουσα Λυαίῳ</TextUnit>
    <TextUnit id="20007" loc="47.465">εἰς χορὸν ἐσκίρτησε καὶ ἀστυφέλικτος ἐοῦσα.</TextUnit>
    <TextUnit id="20008" loc="47.466">πορφυρέοις δὲ ῥόδοισι περίτροχον ἄνθος ἐρέπτων</TextUnit>
    <TextUnit id="20009" loc="47.467">μάντις ̓́Ερως πυρόεις στέφος ἔπλεκε, σύγχροον ἄστρων,</TextUnit>
    <TextUnit id="20010" loc="47.468">οὐρανίου Στεφάνοιο προάγγελον: ἀμφὶ νύμφης</TextUnit>
    <TextUnit id="20011" loc="47.469">Ναξιάδος σκίρτησε γαμοστόλος ἐσμὸς ̓Ερώτων.</TextUnit>
    <TextUnit id="20012" loc="47.470">καὶ ζυγίοις θαλάμοισιν ὁμιλήσας ὑμεναίοις</TextUnit>
    <TextUnit id="20013" loc="47.471">Χρυσοπάτωρ πολύπαιδα γονὴν ἔσπειρεν ἀκοίτης.</TextUnit>
    <TextUnit id="20014" loc="47.472">καὶ δολιχὴν πολιοῖο χρόνου στροφάλιγγα κυλίνδων</TextUnit>
    <TextUnit id="20015" loc="47.473">μητέρος εὐώδινος ἑῆς ἐμνήσατο ̔Ρείης:</TextUnit>
    <TextUnit id="20016" loc="47.474">καὶ Χαρίτων πλήθουσαν ἀμεμφέα Νάξον ἐάσας</TextUnit>
    <TextUnit id="20017" loc="47.475">̔Ελλάδος ἄστεα πάντα μετήιεν: ἱπποβότου δὲ</TextUnit>
    <TextUnit id="20018" loc="47.476">̓́Αργεος ἐγγὺς ἵκανε, καὶ εἰ λάχεν ̓́Ιναχον ̔́Ηρη.</TextUnit>
    <TextUnit id="20019" loc="47.477">οἱ δέ μιν οὐκ ἐδέχοντο, χοροπλεκέας δὲ γυναῖκας</TextUnit>
    <TextUnit id="20020" loc="47.478">καὶ Σατύρους ἐδίωκον, ἀπηρνήσαντο δὲ θύρσους,</TextUnit>
    <TextUnit id="20021" loc="47.479">μή ποτε δηλήσαιτο Πελασγικὸν ἕδρανον ̔́Ηρη</TextUnit>
    <TextUnit id="20022" loc="47.480">ζηλήμων, βαρύμηνις ἐπιβρίθουσα Λυαίῳ:</TextUnit>
    <TextUnit id="20023" loc="47.481">Σειληνοὺς δὲ γέροντας ἐρήτυον. ἀχνύμενος δὲ</TextUnit>
    <TextUnit id="20024" loc="47.482">̓Ιναχίδας Διόνυσος ὅλας οἴστρησε γυναῖκας:</TextUnit>
    <TextUnit id="20025" loc="47.483">μυκηθμῷ δ' ἀλάλαζον ̓Αχαιίδες: ἀντομένοις δὲ</TextUnit>
    <TextUnit id="20026" loc="47.484">ἔχραον ὲν τριόδοισιν: ἐπὶ σφετέροισι δὲ δειλαὶ</TextUnit>
    <TextUnit id="20027" loc="47.485">ἀρτιτόκοις βρεφέεσσιν ἐπωξύνοντο μαχαίρας,</TextUnit>
    <TextUnit id="20028" loc="47.486">ὦν ἡ μὲν ξίφος εἷλκε καὶ ἔκτανεν υἱέα μήτηρ,</TextUnit>
    <TextUnit id="20029" loc="47.487">ἄλλη δὲ τριέτηρον ἀπηλοίησε γενέθλην,</TextUnit>
    <TextUnit id="20030" loc="47.488">καί τις ἀνηκόντιζεν ἐς ἠέρα κοῦρον ἀλήτην</TextUnit>
    <TextUnit id="20031" loc="47.489">εἰσέτι μαστεύοντα φίλον γλάγος: ὀλλυμένων δὲ</TextUnit>
    <TextUnit id="20032" loc="47.490">̓́Ιναχος ἀρτιτόκων βρεφέων ἐπεμαίνετο πότμῳ:</TextUnit>
    <TextUnit id="20033" loc="47.491">μήτηρ δ' ἔκτανεν υἷα, καὶ οὐ πόθος ἔπλετο μαζῶν</TextUnit>
    <TextUnit id="20034" loc="47.492">παιδοκόμων, οὐ μνῆστις ἀναγκαίου τοκετοῖο:</TextUnit>
    <TextUnit id="20035" loc="47.493">̓Αστερίων δ' , ὅθι πολλὰ θαλύσια μείζονος ἤβης</TextUnit>
    <TextUnit id="20036" loc="47.494">ἠιθέων κείροντο λιπότριχος ἄνθεα κόρσης,</TextUnit>
    <TextUnit id="20037" loc="47.495">αὐτοὺς παῖδας ἔδεκτο καὶ οὐκέτι βόστρυχα χαίτης.</TextUnit>
    <TextUnit id="20038" loc="47.496">καί τις ἰδών τινα λάτριν ἐπερχομένοιο Λυαίου</TextUnit>
    <TextUnit id="20039" loc="47.497">τοῖον ἔπος κατέλεξε Πελασγίδας ἀστὸς ἀρούρης:</TextUnit>
    <TextUnit id="20040" loc="47.498">“Οὗτος ὁ βότρυν ἔχων, διφυὲς γένος: ἄξιον ̔́Ηρης</TextUnit>
    <TextUnit id="20041" loc="47.499">Αργος ἔχει Περσῆα καὶ οὐ χατέει Διονύσου:</TextUnit>
    <TextUnit id="20042" loc="47.500">ἄλλον ἔχω Διὸς υἷα καὶ οὐ Βάκχοιο χατίζω.</TextUnit>
    <TextUnit id="20043" loc="47.501">ποσσὶ πολυσκάρθμοισι πατεῖ Διόνυσος ὀπώρην:</TextUnit>
    <TextUnit id="20044" loc="47.502">ἴχνεσιν ὑψιπόροισιν ἐμὸς γόνος ἠέρα τέμνει.</TextUnit>
    <TextUnit id="20045" loc="47.503">μὴ κισσῷ δρεπάνην ἰσάζετε: καὶ γὰρ ἀρείων</TextUnit>
    <TextUnit id="20046" loc="47.504">Βάκχου θυρσοφόρου δρεπανηφόρος ἔπλετο Περσεύς:</TextUnit>
    <TextUnit id="20047" loc="47.505">εἰ στρατὸν ̓Ινδὸν ἔπεφνεν, ἀέθλιον ἶσον ἐνίψω</TextUnit>
    <TextUnit id="20048" loc="47.506">Γοργοφόνῳ Περσῆι καὶ ̓Ινδοφόνῳ Διονύσῳ:</TextUnit>
    <TextUnit id="20049" loc="47.507">εἰ δὲ πολυκλύστοιο παρ' ̔Εσπέριον κλίμα πόντου</TextUnit>
    <TextUnit id="20050" loc="47.508">ὁλκάδα λαϊνέην Τυρσηνίδα πῆξε θαλάσσῃ,</TextUnit>
    <TextUnit id="20051" loc="47.509">κῆτος ὅλον περίμετρον ἐμὸς πετρώσατο Περσεύς.</TextUnit>
    <TextUnit id="20052" loc="47.510">εἰ δὲ τεὸς Διόνυσος ἐρημονόμῳ παρὰ πόντῳ</TextUnit>
    <TextUnit id="20053" loc="47.511">ὑπναλέην ἐσάωσεν ἐπ' ἠιόνων ̓Αριάδνην,</TextUnit>
    <TextUnit id="20054" loc="47.512">δεσμοὺς ̓Ανδρομέδης πτερόεις ἀνελύσατο Περσεύς,</TextUnit>
    <TextUnit id="20055" loc="47.513">ἄξιον ἕδνον ἔχων πετρώδεα θῆρα θαλάσσης:</TextUnit>
    <TextUnit id="20056" loc="47.514">οὔ πως ̓Ανδρομέδην Παφίης χάριν, οὔ ποτε Περσεὺς</TextUnit>
    <TextUnit id="20057" loc="47.515">Θησέος ἱμείρουσαν ἑὴν ἐρρύσατο νύμφην:</TextUnit>
    <TextUnit id="20058" loc="47.516">ἀλλὰ σαοφρονέοντα γάμον λάχεν. ὡς Σεμέλην δέ,</TextUnit>
    <TextUnit id="20059" loc="47.517">οὐ Δανάην πυρόεντες ἐτεφρώσαντο κεραυνοί:</TextUnit>
    <TextUnit id="20060" loc="47.518">ἀλλὰ πατὴρ Περσῆος ̓Ολύμπιος ὄμβρος ̓Ερώτων</TextUnit>
    <TextUnit id="20061" loc="47.519">χρύσεος εἰς γάμον ἦλθε, καὶ οὐ φλογόεις παρακοίτης.</TextUnit>
    <TextUnit id="20062" loc="47.520">οὐκ ἄγαμαί ποτε τοῦτον ἐγὼ πρόμον: ἐν παλάμῃ γὰρ</TextUnit>
    <TextUnit id="20063" loc="47.521">ποῖον ἔχει δόρυ θοῦρον ̓Αρήιον; ἴσχεο, Περσεῦ:</TextUnit>
    <TextUnit id="20064" loc="47.522">Γοργοφόνῳ δρεπάνῃ μὴ μάρναο θήλεϊ κισσῷ:</TextUnit>
    <TextUnit id="20065" loc="47.523">μὴ σέο χεῖρα μίαινε γυναικείοισι κοθόρνοις:</TextUnit>
    <TextUnit id="20066" loc="47.524">μὴ κυνέην ̓Αίδαο τεοῖς κροτάφοισι τινάξῃς</TextUnit>
    <TextUnit id="20067" loc="47.525">στέμματος ἀμπελόεντος ἐναντίον: ἢν δ' ἐθελήσῃς,</TextUnit>
    <TextUnit id="20068" loc="47.526">̓Ανδρομέδην θώρηξον ἀθωρήκτῳ Διονύσῳ:</TextUnit>
    <TextUnit id="20069" loc="47.527">χάζεό μοι, Διόνυσε, καὶ ἵππιον ̓́Αργος ἐάσας</TextUnit>
    <TextUnit id="20070" loc="47.528">Θήβης ἑπταπύλοιο πάλιν βάκχευε γυναῖκας:</TextUnit>
    <TextUnit id="20071" loc="47.529">κτεῖνε νέον Πενθῆα: τί Περσέι καὶ Διονύσῳ;</TextUnit>
    <TextUnit id="20072" loc="47.530">̓́Ιναχον ὠκυρέεθρον ἀναίνεο: καί σε δεχέσθω</TextUnit>
    <TextUnit id="20073" loc="47.531">Θήβης ̓Αονίης ποταμὸς βραδύς: οὔ σε διδάξω</TextUnit>
    <TextUnit id="20074" loc="47.532">̓Ασωπὸν βαρύγουνον ἔτι ζείοντα κεραυνῷ.”</TextUnit>
    <TextUnit id="20075" loc="47.533">τοῖον ἔπος κατέλεξεν ἐπεγγελόων Διονύσῳ.</TextUnit>
    <TextUnit id="20076" loc="47.534">̓Αργείην δὲ φάλαγγα Πελασγιὰς ὥπλισεν ̔́Ηρη:</TextUnit>
    <TextUnit id="20077" loc="47.535">μαντιπόλῳ δ' ἤικτο Μελάμποδι: χωομένη δὲ</TextUnit>
    <TextUnit id="20078" loc="47.536">Γοργοφόνῳ Περσῆι μαχήμονα ῥήξατο φωνήν:</TextUnit>
    <TextUnit id="20079" loc="47.537">“Οὐρανίης βλάστημα γονῆς, κορυθαιόλε Περσεῦ,</TextUnit>
    <TextUnit id="20080" loc="47.538">σὴν δρεπάνην ἀνάειρε, μὴ ἀπτολέμῳ τινὶ θύρσῳ</TextUnit>
    <TextUnit id="20081" loc="47.539">ἀδρανέες τεὸν ̓́Αργος ἀιστώσωσι γυναῖκες</TextUnit>
    <TextUnit id="20082" loc="47.540">μὴ τρομέοις ἔνα μοῦνον ὄφιν ζωστῆρα κομάων,</TextUnit>
    <TextUnit id="20083" loc="47.541">ὅττι δαφοινήεσσα τεὴ θηροκτόνος ἅρπη</TextUnit>
    <TextUnit id="20084" loc="47.542">λήια τοσσατίων ὀφίων ἤμησε Μεδούσης:</TextUnit>
    <TextUnit id="20085" loc="47.543">Βασσαρίδων δὲ φάλαγγι κορύσσεο: χαλκορόφου δὲ</TextUnit>
    <TextUnit id="20086" loc="47.544">μνώεο παρθενεῶνος, ὅπῃ Δανάης διὰ κόλπου</TextUnit>
    <TextUnit id="20087" loc="47.545">χρύσεον ὄμβρον ἔχευε γαμοκλόπον ὑέτιος Ζεύς,</TextUnit>
    <TextUnit id="20088" loc="47.546">μὴ Δανάη μετὰ λέκτρα, μετὰ χρυσέους ὑμεναίους</TextUnit>
    <TextUnit id="20089" loc="47.547">οὐτιδανῷ γόνυ δοῦλον ὑπογνάμψειε Λυαίῳ:</TextUnit>
    <TextUnit id="20090" loc="47.548">δεῖξον, ὅτι Κρονίωνος ἐτήτυμον αἷμα κομίζεις,</TextUnit>
    <TextUnit id="20091" loc="47.549">δεῖξον, ὅτι χρύσειον ἔχεις γένος, οὐρανίου δὲ</TextUnit>
    <TextUnit id="20092" loc="47.550">λέκτρα τεοῦ κήρυξον ἐχεκτεάνου νιφετοῖο:</TextUnit>
    <TextUnit id="20093" loc="47.551">καὶ Σατύροις πολέμιζε: κορυσσομένῳ δὲ Λυαίῳ</TextUnit>
    <TextUnit id="20094" loc="47.552">φοίνιον ὄμμα τίταινε δρακοντοκόμοιο Μεδούσης,</TextUnit>
    <TextUnit id="20095" loc="47.553">καὶ μετὰ πικρὸν ἄνακτα πολυκλύστοιο Σερίφου</TextUnit>
    <TextUnit id="20096" loc="47.554">λαΐνεον νέον ἄλλον ἐσαθρήσω Πολυδέκτην.</TextUnit>
    <TextUnit id="20097" loc="47.555">σὺν σοὶ πανδαμάτειρα κορύσσεται ̓Αργολὶς ̔́Ηρη</TextUnit>
    <TextUnit id="20098" loc="47.556">μητρυιὴ Βρομίοιο προασπίζων δὲ Μυκήνης</TextUnit>
    <TextUnit id="20099" loc="47.557">σὴν δρεπάνην κούφιζε σαόπτολιν, ὄφρα νοήσω</TextUnit>
    <TextUnit id="20100" loc="47.558">ἑσπομένην Περσῆι δορικτήτην ̓Αριάδνην:</TextUnit>
    <TextUnit id="20101" loc="47.559">κτεῖνε βοοκραίρων Σατύρων στίχα: Βασσαρίδων δὲ</TextUnit>
    <TextUnit id="20102" loc="47.560">ὄμματι Γοργείῳ βροτέην μετάμειψον ὀπωπὴν</TextUnit>
    <TextUnit id="20103" loc="47.561">εἰς βρέτας αὐτοτέλεστον ὁμοίιον: ἀντιτύπῳ δὲ</TextUnit>
    <TextUnit id="20104" loc="47.562">κάλλεϊ πετρήεντι τεὰς κόσμησον ἀγυιάς,</TextUnit>
    <TextUnit id="20105" loc="47.563">̓Ιναχίαις ἀγορῇσιν ἀγάλματα ποικίλα τεύχων.</TextUnit>
    <TextUnit id="20106" loc="47.564">τί τρομέεις Διόνυσον, ὄν οὐ Διὸς ἤροσαν εὐναί;</TextUnit>
    <TextUnit id="20107" loc="47.565">εἰπέ, τί σοι ῥέξειε;μετάρσιον ἠεροφοίτην</TextUnit>
    <TextUnit id="20108" loc="47.566">πεζὸς ὑπὲρ δαπέδοιο πότε πτερόεντα κιχήσει;”</TextUnit>
    <TextUnit id="20109" loc="47.567">ἔννεπε θαρσύνουσα: καὶ εἰς μόθον ἔπτατο Περσεύς.</TextUnit>
    <TextUnit id="20110" loc="47.568">καὶ ναέτας καλέουσα Πελασγιὰς ἔβρεμε σάλπιγξ,</TextUnit>
    <TextUnit id="20111" loc="47.569">ὧν ὁ μὲν αἰχμητῆρος ἐκούφισε Λυγκέος αἰχμήν,</TextUnit>
    <TextUnit id="20112" loc="47.570">ὅς δὲ παλαιοτέροιο Φορωνέος, ὅς δὲ Πελασγοῦ,</TextUnit>
    <TextUnit id="20113" loc="47.571">ἄλλος ἀνηέρταζεν ̓Αβαντίδα χειρὶ βοείην</TextUnit>
    <TextUnit id="20114" loc="47.572">καὶ μελίην Προίτοιο, καὶ ̓Ακρισίοιο φαρέτρην</TextUnit>
    <TextUnit id="20115" loc="47.573">ἄλλος ἀνὴρ κούφιζεν, ὁ δὲ θρασὺς εἰς μόθον ἔστη</TextUnit>
    <TextUnit id="20116" loc="47.574">ἆορ ἔχων Δαναοῖο, τὸ πέρ ποτε γυμνὸν ἀείρων</TextUnit>
    <TextUnit id="20117" loc="47.575">θυγατέρας θώρηξεν ἐς ἀνδροφόνους ὑμεναίους,</TextUnit>
    <TextUnit id="20118" loc="47.576">ἄλλος ἔην κρατέων πέλεκυν μέγαν, ὃν παρὰ βωμῷ</TextUnit>
    <TextUnit id="20119" loc="47.577">̓́Ιναχος ἀστυόχοιο θυηπόλος ἔνθεος ̔́Ηρης</TextUnit>
    <TextUnit id="20120" loc="47.578">ἵστατο κουφίζων βοέων τμητῆρα μετώπων.</TextUnit>
    <TextUnit id="20121" loc="47.579">καὶ στρατὸς ἐγρεκύδοιμος ἀερσιπόδων ὑπὲρ ἵππων</TextUnit>
    <TextUnit id="20122" loc="47.580">ἔδραμε μαρναμένου μετὰ Περσέος: ὃς δὲ παρέστη</TextUnit>
    <TextUnit id="20123" loc="47.581">τρηχαλέοις στομάτεσσι μάχης ἀλαλαγμὸν ἰάλλων,</TextUnit>
    <TextUnit id="20124" loc="47.582">πεζὸς ἀνήρ, καὶ τόξα συνήρμοσε κυκλάδι νευρῇ,</TextUnit>
    <TextUnit id="20125" loc="47.583">καὶ γλαφυρὴν ἤειρεν ὑπὲρ νώτοιο φαρέτρην:</TextUnit>
    <TextUnit id="20126" loc="47.584">καὶ πρόμος ̓Αργείων δρεπανηφόρος ἔπλετο Περσεύς,</TextUnit>
    <TextUnit id="20127" loc="47.585">καὶ πόδας ἠερίοισιν ἐπεσφήκωσε πεδίλοις,</TextUnit>
    <TextUnit id="20128" loc="47.586">καὶ κεφαλὴν κούφιζεν ἀθηήτοιο Μεδούσης.</TextUnit>
    <TextUnit id="20129" loc="47.587">Λυσικόμους δ' ̓Ιόβακχος ἑὰς ἐκόρυσσε γυναῖκας</TextUnit>
    <TextUnit id="20130" loc="47.588">καὶ Σατύρους κερόεντας: ἐβακχεύθη δὲ κυδοιμῷ</TextUnit>
    <TextUnit id="20131" loc="47.589">ἠερίην πτερόεντος ἰδὼν προμάχοιο πορείην:</TextUnit>
    <TextUnit id="20132" loc="47.590">χειρὶ δὲ θύρσον ἄειρεν, ἑοῦ προβλῆτα προσώπου</TextUnit>
    <TextUnit id="20133" loc="47.591">κουφίζων ἀδάμαντα, Διὸς πετρούμενον ὄμβρῳ</TextUnit>
    <TextUnit id="20134" loc="47.592">λᾶαν, ἀλεξητῆρα λιθογλήνοιο Μεδούσης,</TextUnit>
    <TextUnit id="20135" loc="47.593">ὄφρα φύγῃ σέλας ἐχθρὸν ἀθηήτοιο προσώπου.</TextUnit>
    <TextUnit id="20136" loc="47.594">Βασσαρίδων δὲ φάλαγγας ἰδὼν καὶ θύσθλα Λυαίου,</TextUnit>
    <TextUnit id="20137" loc="47.595">φρικαλέον γελόων κορυθαιόλος ἔννεπε Περσεύς:</TextUnit>
    <TextUnit id="20138" loc="47.596">“̔Ηδὺς ὁ θύρσον ἔχων, χλοερὸν βέλος, εἰς ἐμὲ βαίνων</TextUnit>
    <TextUnit id="20139" loc="47.597">οὐτιδανοῖς πετάλοισι κορύσσεαι, ̓́Αρεα παίζων:</TextUnit>
    <TextUnit id="20140" loc="47.598">εἰ Διὸς ἔλλαχες αἷμα, τεὴν ἀνάφαινε γενέθλην:</TextUnit>
    <TextUnit id="20141" loc="47.599">εἰ ποταμοῦ χρύσειον ἔχεις Πακτώλιον ὕδωρ,</TextUnit>
    <TextUnit id="20142" loc="47.600">χρυσὸν ἔχω γενετῆρα, πατὴρ δ' ἐμὸς ὑέτιος Ζεύς:</TextUnit>
    <TextUnit id="20143" loc="47.601">ἠνίδε φοινίσσοντα θεμείλια παρθενεῶνος,</TextUnit>
    <TextUnit id="20144" loc="47.602">λείψανα κεῖνα φέροντα ῥυηφενέος νιφετοῖο.</TextUnit>
    <TextUnit id="20145" loc="47.603">ἀλλὰ φύγε κλυτὸν ̓́Αργος, ἐπεὶ μενεδήιος ̔́Ηρη</TextUnit>
    <TextUnit id="20146" loc="47.604">ἔλλαχεν ἕδρανα ταῦτα τεῆς ὀλέτειρα τεκούσης,</TextUnit>
    <TextUnit id="20147" loc="47.605">μή σε τὸν οἰστρήσαντα καὶ οἰστρηθέντα τελέσσῃ</TextUnit>
    <TextUnit id="20148" loc="47.606">μή σε πάλιν μανίῃ τεθοωμένον ὀψὲ νοήσω.”</TextUnit>
    <TextUnit id="20149" loc="47.607">ὣς εἰπὼν προμάχιζεν: ἀνεπτοίησε δὲ Βάκχας</TextUnit>
    <TextUnit id="20150" loc="47.608">̓́Αρεα θωρήξασα καὶ ἀμητῆρα Μεδούσης</TextUnit>
    <TextUnit id="20151" loc="47.609">̔́Ηρη πανδαμάτειρα: καταιθύσσουσα δὲ Βάκχου</TextUnit>
    <TextUnit id="20152" loc="47.610">ἀστεροπῆς μίμημα, θεόσσυτον ἁλλόμενον πῦρ,</TextUnit>
    <TextUnit id="20153" loc="47.611">ῥῖψε κατὰ Βρομίοιο σελασφόρον αἴθοπα λόγχην.</TextUnit>
    <TextUnit id="20154" loc="47.612">καὶ γελόων Διόνυσος ἀμείβετο θυιάδι φωνῇ:</TextUnit>
    <TextUnit id="20155" loc="47.613">“Οὐ τόσον ἀστράπτουσαν ἔχεις ἀσίδηρον ἀκωκήν:</TextUnit>
    <TextUnit id="20156" loc="47.614">οὐ δύνασαι κλονέειν με, καὶ εἰ λάχες ἔμπυρον αἰχμήν:</TextUnit>
    <TextUnit id="20157" loc="47.615">οὐδέ με πημαίνει στεροπὴ Διός: ἡμιτελῆ γὰρ</TextUnit>
    <TextUnit id="20158" loc="47.616">νήπιον εἰσέτι Βάκχον ἐχυτλώσαντο κεραυνοὶ</TextUnit>
    <TextUnit id="20159" loc="47.617">ἀφλεγὲς ἄσθμα χέοντες ἀδηλήτῳ Διονύσῳ.</TextUnit>
    <TextUnit id="20160" loc="47.618">καὶ σὺ μέγα φρονέων δρεπανηφόρε παύεο Περσεῦ:</TextUnit>
    <TextUnit id="20161" loc="47.619">Γοργόνος οὐ μόθος οὗτος ὀλίζονος, οὐ μία νύμφη</TextUnit>
    <TextUnit id="20162" loc="47.620">̓Ανδρομέδη βαρύδεσμος ἀέθλιον: ἀλλὰ Λυαίῳ</TextUnit>
    <TextUnit id="20163" loc="47.621">δῆριν ἄγεις, ὃς Ζηνὸς ἔχει γένος, ᾧ ποτε μούνῳ</TextUnit>
    <TextUnit id="20164" loc="47.622">̔Ρείη μαζὸν ὄρεξε φερέσβιον, ὅν ποτε πυρσῷ</TextUnit>
    <TextUnit id="20165" loc="47.623">ἀστεροπῆς γαμίης μαιώσατο μειλιχίη φλόξ,</TextUnit>
    <TextUnit id="20166" loc="47.624">ὃν δύσις, ὃν θάμβησεν ̔Εωσφόρος, ᾧ στίχες ̓Ινδῶν</TextUnit>
    <TextUnit id="20167" loc="47.625">εἴκαθον, ὃν τρομέων καὶ Δηριάδης καὶ ̓Ορόντης</TextUnit>
    <TextUnit id="20168" loc="47.626">ἠλιβάτων ἀπέλεθρον ἔχων ἴνδαλμα Γιγάντων</TextUnit>
    <TextUnit id="20169" loc="47.627">ἤριπεν, ᾧ θρασὺς ̓́Αλπος ὑπώκλασεν, υἱὸς ̓Αρούρης,</TextUnit>
    <TextUnit id="20170" loc="47.628">ἀγχινεφὲς περίμετρον ἔχων δέμας, ᾧ γόνυ κάμπτει</TextUnit>
    <TextUnit id="20171" loc="47.629">λαὸς ̓́Αραψ, Σικελὸς δὲ μελίζεται εἰσέτι ναύτης</TextUnit>
    <TextUnit id="20172" loc="47.630">Τυρσηνῶν νόθον εἶδος ἁλίδρομον, ὧν ποτε μορφὴν</TextUnit>
    <TextUnit id="20173" loc="47.631">ἀνδρομέην ἤμειψα μετάτροπον, ἀντὶ δὲ φωτῶν</TextUnit>
    <TextUnit id="20174" loc="47.632">ἰχθύες ὀρχηστῆρες ἐπισκαίρουσι θαλάσσῃ.</TextUnit>
    <TextUnit id="20175" loc="47.633">Θήβης δ' ἑπταπύλου γόον ἔκλυες: οὔ σε διδάξω</TextUnit>
    <TextUnit id="20176" loc="47.634">αἰνομανῆ Πενθῆα καὶ ὠλεσίτεκνον ̓Αγαύην:</TextUnit>
    <TextUnit id="20177" loc="47.635">φήμης δ' οὐ χατέεις ἢ μάρτυρος, ὅττι Λυαίου</TextUnit>
    <TextUnit id="20178" loc="47.636">πειρήθη τεὸν ̓́Αργος, ̓Αχαιιάδες δὲ καὶ αὐταὶ</TextUnit>
    <TextUnit id="20179" loc="47.637">σφωιτέρας ὠδῖνας ἔτι στενάχουσι γυναῖκες.</TextUnit>
    <TextUnit id="20180" loc="47.638">ἀλλὰ, φίλος, πολέμιζε, καὶ αἰχμάζοντα κορύμβοις</TextUnit>
    <TextUnit id="20181" loc="47.639">αἰνήσεις τάχα Βάκχον ὅτι πτερὰ σεῖο πεδίλων</TextUnit>
    <TextUnit id="20182" loc="47.640">ὄψεαι ἀρραγέεσσιν ἐμοῖς εἴκοντα κοθόρνοις:</TextUnit>
    <TextUnit id="20183" loc="47.641">οὔ ποτε Βασσαρίδων σκεδάσεις μόθον, οὔ ποτε λήξω</TextUnit>
    <TextUnit id="20184" loc="47.642">πέμπων οἴνοπα θύρσον, ἕως τεὸν ̓́Αργεϊ δείξω</TextUnit>
    <TextUnit id="20185" loc="47.643">ἔγχεϊ κισσήεντι πεπαρμένον ἀνθερεῶνα</TextUnit>
    <TextUnit id="20186" loc="47.644">καὶ δρέπανον πετάλοις νικώμενον: οὔ σε σαώσει</TextUnit>
    <TextUnit id="20187" loc="47.645">Ζεὺς ἐμός, οὐ γλαυκῶπις ὁμόγνιος, οὐ σέθεν ̔́Ηρη,</TextUnit>
    <TextUnit id="20188" loc="47.646">καὶ μάλα περ κοτέουσα μενεπτολέμῳ Διονύσῳ:</TextUnit>
    <TextUnit id="20189" loc="47.647">ἀλλὰ κατακτείνω σε, καὶ αὐχήεσσα Μυκήνη</TextUnit>
    <TextUnit id="20190" loc="47.648">ὄψεται ἀμηθέντα τὸν ἀμητῆρα Μεδούσης:</TextUnit>
    <TextUnit id="20191" loc="47.649">ἤ σε περισφίγξας ἐνὶ λάρνακι μείζονι δεσμῷ</TextUnit>
    <TextUnit id="20192" loc="47.650">πλωτὸν ἀκοντίζω σε τὸ δεύτερον ἠθάδι πόντῳ:</TextUnit>
    <TextUnit id="20193" loc="47.651">ἢν δ' ἐθέλῃς, ἐπίβηθι τεῆς πάλιν ὀψὲ Σερίφου.</TextUnit>
    <TextUnit id="20194" loc="47.652">ἢν δὲ τεῇ χρυσέῃ μεγαλίζεαι ἀμφὶ γενέθλῃ,</TextUnit>
    <TextUnit id="20195" loc="47.653">οὐτιδανὴν συνάεθλον ἔχε χρυσῆν ̓Αφροδίτην.”</TextUnit>
    <TextUnit id="20196" loc="47.654">ὣς εἰπὼν προμάχιζεν: ἐπεστρατόωντο δὲ Βάκχαι,</TextUnit>
    <TextUnit id="20197" loc="47.655">καὶ Σάτυροι πολέμιζον. ὑπὲρ Βρομίου δὲ καρήνου</TextUnit>
    <TextUnit id="20198" loc="47.656">αἰθύσσων πτερὰ κοῦφα μετάρσιος ἵπτατο Περσεύς:</TextUnit>
    <TextUnit id="20199" loc="47.657">ὑψώσας δ' ̓Ιόβακχος ἑὸν δέμας, αἰθέρι γείτων</TextUnit>
    <TextUnit id="20200" loc="47.658">ἄπτερος ὑψικέλευθος ἀείρετο μείζονι ταρσῷ</TextUnit>
    <TextUnit id="20201" loc="47.659">ἱπταμένου Περσῆος ὑπέρτερος, ἑπταπόρῳ δὲ</TextUnit>
    <TextUnit id="20202" loc="47.660">αἰθέρι χεῖρα πέλασσε, καὶ ὡμίλησεν ̓Ολύμπῳ,</TextUnit>
    <TextUnit id="20203" loc="47.661">καὶ νεφέλας ἔθλιψε: φόβῳ δ' ἐλελίζετο Περσεὺς</TextUnit>
    <TextUnit id="20204" loc="47.662">δεξιτερὴν ἀκίχητον ὀπιπεύων Διονύσου</TextUnit>
    <TextUnit id="20205" loc="47.663">ἠελίου ψαύουσαν, ἐφαπτομένην δὲ σελήνης.</TextUnit>
    <TextUnit id="20206" loc="47.664">ἀλλὰ λιπὼν Διόνυσον ἐμάρνατο θυιάσι Βάκχαις:</TextUnit>
    <TextUnit id="20207" loc="47.665">καὶ παλάμῃ δονέων θανατηφόρον ὄμμα Μεδούσης</TextUnit>
    <TextUnit id="20208" loc="47.666">λαϊνέην ποίησε κορυσσομένην ̓Αριάδνην.</TextUnit>
    <TextUnit id="20209" loc="47.667">καὶ πλέον ἔβρεμε Βάκχος ἰδὼν πετρώδεα νύμφην:</TextUnit>
    <TextUnit id="20210" loc="47.668">καί νύ κεν ̓́Αργος ἔπερσε καὶ ἐπρήνιξε Μυκήνας</TextUnit>
    <TextUnit id="20211" loc="47.669">καὶ Δαναῶν ἤμησεν ὅλην στίχα, καί νύ κεν αὐτὴν</TextUnit>
    <TextUnit id="20212" loc="47.670">μαρναμένην ἄγνωστον ἀνούτατον οὔτασεν ̔́Ηρην</TextUnit>
    <TextUnit id="20213" loc="47.671">μάντιος ἀντιτύποιο νόθῃ βροτοειδέι μορφῇ,</TextUnit>
    <TextUnit id="20214" loc="47.672">καί νύ κεν ὠκυπέδιλος ὑπὲρ μόρον ἔφθιτο Περσεύς.</TextUnit>
    <TextUnit id="20215" loc="47.673">εἰ μή μιν κατόπισθε φανεὶς πτερόεντι πεδίλῳ</TextUnit>
    <TextUnit id="20216" loc="47.674">χρυσείης πλοκαμῖδος ἑλὼν ἀνεσείρασεν ̔Ερμῆς,</TextUnit>
    <TextUnit id="20217" loc="47.675">καί μιν ἀλεξικάκῳ φιλίῳ μειλίξατο μύθῳ:</TextUnit>
    <TextUnit id="20218" loc="47.676">“Ζηνὸς γνήσιον αἷμα, νόθος ζηλήμονος ̔́Ηρης,</TextUnit>
    <TextUnit id="20219" loc="47.677">οἶσθα μέν, ὥς σε σάωσα διιπετέων ἀπὸ πυρσῶν,</TextUnit>
    <TextUnit id="20220" loc="47.678">καἰ σε Λάμου ποταμοῖο θυγατράσιν ὤπασα Νύμφαις</TextUnit>
    <TextUnit id="20221" loc="47.679">εἰσέτι κουρίζοντα, πάλιν δέ σε χερσὶν ἀείρων</TextUnit>
    <TextUnit id="20222" loc="47.680">εἰς δόμον ὑμετέρης, κουροτρόφον ἤγαγον ̓Ινοῦς:</TextUnit>
    <TextUnit id="20223" loc="47.681">καὶ σὺ τεῷ ῥυτῆρι φέρων χάριν υἱέι Μαίης,</TextUnit>
    <TextUnit id="20224" loc="47.682">γνωτέ, μάχην εὔνησον ὁμόγνιον: ἀμφότεροι γὰρ</TextUnit>
    <TextUnit id="20225" loc="47.683">Περσεὺς καὶ Διόνυσος ἑνὸς βλάστημα τοκῆος:</TextUnit>
    <TextUnit id="20226" loc="47.684">μὴ στρατὸν ̓Αργείων, μὴ μέμφεο Περσέος ἅρπην:</TextUnit>
    <TextUnit id="20227" loc="47.685">οὐ γὰρ ἑκὼν ἐς ̓́Αρηα κορύσσεται: ἀλλά μιν ̔́Ηρη</TextUnit>
    <TextUnit id="20228" loc="47.686">ὥπλισε, μαντιπόλου δὲ Μελάμποδος εἴδεϊ μορφῆς</TextUnit>
    <TextUnit id="20229" loc="47.687">μάρναται ἀμφαδίην: σὺ δὲ χάζεο δῆριν ἐάσας,</TextUnit>
    <TextUnit id="20230" loc="47.688">μή σοι ἐπιβρίσειε πάλιν δυσμήχανος ̔́Ηρη.</TextUnit>
    <TextUnit id="20231" loc="47.689">ἀλλ' ἐρέεις ἀλόχοιο τεῆς μόρον: εὐκλέι πότμῳ.</TextUnit>
    <TextUnit id="20232" loc="47.690">μαρναμένη τέθνηκε, σὺ δὲ φθιμένην ̓Αριάδνην</TextUnit>
    <TextUnit id="20233" loc="47.691">ὤφελες ὀλβίζειν, ὅτι τηλίκον εὗρε φονῆα</TextUnit>
    <TextUnit id="20234" loc="47.692">οὐρανίης γεγαῶτα καὶ οὐ βροτέης ἀπὸ φύτλης,</TextUnit>
    <TextUnit id="20235" loc="47.693">κήτεος ἀμητῆρα καὶ ἱπποτόκοιο Μεδούσης:</TextUnit>
    <TextUnit id="20236" loc="47.694">οὐ λίνα Μοιράων ἐπιπείθεται: οὐρανίου γὰρ</TextUnit>
    <TextUnit id="20237" loc="47.695">κάτθανεν ̓Ηλέκτρη Διὸς εὐνέτις, ᾤχετο δ' αὐτὴ</TextUnit>
    <TextUnit id="20238" loc="47.696">τῷ Διὶ νυμφευθεῖσα κασιγνήτη σέο Κάδμου</TextUnit>
    <TextUnit id="20239" loc="47.697">Εὐρώπη μετὰ λέκτρον ̓Ολύμπιον, ὑμετέρη δὲ</TextUnit>
    <TextUnit id="20240" loc="47.698">εἰσέτι γαστρὶ φέρουσα τεὸν τόκον ὤλετο μήτηρ:</TextUnit>
    <TextUnit id="20241" loc="47.699">οὐ Σεμέλη πρὸ μόροιο πύλας ἐπέρησεν ̓Ολύμπου,</TextUnit>
    <TextUnit id="20242" loc="47.700">ἀλλ' ὅτε πότμον ἔδεκτο. καὶ ὀλλυμένη σέο νύμφη</TextUnit>
    <TextUnit id="20243" loc="47.701">ἵξεται ἀστερόφοιτον ἐς οὐρανόν, ἡμετέρης δὲ</TextUnit>
    <TextUnit id="20244" loc="47.702">Πλειάδος ἑπταπόροιο φανήσεται ἐγγύθι Μαίης.</TextUnit>
    <TextUnit id="20245" loc="47.703">τί πλέον ἤθελεν ἄλλο φιλαίτερον ἢ χθονὶ λάμπειν</TextUnit>
    <TextUnit id="20246" loc="47.704">αἰθέρα ναιετάουσα μετὰ Κρήτην ̓Αριάδνη;</TextUnit>
    <TextUnit id="20247" loc="47.705">ἀλλὰ σὺ κάτθεο θύρσον, ἔα δ' ἀνέμοισιν ̓Ενυώ,</TextUnit>
    <TextUnit id="20248" loc="47.706">καὶ βρέτας αὐτοτέλεστον ἐπιχθονίης ̓Αριάδνης,</TextUnit>
    <TextUnit id="20249" loc="47.707">οὐρανίης στήριξον ὅπῃ βρέτας ἵσταται ̔́Ηρης.</TextUnit>
    <TextUnit id="20250" loc="47.708">μὴ πόλιν ἐκπέρσειας, ὅπῃ σέθεν αἷμα τοκήων,</TextUnit>
    <TextUnit id="20251" loc="47.709">ὑμετέρης δὲ γέραιρε βοοκραίρου πέδον ̓Ιοῦς</TextUnit>
    <TextUnit id="20252" loc="47.710">εὐνήσας σέο θύρσον: ̓Αχαιιάδας δὲ γυναῖκας</TextUnit>
    <TextUnit id="20253" loc="47.711">αἰνήσεις μετόπισθεν, ἐπεὶ ταυρώπιδος ̔́Ηρης</TextUnit>
    <TextUnit id="20254" loc="47.712">βωμὸν ἀναστήσουσι καὶ εὐθαλάμου σέο νύμφης.”</TextUnit>
    <TextUnit id="20255" loc="47.713">τοῖον ἔπος κατέλεξε, καὶ ἵππιον ̓́Αργος ἐάσας</TextUnit>
    <TextUnit id="20256" loc="47.714">εἰς πόλον αὖτις ἵκανεν ἐπ' ἀμφοτέροισι κεράσσας</TextUnit>
    <TextUnit id="20257" loc="47.715">θεσμὸν ὁμοφροσύνης καὶ Περσέι καὶ Διονύσῳ.</TextUnit>
    <TextUnit id="20258" loc="47.716">οὐδὲ μὲν αὐτόθι μίμνεν ἐπὶ χρόνον ̓Αργολὶς ̔́Ηρη:</TextUnit>
    <TextUnit id="20259" loc="47.717">ἀλλὰ μεταστρέψασα νόθην βροτοειδέα μορφὴν</TextUnit>
    <TextUnit id="20260" loc="47.718">θέσκελον εἶδος ἔχουσα πάλιν νόστησεν ̓Ολύμπῳ.</TextUnit>
    <TextUnit id="20261" loc="47.719">̓Ιναχίῃ δὲ φάλαγγι γέρων ἀγόρευε Μελάμπους</TextUnit>
    <TextUnit id="20262" loc="47.720">Λυγκέος ἀρχεγόνοιο θεουδέος αἷμα Πελασγοῦ:</TextUnit>
    <TextUnit id="20263" loc="47.721">“Μαντιπόλῳ πείθεσθε καὶ οἴνοπι σείσατε Βάκχῳ</TextUnit>
    <TextUnit id="20264" loc="47.722">σείσατε χάλκεα ῥόπτρα καὶ Εὔια τύμπανα ̔Ρείης,</TextUnit>
    <TextUnit id="20265" loc="47.723">̓Ιναχίην μὴ πᾶσαν ἀιστώσειε γενέθλην,</TextUnit>
    <TextUnit id="20266" loc="47.724">μὴ μετὰ νήπια τέκνα καὶ ἡβητῆρας ὀλέσσῃ,</TextUnit>
    <TextUnit id="20267" loc="47.725">μὴ τεκέων μετὰ πότμον ἀποκτείνειε γυναῖκας:</TextUnit>
    <TextUnit id="20268" loc="47.726">ἀλλὰ θυηπολίην θεοτερπέα ῥέξατε Βάκχῳ</TextUnit>
    <TextUnit id="20269" loc="47.727">καὶ Διί, καὶ Περσῆι χορεύσατε καὶ Διονύσῳ.”</TextUnit>
    <TextUnit id="20270" loc="47.728">ὣς εἰπὼν παρέπεισεν: ἀολλίζοντο δὲ λαοὶ</TextUnit>
    <TextUnit id="20271" loc="47.729">Βάκχῳ νυκτιχόρευτον ἀνακρούοντες ἀοιδήν,</TextUnit>
    <TextUnit id="20272" loc="47.730">καὶ τελετὰς στήσαντο: θεοκλήτῳ δὲ χορείῃ</TextUnit>
    <TextUnit id="20273" loc="47.731">ῥόπτρα μὲν ἐπλατάγησεν, ἐπεκροτέοντο δὲ ταρσοί,</TextUnit>
    <TextUnit id="20274" loc="47.732">καὶ δαΐδες σελάγιζον: ὁμηγερέες δὲ πολῖται</TextUnit>
    <TextUnit id="20275" loc="47.733">μυστιπόλῳ χρίοντο παρήια λευκάδι γύψῳ:</TextUnit>
    <TextUnit id="20276" loc="47.734">τύμπανα δ' ἐπλατάγησεν, ἀρασσομένοιο δὲ χαλκοῦ</TextUnit>
    <TextUnit id="20277" loc="47.735">δίκτυπος ἔβρεμε δοῦπος: ἐφοινίσσοντο δὲ βωμοὶ</TextUnit>
    <TextUnit id="20278" loc="47.736">σφαζομένων στοιχηδὸν ἐπασσυτέρων ἀπὸ ταύρων,</TextUnit>
    <TextUnit id="20279" loc="47.737">κτείνετο δ' ἄσπετα μῆλα: καὶ ἀνέρες αἴθοπι βωμῷ</TextUnit>
    <TextUnit id="20280" loc="47.738">Βάκχον ἐμειλίξαντο καὶ ἱλάσκοντο γυναῖκες:</TextUnit>
    <TextUnit id="20281" loc="47.739">καὶ μέλος ἠερόφοιτον ἐπέκτυπε θῆλυς ἰωὴ</TextUnit>
    <TextUnit id="20282" loc="47.740">κῶμον ἀμειβομένη ζωάγριον, ̓Ιναχίδες δὲ</TextUnit>
    <TextUnit id="20283" loc="47.741">μαινάδες ἐρρίψαντο λαθίφρονα λύσσαν ἀήταις.</TextUnit>
    <TextUnit id="20284" loc="48.1">αὐτὰρ ὁ πορδαλίων ἐποχημένος ἄντυγι δίφρου</TextUnit>
    <TextUnit id="20285" loc="48.2">Θρηικίῃ περίφοιτος ἐκώμασε Βάκχος ἀρούρῃ,</TextUnit>
    <TextUnit id="20286" loc="48.3">ἵππιον ἀρχεγόνοιο Φορωνέος οὖδας ἐάσας.</TextUnit>
    <TextUnit id="20287" loc="48.4">οὐδὲ χόλον πρήυνε παλίγκοτον ̓Ιναχὶς ̔́Ηρη</TextUnit>
    <TextUnit id="20288" loc="48.5">̓́Αργεος οἰστρηθέντος, ̓Αχαιιάδων δὲ γυναικῶν</TextUnit>
    <TextUnit id="20289" loc="48.6">λύσσης μνῆστιν ἔχουσα πάλιν θωρήσσετο Βάκχῳ.</TextUnit>
    <TextUnit id="20290" loc="48.7">καὶ δολίας ἀνέφαινε λιτὰς παμμήτορι Γαίῃ,</TextUnit>
    <TextUnit id="20291" loc="48.8">ἔργα Διὸς βοόωσα καὶ ἠνορέην Διονύσου</TextUnit>
    <TextUnit id="20292" loc="48.9">γηγενέων ὀλέσαντος ἀμετρήτων νέφος ̓Ινδῶν:</TextUnit>
    <TextUnit id="20293" loc="48.10">καὶ Σεμέλης ὅτε παῖδα φερέσβιος ἔκλυε μήτηρ</TextUnit>
    <TextUnit id="20294" loc="48.11">̓Ινδῴην ταχύποτμον ἀιστώσαντα γενέθλην,</TextUnit>
    <TextUnit id="20295" loc="48.12">μνησαμένη τεκέων πλέον ἔστενεν ἀμφὶ δὲ Βάκχῳ</TextUnit>
    <TextUnit id="20296" loc="48.13">αὐτογόνων θώρηξεν ὀρίδρομα φύλα Γιγάντων,</TextUnit>
    <TextUnit id="20297" loc="48.14">ὑψιλόφους ἕο παῖδας ἀνοιστρήσασα κυδοιμῷ:</TextUnit>
    <TextUnit id="20298" loc="48.15">“ Παῖδες ἐμοί, μάρνασθε κορυμβοφόρῳ Διονύσῳ</TextUnit>
    <TextUnit id="20299" loc="48.16">ἠλιβάτοις σκοπέλοισιν, ἐμῆς δ' ὀλετῆρα γενέθλης</TextUnit>
    <TextUnit id="20300" loc="48.17">̓Ινδοφόνον Διὸς υἷα κιχήσατε: μηδὲ νοήσω</TextUnit>
    <TextUnit id="20301" loc="48.18">σὺν Διὶ κοιρανέοντα νόθον σκηπτοῦχον ̓Ολύμπου.</TextUnit>
    <TextUnit id="20302" loc="48.19">δήσατε, δήσατε Βάκχον, ὅπως θαλαμηπόλος εἴη,</TextUnit>
    <TextUnit id="20303" loc="48.20">ὁππότε Πορφυρίωνι χαρίζομαι εἰς γάμον ̔́Ηβην</TextUnit>
    <TextUnit id="20304" loc="48.21">καὶ Χθονίῳ Κυθέρειαν, ὅτε γλαυκῶπιν ἀείσω</TextUnit>
    <TextUnit id="20305" loc="48.22">εὐνέτιν ̓Εγκελάδοιο καὶ ̓́Αρτεμιν ̓Αλκυονῆος:</TextUnit>
    <TextUnit id="20306" loc="48.23">ἄξατέ μοι Διόνυσον, ἵνα Κρονίωνα χαλέψω</TextUnit>
    <TextUnit id="20307" loc="48.24">δουλοσύνην ὁρόωντα δορικτήτοιο Λυαίου:</TextUnit>
    <TextUnit id="20308" loc="48.25">ἠέ μιν οὐτάζοντες ἀλοιητῆρι σιδήρῳ</TextUnit>
    <TextUnit id="20309" loc="48.26">κτείνατέ μοι Ζαγρῆι πανείκελον, ὄφρά τις εἴπῃ</TextUnit>
    <TextUnit id="20310" loc="48.27">ἢ θεὸς ἢ μερόπων τις, ὅτι Κρονίδαο γενέθλῃ</TextUnit>
    <TextUnit id="20311" loc="48.28">γαῖα χολωομένη διδύμους θώρηξε φονῆας,</TextUnit>
    <TextUnit id="20312" loc="48.29">πρεσβυτέρους Τιτῆνας ἐπὶ προτέρῳ Διονύσῳ,</TextUnit>
    <TextUnit id="20313" loc="48.30">ὁπλοτέρους δὲ Γίγαντας ἐπ' ὀψιγόνῳ Διονύσῳ.”</TextUnit>
    <TextUnit id="20314" loc="48.31">ὣς φαμένη στίχα πᾶσαν ἀνεπτοίησε Γιγάντων.</TextUnit>
    <TextUnit id="20315" loc="48.32">γηγενέων δὲ φάλαγγες ἐπεστρατόωντο κυδοιμῷ.</TextUnit>
    <TextUnit id="20316" loc="48.33">ὃς μὲν ἔχων Νυσαῖον ἐδέθλιον, ὃς δὲ σιδήρῳ</TextUnit>
    <TextUnit id="20317" loc="48.34">ὑψινεφῆ κενεῶνα χαραδρήεντα κολάψας,</TextUnit>
    <TextUnit id="20318" loc="48.35">αἰχμάζων σκοπέλοισιν ἐθωρήχθη Διονύσῳ:</TextUnit>
    <TextUnit id="20319" loc="48.36">ὃς δὲ λόφον πετραῖον ἁλικρήπιδος ἀρούρης,</TextUnit>
    <TextUnit id="20320" loc="48.37">ἄλλος ἁλιζώνοιο διαρρήξας ῥάχιν ἰσθμοῦ</TextUnit>
    <TextUnit id="20321" loc="48.38">εἰς ἐνοπὴν ἔσπευδεν. ἀμετρήτοισι δ' ἀγοστοῖς</TextUnit>
    <TextUnit id="20322" loc="48.39">Πήλιον ὑψικάρηνον ἀνηκόντιζε Πελωρεὺς</TextUnit>
    <TextUnit id="20323" loc="48.40">γυμνώσας Φιλύρης γλαφυρὸν δόμον: ἁρπαμένου δὲ</TextUnit>
    <TextUnit id="20324" loc="48.41">ἀσκεπέος σκοπέλοιο γέρων ἐλελίζετο Χείρων,</TextUnit>
    <TextUnit id="20325" loc="48.42">ἀνδροφυὴς ἀτέλεστος ὁμήλικι σύμπλοκος ἵππῳ.</TextUnit>
    <TextUnit id="20326" loc="48.43">ἡμερίδων δὲ κόρυμβον ἔχων ὀλετῆρα Γιγάντων</TextUnit>
    <TextUnit id="20327" loc="48.44">Βάκχος ἀερσιλόφοιο κατέτρεχεν ̓Αλκυονῆος,</TextUnit>
    <TextUnit id="20328" loc="48.45">οὐ δόρυ θοῦρον ἔχων, οὐ φοίνιον ἆορ ἀείρων,</TextUnit>
    <TextUnit id="20329" loc="48.46">ἀλλὰ πολυσπερέας παλάμας ἐδάιξε Γιγάντων,</TextUnit>
    <TextUnit id="20330" loc="48.47">αἰχμάζων ἑλίκεσσι: φιλακρήτῳ δὲ πετήλῳ</TextUnit>
    <TextUnit id="20331" loc="48.48">φρικτὰ πεδοτρεφέων ἐδαΐζετο φῦλα δρακόντων:</TextUnit>
    <TextUnit id="20332" loc="48.49">τυπτομένων δὲ Γίγαντος ἐχιδνοκόμων κεφαλάων</TextUnit>
    <TextUnit id="20333" loc="48.50">αὐχένες ἀμηθέντες ἐπωρχήσαντο κονίῃ.</TextUnit>
    <TextUnit id="20334" loc="48.51">κτείνετο δ' ἄσπετα φῦλα: δαϊζομένων δὲ Γιγάντων</TextUnit>
    <TextUnit id="20335" loc="48.52">αἵματος ἀενάου ποταμοὶ ῥέον, ἀρτιχύτοις δὲ</TextUnit>
    <TextUnit id="20336" loc="48.53">πορφυρέοις ῥοθίοισιν ἐφοινίσσοντο χαράδραι.</TextUnit>
    <TextUnit id="20337" loc="48.54">γηγενέων δὲ φάλαγγες ἐβακχεύοντο δρακόντων</TextUnit>
    <TextUnit id="20338" loc="48.55">βόστρυχα δειμαίνοντες ἐχιδνοκόμου Διονύσου.</TextUnit>
    <TextUnit id="20339" loc="48.56">καὶ πυρὶ μάρνατο Βάκχος, ἐς ἠέρα δαλὸν ἰάλλων</TextUnit>
    <TextUnit id="20340" loc="48.57">ἀντιβίων ὀλετῆρα: δι' ὑψιπόρου δὲ κελεύθου</TextUnit>
    <TextUnit id="20341" loc="48.58">Βακχιὰς αὐτοέλικτος ἐπέτρεχεν ἁλλομένη φλόξ,</TextUnit>
    <TextUnit id="20342" loc="48.59">γυιοβόρῳ σπινθῆρι καταΐσσουσα Γιγάντων:</TextUnit>
    <TextUnit id="20343" loc="48.60">καί τις ἀπειλητῆρι φέρων σέλας ἀνθερεῶνι</TextUnit>
    <TextUnit id="20344" loc="48.61">ἡμιδαὴς σύριζε δράκων πυριθαλπέι λαιμῷ,</TextUnit>
    <TextUnit id="20345" loc="48.62">καπνὸν ἀποπτύων, οὐ λοίγιον ἰὸν ἰάλλων.</TextUnit>
    <TextUnit id="20346" loc="48.63">καὶ κλόνος ἄσπετος ἦεν: ἐπ' ἀντιβίων δὲ καρήνων</TextUnit>
    <TextUnit id="20347" loc="48.64">Βάκχος ἀνῃώρητο μαχήμονα δαλὸν ἀείρων,</TextUnit>
    <TextUnit id="20348" loc="48.65">καὶ χθονίῳ πρηστῆρι δέμας θέρμαινε Γιγάντων</TextUnit>
    <TextUnit id="20349" loc="48.66">ἀντίτυπον μίμημα Διοβλήτοιο κεραυνοῦ:</TextUnit>
    <TextUnit id="20350" loc="48.67">καὶ δαΐδες σελάγιζον: ἐπ' ̓Εγκελάδου δὲ καρήνῳ</TextUnit>
    <TextUnit id="20351" loc="48.68">ἠέρα θερμαίνων ἐλελίζετο πυρσὸς ἀλήτης:</TextUnit>
    <TextUnit id="20352" loc="48.69">ἀλλά μιν οὐκ ἐδάμασσε, καὶ οὐ χθονίου πυρὸς ἀτμῷ</TextUnit>
    <TextUnit id="20353" loc="48.70">̓Εγκέλαδος γόνυ κάμψεν, ἐπεὶ πεφύλακτο κεραυνῷ.</TextUnit>
    <TextUnit id="20354" loc="48.71">̓Αλκυονεὺς δ' ἀπέλεθρος ἐπεσκίρτησε Λυαίῳ</TextUnit>
    <TextUnit id="20355" loc="48.72">Θρηικίοις σκοπέλοις κεκορυθμένος: ἀμφὶ δὲ Βάκχῳ</TextUnit>
    <TextUnit id="20356" loc="48.73">ὑψινεφῆ κούφιζε ῥάχιν δυσχείμονος Αἵμου</TextUnit>
    <TextUnit id="20357" loc="48.74">εἰς σκοπὸν ἀχρήιστον, ἀνουτήτου Διονύσου:</TextUnit>
    <TextUnit id="20358" loc="48.75">καὶ σκοπιὴν ἔρριψεν: ἐφαπτόμεναι δὲ Λυαίου</TextUnit>
    <TextUnit id="20359" loc="48.76">νεβρίδος ἀρρήκτοιο διεσχίζοντο κολῶναι:</TextUnit>
    <TextUnit id="20360" loc="48.77">̓Ημαθίης δὲ κάρηνα νέος γύμνωσε Τυφωεὺς</TextUnit>
    <TextUnit id="20361" loc="48.78">ὑψιφανής, προτέρῳ πανομοίιος, ὅς ποτε πολλοὺς</TextUnit>
    <TextUnit id="20362" loc="48.79">ῥωγαλέους κενεῶνας ἐκούφισε μητρὸς ἀρούρης,</TextUnit>
    <TextUnit id="20363" loc="48.80">πετραίοις βελέεσσι καταιχμάζων Διονύσου.</TextUnit>
    <TextUnit id="20364" loc="48.81">καί τινος ἀσπαίροντος ἐπὶ χθονὸς ἆορ ἐρύσσας</TextUnit>
    <TextUnit id="20365" loc="48.82">Βάκχος ἄναξ κεκόρυστο Γιγαντείοισι καρήνοις,</TextUnit>
    <TextUnit id="20366" loc="48.83">ἰοβόλων πλοκάμων ὀφιώδεα λήια κείρων:</TextUnit>
    <TextUnit id="20367" loc="48.84">καὶ στρατὸν αὐτοτέλεστον ἀτευχέι χειρὶ δαΐζων</TextUnit>
    <TextUnit id="20368" loc="48.85">μάρνατο λυσσήεις, χλοερῶν ἐπιβήτορα δένδρων</TextUnit>
    <TextUnit id="20369" loc="48.86">κισσὸν ἔχων τανύφυλλον, ἀκοντιστῆρα Γιγάντων.</TextUnit>
    <TextUnit id="20370" loc="48.87">καὶ νύ κε πάντας ἔπεφνεν ἑῷ ῥηξήνορι θύρσῳ,</TextUnit>
    <TextUnit id="20371" loc="48.88">ἀλλὰ παλινδίνητος ἑκὼν ἀνεχάζετο χάρμης,</TextUnit>
    <TextUnit id="20372" loc="48.89">δυσμενέας ζώοντας ἑῷ γενετῆρι φυλάσσων.</TextUnit>
    <TextUnit id="20373" loc="48.90">καί νύ κεν εἰς Φρυγίην ταχὺς ἔδραμεν ὠκέι ταρσῷ,</TextUnit>
    <TextUnit id="20374" loc="48.91">ἀλλά μιν ἄλλος ἄεθλος ἐρήτυεν, ὄφρα θανόντων</TextUnit>
    <TextUnit id="20375" loc="48.92">τοσσατίων ἕνα φῶτα κατακτείνειε φονῆα</TextUnit>
    <TextUnit id="20376" loc="48.93">Παλλήνης γενέτην θανατηφόρον, ὅς ποτε κούρης</TextUnit>
    <TextUnit id="20377" loc="48.94">οἶστρον ἔχων ἀθέμιστον ἁμαρτιγάμων ὑμεναίων</TextUnit>
    <TextUnit id="20378" loc="48.95">συζυγίην ἀνέκοπτεν, ἀμετρήτους δὲ δαΐζων</TextUnit>
    <TextUnit id="20379" loc="48.96">μελλογάμους μνηστῆρας ἀπέθρισεν, ὧν ὑπὸ λύθρῳ</TextUnit>
    <TextUnit id="20380" loc="48.97">κτεινομένων καναχηδὸν ἐφοινίσσοντο παλαῖστραι,</TextUnit>
    <TextUnit id="20381" loc="48.98">εἰσόκε Βάκχος ἵκανε Δίκης πρόμος: ἀγχιγάμου δὲ</TextUnit>
    <TextUnit id="20382" loc="48.99">Παλλήνης δυσέρωτι παριστάμενος γενετῆρι</TextUnit>
    <TextUnit id="20383" loc="48.100">ῥιγεδανῆς ὑμέναιον ἀτάσθαλον ᾔτεε κούρης,</TextUnit>
    <TextUnit id="20384" loc="48.101">ποικίλα δ' ὤρεγε δῶρα: καὶ αἰτίζοντι Λυαίῳ</TextUnit>
    <TextUnit id="20385" loc="48.102">φρικτὸς ἀνὴρ κήρυξε παλαισμοσύνην ὑμεναίων:</TextUnit>
    <TextUnit id="20386" loc="48.103">καί μιν ἄγων ἐπέβησε κακοξείνοιο παλαίστρης,</TextUnit>
    <TextUnit id="20387" loc="48.104">ὁππόθι τολμήεσσα δορυσσόος ἵστατο κούρη</TextUnit>
    <TextUnit id="20388" loc="48.105">νυμφιδίην ὤμοισιν ἐλαφρίζουσα βοείην.</TextUnit>
    <TextUnit id="20389" loc="48.106">καὶ τότε Κύπρις ἔην ἐναγώνιος: ἦν δ' ἐνὶ μέσσῳ</TextUnit>
    <TextUnit id="20390" loc="48.107">γυμνὸς ̓́Ερως καὶ στέμμα γαμήλιον ὤρεγε Βάκχῳ,</TextUnit>
    <TextUnit id="20391" loc="48.108">ἦν δὲ παλαισμοσύνη νυμφοστόλος: ἀργυφέῳ δὲ</TextUnit>
    <TextUnit id="20392" loc="48.109">ἁβρὸν ἀνεχλαίνωσεν ἑὸν δέμας εἵματι Πειθὼ</TextUnit>
    <TextUnit id="20393" loc="48.110">νίκην μελλογάμοιο προθεσπίζουσα Λυαίου.</TextUnit>
    <TextUnit id="20394" loc="48.111">καὶ βριαρῶν μελέων ἀπεδύσατο φάρεα κούρη,</TextUnit>
    <TextUnit id="20395" loc="48.112">καὶ δόρυ θοῦρον ἔθηκε γαμήλιον, ἁβροτέρη δὲ</TextUnit>
    <TextUnit id="20396" loc="48.113">Σιθονὶς ἀκρήδεμνος ἀσάμβαλος ἵστατο κούρη,</TextUnit>
    <TextUnit id="20397" loc="48.114">θηλυφανής, ἀσίδηρος, ἐρευθιόωντι δὲ δεσμῷ</TextUnit>
    <TextUnit id="20398" loc="48.115">ἀκλινέων τροχόεσσαν ἴτυν μιτρώσατο μαζῶν:</TextUnit>
    <TextUnit id="20399" loc="48.116">καὶ δέμας ἀσκεπὲς ἦεν, ἀμετρήτων δὲ κομάων</TextUnit>
    <TextUnit id="20400" loc="48.117">ἀπλεκέες πλοκαμῖδες ἐπέρρεον αὐχένι κούρης,</TextUnit>
    <TextUnit id="20401" loc="48.118">καὶ κνήμας ἀνέφαινε καὶ ἀσκεπέων πτύχα μηρῶν</TextUnit>
    <TextUnit id="20402" loc="48.119">γυμνῆς φαινομένης ἐπιγουνίδος: ἀμφὶ δὲ μηροῖς</TextUnit>
    <TextUnit id="20403" loc="48.120">ἥρμοσε λευκὸν ὕφασμα, γυναικείης σκέπας αἰδοῦς:</TextUnit>
    <TextUnit id="20404" loc="48.121">καὶ χρόα πιαλέῳ πεπαλαγμένον εἶχεν ἐλαίῳ</TextUnit>
    <TextUnit id="20405" loc="48.122">καὶ παλάμας πολὺ μᾶλλον, ὅπως ἀλύτων ἀπὸ χειρῶν</TextUnit>
    <TextUnit id="20406" loc="48.123">ὑγρὸν ὀλισθήσειε πιεζομένη χρόα κούρη.</TextUnit>
    <TextUnit id="20407" loc="48.124">καὶ βλοσυροῖς στομάτεσσιν ἀπειλήσασα Λυαίῳ</TextUnit>
    <TextUnit id="20408" loc="48.125">νυμφοκόμῳ μνηστῆρι παρίστατο, διχθάδιον δὲ</TextUnit>
    <TextUnit id="20409" loc="48.126">αὐχένι δεσμὸν ἔβαλλεν ὁμόζυγι πήχεος ὁλκῷ:</TextUnit>
    <TextUnit id="20410" loc="48.127">ἀλλὰ παλινδίνητον ἑὴν ἀνελύσατο δειρὴν</TextUnit>
    <TextUnit id="20411" loc="48.128">Βάκχος ἀπορρίψας ἁπαλόχροα δάκτυλα κούρης,</TextUnit>
    <TextUnit id="20412" loc="48.129">δεσμοῖς θηλυτέροισι περίπλοκον αὐχένα σείων:</TextUnit>
    <TextUnit id="20413" loc="48.130">καὶ διδύμας στεφανηδὸν ἐπ' ἰξύι χεῖρας ἑλίξας</TextUnit>
    <TextUnit id="20414" loc="48.131">Παλλήνην ἐτίναξε ποδῶν ἑτεραλκέι παλμῷ:</TextUnit>
    <TextUnit id="20415" loc="48.132">καὶ ῥοδέης παλάμης ἐδράξατο, Κυπριδίην δὲ</TextUnit>
    <TextUnit id="20416" loc="48.133">εἶχε παραιφασίην χιονώδεα χεῖρα πιέζων:</TextUnit>
    <TextUnit id="20417" loc="48.134">οὐδὲ τόσον μενέαινεν ἐπὶ χθονὶ παῖδα κυλίνδειν,</TextUnit>
    <TextUnit id="20418" loc="48.135">ὅσσον ἐπιψαύειν ἁπαλοῦ χροός, ἡδέι μόχθῳ</TextUnit>
    <TextUnit id="20419" loc="48.136">τερπόμενος: καὶ ἔκαμνε δολοπλόκον ἄσθμα τιταίνων</TextUnit>
    <TextUnit id="20420" loc="48.137">ὡς βροτός, ἀμβολίῃ δὲ θελήμονι κάλλιπε νίκην.</TextUnit>
    <TextUnit id="20421" loc="48.138">Παλλήνη δ' ἐρόεσσα πάλης τεχνήμονι παλμῷ</TextUnit>
    <TextUnit id="20422" loc="48.139">θηλυτέραις παλάμῃσι δέμας κούφιζε Λυαίου:</TextUnit>
    <TextUnit id="20423" loc="48.140">οὐδέ μιν ἠέρταζε, τόσον βάρος, ἀλλὰ καμοῦσα</TextUnit>
    <TextUnit id="20424" loc="48.141">ἄρσενα γυῖα λέλοιπεν ἀκινήτου Διονύσου.</TextUnit>
    <TextUnit id="20425" loc="48.142">καὶ θεὸς ἀντιτύπῳ περιδέσμιον ἅμματι χειρῶν</TextUnit>
    <TextUnit id="20426" loc="48.143">παρθενικὴν ἐρόεσσαν ἑλών, ἅτε θύρσον ἀείρων,</TextUnit>
    <TextUnit id="20427" loc="48.144">δόχμιον ἀμφιέλικτον ἐκούφισεν ὑψόθεν ὤμου:</TextUnit>
    <TextUnit id="20428" loc="48.145">χειρὶ δὲ φειδομένῃ βριαρὴν ἀπεσείσατο κούρην,</TextUnit>
    <TextUnit id="20429" loc="48.146">Παλλήνην δ' ἀτίνακτον ὅλην ἐτανύσσατο γαίῃ:</TextUnit>
    <TextUnit id="20430" loc="48.147">καὶ δολίοις βλεφάροισιν ἑὴν ἐλέλιζεν ὀπωπήν,</TextUnit>
    <TextUnit id="20431" loc="48.148">κούρης ἁβροκόμου κεκονιμένα γυῖα δοκεύων</TextUnit>
    <TextUnit id="20432" loc="48.149">καὶ πλοκάμους ῥυπόωντας ἀκηδέστοιο καρήνου.</TextUnit>
    <TextUnit id="20433" loc="48.150">ἀλλὰ παλινδίνητος ἀναΐξασα κονίης</TextUnit>
    <TextUnit id="20434" loc="48.151">ὄρθιος ἐστήριξε τὸ δεύτερον ἴχνια κούρη:</TextUnit>
    <TextUnit id="20435" loc="48.152">καὶ τροχαλῇ Διόνυσος ἀφειδέι γούνατος ὁρμῇ</TextUnit>
    <TextUnit id="20436" loc="48.153">γαστέρα Παλλήνης κρατέων ἑτεραλκέι παλμῷ</TextUnit>
    <TextUnit id="20437" loc="48.154">παρθενικὴν μενέαινεν ὑπὲρ δαπέδοιο κυλίνδειν,</TextUnit>
    <TextUnit id="20438" loc="48.155">καὶ παλάμας μετέθηκεν ἐπὶ πλευροῖσιν ἑλίξας</TextUnit>
    <TextUnit id="20439" loc="48.156">αὐχένα κυρτώσας ἐπικάρσιον, ἀμφὶ δὲ νώτῳ</TextUnit>
    <TextUnit id="20440" loc="48.157">μεσσατίῳ κύκλωσεν ὀπίστερα δάκτυλα κάμψας,</TextUnit>
    <TextUnit id="20441" loc="48.158">ἢ σφυρὸν ἢ κνήμην δεδοκημένος ἢ γόνυ μάρψειν.</TextUnit>
    <TextUnit id="20442" loc="48.159">καὶ θεὸς αὐτοκύλιστος ἑκούσιος ἤριπε γαίῃ</TextUnit>
    <TextUnit id="20443" loc="48.160">οὐτιδανῇ παλάμῃ νικώμενος: ἱμερόεν δὲ</TextUnit>
    <TextUnit id="20444" loc="48.161">φάρμακον ἔσχεν ἔρωτος, ἐνὶ γλυκερῇ δὲ κονίῃ</TextUnit>
    <TextUnit id="20445" loc="48.162">κουφίζων ἐρόεις ἐπὶ νηδύι φόρτον ̓Ερώτων</TextUnit>
    <TextUnit id="20446" loc="48.163">ὕπτιος αὐτὸς ἔμιμνε, καὶ οὐκ ἀπεσείσατο κούρην.</TextUnit>
    <TextUnit id="20447" loc="48.164">ἀλλά μιν ἐσφήκωσε πόθου φρενοθελγέι δεσμῷ.</TextUnit>
    <TextUnit id="20448" loc="48.165">ἡ δὲ ταχυστροφάλιγγι ποδῶν νωμήτορι παλμῷ</TextUnit>
    <TextUnit id="20449" loc="48.166">ἴχνιον ᾐώρησεν, ἐρωμανέος δὲ Λυαίου</TextUnit>
    <TextUnit id="20450" loc="48.167">ἄρσενα λύσατο χεῖρα: θεὸς δ' ὑπ' ὀλίζονι ῥιπῇ</TextUnit>
    <TextUnit id="20451" loc="48.168">γυῖα μεταστρέψας ῥοδέην ἐτανύσσατο κούρην</TextUnit>
    <TextUnit id="20452" loc="48.169">ἐν δαπέδῳ στορέσας: καὶ ἐπὶ χθονὶ κέκλιτο κούρη</TextUnit>
    <TextUnit id="20453" loc="48.170">χεῖρας ἐφαπλώσασα: τιταινομένης δ' ἐπὶ πέζῃ</TextUnit>
    <TextUnit id="20454" loc="48.171">εὐπαλάμῳ σφήκωσεν ὁμόζυγον αὐχένα δεσμῷ.</TextUnit>
    <TextUnit id="20455" loc="48.172">̓Ωκυτέροις δὲ πόδεσσι πατὴρ κατὰ μέσσον ὀρούσας</TextUnit>
    <TextUnit id="20456" loc="48.173">ἀθλεύειν ἐθέλουσαν ἑὴν ἀνεσείρασε κούρην,</TextUnit>
    <TextUnit id="20457" loc="48.174">καὶ γαμίην ἀνέκοψεν ἀεθλοσύνην ὑμεναίων</TextUnit>
    <TextUnit id="20458" loc="48.175">νίκην ἱμερόεσσαν ἐπιτρέψας Διονύσῳ,</TextUnit>
    <TextUnit id="20459" loc="48.176">μή μιν ἀποκτείνειεν ἔχων ἀστεμφέι δεσμῷ.</TextUnit>
    <TextUnit id="20460" loc="48.177">καὶ Διὸς αἰνήσαντος ἀεθλοφόρον μετὰ νίκην</TextUnit>
    <TextUnit id="20461" loc="48.178">γνωτὸν ̓́Ερως ἔστεψε γάμων πομπῆι κορύμβῳ</TextUnit>
    <TextUnit id="20462" loc="48.179">ἱμερτὴν τελέσαντα παλαισμοσύνην ὑμεναίων.</TextUnit>
    <TextUnit id="20463" loc="48.180">καὶ πέλε τοῖος ἄεθλος ὁμοίιος, ὡς ὅτε κούρην</TextUnit>
    <TextUnit id="20464" loc="48.181">χρυσοφαῆ προπάροιθε γαμήλια δῶρα κυλίνδων</TextUnit>
    <TextUnit id="20465" loc="48.182">̔Ιππομένης νίκησεν ἐπειγομένην ̓Αταλάντην.</TextUnit>
    <TextUnit id="20466" loc="48.183">ἀλλ' ὅτε νυμφοκόμοιο πάλης ἐτέλεσσεν ἀγῶνα</TextUnit>
    <TextUnit id="20467" loc="48.184">Βάκχος, ἔτι στάζων γαμίους ἱδρῶτας ἀέθλων</TextUnit>
    <TextUnit id="20468" loc="48.185">Σιθόνα μὲν πρήνιξε τετυμμένον ὀξέι θύρσῳ,</TextUnit>
    <TextUnit id="20469" loc="48.186">μνηστήρων ὀλετῆρα, κυλινδομένου δὲ κονίῃ</TextUnit>
    <TextUnit id="20470" loc="48.187">κούρῃ θύρσον ἔδωκε μιαιφόνον ἕδνον ̓Ερώτων.</TextUnit>
    <TextUnit id="20471" loc="48.188">καὶ γάμος ἦν πολύυμνος: ἀσιγήτῳ δ' ἐνὶ παστῷ</TextUnit>
    <TextUnit id="20472" loc="48.189">Σειληνοὶ κελάδησαν, ἐπωρχήσαντο δὲ Βάκχαι,</TextUnit>
    <TextUnit id="20473" loc="48.190">καὶ Σάτυροι μεθύοντες ἀνέπλεκον ὕμνον ̓Ερώτων</TextUnit>
    <TextUnit id="20474" loc="48.191">συζυγίην μέλποντες ἀεθλοφόρων ὑμεναίων.</TextUnit>
    <TextUnit id="20475" loc="48.192">Νηρεΐδων δὲ φάλαγγες ὑπὸ σφυρὰ γείτονος ἰσθμοῦ</TextUnit>
    <TextUnit id="20476" loc="48.193">νυμφιδίῃ Διόνυσον ἐμιτρώσαντο χορείῃ,</TextUnit>
    <TextUnit id="20477" loc="48.194">καὶ μέλος ἐφθέγξαντο, παρὰ Θρήικι δὲ πόντῳ</TextUnit>
    <TextUnit id="20478" loc="48.195">ξεινοδόκος Βρομίοιο γέρων ὠρχήσατο Νηρεύς,</TextUnit>
    <TextUnit id="20479" loc="48.196">καὶ γαμίῃ Γαλάτεια περισκαίρουσα θαλάσσῃ</TextUnit>
    <TextUnit id="20480" loc="48.197">Παλλήνην ἐλίγαινε συναπτομένην Διονύσῳ,</TextUnit>
    <TextUnit id="20481" loc="48.198">καὶ Θέτις ἐσκίρτησε, καὶ εἰ πέλε νῆις ̓Ερώτων,</TextUnit>
    <TextUnit id="20482" loc="48.199">καὶ γαμίην ἔστεψεν ἁλιζώνου ῥάχιν ἰσθμοῦ</TextUnit>
    <TextUnit id="20483" loc="48.200">Παλλήνης ὑμέναιον ἀνευάζων Μελικέρτης:</TextUnit>
    <TextUnit id="20484" loc="48.201">καί τις ̔Αμαδρυάδων φλογερῇ παρὰ γείτονι Λήμνῳ</TextUnit>
    <TextUnit id="20485" loc="48.202">νυμφιδίην Θρήισσαν ̓Αθωιὰς ἥψατο πεύκην.</TextUnit>
    <TextUnit id="20486" loc="48.203">καὶ φιλίοις ὀάροισι παρηγορέων ἕο νύμφην</TextUnit>
    <TextUnit id="20487" loc="48.204">μυρομένην γενετῆρα φιλεύιος εἶπεν ἀκοίτης:</TextUnit>
    <TextUnit id="20488" loc="48.205">“ Παρθένε, μὴ στενάχιζε τεὸν δυσέρωτα τοκῆα:</TextUnit>
    <TextUnit id="20489" loc="48.206">παρθένε, μὴ στενάχιζε τεῆς μνηστῆρα κορείης:</TextUnit>
    <TextUnit id="20490" loc="48.207">τίς γενέτης ἔσπειρε καὶ εἰς γάμον ἤγαγε κούρην;</TextUnit>
    <TextUnit id="20491" loc="48.208">σὸν κενεὸν λίπε πένθος, ὅτι κταμένοιο τοκῆος,</TextUnit>
    <TextUnit id="20492" loc="48.209">Σιθόνος ὑμετέροιο, Δίκη γελόωσα χορεύει,</TextUnit>
    <TextUnit id="20493" loc="48.210">χερσὶ δὲ παρθενίῃσι γαμήλιον ἁψαμένη πῦρ,</TextUnit>
    <TextUnit id="20494" loc="48.211">ἡ γάμον ἀγνώσσουσα, τεὸν γάμον εἰσέτι μέλπει,</TextUnit>
    <TextUnit id="20495" loc="48.212">Οἰνόμαον πάλιν ἄλλον ὀπιπεύουσα θανόντα:</TextUnit>
    <TextUnit id="20496" loc="48.213">Οἰνόμαος μὲν ὄλωλε, καταφθιμένου δὲ τοκῆος</TextUnit>
    <TextUnit id="20497" loc="48.214">τέρπεται ̔Ιπποδάμεια δὺν ἀρτιγάμῳ παρακοίτῃ.</TextUnit>
    <TextUnit id="20498" loc="48.215">καὶ σὺ τεοῦ γενέταο πόθους ῥίψασα θυέλλαις</TextUnit>
    <TextUnit id="20499" loc="48.216">τέρπεο βοτρυόεντι συναπτομένη παρακοίτῃ,</TextUnit>
    <TextUnit id="20500" loc="48.217">μῶμον ἀλευομένη πατρώιον: οὕ σε διδάξω</TextUnit>
    <TextUnit id="20501" loc="48.218">Σιθόνος ἐχθρὸν ἔρωτα καὶ ἀμβολίην ὑμεναίων,</TextUnit>
    <TextUnit id="20502" loc="48.219">ὃς φονίῃ παλάμῃ γαμβροκτόνον ἔγχος ἀείρων</TextUnit>
    <TextUnit id="20503" loc="48.220">γηραλέην σε τέλεσσεν, ἀπειρήτην ̓Αφροδίτης,</TextUnit>
    <TextUnit id="20504" loc="48.221">συζυγίην δ' ἐκέδασσεν ἀνυμφεύτων σέο λέκτρων.</TextUnit>
    <TextUnit id="20505" loc="48.222">μνηστήρων σκοπίαζε σεσηπότα λείψανα νεκρῶν,</TextUnit>
    <TextUnit id="20506" loc="48.223">οὓς Παφίη κόσμησε καὶ ἔκτανε θοῦρις ̓Ερινύς:</TextUnit>
    <TextUnit id="20507" loc="48.224">ἠνίδε κεῖνα κάρηνα θαλύσια σεῖο μελάθρων,</TextUnit>
    <TextUnit id="20508" loc="48.225">λύθρον ἔτι στάζοντα κακοξείνων ὑμεναίων.</TextUnit>
    <TextUnit id="20509" loc="48.226">Σιθόνος οὐ μεθέπεις χθόνιον γένος: οὐράνιος δὲ</TextUnit>
    <TextUnit id="20510" loc="48.227">πείθομαι ὥς σε λόχευσε τεὸς Θρηίκιος ̓́Αρης,</TextUnit>
    <TextUnit id="20511" loc="48.228">πείθομαι, ὡς Κυθέρεια τεὴν ὤδινε γενέθλην:</TextUnit>
    <TextUnit id="20512" loc="48.229">καὶ σὺ τεῶν διδύμων ἀπεμάξαο θεσμὰ τοκήων,</TextUnit>
    <TextUnit id="20513" loc="48.230">̓́Αρεος ἦθος ἔχουσα καὶ ἀγλαΐνη ̓Αφροδίτης:</TextUnit>
    <TextUnit id="20514" loc="48.231">πείθομαι, ὥς σε φύτευσεν ἅναξ ἐναγώνιος ̔Ερμῆς</TextUnit>
    <TextUnit id="20515" loc="48.232">ἁβρὰ τελεσσιγάμοιο μολὼν ἐπὶ δέμνια Πειθοῦς,</TextUnit>
    <TextUnit id="20516" loc="48.233">καί σε παλαισμοσύνην ἐδιδάξατο πομπὸν ̓Ερώτων.”</TextUnit>
    <TextUnit id="20517" loc="48.234">εἶπε παρηγορέων ἀχέων παιήονι μύθῳ,</TextUnit>
    <TextUnit id="20518" loc="48.235">μυρομένης δ' εὔνησεν ἐπήρατα δάκρυα κούρης.</TextUnit>
    <TextUnit id="20519" loc="48.236">καὶ γαμίης δήθυνεν ἐπὶ χρόνον ἐγγύθι νύμφης</TextUnit>
    <TextUnit id="20520" loc="48.237">τερπόμενος φιλότητι νεοζυγέων ὑμεναίων.</TextUnit>
    <TextUnit id="20521" loc="48.238">Παλλήνης δὲ μέλαθρα λιπὼν καὶ Θρῇκα Βορῆα</TextUnit>
    <TextUnit id="20522" loc="48.239">̔Ρείης εἰς δόμον ἦλθεν, ὅπῃ Φρυγίῃ παρὰ πέζῃ</TextUnit>
    <TextUnit id="20523" loc="48.240">δαίμονος εὐώδινος ἕσαν Κυβεληίδες αὐλαί.</TextUnit>
    <TextUnit id="20524" loc="48.241">ἐνθάδε θηρεύουσα παρὰ σφυρὰ Δίνδυμα πέτρης</TextUnit>
    <TextUnit id="20525" loc="48.242">̔Ρυνδακὶς οὐρεσίφοιτος ἀέξετο παρθένος Αὔρη,</TextUnit>
    <TextUnit id="20526" loc="48.243">εἰσέτι νῆις ̓́Ερωτος, ὁμόδρομος ἰοχεαίρης,</TextUnit>
    <TextUnit id="20527" loc="48.244">ἀπτολέμων φεύγουσα νοήματα παρθενικάων,</TextUnit>
    <TextUnit id="20528" loc="48.245">̓́Αρτεμις ὁπλοτέρη Ληλαντιάς, ἥν ποτε Τιτὴν</TextUnit>
    <TextUnit id="20529" loc="48.246">νυμφεύσας Περίβοιαν ἀπόσπορον ̓Ωκεανοῖο</TextUnit>
    <TextUnit id="20530" loc="48.247">πρεσβυγενὴς Λήλαντος ἀελλόπον ἤροσε κούρην,</TextUnit>
    <TextUnit id="20531" loc="48.248">κούρην ἀντιάνειραν, ἀπειρήτην ̓Αφροδίτης.</TextUnit>
    <TextUnit id="20532" loc="48.249">ἡ μὲν ἀνεβλάστησεν ὑπέρτερος ἥλικος ἥβης,</TextUnit>
    <TextUnit id="20533" loc="48.250">ἱμερτὴ ῥοδόπηχυς, ἀεὶ χαίρουσα κολώναις:</TextUnit>
    <TextUnit id="20534" loc="48.251">πολλάκι δ' ἀγρώσσουσα κατέτρεχε λυσσάδος ἄρκτου,</TextUnit>
    <TextUnit id="20535" loc="48.252">καὶ δόρυ θοῦρον ἔπεμπε καταιχμάζουσα λεαίνης,</TextUnit>
    <TextUnit id="20536" loc="48.253">οὐ κεμάδας κτείνουσα καὶ οὐ βάλλουσα λαγωούς:</TextUnit>
    <TextUnit id="20537" loc="48.254">ἀλλὰ δαφοινήεσσαν ἐλαφρίζουσα φαρέτρην</TextUnit>
    <TextUnit id="20538" loc="48.255">ὠμοβόρων τόξευεν ὀρίδρομα φῦλα λεόντων</TextUnit>
    <TextUnit id="20539" loc="48.256">θηροφόνοις βελέεσσιν: ἐπωνυμίῃ δὲ καὶ ἔργῳ</TextUnit>
    <TextUnit id="20540" loc="48.257">ὀξύτατον δρόμον εἶχεν ὀρειάσι σύνδρομος αὔραις.</TextUnit>
    <TextUnit id="20541" loc="48.258">καί ποτε διψαλέοιο πυραυγέι καύματος ὥρῃ</TextUnit>
    <TextUnit id="20542" loc="48.259">παρθένος ὑπνώουσα πόνων ἀμπαύετο θήρης:</TextUnit>
    <TextUnit id="20543" loc="48.260">καὶ δέμας ἁπλώσασα Κυβηλίδος ὑψόθι ποίης</TextUnit>
    <TextUnit id="20544" loc="48.261">κρᾶτα παρακλίνασα σαόφρονος ἔρνεϊ δάφνης</TextUnit>
    <TextUnit id="20545" loc="48.262">εὗδε μεσημβρίζουσα, καὶ ἐσσομένων ὑμεναίων</TextUnit>
    <TextUnit id="20546" loc="48.263">ἱμερτήν ἐνόησε προμάντιος ὄψιν ὀνείρου,</TextUnit>
    <TextUnit id="20547" loc="48.264">ὅττι θεός πυρόεις τανύσας βέλος αἴθοπι νευρῇ</TextUnit>
    <TextUnit id="20548" loc="48.265">θοῦρος ̓́Ερως τόξευε λαγωβόλος ἔνδοθι λόχμης,</TextUnit>
    <TextUnit id="20549" loc="48.266">οὐτιδανοῖς βελέεσσιν ὀιστεύων στίχα θηρῶν:</TextUnit>
    <TextUnit id="20550" loc="48.267">παιδὶ δὲ θηρεύοντι συνέμπορος υἱέι Μύρρης</TextUnit>
    <TextUnit id="20551" loc="48.268">Κύπρις ἔην γελόωσα: καὶ ἵστατο παρθένος Αὔρη,</TextUnit>
    <TextUnit id="20552" loc="48.269">̓Αρτέμιδος μετὰ τόξον ἀήθεος ὑψόθεν ὤμου</TextUnit>
    <TextUnit id="20553" loc="48.270">ἀγρευτῆρος ̓́Ερωτος ἐλαφρίζουσα φαρέτρην:</TextUnit>
    <TextUnit id="20554" loc="48.271">αὐτὰρ ὁ θῆρας ἔπεφνεν, ἕως ἐκορέσσατο νευρῆς</TextUnit>
    <TextUnit id="20555" loc="48.272">βάλλων πορδαλίων βλοσυρὸν στόμα καὶ γένυν ἄρκτου,</TextUnit>
    <TextUnit id="20556" loc="48.273">ζωγρήσας δὲ λέαιναν ἑῷ πανθελγέι κεστῷ</TextUnit>
    <TextUnit id="20557" loc="48.274">θῆρα πιεζομένην φιλοπαίγμονι δεῖξε τεκούσῃ:</TextUnit>
    <TextUnit id="20558" loc="48.275">παρθενικὴ δ' ἐδόκησε κατὰ κνέφας, ὅττι καὶ αὐτήν</TextUnit>
    <TextUnit id="20559" loc="48.276">πῆχυν ἐπικλίνουσαν ̓Αδώνιδι καὶ Κυθερείῃ</TextUnit>
    <TextUnit id="20560" loc="48.277">μάργος ̓́Ερως ἐρέθιζεν, ὑπογνάμπτων ̓Αφροδίτῃ</TextUnit>
    <TextUnit id="20561" loc="48.278">ληιδίης, γόνυ δοῦλον ὑπερφιάλοιο λεαίνης,</TextUnit>
    <TextUnit id="20562" loc="48.279">τοῖον ἔπος βοόων: “στεφανηφόρε μῆτερ ̓Ερώτων,</TextUnit>
    <TextUnit id="20563" loc="48.280">αὐχένα σοι κλίνουσαν ἄγω φιλοπάρθενον Αὔρην:</TextUnit>
    <TextUnit id="20564" loc="48.281">ἀλλά, ποθοβλήτοιο χορίτιδες ̓Ορχομενοῖο,</TextUnit>
    <TextUnit id="20565" loc="48.282">στέψατε κεστόν ἱμάντα γαμοστόλον, ὅττι μενοινήν</TextUnit>
    <TextUnit id="20566" loc="48.283">τοσσατίην νίκησεν ἀνικήτοιο λεαίνης.”</TextUnit>
    <TextUnit id="20567" loc="48.284">τοῖον ἔπος μαντῷον ὀρεστιάς ἔδρακεν Αὔρη:</TextUnit>
    <TextUnit id="20568" loc="48.285">οὐδὲ μάτην πρὸς ̓́Ερωτας ἔην ὄναρ, ὅττι καί αὐτοὶ</TextUnit>
    <TextUnit id="20569" loc="48.286">εἰς λίνον ἄνδρα φέρουσι καὶ ἀγρώσσουσι γυναῖκα.</TextUnit>
    <TextUnit id="20570" loc="48.287">κούρη δ' ἐγρομένη πινυτόφρονι μαίνετο δάφνῃ,</TextUnit>
    <TextUnit id="20571" loc="48.288">καὶ Παφίῃ καὶ ̓́Ερωτι μαχέσσατο, καὶ πλέον ̔́Υπνῳ</TextUnit>
    <TextUnit id="20572" loc="48.289">χώσατο τολμήεντι, καὶ ἠπείλησεν ̓Ονείρῳ,</TextUnit>
    <TextUnit id="20573" loc="48.290">καὶ πετάλοις νεμέσιζε καὶ ἀφθόγγῳ φάτο φωνῇ:</TextUnit>
    <TextUnit id="20574" loc="48.292">“Δάφνη, τί κλονέεις με; τί Κύπριδι καὶ σέο δένδρῳ;</TextUnit>
    <TextUnit id="20575" loc="48.293">ἀασάμην εὕδοβσα τεοὺς ὑπὸ γείτονας ὄζους</TextUnit>
    <TextUnit id="20576" loc="48.294">σὸν φυτόν ἐλπομένη φιλοπάρθενον, ὑμετέρης δὲ</TextUnit>
    <TextUnit id="20577" loc="48.295">φήμης οὐκ ἐτύχησα καὶ ἐλπίδος: ὣς ἄρα, Δάφνη,</TextUnit>
    <TextUnit id="20578" loc="48.296">σὸν δέμας ἀλλάξασα τεὸν νόον εὗρες ἀμεῖψαι;</TextUnit>
    <TextUnit id="20579" loc="48.297">μὴ γαμίῃ μετὰ πότμον ὑποδρήσσεις ̓Αφροδίτῃ;</TextUnit>
    <TextUnit id="20580" loc="48.298">οὐ πινυτῆς τόδε δένδρον, ἀπ' ἀρτιγάμοιο δὲ νύμφης;</TextUnit>
    <TextUnit id="20581" loc="48.291">οὐ νέμεσις παρὰ μύρτον ὀνείρατα ταῦτα νοῆσαι,</TextUnit>
    <TextUnit id="20582" loc="48.299">μαχλάδος οὗτος ὄνειρος ἐπάξιος: ἦ ῥά σε Πειθώ,</TextUnit>
    <TextUnit id="20583" loc="48.300">ἦ ῥά σε χειρὶ φύτευσε τεὸς δαφναῖος ̓Απόλλων;”</TextUnit>
    <TextUnit id="20584" loc="48.301">εἶπεν ὁμοῦ κοτέουσα φυτῷ καὶ ̓́Ερωτι καὶ ̔́Υπνῳ.</TextUnit>
    <TextUnit id="20585" loc="48.302">καί ποτε θηρεύουσα κατ' οὔρεα δεσπότις ἄγρης</TextUnit>
    <TextUnit id="20586" loc="48.303">καύματος αἰθαλόεντος ἱμασσομένη χρόα πυρσῷ</TextUnit>
    <TextUnit id="20587" loc="48.304">Αρτεμις ἔντυε δίφρον, ὅπως ἅμα Νηίσι Νύμφαις</TextUnit>
    <TextUnit id="20588" loc="48.305">θερμὸν ὀρεσσιχύτοισι δέμας ψύξειε λοετροῖς,</TextUnit>
    <TextUnit id="20589" loc="48.306">ἡνίκα μέσσον ἔην φλογερὸν θέρος, ἡνίκα πάλλων</TextUnit>
    <TextUnit id="20590" loc="48.307">καρχαλέης πυρόεντα μεσημβρινὸν ἦχον ἱμάσθλης</TextUnit>
    <TextUnit id="20591" loc="48.308">ἠέλιος σελάγιζε λεοντείων ἐπὶ νώτων.</TextUnit>
    <TextUnit id="20592" loc="48.309">καὶ κεμάδας ζυγίοισι συνεκλήισσε λεπάδνοις</TextUnit>
    <TextUnit id="20593" loc="48.310">Αρτεμις οὐρεσίφοιτος: ἐπεμβαίνουσα δέ δίφρου</TextUnit>
    <TextUnit id="20594" loc="48.311">λάζετο καὶ μάστιγα καὶ ἡνία παρθένος Αὔρη,</TextUnit>
    <TextUnit id="20595" loc="48.312">καὶ κεραὴν ἤλαυνε θυελλήεσσαν ἀπήνην.</TextUnit>
    <TextUnit id="20596" loc="48.313">ἀενάου δέ θύγατρες ἀνάμπυκες ̓Ωκεανοῖο</TextUnit>
    <TextUnit id="20597" loc="48.314">δμωίδες ἐρρώοντο συνήλυδες ἰοχεαίρῃ,</TextUnit>
    <TextUnit id="20598" loc="48.315">ὦν ἡ μέν ταχύγουνος ἔην προκέλευθος ἀνάσσης,</TextUnit>
    <TextUnit id="20599" loc="48.316">ἄλλη δ' ἰσοκέλευθος ἀναστείλασα χιτῶνα</TextUnit>
    <TextUnit id="20600" loc="48.317">ἐγγὺς ἔην, ἑτέρη δὲ τανυκνήμιδος ἀπήνης</TextUnit>
    <TextUnit id="20601" loc="48.318">ἁπτομένη πείρινθος ὁμόδρομον εἶχε πορείην.</TextUnit>
    <TextUnit id="20602" loc="48.319">καὶ σέλας ἰοχέαιρα διαυγάζουσα προσώπου</TextUnit>
    <TextUnit id="20603" loc="48.320">ἀμφιπόλων ἤστραψεν ὑπέρτερος, ὡς ὅτε δίφρῳ</TextUnit>
    <TextUnit id="20604" loc="48.321">αἰθερίῳ πέμπουσα φιλαγρύπνων φλόγα πυρσῶν</TextUnit>
    <TextUnit id="20605" loc="48.322">ἀννεφέλους ἀκτῖνας ὀιστεύουσα Σελήνη</TextUnit>
    <TextUnit id="20606" loc="48.323">πλησιφαὴς ἀνέτειλε πυριτρεφέων μέσον, ἄστρων,</TextUnit>
    <TextUnit id="20607" loc="48.324">οὐρανίην στίχα πᾶσαν ἀμαλδύνουσα προσώπῳ:</TextUnit>
    <TextUnit id="20608" loc="48.325">τῇ σέλας ἶσον ἔχουσα διέτρεχεν ̓́Αρτεμις ὕλην,</TextUnit>
    <TextUnit id="20609" loc="48.326">εἰσόκε χῶρον ἵκανεν, ὅπῃ κελάδοντι ῥεέθρῳ</TextUnit>
    <TextUnit id="20610" loc="48.327">Σαγγαρίου ποταμοῖο Διιπετὲς ἕλκεται ὕδωρ.</TextUnit>
    <TextUnit id="20611" loc="48.328">αὔρη δ' ἀμφιέλισσαν ἑὴν ἀνέκοψεν,</TextUnit>
    <TextUnit id="20612" loc="48.329">καὶ κεμάδας χρυσέοισιν ἀνακρούουσα χαλινοῖς</TextUnit>
    <TextUnit id="20613" loc="48.330">ἀμφὶ ῥοὰς ἔστησε φεραυγέα δίφρον ἀνάσσης:</TextUnit>
    <TextUnit id="20614" loc="48.331">καὶ θεός ἐκ δίφροιο κατέδραμεν: ἐκ δέ οἱ ὤμων</TextUnit>
    <TextUnit id="20615" loc="48.332">τόξα μὲν Οὖπις ἔδεκτο, καὶ ἰοδόκην ̔Εκαέργη,</TextUnit>
    <TextUnit id="20616" loc="48.333">̓Ωκεανοῦ δέ θύγατρες ἐύπλοκα δίκτυα θήρης:</TextUnit>
    <TextUnit id="20617" loc="48.334">καὶ κύνας... ἐνδρομίδας δὲ ποδῶν ἀνελύσατο Λοξώ.</TextUnit>
    <TextUnit id="20618" loc="48.335">ἡ δὲ μεσημβρίζουσα σέβας φιλοπάρθενον αἰδοῦς</TextUnit>
    <TextUnit id="20619" loc="48.336">ἐν προχοαῖς ἐφύλαξε, διερπύζουσα ῥοάων</TextUnit>
    <TextUnit id="20620" loc="48.337">ἴχνεσι φειδομένοισι, καὶ ἐκ ποδὸς ἄχρι καρήνου</TextUnit>
    <TextUnit id="20621" loc="48.339">ἀκροβαφῆ κατὰ βαιὸν ἀναστείλασα χιτῶνα,</TextUnit>
    <TextUnit id="20622" loc="48.338">ἀμφιπερισφίγγουσα πόδας διδυμάονι μηρῷ</TextUnit>
    <TextUnit id="20623" loc="48.340">κρυπτόμενον μετρηδὸν ὅλον δέμας ἔκλυσε κούρη.</TextUnit>
    <TextUnit id="20624" loc="48.341">λοξὰ δέ παπταίνουσα δι' ὕδατος εὔσκοπος Αὔρη</TextUnit>
    <TextUnit id="20625" loc="48.342">τολμηροῖς βλεφάροισιν ἀναιδήτοιο προσώπου</TextUnit>
    <TextUnit id="20626" loc="48.343">ἁγνὸν ἀθηήτοιο δέμας διεμέτρεε κούρης,</TextUnit>
    <TextUnit id="20627" loc="48.344">θέσκελον εἰσορόωσα σαόφρονος εἶδος ἀνάσσης:</TextUnit>
    <TextUnit id="20628" loc="48.345">καὶ πόδας ἁπλώσασα τιταινομένων παλαμάων</TextUnit>
    <TextUnit id="20629" loc="48.346">δαίμονι νηχομένῃ συνενήχετο παρθένος Αὔρη.</TextUnit>
    <TextUnit id="20630" loc="48.347">ἡμιφανὴς δ' ἀτέλεστος ἔσω ποταμηίδος ὄχθης</TextUnit>
    <TextUnit id="20631" loc="48.348">ἰκμαλέας ῥαθάμιγγας ἀποσμήξασα κομάων...</TextUnit>
    <TextUnit id="20632" loc="48.349">̓́Αρτεμις ἀγροτέρη: σχεδόθεν δέ οἱ ἀγρότις Αὔρη</TextUnit>
    <TextUnit id="20633" loc="48.350">μαζοὺς ἀμφαφόωσα θεημάχον ἴαχε φωνήν:</TextUnit>
    <TextUnit id="20634" loc="48.351">“̓́Αρτεμι, μοῦνον ἔχεις φιλοπάρθενον οὔνομα κούρης,</TextUnit>
    <TextUnit id="20635" loc="48.353">ὅττι διὰ στέρνων κεχαλασμένον ἄντυγα θηλῆς</TextUnit>
    <TextUnit id="20636" loc="48.352">θῆλυν ἔχεις Παφίης, οὐκ ἄρσενα μαζὸν ̓Αθήνης,</TextUnit>
    <TextUnit id="20637" loc="48.354">καὶ ῥοδέους σπινθῆρας ὀιστεύουσι παρειαί:</TextUnit>
    <TextUnit id="20638" loc="48.355">ἀλλὰ δέμας μεθέπουσα ποθοβλήτοιο θεαίνης</TextUnit>
    <TextUnit id="20639" loc="48.356">καὶ σὺ γάμων βασίλευε σὺν ἁβροκόμῳ Κυθερείῃ,</TextUnit>
    <TextUnit id="20640" loc="48.357">δεξαμένη θαλάμοις τινὰ νυμφίον: ἢν δ' ἐθελήσῃς,</TextUnit>
    <TextUnit id="20641" loc="48.358">̔Ερμείῃ παρίαυε καί ̓́Αρεϊ, λεῖψον ̓Αθήνην:</TextUnit>
    <TextUnit id="20642" loc="48.359">ἤν δ' ἐθέλῃς, ἀνάειρε βέλος καὶ τόξον ̓Ερώτων,</TextUnit>
    <TextUnit id="20643" loc="48.360">εἰ μεθέπεις θρασὺν οἶστρον ὀιστοκόμοιο φαρέτρης.</TextUnit>
    <TextUnit id="20644" loc="48.361">ἱλήκοι τεὸν εἶδος: ἐγὼ σέο μᾶλλον ἀρείων:</TextUnit>
    <TextUnit id="20645" loc="48.362">δέρκεο, πῶς μεθέπω βριαρὸν δέμας: ἠνίδε μορφὴν</TextUnit>
    <TextUnit id="20646" loc="48.363">ἄρσενα καὶ Ζεφύροιο θοώτερον ἴχνιον Αὔρης:</TextUnit>
    <TextUnit id="20647" loc="48.364">δέρκεο, πῶς σφριγόωσι βραχίονες: ἠνίδε μαζοὺς</TextUnit>
    <TextUnit id="20648" loc="48.365">ὄμφακας οἰδαίνοντας ἀθήλεας: ἦ τάχα φαίης,</TextUnit>
    <TextUnit id="20649" loc="48.366">ὅττι τεοὶ γλαγόεσσαν ἀναβλύζουσιν ἐέρσην:</TextUnit>
    <TextUnit id="20650" loc="48.367">πῶς παλάμην μεθέπεις ἁπαλόχροα; πῶς σέο μαζοὶ</TextUnit>
    <TextUnit id="20651" loc="48.368">οὔ τινα κύκλου ἔχουσι περίτροχον, οἷά περ Αὔρης,</TextUnit>
    <TextUnit id="20652" loc="48.369">αὐτόματοι κήρυκες ἀσυλήτοιο κορείης;”</TextUnit>
    <TextUnit id="20653" loc="48.370">ἔννεπε κερτομέουσα: κατηφιόωσα δὲ σιγῇ</TextUnit>
    <TextUnit id="20654" loc="48.371">σύννομος οἰδαίνοντι χόλῳ κυμαίνετο δαίμων,</TextUnit>
    <TextUnit id="20655" loc="48.372">καὶ φονίους σπινθῆρας ἀνηκόντιζον ὀπωπαί:</TextUnit>
    <TextUnit id="20656" loc="48.373">ἐκ προχοῆς δ' ἀνέπαλτο, πάλιν δ' ἔνδυνε χιτῶνα,</TextUnit>
    <TextUnit id="20657" loc="48.374">καὶ καθαραῖς λαγόνεσσι τὸ δεύτερον ἥρμοσε μίτρην</TextUnit>
    <TextUnit id="20658" loc="48.375">ἀχνυμένη. νέμεσιν δὲ μετήιεν: εὗρε δὲ κούρην</TextUnit>
    <TextUnit id="20659" loc="48.376">ὑψινεφῆ παρὰ Ταῦρον, ὅπῃ παρὰ γείτονι Κύδνῳ</TextUnit>
    <TextUnit id="20660" loc="48.377">παῦσε Τυφαονίης ὑψαύχενα κόμπον ἀπειλῆς:</TextUnit>
    <TextUnit id="20661" loc="48.378">καὶ τροχὸς αὐτοκύλιστος ἔην παρὰ ποσσὶν ἀνάσσης</TextUnit>
    <TextUnit id="20662" loc="48.379">σημαίνων, ὅτι πάντας ἀγήνορας εἰς πέδον ἕλκει</TextUnit>
    <TextUnit id="20663" loc="48.380">ὑψόθεν εἰλυφόωσα δίκης ποινήτορι κύκλῳ,</TextUnit>
    <TextUnit id="20664" loc="48.381">δαίμων πανδαμάτειρα, βίου στρωφῶσα πορείην:</TextUnit>
    <TextUnit id="20665" loc="48.382">ἀμφὶ δέ οἱ πεπότητο παρὰ θρόνον ὄρνις ἀλάοτωρ,</TextUnit>
    <TextUnit id="20666" loc="48.383">γρὺψ πτερόεις, πισύρων δὲ ποδῶν κουφίζετο παλμῷ</TextUnit>
    <TextUnit id="20667" loc="48.384">δαίμονος ἱπταμένης αὐτάγγελος, ὅττι καὶ αὐτὴ</TextUnit>
    <TextUnit id="20668" loc="48.385">τέτραχα μοιρηθέντα διέρχεται ἕδρανα κόσμου:</TextUnit>
    <TextUnit id="20669" loc="48.386">ἀνέρας ὑψιλόφους ἀλύτῳ σφίγγουσα χαλινῷ,</TextUnit>
    <TextUnit id="20670" loc="48.387">ἀντίτυπον μίμημα, καὶ ὡς κακότητος ἱμάσθλῃ,</TextUnit>
    <TextUnit id="20671" loc="48.388">ὡς τροχὸν αὐτοκύλιστον, ἀγήνορα φῶτα κυλίνδει.</TextUnit>
    <TextUnit id="20672" loc="48.389">ἔγνω δ' ὡς ἐνόησε θεὰ χλοάοντι προσώπῳ</TextUnit>
    <TextUnit id="20673" loc="48.390">̓́Αρτεμιν ἀχνυμένην φονίης πλήθουσαν ἀπειλῆς,</TextUnit>
    <TextUnit id="20674" loc="48.391">καί μιν ἀνειρομένη φιλίῳ μειλίξατο μύθῳ:</TextUnit>
    <TextUnit id="20675" loc="48.392">“σὸν χόλον, ἰοχέαιρα, τεαὶ βοόωσιν ὀπωπαί:</TextUnit>
    <TextUnit id="20676" loc="48.393">̓́Αρτεμι, τίς κλονέει σε θεημάχος υἱὸς ̓Αρούρης;</TextUnit>
    <TextUnit id="20677" loc="48.394">τίς πάλιν ἐβλάστησεν ὑπὲρ δαπέδοιο Τυφωεύς;</TextUnit>
    <TextUnit id="20678" loc="48.395">μὴ Τιτυὸς παλίνορσος ἐρωμανὲς ὄμμα τιταίνων</TextUnit>
    <TextUnit id="20679" loc="48.396">εἵματος ἀψαύστοιο τεῆς ἔψαυσε τεκούσης;</TextUnit>
    <TextUnit id="20680" loc="48.397">̓́Αρτεμι, πῇ σέο τόξα καὶ ̓Απόλλωνος ὀιστοί;</TextUnit>
    <TextUnit id="20681" loc="48.398">τίς πάλιν ̓Ωρίων σε βιάζεται; εἰσέτι κεῖται</TextUnit>
    <TextUnit id="20682" loc="48.399">κεῖνος, ὃς ὑμετέροιο τάλας ἔψαυαε χιτῶνος,</TextUnit>
    <TextUnit id="20683" loc="48.400">μητρὸς ἔσω λαγάνων νέκυς ἄπνοος: εἰ δέ τις ἀνὴρ</TextUnit>
    <TextUnit id="20684" loc="48.401">χερσὶ ποθοβλήτοισι τεῶν ἐδράξατο πέπλων,</TextUnit>
    <TextUnit id="20685" loc="48.402">σκορπίον ἄλλον ἄεξε τεῆς ποινήτορα μίρης:</TextUnit>
    <TextUnit id="20686" loc="48.403">εἰ δὲ πάλιν θρασὺς ̓͂Ωτος ἢ αὐχήεις ̓Εφιάλτης</TextUnit>
    <TextUnit id="20687" loc="48.404">συζυγίην μενέαινε τεῶν ἀκίχητον ̓Ερώτων,</TextUnit>
    <TextUnit id="20688" loc="48.405">κτεῖνον ἀνυμφεύτοιο τεῆς μνηστῆρα κορείης:</TextUnit>
    <TextUnit id="20689" loc="48.406">εἰ δὲ γυνὴ πολύτεκνος ἀνιάζει σέο Λητώ,</TextUnit>
    <TextUnit id="20690" loc="48.407">ἄλλη λαϊνέη Νιόη κλαύσειε γενέθλην:</TextUnit>
    <TextUnit id="20691" loc="48.408">τίς φθόνος, εἰ λἰ λίθον ἄλλον ὑπὲρ Σιπύλοιο τελέσσω;</TextUnit>
    <TextUnit id="20692" loc="48.409">μή σε πατὴρ διὰ λέκτρα μετὰ γλαυκῶπιν ὀρίνει;</TextUnit>
    <TextUnit id="20693" loc="48.410">μὴ τεὸν ̔Ερμάωνι γάμον κατένευσε Κρονίων,</TextUnit>
    <TextUnit id="20694" loc="48.411">οἷα καὶ ̔Ηφαίστῳ καθρῆς ὑμέναιον ̓Αθήνης;</TextUnit>
    <TextUnit id="20695" loc="48.412">εἰ δὲ γυνὴ κλονέει σε, τεὴν ἅτε μητέρα Λητώ,</TextUnit>
    <TextUnit id="20696" loc="48.413">ἔσσομαι ἀχνυμένης τιμήορος ἰοχεαίρης.”</TextUnit>
    <TextUnit id="20697" loc="48.414">οὔ πω μῦθος ἔληγεν: ἀλεξικάκῳ δὲ θεαίνῃ</TextUnit>
    <TextUnit id="20698" loc="48.415">τοῖον ἔπος φθαμένη σκυλακοτρόφος ἴαχε κούρη:</TextUnit>
    <TextUnit id="20699" loc="48.416">“Παρθένε πανδαμάτειρα, κυβερνήτειρα γενέθλης,</TextUnit>
    <TextUnit id="20700" loc="48.417">οὐ Ζεύς, οὐ Νιόβη με, καὶ οὐ θρασὺς ̓͂Ωτος ὀρίνει:</TextUnit>
    <TextUnit id="20701" loc="48.418">οὐ Τιτυὸς βαθύπεπλον ἐμὴν ἀνεσείρασε Λητώ:</TextUnit>
    <TextUnit id="20702" loc="48.419">οὐ νέος ̓Ωρίων με βιάζεται, νἱὸς ̓Αρούρης:</TextUnit>
    <TextUnit id="20703" loc="48.420">ἀλλά με κερτομέουσα βαρύστομος ὀξέι μύθῳ</TextUnit>
    <TextUnit id="20704" loc="48.421">ἤκαχε Ληλάντοιο πάις, δυσπάρθενος Λὔρη:</TextUnit>
    <TextUnit id="20705" loc="48.422">ἀλλὰ τί σοι τάδε πάντα διίξομαι; αἰδέομαι γὰρ</TextUnit>
    <TextUnit id="20706" loc="48.423">αἶσχος ἐμῶν μελέων ἐνέπειν καὶ ὀνείδεα μαζῶν:</TextUnit>
    <TextUnit id="20707" loc="48.424">μητρὶ δ' ἐμῇ πάθον ἄλγος ὁμοίιον: ἀμφότερον γὰρ</TextUnit>
    <TextUnit id="20708" loc="48.425">ἐν Φρυγίῃ Νιόβη διδυμητόκον ἤκαχε Λητώ,</TextUnit>
    <TextUnit id="20709" loc="48.426">καὶ πἁλιν ἐν Φρυγίῃ με θεημάχος ἤκαχεν Λὔρη:</TextUnit>
    <TextUnit id="20710" loc="48.427">ἀλλ' ἡ μὲν νόθον εἶδος ἀμειψαμένη πόρε ποινήν,</TextUnit>
    <TextUnit id="20711" loc="48.428">Τανταλὶς αἰνοτόκεια, καὶ εἰσέτι δάκρυα λείβει</TextUnit>
    <TextUnit id="20712" loc="48.429">ὄμμασι πετραίοισιν: ἀνιηθεῖσα δὲ μούνη</TextUnit>
    <TextUnit id="20713" loc="48.430">αἶσχος ἔχω νήποινον, ἐπεὶ φιλοπάρθενος Αὔρη</TextUnit>
    <TextUnit id="20714" loc="48.431">δάκρυσιν οὐ λίθον εἶχε λελουμένον, οὐκ ἴδε πηγὴν</TextUnit>
    <TextUnit id="20715" loc="48.432">μῶμον ἀπαγγέλλουσαν ἀφειδέος ἀνθερεῶνος.</TextUnit>
    <TextUnit id="20716" loc="48.433">ἀλλὰ σὺ κυδαίνουσα τεὴν Τιτηνίδα φύτλην</TextUnit>
    <TextUnit id="20717" loc="48.434">δός μετὰ μητρῴην ἑτέρην χάριν, ὄφρα νοήσω</TextUnit>
    <TextUnit id="20718" loc="48.435">λαϊνέης ἀτίνακτν ἀμειβομένης δέμας Αὔρης:</TextUnit>
    <TextUnit id="20719" loc="48.436">μηδὲ τεὴν ἔμφυλον ὀδυρομένην λίπε κούρην,</TextUnit>
    <TextUnit id="20720" loc="48.437">μή μοι ἐπεγγελόωσαν ἴδω πάλιν ἄτροπον Αὔρην,</TextUnit>
    <TextUnit id="20721" loc="48.438">ἠέ μιν οἰστρήσειε τεὴ χαλκήλατος ἅρπη.”</TextUnit>
    <TextUnit id="20722" loc="48.439">ὣς φαμένην θάρσυνε θεὰ καὶ ἀμείβετο μύθῳ:</TextUnit>
    <TextUnit id="20723" loc="48.440">“Λητῴη φυγόδεμνε, κυνοσσόε, σύγγονε Φοίβου,</TextUnit>
    <TextUnit id="20724" loc="48.441">οὐ μὲν ἐμῷ δρεπάνῳ Τιτηνίδα παῖδα δαμάσσω,</TextUnit>
    <TextUnit id="20725" loc="48.442">οὐδέ μιν ἐν Φρυγίῃ τελέσω πετρώδεα νύμφην,</TextUnit>
    <TextUnit id="20726" loc="48.443">Τιτήνων γεγαυῖα παλαίτατον αἷμα καὶ αὐτή,</TextUnit>
    <TextUnit id="20727" loc="48.444">μή ποτέ μοι μέμψαιτο πατὴρ Λήλαντος ἀκούων:</TextUnit>
    <TextUnit id="20728" loc="48.445">ἓν δέ σοι, ἰοχέαιρα, χαρίζομαι: ἀγρότις Αὔρη</TextUnit>
    <TextUnit id="20729" loc="48.446">παρθενικὴν ἤλεγξε, καὶ οὐκέτι παρθένος ἔσται:</TextUnit>
    <TextUnit id="20730" loc="48.447">καί μιν ἐσαθρήσειας ὀρεσσιχύτου διὰ κόλπου</TextUnit>
    <TextUnit id="20731" loc="48.448">δάκρυσι πηγαίοισιν ὀδυρομένην ἔτι μίτρην.”</TextUnit>
    <TextUnit id="20732" loc="48.449">εἶπε παρηγορέουσα: καὶ οὔρεα κάλλιπε κούρη</TextUnit>
    <TextUnit id="20733" loc="48.450">̓́Αρτεμις ἑζομένη κεμάδων τετράζυγι δίφρῳ,</TextUnit>
    <TextUnit id="20734" loc="48.451">καὶ Φρυγίης ἐπέβαινεν. ὁμοζήλῳ πορείῃ</TextUnit>
    <TextUnit id="20735" loc="48.452">παρθένος ̓Αδρήστεια μετήιε δύσμαχον Αὔρην,</TextUnit>
    <TextUnit id="20736" loc="48.453">γρῦπας ἁμιλλητῆρας ὑποζεύξασα χαλινῷ:</TextUnit>
    <TextUnit id="20737" loc="48.454">καὶ ταχινὴ πεφόρητο δι' ἠέρος ὀξέι δίφρῳ,</TextUnit>
    <TextUnit id="20738" loc="48.455">καὶ δρόμον ἐστήριξεν ὑπὲρ Σιπύλοιο καρήνων</TextUnit>
    <TextUnit id="20739" loc="48.456">Τανταλίδος προπάροιθε λιθογλήνοιο προσώπου,</TextUnit>
    <TextUnit id="20740" loc="48.457">πτηνῶν τετραπόδων σκολιοὺς σφίγγουσα χαλινούς.</TextUnit>
    <TextUnit id="20741" loc="48.458">αὔρης δ' ἐγγὺς ἵκανεν ἀγήνορος: ὑψίνοον δὲ</TextUnit>
    <TextUnit id="20742" loc="48.459">αὐχένα δειλαίης ὀφιώδεϊ τύψεν ἱμάσθλῃ,</TextUnit>
    <TextUnit id="20743" loc="48.460">καί μιν ἀνεστυφέλιξε δίκης τροχοειδέι κύκλῳ,</TextUnit>
    <TextUnit id="20744" loc="48.461">καὶ νόον ἄφρονα κάμψεν ἀκαμπέος: ἀμφὶ δὲ μίτρην</TextUnit>
    <TextUnit id="20745" loc="48.462">παρθενικῆς ἐλέλιζεν ἐχιδνήεσσαν ἱμάσθλην</TextUnit>
    <TextUnit id="20746" loc="48.463">̓Αργολὶς ̓Αδρήστεια: χαριζομένη δὲ θεαίνῃ,</TextUnit>
    <TextUnit id="20747" loc="48.464">καὶ μάλα περ κοτέοντι κασιγνήτῳ Διονύσῳ,</TextUnit>
    <TextUnit id="20748" loc="48.465">ὥπλισεν ἄλλον ἔρωτα, καὶ εἰ πέλε νῆις ̓Ερώτων,</TextUnit>
    <TextUnit id="20749" loc="48.466">Παλλήνης μετὰ λέκτρα, μετὰ φθιμένην ̓Αριάδνην,</TextUnit>
    <TextUnit id="20750" loc="48.467">τὴν μὲν λειπομένην ἐνὶ πατρίδι, τὴν δ' ἐνὶ γαίῃ</TextUnit>
    <TextUnit id="20751" loc="48.468">ἀλλοτρίῃ πετραῖον, ̓Αχαιίδος ὡς βρέτας ̔́Ηρης,</TextUnit>
    <TextUnit id="20752" loc="48.469">καὶ Βρόης πολὺ μᾶλλον ἀνηνύστων περὶ λέκτρων.</TextUnit>
    <TextUnit id="20753" loc="48.470">καὶ Νέμεσις πεπότητο νιφοβλήτῳ παρὰ Ταύρῳ,</TextUnit>
    <TextUnit id="20754" loc="48.471">εἰσόκε Κύδνον ἵκανε τὸ δεύτερον ἀμφὶ δὲ κούρῃ</TextUnit>
    <TextUnit id="20755" loc="48.472">ἡδυβόλῳ Διόνυσον ̓́Ερως οἴστρησεν ὀιστῷ,</TextUnit>
    <TextUnit id="20756" loc="48.473">καὶ πρερὰ κυκλώσας ἐπεήσατο κοῦφος ̓Ολύμπου.</TextUnit>
    <TextUnit id="20757" loc="48.474">καὶ θεὸς οὐρεσίφοιτος ἱμάσσετο μείζονι πυρσῷ:</TextUnit>
    <TextUnit id="20758" loc="48.475">οὐ γὰρ ἔην ἐλάχεια παραίφασις: οὐ τότε κούρης</TextUnit>
    <TextUnit id="20759" loc="48.476">ἐλπίδα Κυπρδίην, οὐ φάρμακον εἶχεν ̓Ερώτων:</TextUnit>
    <TextUnit id="20760" loc="48.477">ἀλλά μιν ἔφλεγε μᾶλλον ̓́Ερως θελξίφρονι πυρσῷ</TextUnit>
    <TextUnit id="20761" loc="48.478">θυιάδος ὀψιτέλεστον ἀπειθέος εἰς γάμον Αὔρης.</TextUnit>
    <TextUnit id="20762" loc="48.479">καὶ μογέων ἔκρυπτεν ἑὸν πόθον, οὐδ' ἐνὶ λόχμαις</TextUnit>
    <TextUnit id="20763" loc="48.480">Κυπριδίοις ὀάροισιν ὁμίλεεν ἐγγύθεν Αὔρης,</TextUnit>
    <TextUnit id="20764" loc="48.481">μή μιν ἀλυσκάζειε. τί κύντερον, ἢ ὅτε μοῦνοι</TextUnit>
    <TextUnit id="20765" loc="48.482">ἀνέρες ἱμείρουσι, καὶ οὐ ποθέουσι γυναῖκες;</TextUnit>
    <TextUnit id="20766" loc="48.483">καὶ μέθεπε πραπίδεσσι πεπηγμένον ἰὸν ̓Ερώτων,</TextUnit>
    <TextUnit id="20767" loc="48.484">παρθένος εἰ δρόμον εἶχε κυνοσσόον ἔνδοθι λόχμης:</TextUnit>
    <TextUnit id="20768" loc="48.485">Κυπριδίοις δ' ἀνέμοισιν ἀειρομένοιο χιτῶνος</TextUnit>
    <TextUnit id="20769" loc="48.486">μηρὸν ὀπιπεύων θηλύνετο Βάκχος ἀλήτης.</TextUnit>
    <TextUnit id="20770" loc="48.487">ὀψὲ δὲ παφλάζοντι πόθῳ δεδονημένος Αὔρης</TextUnit>
    <TextUnit id="20771" loc="48.488">Βάκχος ἀμηχαναέων ἔπος ἴαχε λυσσάδι φωνῇ:</TextUnit>
    <TextUnit id="20772" loc="48.489">“Πανὸς ἐγὼ δυαέρωτος ἔχω τύπον, ὅττί με φεύγει</TextUnit>
    <TextUnit id="20773" loc="48.490">παρθένος ἠνεμόφοιτος, ἐρημονόμῳ δὲ πεδίλῳ</TextUnit>
    <TextUnit id="20774" loc="48.491">πλάζεται ἀστήρικτος ἀθηήτου πλέον ̓Ηχοῦς.</TextUnit>
    <TextUnit id="20775" loc="48.492">ὄλβιε, Πάν, Βρομίοιο πολὺ πλέον, ὅττι ματεύων</TextUnit>
    <TextUnit id="20776" loc="48.493">φάρμακον εὗρες ἔρωτος ἐνὶ φρενοθελυέι φωνῷ:</TextUnit>
    <TextUnit id="20777" loc="48.494">σὸν κτύπον ὑστερόφωνος ἀμείβεται ἄστατος ̓Ηχὼ</TextUnit>
    <TextUnit id="20778" loc="48.495">φθεγγομένη λάλον ἦχον ὁμοίιον: αἴθε καὶ αὐτὴ</TextUnit>
    <TextUnit id="20779" loc="48.496">ἐκ στομάτων ἕνα μῦθον ἀνήρυγε παρθένος Αὔρη.</TextUnit>
    <TextUnit id="20780" loc="48.497">οὗτος ἔρως οὐ πᾶσιν ὁμοίιος: οὐδὲ γὰρ αὐτὴ</TextUnit>
    <TextUnit id="20781" loc="48.498">παρθενικαῖς ἑτέρῃσιν ὁμότροπον ἦθος ἀέξει.</TextUnit>
    <TextUnit id="20782" loc="48.499">ποῖον ἐμῆς ὀδύνης πέλε φάρμακον; ἦ ῥά ἑ θέλξω</TextUnit>
    <TextUnit id="20783" loc="48.500">νεύματι Κυπριδίῳ; πότε που, πότε θέλγεται Αὔρη</TextUnit>
    <TextUnit id="20784" loc="48.501">κινυμένοις βλεφάροισιν; ἐρωμανὲς ὄμμα τιταίνων</TextUnit>
    <TextUnit id="20785" loc="48.502">τίς γαμίοις ὀάροισι παραπλάζει φρένας ἄρκτου</TextUnit>
    <TextUnit id="20786" loc="48.503">εἰς Παφίην, ἐς ̓́Ερωτα; τίς ὡμίλησε λεαίνῃ;</TextUnit>
    <TextUnit id="20787" loc="48.504">τίς δρυῒ μῦθον ἔλεξε; τίς ἄπνοον ἤπαφε πεύκην;</TextUnit>
    <TextUnit id="20788" loc="48.505">τίς κρανέην παρέπεισε, καὶ εἰς γάμον ἤγαγε πέτρην;</TextUnit>
    <TextUnit id="20789" loc="48.506">ποῖος ἀνὴρ θέλξειεν ἀκηλήτου νόον Αὔρης;</TextUnit>
    <TextUnit id="20790" loc="48.507">ποῖος ἀνὴρ θέλξειεν; ἀμιτροχίτωνι δὲ κούρῃ</TextUnit>
    <TextUnit id="20791" loc="48.508">τίς γάμον ἢ φιλότητος ἀρηγόνα κεστὸν ἐνίψῃ;</TextUnit>
    <TextUnit id="20792" loc="48.509">τίς γλυκὺ κέωτρον ̓́Ερωτος ἢ οὔνομα Κυπρογενείης;</TextUnit>
    <TextUnit id="20793" loc="48.510">μᾶλλον ̓Αθηναίη τάχα πείσεται: οὐδέ με φεύγει</TextUnit>
    <TextUnit id="20794" loc="48.511">̓́Αρτεμις ἀπτοίητος, ὅσον φιλοπάρθενος Αὔρη.</TextUnit>
    <TextUnit id="20795" loc="48.512">αἴθε φίλοις στομάτεσσιν ἔπος τόδε μοῦνον ἐνίψῃ:</TextUnit>
    <TextUnit id="20796" loc="48.513">“Βάκχε, μάτην ποθέεις, μὴ δίζεο παρθένον Αὔρην.””</TextUnit>
    <TextUnit id="20797" loc="48.514">ἔννεπεν ἀνθεμόεντος ἔσω λειμῶνος ὁδεύων</TextUnit>
    <TextUnit id="20798" loc="48.515">εἰαρινοῖς ἀνέμοισι, καὶ εὐόδμῳ παρὰ μύρτῳ</TextUnit>
    <TextUnit id="20799" loc="48.516">ἡδὺ μεσημβρίζων πόδας εὔνασεν, ἀμφὶ δὲ δένδρῳ</TextUnit>
    <TextUnit id="20800" loc="48.517">κέκλιτο συρίζουσαν ἔχων Ζεφυρήιον αὔπην</TextUnit>
    <TextUnit id="20801" loc="48.518">καὶ καμάτῳ καὶ ἔρωτι κατάσχετος: ἑζομένῳ δὲ</TextUnit>
    <TextUnit id="20802" loc="48.519">ἥλικος αὐτομέλαθρος ὑπερκύψασα κορύμβου</TextUnit>
    <TextUnit id="20803" loc="48.520">παρθένος ἀκρήδεμνος ̔Αμαδρυὰς ἔννεπε Νύμφη,</TextUnit>
    <TextUnit id="20804" loc="48.521">Κύπριδι πιστὰ φέρουσα καὶ ἱμερόεντι Λυαίῳ:</TextUnit>
    <TextUnit id="20805" loc="48.522">“Οὐ δύναταί ποτε Βάκχος ἄγειν ἐπὶ δέμνιον Αὔρην,</TextUnit>
    <TextUnit id="20806" loc="48.523">εἰ μή μιν βαρύδεσμον ἀλυκτοπέδῃσι πεδήσῃ,</TextUnit>
    <TextUnit id="20807" loc="48.524">δεσμοῖς Κυπριδίοισι πόδας καὶ χεῖρας ἑλίξας,</TextUnit>
    <TextUnit id="20808" loc="48.525">ἠέ μιν ὑπνώουσαν ὑποζεύξας ὑμεναίοις</TextUnit>
    <TextUnit id="20809" loc="48.526">παρθενικῆς ἀνάεδνον ὑποκλέψειε κορείην.”</TextUnit>
    <TextUnit id="20810" loc="48.527">ὣς φαμένη παλίνορσος ὁμήλικι κεύθετο θάμνῳ</TextUnit>
    <TextUnit id="20811" loc="48.528">δυσαμένη δρυόεντα πάλιν δόμον: αὐτὰρ ὁ κάμνων</TextUnit>
    <TextUnit id="20812" loc="48.529">Βάκχος ἐρωτοτόκοισι νόον πόμπευεν ὀνείροις.</TextUnit>
    <TextUnit id="20813" loc="48.530">ψυχὴ δ' ἠνεμόφοιτος ἀποφθιμένης ̓Αριάδνης,</TextUnit>
    <TextUnit id="20814" loc="48.531">νήδυμον ὑπνώοντι παρισταμένη Διονύσῳ,</TextUnit>
    <TextUnit id="20815" loc="48.532">ζηλήμων μετὰ πότμον ὀνειρείῳ φάτο μύθῳ:</TextUnit>
    <TextUnit id="20816" loc="48.533">“̓Αμνήμων Διόνυσε τεῶν προτέρων ὑμεναίων,</TextUnit>
    <TextUnit id="20817" loc="48.534">αὔρης ζῆλος ἔχει σε, καὶ οὐκ ἀλέγεις ̓Αριάδνης:</TextUnit>
    <TextUnit id="20818" loc="48.535">ὤμοι ἐμοῦ Θησῆος, ὃν ἥρπασε πικρὸς ἀήτης,</TextUnit>
    <TextUnit id="20819" loc="48.536">ὤμοι ἐμοῦ Θησῆος, ὃν ἔλλαχεν ἀνέρα Φαίδρη.</TextUnit>
    <TextUnit id="20820" loc="48.537">οὐ τάχα μοι πέπρωτο φυγεῖν ψεύδορκον ἀκοίτην,</TextUnit>
    <TextUnit id="20821" loc="48.538">εἰ γλυκὺς ὑπναλέην με λίπεν νέος, ἀντὶ δὲ κείνου</TextUnit>
    <TextUnit id="20822" loc="48.539">νυμφεύθην δυσέρωτι καὶ ἠπεροπῆι Λυαίῳ.</TextUnit>
    <TextUnit id="20823" loc="48.540">ὤμοι, ὅτ' οὐ βροτὸν ἔσχον ἐγὼ ταχύποτμον ἀκοίτην,</TextUnit>
    <TextUnit id="20824" loc="48.541">καί κεν ἐρωμανέοντι κορυσσομένη Διονύσῳ</TextUnit>
    <TextUnit id="20825" loc="48.542">Λημνιάδων γενόμην καὶ ἐγὼ μία θηλυτεράων.</TextUnit>
    <TextUnit id="20826" loc="48.543">ἀλλὰ πολυσπερέων γαμίων ἐπιβήτορα λέκτρων,</TextUnit>
    <TextUnit id="20827" loc="48.544">νυμφίον ὁρκαπάτην, μετὰ Θησέα καὶ σὲ καλέσσω:</TextUnit>
    <TextUnit id="20828" loc="48.545">εἰ δέ σε δῶρον ̓́Ερωτος ἀπαιτίζει σέο νύμφη,</TextUnit>
    <TextUnit id="20829" loc="48.546">δέξό μοι ἠλακάτην, φιλοτήσιον ἕδνον ̓Ερώτων,</TextUnit>
    <TextUnit id="20830" loc="48.547">ὄφρα πόρῃς, ἀθέμιστε, φιλοσκοπέλῳ σέο νύμφῃ</TextUnit>
    <TextUnit id="20831" loc="48.548">δῶρα τεῆς ἀλόχου Μινωίδος, ὄφρά τις εἴπῃ:</TextUnit>
    <TextUnit id="20832" loc="48.549">δῶκε μίτον Θησῆι καὶ ἠλακάτην Διονύσῳ.̓</TextUnit>
    <TextUnit id="20833" loc="48.550">καὶ σὺ κατὰ Κρονίωνα λέχος μετὰ λέκτρον ἀμείβων</TextUnit>
    <TextUnit id="20834" loc="48.551">ἔργα γυναιμανέος μιμήσαο σεῖο τοκῆος,</TextUnit>
    <TextUnit id="20835" loc="48.552">οἶστρον ἔχων ἀκόρητον ἀμοιβαίης ̓Αφροδίτης:</TextUnit>
    <TextUnit id="20836" loc="48.553">Σιθονίης ἀλόχοιο νεοζυγέων ὑμεναίων,</TextUnit>
    <TextUnit id="20837" loc="48.554">Παλλήνης, γάμον οἶδα, καὶ ̓Αλθαίης ὑμεναίους:</TextUnit>
    <TextUnit id="20838" loc="48.555">σιγήσω φιλότητα Κορωνίδος, ἧς ἀπὸ λέκτρων</TextUnit>
    <TextUnit id="20839" loc="48.556">τρεῖς Χάριτες γεγάασιν ὁμόζυγες: ἀλλὰ, Μυκῆναι,</TextUnit>
    <TextUnit id="20840" loc="48.557">πότμον ἐμὸν φθέγξασθε καὶ ἄγριον ὄμμα Μεδούσης,</TextUnit>
    <TextUnit id="20841" loc="48.558">καὶ φθονερῆς ἐς ἔρωτα βιαζομένης ̓Αριάδνης,</TextUnit>
    <TextUnit id="20842" loc="48.559">ἠιόνες Νάξοιο, βοήσατε: 'νυμφίε Θησεῦ,</TextUnit>
    <TextUnit id="20843" loc="48.560">Μινώη καλέει σε χολωομένη Διονύσῳ.̓</TextUnit>
    <TextUnit id="20844" loc="48.561">ἀλλὰ τί Κεκροπίης μιμνήσκομαι; εἰς Παφίην γὰρ</TextUnit>
    <TextUnit id="20845" loc="48.562">μέμφομαι ἀμφοτέροις, καὶ Θησέι καὶ Διονύσῳ.”</TextUnit>
    <TextUnit id="20846" loc="48.563">ὣς φαμένη σκιόεντι πανείκελος ἔσσυτο καπνῷ.</TextUnit>
    <TextUnit id="20847" loc="48.564">καὶ θρασὺς ἔγρετο Βάκχος ἀποσκεδάσας πτερὸν ̔́Υπνου,</TextUnit>
    <TextUnit id="20848" loc="48.565">μυρομένην δ' ᾤκτειρεν ὀνειρείην ̓Αριάδνην.</TextUnit>
    <TextUnit id="20849" loc="48.566">καὶ δόλον ἀλλοπρόσαλλον ἐδίζετο πομπὸν ̓Ερώτων:</TextUnit>
    <TextUnit id="20850" loc="48.567">νύμφης δ' ̓Αστακίδος προτέρων ἐμνήσατο λέκτρων,</TextUnit>
    <TextUnit id="20851" loc="48.568">πῶς ἐρατὴν δολόεντι ποτῷ νυμφεύσατο κούρην</TextUnit>
    <TextUnit id="20852" loc="48.569">ὕπνον ἔχων πομπῆα μεθυσφαλέων ὑμεναίων.</TextUnit>
    <TextUnit id="20853" loc="48.570">ὄφρα μὲν ἤθελε Βάκχος ἐπεντύνειν δόλον εὐνῆς,</TextUnit>
    <TextUnit id="20854" loc="48.571">τόφρα δὲ φοιταλέη Ληλαντιὰς ἔδραμε κούρη</TextUnit>
    <TextUnit id="20855" loc="48.572">πίδακα μαστεύουσα, κατάσχετος αἴθοπι δίψῃ.</TextUnit>
    <TextUnit id="20856" loc="48.573">οὐδὲ λάθεν Διόνυσον ὀρίδρομος ἄστατος Αὔρη</TextUnit>
    <TextUnit id="20857" loc="48.574">διψαλέη: ταχινὸς δὲ θορὼν ἐπὶ πυθμένα πέτρης</TextUnit>
    <TextUnit id="20858" loc="48.575">θύρσῳ γαῖαν ἄρασσε: διχαζομένη δὲ κολώνη</TextUnit>
    <TextUnit id="20859" loc="48.576">αὐτομάτην ὤδινε μέθην εὐώδεϊ μαζῷ</TextUnit>
    <TextUnit id="20860" loc="48.577">χεύματι πορφύροντι: χαριζόμεναι δὲ Λυαίῳ</TextUnit>
    <TextUnit id="20861" loc="48.578">δμωίδες ̓Ηελίοιο κατέγραφον ἄνθεσιν ̔͂Ωραι</TextUnit>
    <TextUnit id="20862" loc="48.579">πίδακος ἄκρα μέτωπα, καὶ εὐόδμοισιν ἀήταις</TextUnit>
    <TextUnit id="20863" loc="48.580">ἀρτιφύτου λειμῶνος ἱμάσσετο νήδυμος ἀήρ:</TextUnit>
    <TextUnit id="20864" loc="48.581">εἶχε δὲ Ναρκίσσοιο φερώνυμα φύλλα κορύμβων</TextUnit>
    <TextUnit id="20865" loc="48.582">ἠιθέου χαρίεντος, ὃν εὐπετάλῳ παρὰ Λάτμῳ</TextUnit>
    <TextUnit id="20866" loc="48.583">νυμφίος ̓Ενδυμίων κεραῆς ἔσπειρε Σελήνης,</TextUnit>
    <TextUnit id="20867" loc="48.584">ὃς πάρος ἠπεροπῆος ἐύχροος εἴδεϊ κωφῷ</TextUnit>
    <TextUnit id="20868" loc="48.585">εἰς τύπον αὐτοτέλεστον ἰδὼν μορφούμενον ὕδωρ</TextUnit>
    <TextUnit id="20869" loc="48.586">κάτθανε, παπταίνων σκιοειδέα φάσματα μορφῆς:</TextUnit>
    <TextUnit id="20870" loc="48.587">καὶ φυτὸν ἔμπνοον εἶχεν ̓Αμυκλαίης ὑακίνθου:</TextUnit>
    <TextUnit id="20871" loc="48.589">ἱπτάμεναι δ' ἀγεληδὸν ἐπ' ἀνθεμόεντι κορύμβῳ</TextUnit>
    <TextUnit id="20872" loc="48.588">εἰαρινῶν ἐλίγαινον ἀηδόνες ὑψόθι φύλλων.</TextUnit>
    <TextUnit id="20873" loc="48.590">κεῖθι δὲ διψώουσα μεσημβριὰς ἔτρεχεν Αὔρη,</TextUnit>
    <TextUnit id="20874" loc="48.592">εἴ ποθι διψώουσα Διὸς χύσιν ἤ τινα πηγὴν</TextUnit>
    <TextUnit id="20875" loc="48.593">ἢ ῥόον ἀθρήσειεν ὀρεσσιχύτου ποταμοῖο:</TextUnit>
    <TextUnit id="20876" loc="48.591">ἀμφὶ δὲ οἱ βλεφάροισιν ̓́Ερως κατέχευεν ὀμίχλην.</TextUnit>
    <TextUnit id="20877" loc="48.594">ἀλλ' ὅτε Βακχείην ἀπατήλιον ἔδρακε πηγήν,</TextUnit>
    <TextUnit id="20878" loc="48.595">δὴ τότε οἱ βλεφάρων σκιόεν νέφος ἤλασε Πειθὼ</TextUnit>
    <TextUnit id="20879" loc="48.596">τοῖον ἔπος βοόωσα γάμου πρωτάγγελον Αὔρῃ:</TextUnit>
    <TextUnit id="20880" loc="48.597">“Παρθενική, κόλε δεῦρο, τελεσσιγάμοιο δὲ πηγῆς</TextUnit>
    <TextUnit id="20881" loc="48.598">εἰς στόμα δέξο ῥέεθρα, καὶ εἰς σέο κόλπον ἀκοίτην.”</TextUnit>
    <TextUnit id="20882" loc="48.599">κούρη δ' ἄσμενος εἶδε: παραπροχυθεῖσα δὲ πηγῇ</TextUnit>
    <TextUnit id="20883" loc="48.600">χείλεσιν οἰγομένοισιν ἀνήφυσεν ἰκμάδα Βάκχου.</TextUnit>
    <TextUnit id="20884" loc="48.601">παρθενικὴ δὲ πιοῦσα τόσην ἐφθέγξατο φωνήν:</TextUnit>
    <TextUnit id="20885" loc="48.602">“Νηιάδες, τί τὸ θαῦμα; πόθεν πέλε νήδυμον ὕδωρ;</TextUnit>
    <TextUnit id="20886" loc="48.603">τίς ποτὸν ἔβλυσε τοῦτο; τίς οὐρανίη τέκε γαστήρ;</TextUnit>
    <TextUnit id="20887" loc="48.604">ἔμπης τοῦτο πιοῦσα ποτὶ δρόμον οὐκέτι βαίνω:</TextUnit>
    <TextUnit id="20888" loc="48.605">ἀλλὰ πόδες βαρύθουσι, καὶ ἡδέι θέλγομαι ὕπνῳ,</TextUnit>
    <TextUnit id="20889" loc="48.606">καὶ σφαλερὸν στομάτων ἁπαλόθροον ἦχον ἰάλλω.”</TextUnit>
    <TextUnit id="20890" loc="48.607">εἶπε καὶ ἀστήρικτον ἑοῦ ποδὸς εἶχε πορείην:</TextUnit>
    <TextUnit id="20891" loc="48.608">ἤιε δ' ἔνθα καὶ ἔνθα πολυπλανέεσσιν ἐρωαῖς</TextUnit>
    <TextUnit id="20892" loc="48.609">πυκνὰ περὶ κροτάφοισι τινασσομένοιο καρήνου:</TextUnit>
    <TextUnit id="20893" loc="48.610">καὶ κεφαλὴν ἔκλινεν ἐρειδομένην σχεδὸν ὤμῳ:</TextUnit>
    <TextUnit id="20894" loc="48.611">εὗδε δ' ὑπὲρ δαπέδοιο τανυπτόρθῳ παρὰ δένδρῳ</TextUnit>
    <TextUnit id="20895" loc="48.612">παρθενίην ἀφύλακτον ἐπιτρέψασα χαμεύνῃ.</TextUnit>
    <TextUnit id="20896" loc="48.613">καὶ πυρόεις βαρύγουνον ̓́Ερως δεδοκημένος Αὔρην</TextUnit>
    <TextUnit id="20897" loc="48.614">οὐρανόθεν κατέπαλτο, γαληναίῳ δὲ προσώπῳ</TextUnit>
    <TextUnit id="20898" loc="48.615">μειδιόων ἀγόρευεν, ὁμοφρονέων Διονύσῳ:</TextUnit>
    <TextUnit id="20899" loc="48.616">“̓Αγρώσσεις, Διόνυσε: μένει δέ σε παρθένος Αὔρη.”</TextUnit>
    <TextUnit id="20900" loc="48.617">ὥς εἰπὼν ἐς ̓́Ολυμπον ἐπείγετο, καὶ πτερὰ πάλλων</TextUnit>
    <TextUnit id="20901" loc="48.618">εἰαρινοῖς πετάλοισιν ἐχάζετο τοῦτο χαράξας:</TextUnit>
    <TextUnit id="20902" loc="48.619">“νυμφίε, λέκτρα τέλεσσον, ἕως ἔτι παρθένος εὕδει:</TextUnit>
    <TextUnit id="20903" loc="48.620">σιγῇ ἐφ' ἡμείων, μὴ παρθένον ὕπνος ἐάσῃ.”</TextUnit>
    <TextUnit id="20904" loc="48.621">καί μιν ἰδὼν ̓Ιόβακχος ἐπ' ἀστρώτοιο χαμεύνης</TextUnit>
    <TextUnit id="20905" loc="48.622">νυμφιδίου Ληθαῖον ἀμεργομένην πτερὸν ̔́Υπνου,</TextUnit>
    <TextUnit id="20906" loc="48.623">ἄψοφος ἀκροτάτοισιν ἀσάμβαλος ἴχνεσιν ἕρπων</TextUnit>
    <TextUnit id="20907" loc="48.624">κωφὸν ἀφωνήτοιο μετήιε δέμνιον Αὔρης:</TextUnit>
    <TextUnit id="20908" loc="48.625">χειρὶ δὲ φειδομένῃ γλαφυρὴν ἀπέθηκε φαρέτρην</TextUnit>
    <TextUnit id="20909" loc="48.626">παρθενικῆς, καὶ τόξα κατέκρυφε κοιλάδι πέτρῃ,</TextUnit>
    <TextUnit id="20910" loc="48.627">μή μιν ὀιστεύσειε τιναξαμένη πτερὸν ̔́Υπνου:</TextUnit>
    <TextUnit id="20911" loc="48.628">καὶ δεσμοῖς ἀλύτοισι πόδας σφηκώσατο κούρης,</TextUnit>
    <TextUnit id="20912" loc="48.629">καὶ παλάμαις ἑλικηδὸν ἐπεσφρηγίσσατο σειρήν,</TextUnit>
    <TextUnit id="20913" loc="48.630">μή μιν ἀλυσκάζειεν: ἐπιστορέσας δὲ κονίῃ</TextUnit>
    <TextUnit id="20914" loc="48.631">παρθενικὴν βαρύυπνον ἑτοιμοτάτην ̓Αφροδίτῃ</TextUnit>
    <TextUnit id="20915" loc="48.632">αὔρης ὑπναλέης γαμίην ἔκλεψεν ὀπώρην.</TextUnit>
    <TextUnit id="20916" loc="48.633">καὶ πόσις ἦν ἀνάεδνος: ὑπὲρ δαπέδοιο δὲ δειλὴ</TextUnit>
    <TextUnit id="20917" loc="48.634">οἰνοβαρὴς ἀτίνακτος ἐνυμφεύθη Διονύσῳ:</TextUnit>
    <TextUnit id="20918" loc="48.635">καὶ σκιεραῖς πτερύγεσσι περισφίγγων δέμας Αὔρης</TextUnit>
    <TextUnit id="20919" loc="48.636">ὕπνος ἔην Βάκχοιο γαμοστόλος, ὅττι καὶ αὐτὸς</TextUnit>
    <TextUnit id="20920" loc="48.637">πειρήθη Παφίης, καὶ ὁμόζυγός ἐστι Σελήνης,</TextUnit>
    <TextUnit id="20921" loc="48.638">καὶ νυχίης φιλότητος ὁμόστολός ἐστιν ̓Ερώτων:</TextUnit>
    <TextUnit id="20922" loc="48.639">καὶ γάμος ὡς ὄναρ ἔσκε. Πολυσκάρθμῳ δὲ χορείῃ</TextUnit>
    <TextUnit id="20923" loc="48.640">εἰς χορὸν αὐτοέλικτον ἀνεσκίρτησε κολώνη,</TextUnit>
    <TextUnit id="20924" loc="48.641">ἡμιφανὴς δ' ἐδόνησεν ̔Αμαδρυὰς ἥλικα πεύκην:</TextUnit>
    <TextUnit id="20925" loc="48.642">μούνη δ' ἦν ἀχόρευτος ἐν οὔρεσι παρθένος ̓Ηχώ,</TextUnit>
    <TextUnit id="20926" loc="48.643">αἰδομένη δ' ἀκίχητος ἐκεύθετο πυθμένι πέτρης,</TextUnit>
    <TextUnit id="20927" loc="48.644">μὴ γάμον ἀθρήσειε γυναιμανέος Διονύσου.</TextUnit>
    <TextUnit id="20928" loc="48.645">καὶ τελέσας ὑμέναιον ἀδουπήτων ἐπὶ λέκτρων</TextUnit>
    <TextUnit id="20929" loc="48.646">νυμφίος ἀμπελόεις, πεφυλαγμένον ἴχνος ἀείρας,</TextUnit>
    <TextUnit id="20930" loc="48.647">νύμφης μὲν κύσε χεῖλος ἐπήρατον, ἀκλινέας δὲ</TextUnit>
    <TextUnit id="20931" loc="48.648">λῦσε πόδας καὶ χεῖρας, ἀπὸ σκοπέλου δὲ φαρέτρην</TextUnit>
    <TextUnit id="20932" loc="48.649">χειρὶ λαβὼν καὶ τόξα πάλιν παρακάτθετο νύμφῃ.</TextUnit>
    <TextUnit id="20933" loc="48.650">καὶ Σατύρων σχεδὸν ἦλθεν ἔτι πνείων ὑμεναίων,</TextUnit>
    <TextUnit id="20934" loc="48.651">ὑπναλέης ἀνέμοισιν ἐπιτρέψας λέχος Αὔρης.</TextUnit>
    <TextUnit id="20935" loc="48.652">νύμφη δ' ἐκ φιλότητος ἀνέδραμε: λυσιμελῆ δὲ</TextUnit>
    <TextUnit id="20936" loc="48.653">ὕπνον ἀκηρύκτων ἀπεσείσατο μάρτυν ̓Ερώτων:</TextUnit>
    <TextUnit id="20937" loc="48.654">θάμβεϊ δ' εἰσορόωσα σαόφρονος ἔκτοθι μίτρης</TextUnit>
    <TextUnit id="20938" loc="48.655">στήθεα γυμνωθέντα καὶ ἀσκεπέος πτύχα μηροῦ</TextUnit>
    <TextUnit id="20939" loc="48.656">καὶ γαμίῃ ῥαθάμιγγι περιστιχθέντα χιτῶνα,</TextUnit>
    <TextUnit id="20940" loc="48.657">ἁρπαμένην ἀνάεδνον ἀπαγγέλλοντα κορείην,</TextUnit>
    <TextUnit id="20941" loc="48.658">μαίνετο παπταίνουσα: καὶ ἥρμοσε κυκλάδα μίτρην</TextUnit>
    <TextUnit id="20942" loc="48.659">στέρνα πάλιν σκιόωσα, καὶ ἠθάδος ἄντυγα μαζοῦ</TextUnit>
    <TextUnit id="20943" loc="48.660">παρθενίῳ ζωστῆρι μάτην ἐσφίγγετο δεσμῷ.</TextUnit>
    <TextUnit id="20944" loc="48.661">ἀχνυμένη δ' ὀλόλυζε, κατάσχετος ἅλματι λύσσης:</TextUnit>
    <TextUnit id="20945" loc="48.662">ἀγρονόμους δ' ἐδίωξε, καὶ εὐπετάλου σχεδὸν ὄχθης</TextUnit>
    <TextUnit id="20946" loc="48.663">τινυμένη δολόεντα πόσιν ποινήτορι θεσμῷ</TextUnit>
    <TextUnit id="20947" loc="48.664">μηλονόμους ἐδάιξεν: ἀμειλίκτῳ δὲ σιδήρῳ</TextUnit>
    <TextUnit id="20948" loc="48.665">βουκόλον ἔκτανε μᾶλλον, ἐπεὶ μάθε νυμφίον ̓Ηοῦς,</TextUnit>
    <TextUnit id="20949" loc="48.666">Τιθωνὸν χαρίεντα, δυσίμερον ἀνέρα βούτην,</TextUnit>
    <TextUnit id="20950" loc="48.667">ὅττι βοῶν ἀγέλαις μεμελημένον ἔσχε καὶ αὐτὴ</TextUnit>
    <TextUnit id="20951" loc="48.668">Λάτμιον ̓Ενδυμίωνα βοῶν ἐλάτειρα Σελήνη:</TextUnit>
    <TextUnit id="20952" loc="48.669">ἔκλυε καὶ Φρυγίοιο, τὸν ἔκτανε παρθένος ἄλλη,</TextUnit>
    <TextUnit id="20953" loc="48.670">ὕμνου πικρὸν ἔρωτα, ποθοβλήτοιο νομῆος:</TextUnit>
    <TextUnit id="20954" loc="48.671">αἰπόλον ἔκτανε μᾶλλον, ὅλον χορὸν ἔκτανεν αἰγῶν</TextUnit>
    <TextUnit id="20955" loc="48.672">αἰνοπαθής, ὅτι Πᾶνα δυσίμερον ἔδρακε κούρη</TextUnit>
    <TextUnit id="20956" loc="48.673">ἰσοφυῆ μεθέποντα δασύτριχος αἰγὸς ὀπωπήν:</TextUnit>
    <TextUnit id="20957" loc="48.674">ἔλπετο γὰρ μάλα τοῦτο, πόθῳ δεδονημένος ̓Ηχοῦς</TextUnit>
    <TextUnit id="20958" loc="48.675">ὅττί μιν ὑπναλέην ἐβιήσατο μηλονόμος Πάν:</TextUnit>
    <TextUnit id="20959" loc="48.676">γειοπόνους δ' ἐδάμασσε πολὺ πλέον, ὅττι καὶ αυτοἰ</TextUnit>
    <TextUnit id="20960" loc="48.677">Κύπριδι θητεύουσιν, ἐπεὶ πέλε γηπόνος ἀνήρ,</TextUnit>
    <TextUnit id="20961" loc="48.678">̓Ιασίων, Δήμητρος ἀμαλλοτόκου παρακοίτην:</TextUnit>
    <TextUnit id="20962" loc="48.679">ἔκτανε δ' ἀγρευτῆρα παλαιοτέρῳ τινὶ μύθῳ</TextUnit>
    <TextUnit id="20963" loc="48.680">πειθομένη: Κέφαλον γάρ, ἀμήτορος ἀστόν ̓Αθήνης,</TextUnit>
    <TextUnit id="20964" loc="48.681">ἔκλυε θηρητῆρα ῥοδοστεφέος πόσιν ̓Ηοῦς:</TextUnit>
    <TextUnit id="20965" loc="48.682">Βακχείης δ' ἐδάιξεν ὑποδρηστῆρας ὀπώρης,</TextUnit>
    <TextUnit id="20966" loc="48.683">ὅττι φιλακρήτοιο μέθης Βλύζοντες ἐέρσην</TextUnit>
    <TextUnit id="20967" loc="48.684">οἰνοβαρεῖς δυσέρωτες ὀπάονές εἰσι Λυαίου:</TextUnit>
    <TextUnit id="20968" loc="48.685">οὕ πω γάρ δεδάηκε δολοφροσύνην Διονύσου</TextUnit>
    <TextUnit id="20969" loc="48.686">καὶ ποτὸν ἠπεροπῆα φιλακρήτου Κυθερείης,</TextUnit>
    <TextUnit id="20970" loc="48.687">ἀλλὰ φιλοσκοπέλων καλύβας ἐκένωσε νομήων</TextUnit>
    <TextUnit id="20971" loc="48.688">αἵματι φοινήεντι περιρραίνουσα κολώνας.</TextUnit>
    <TextUnit id="20972" loc="48.689">καὶ νόον αἰθύσσουσα, κατάσχετος ἅλματι λύσσης,</TextUnit>
    <TextUnit id="20973" loc="48.690">Κύπριδος εἰς δόμον ἦλθεν: ἀπειλητῆρα δὲ κεστοῦ</TextUnit>
    <TextUnit id="20974" loc="48.691">λυσαμένη ζωστῆρα νεοκλώστοιο χιτῶνος</TextUnit>
    <TextUnit id="20975" loc="48.692">ἁβρὸν ἀνικήτοιο δέμας μάστιζε θεαίνης:</TextUnit>
    <TextUnit id="20976" loc="48.693">καὶ βρέτας ἀρπάξασα τελεσσιγάμου Κυθερείης</TextUnit>
    <TextUnit id="20977" loc="48.694">Σαγγαρίου σχεδὸν ἦλθε, κυλινδομένην δὲ ῥεέθροις</TextUnit>
    <TextUnit id="20978" loc="48.695">γυμναῖς Νηιάδεσσι πόρεν γυμνὴν ̓Αφροδίτην.</TextUnit>
    <TextUnit id="20979" loc="48.696">καὶ μετὰ θεῖον ἄγαλμα καὶ αὐτοέλικτον ἱμάσθλην</TextUnit>
    <TextUnit id="20980" loc="48.697">δείκελον ἁβρὸν ̓́Ερωτος ἀπηκόντιζε κονίῃ:</TextUnit>
    <TextUnit id="20981" loc="48.698">καὶ κενεὸν λίπε δῶμα Κυβηλίδος ἀφρογενείης.</TextUnit>
    <TextUnit id="20982" loc="48.699">φοιταλέη δ' ἀκίχητος ἐθήμονα δύσατο λόχμην,</TextUnit>
    <TextUnit id="20983" loc="48.700">καὶ σταλίκων ἔψαυσε, πάλιν δ' ἐμνήσατο θήρης:</TextUnit>
    <TextUnit id="20984" loc="48.701">καὶ διεροῖς βλεφάροισιν ἑὴν στενάχιζε κορείην,</TextUnit>
    <TextUnit id="20985" loc="48.702">ὀξὺ δέ κωκύουσα τόσην ἐφθέγξατο φωνήν:</TextUnit>
    <TextUnit id="20986" loc="48.703">“Τίς θεὸς ἡμετέρης ἀνελύσατο δεσμὰ κορείης;</TextUnit>
    <TextUnit id="20987" loc="48.704">εἰ μὲν ἐμὲ κνώσσουσαν ἐρημονόμων ἐπὶ λέκτρων</TextUnit>
    <TextUnit id="20988" loc="48.705">εἶδος ὑποκλέπτων ἐβιήσατο μητίετα Ζεύς,</TextUnit>
    <TextUnit id="20989" loc="48.706">οὐδὲ καἰ ἡμετέρην ᾐδέσσατο γείτονα ̔Ρείην,</TextUnit>
    <TextUnit id="20990" loc="48.707">ἀγροτέρους μετά θῆρας ὀιστεύσω πόλον ἄστρων:</TextUnit>
    <TextUnit id="20991" loc="48.708">εἰ δέ μοι ὑπναλέῃ παρελέξατο Φοῖβος ̓Απόλλων,</TextUnit>
    <TextUnit id="20992" loc="48.709">πέρσω πασιμέλουσαν ὅλην πετρώδεα Πυθώ:</TextUnit>
    <TextUnit id="20993" loc="48.710">εἰ δὲ λέχος σύλησεν ἐμὸς Κυλλήνιος ̔Ερμῆς,</TextUnit>
    <TextUnit id="20994" loc="48.711">̓Αρκαδίην προθέλυμνον ἐμοῖς βελέεσσιν ὀλέσσω,</TextUnit>
    <TextUnit id="20995" loc="48.712">καὶ τελέσω θεράπαιναν ἐμὴν χρυσάμπυκα Πειθώ:</TextUnit>
    <TextUnit id="20996" loc="48.713">εἰ δὲ δόλοις γαμίοισιν ὀνειρείων ὑμεναίων</TextUnit>
    <TextUnit id="20997" loc="48.714">ἀπροϊδὴς Διόνυσος ἐμὴν σύλησε κορείην,</TextUnit>
    <TextUnit id="20998" loc="48.715">ἵξομαι, ἧχι πέλει Κυβέλης δόμος, ὑψιλόφου δὲ</TextUnit>
    <TextUnit id="20999" loc="48.716">οἰστρομανῆ Διόνυσον ἀπὸ Τμώλοιο διώξω:</TextUnit>
    <TextUnit id="21000" loc="48.717">καὶ φονίην ὤμοισιν ἐπικρεμάσασα φαρέτρην</TextUnit>
    <TextUnit id="21001" loc="48.718">εἰς Πάφον, εἰς Φρυγίην θωρήξομαι: ἀμφοτέροις γὰρ</TextUnit>
    <TextUnit id="21002" loc="48.719">τόξον ἐμὸν τανύσω, καὶ Κύπριδι καὶ Διονύσῳ.</TextUnit>
    <TextUnit id="21003" loc="48.720">σοὶ πλέον, ἰοχέαιρα, χολώομαι, ὅττί με, κούρη,</TextUnit>
    <TextUnit id="21004" loc="48.721">οὐ κτάνες ὑπναλέην ἔτι παρθένον, οὐδὲ καὶ αὐτῷ</TextUnit>
    <TextUnit id="21005" loc="48.722">σοῖς καθαροῖς βελέεσσιν ἐθωρήχθης παρακοίτῃ.”</TextUnit>
    <TextUnit id="21006" loc="48.723">ἔννεπε, καὶ τρομέουσαν ἑὴν ἀνεσείρασε φωνὴν</TextUnit>
    <TextUnit id="21007" loc="48.724">δάκρυσι νικηθεῖσα. τελεσσιγάμου δὲ Λυαίου</TextUnit>
    <TextUnit id="21008" loc="48.725">παιδοτόκου πλησθεῖσα γονῆς δυσπάρθενος Αὔρη</TextUnit>
    <TextUnit id="21009" loc="48.726">διπλόον ὄγκον ἄειρε: γυνὴ δ' ἐπεμήνατο φόρτῳ</TextUnit>
    <TextUnit id="21010" loc="48.727">ἄσχετα βακχευθεῖσα γονῆς, δυσπάρθενος Αὔρη ...</TextUnit>
    <TextUnit id="21011" loc="48.728">ἢ σπόρος αὐτολόχευτος ἢ ἀνέρος ἐξ ὑμεναίων</TextUnit>
    <TextUnit id="21012" loc="48.729">ἠὲ θεοῦ δολίοιο: Διὸς δ' ἐμνήσατο νύμφης,</TextUnit>
    <TextUnit id="21013" loc="48.730">Πλουτοῦς αἰνοτόκου Βερεκυντίδος, ἧς ἀπὸ λέκτρων</TextUnit>
    <TextUnit id="21014" loc="48.731">Τάνταλος ἐβλάστησε. καἰ ἤθελε γαστέρα τέμνειν,</TextUnit>
    <TextUnit id="21015" loc="48.732">ὄφρα δαϊζομένης ἀπὸ νηδύος ἄφρονι λύσσῃ</TextUnit>
    <TextUnit id="21016" loc="48.733">ἄτροφον ἡμιτέλεστον ἀιστώσειε γενέθλην.</TextUnit>
    <TextUnit id="21017" loc="48.734">καὶ ξίφος ἠέρταζε, διὰ στέρνοιο δὲ γυμνοῦ</TextUnit>
    <TextUnit id="21018" loc="48.735">δεξιτερῇ μενέαινεν ἀφειδέι φάσγανον ἕλκειν.</TextUnit>
    <TextUnit id="21019" loc="48.736">πολλάκι δ' ἀρτιτόκοιο μετήιεν ἄντρα λεαίνης,</TextUnit>
    <TextUnit id="21020" loc="48.737">ὥς κεν ὀλισθήσειε θελήμονος εἰς λίνα Μοίρης:</TextUnit>
    <TextUnit id="21021" loc="48.738">ἀλλά μιν οὐρεσίφοιτος ὑπέκφυγε ταρβαλέη θήρ,</TextUnit>
    <TextUnit id="21022" loc="48.739">μή μιν ἀποκτείνειε, μυχῷ δ' ἐκρύπτετο πέτρης</TextUnit>
    <TextUnit id="21023" loc="48.740">σκύμνον ἐρημαίῃσιν ἐπιτρέψασα χαμεύναις.</TextUnit>
    <TextUnit id="21024" loc="48.741">πολλάκι δ' οἰδαλέοιο γυναικείου διὰ κόλπου</TextUnit>
    <TextUnit id="21025" loc="48.742">αὐτοφόνος μενέαινεν ἑκούσιον ἆορ ἐλάσσαι,</TextUnit>
    <TextUnit id="21026" loc="48.743">ὄφρά κεν αὐτοδάικτος ὀνείδεα γαστρὸς ἀλύξῃ</TextUnit>
    <TextUnit id="21027" loc="48.744">καὶ στόμα τερπομένης φιλοκέρτομον ἰοχεαίρης:</TextUnit>
    <TextUnit id="21028" loc="48.745">καὶ νοέειν μενέαινεν ἑὸν πόσιν, ὄφρα καὶ αὐτὴ</TextUnit>
    <TextUnit id="21029" loc="48.746">υἱέα δαιτρεύσειεν ἀναινομένῳ παρακοίτῃ,</TextUnit>
    <TextUnit id="21030" loc="48.747">αὐτὴ παιδοφόνος καὶ ὁμευνέτις, ὄφρά τις εἴπῃ:</TextUnit>
    <TextUnit id="21031" loc="48.748">“ Πρόκνη παιδολέτειρα νέη πέλε δύσγαμος Αὔρη.”</TextUnit>
    <TextUnit id="21032" loc="48.749">καί μιν ὀπιπεύουσα νέων ἐγκύμονα παίδων</TextUnit>
    <TextUnit id="21033" loc="48.750">̓́Αρτεμις ἐγγὺς ἵκανεν ἐῷ γελόωντι προσώπῳ,</TextUnit>
    <TextUnit id="21034" loc="48.751">δειλαίην δ' ἐρέθιζε, καὶ ἀστόργῳ φάτο φωνῇ:</TextUnit>
    <TextUnit id="21035" loc="48.752">“ ̔́Υπνον ἴδον, Παφίης θαλαμηπόλον, εἶδον ̓Ερώτων</TextUnit>
    <TextUnit id="21036" loc="48.753">ξανθῆς νυμφιδίης ἀπατήλια χεύματα πηγῆς,</TextUnit>
    <TextUnit id="21037" loc="48.754">ἧχι ποτῷ δολόεντι νεήνιδες ἥλικα μίτρην</TextUnit>
    <TextUnit id="21038" loc="48.755">ἅρπαγι παρθενίης γαμίῳ λύουσιν ὀνείρῳ:</TextUnit>
    <TextUnit id="21039" loc="48.756">εἶδον ἐγὼ κλέτας, εἶδον, ὅπῃ ζυγίῃ παρὰ πέτρῃ</TextUnit>
    <TextUnit id="21040" loc="48.757">ἀπροϊδὴς δολόεντι γυνὴ νυμφεύεται ὕπνῳ:</TextUnit>
    <TextUnit id="21041" loc="48.758">Κύπριδος εἶδον ὄρος φιλοτήσιον, ἧχι γυναικῶν</TextUnit>
    <TextUnit id="21042" loc="48.759">παρθενίην κλέπτοντες ἀλυσκάζουσιν ἀκοῖται.</TextUnit>
    <TextUnit id="21043" loc="48.760">εἰπέ, γύναι φυγόδεμνε, τί σήμερον ἠρέμα βαίνεις;</TextUnit>
    <TextUnit id="21044" loc="48.761">ἡ πρὶν ἀελλήεσσα, πόθεν βαρύγουνος ὁδεύεις;</TextUnit>
    <TextUnit id="21045" loc="48.762">νυμφεύθης ἀέκουσα, καὶ οὐ τεὸν οἶδας ἀκοίτην:</TextUnit>
    <TextUnit id="21046" loc="48.763">οὐ δύνασαι κρύπτειν κρύφιον γάμον: οἰδαλέοι γὰρ</TextUnit>
    <TextUnit id="21047" loc="48.764">σὸν πόσιν ἀγγέλλουσι νεογλαγέες σέο μαζοί.</TextUnit>
    <TextUnit id="21048" loc="48.765">εἰπὲ δέ μοι, βαρύυπνε, συοκτόνε, παρθένε, νύμφη,</TextUnit>
    <TextUnit id="21049" loc="48.766">πῶς μεθέπεις χλοάουσαν ἐρευθαλέην σέο μορφήν;</TextUnit>
    <TextUnit id="21050" loc="48.767">τίς σέο λέκτρα μίηνε; τίς ἥρπασε σεῖο κορείην;</TextUnit>
    <TextUnit id="21051" loc="48.768">ξανθαὶ Νηιάδες, μὴ κρύψατε νυμφίον Αὔρης.</TextUnit>
    <TextUnit id="21052" loc="48.769">οἶδα, γύναι βαρύφορτε, τεὸν λαθραῖον ἀκοίτην:</TextUnit>
    <TextUnit id="21053" loc="48.770">σὸς γάμος οὕ με λέληθε, καὶ εἰ κρύπτειν μενεαίνεις,</TextUnit>
    <TextUnit id="21054" loc="48.771">σὸς πόσις οὔ με λέληθε: βαρυνομένη δέμας ὕπνῳ</TextUnit>
    <TextUnit id="21055" loc="48.772">εὐνέτις ἀστυφέλικτος ἐνυμφεύθης Διονύσῳ.</TextUnit>
    <TextUnit id="21056" loc="48.773">ἀλλὰ τεὸν λίπε τόξον: ἀναινομένη δὲ φαρέτρην</TextUnit>
    <TextUnit id="21057" loc="48.774">ὄργια μυστιπόλευε γυναιμανέος σέο βάκχου,</TextUnit>
    <TextUnit id="21058" loc="48.775">τύμπανα χειρὶ φέρουσα καὶ εὐκεράων θρόον αὐλῶν.</TextUnit>
    <TextUnit id="21059" loc="48.776">πρὸς δὲ τεῆς λίτομαί σε τελεσσιγάμοιο χαμεύνης,</TextUnit>
    <TextUnit id="21060" loc="48.777">ποῖά σοι ὤπασεν ἕδνα τεὸς Διόνυσος ἀκοίτης;</TextUnit>
    <TextUnit id="21061" loc="48.778">μή σοι νεβρίδα δῶκε, τεῆς αὐτάγγελον εὐνῆς;</TextUnit>
    <TextUnit id="21062" loc="48.779">μή σοι χάλκεα ῥόπτρα τεῶν πόρε παίγνια παίδων;</TextUnit>
    <TextUnit id="21063" loc="48.780">πείθομαι, ὡς πόρε θύρσον, ἀκοντιστῆρα λεόντων:</TextUnit>
    <TextUnit id="21064" loc="48.781">καὶ τάχα κύμβαλα δῶκε, τά περ δονέουσι τιθῆναι</TextUnit>
    <TextUnit id="21065" loc="48.782">φάρμακα νηπιάχοισι φιλοθρήνων ὀδυνάων.”</TextUnit>
    <TextUnit id="21066" loc="48.783">ἔννεπε κερτομέουσα: καὶ ἔμπαλιν ᾤχετο δαίμων,</TextUnit>
    <TextUnit id="21067" loc="48.784">θῆρας ὀιστεύουσα τὸ δεύτερον, ἀχνυμένη δὲ</TextUnit>
    <TextUnit id="21068" loc="48.785">ἠερίοις ἀνέμοισιν ἑὰς μεθέηκε μερίμνας.</TextUnit>
    <TextUnit id="21069" loc="48.786">κούρη δ' οὐρεσίφοιτος ἀμάρτυρος ὑψόθι πέτρης</TextUnit>
    <TextUnit id="21070" loc="48.787">ὀξὺ βέλος μεθέπουσα δυηπαθέος τοκετοῖο</TextUnit>
    <TextUnit id="21071" loc="48.788">φρικαλέον βρύχημα λεχωίδος εἶχε λεαίνης:</TextUnit>
    <TextUnit id="21072" loc="48.789">πέτραι δ' ἀντιάχησαν: ἐρισμαράγοιο δὲ κούρης</TextUnit>
    <TextUnit id="21073" loc="48.790">φθόγγου ἀμειβομένη μυκήσατο δύσθροος ̓Ηχώ.</TextUnit>
    <TextUnit id="21074" loc="48.791">καὶ παλάμας, ἅτε πῶμα, περισφίγξασα λοχείῃ</TextUnit>
    <TextUnit id="21075" loc="48.792">κλεῖε θοὴν ὠδῖνα πεπαινομένου τοκετοῖο,</TextUnit>
    <TextUnit id="21076" loc="48.793">καὶ τόκον ἀρτιτέλεστον ἐρήτυεν: ἐχθομένην γὰρ</TextUnit>
    <TextUnit id="21077" loc="48.794">̓́Αρτεμιν οὐ μενέαινεν ἐπ' ὠδίνεσσι καλέσσαι:</TextUnit>
    <TextUnit id="21078" loc="48.795">̔Ηραίας δὲ θύγατρας ἀναίνετο, μή ποτε Βάκχου</TextUnit>
    <TextUnit id="21079" loc="48.796">μητρυιῆς ἅτε παῖδες ἐπιβρίσωσι λοχείῃ.</TextUnit>
    <TextUnit id="21080" loc="48.797">κούρη δ' ἀσχαλόωσα κατηφέα ῥῆξεν ἰωήν,</TextUnit>
    <TextUnit id="21081" loc="48.798">νυσσομένη κέντροισιν ἀπειρώδινος ἀνάγκης:</TextUnit>
    <TextUnit id="21082" loc="48.799">“Οὕτως ἰοχέαιραν ἴδω καὶ θοῦριν ̓Αθήνην,</TextUnit>
    <TextUnit id="21083" loc="48.800">οὕτως ἀμφοτέρας ἐγκύμονας ὄφρα νοήσω:</TextUnit>
    <TextUnit id="21084" loc="48.801">̓́Αρτεμιν ὠδίνουσαν ἐλέγξατε, μαιάδες ̔͂Ωραι,</TextUnit>
    <TextUnit id="21085" loc="48.802">μαρτυρίῃ τοκετοῖο, καὶ εἴπατε Τριτογενείῃ:</TextUnit>
    <TextUnit id="21086" loc="48.803">̔παρθενικὴ γλαυκῶπι, νεητόκε μῆτερ ἀμήτωρ.̓</TextUnit>
    <TextUnit id="21087" loc="48.804">οὕτω ξυνὰ παθοῦσαν ἴδω φιλοπάρθενον ̓Ηχὼ</TextUnit>
    <TextUnit id="21088" loc="48.805">Πανὶ παρευνηθεῖσαν ἢ ἀρχεκάκῳ Διονύσῳ.</TextUnit>
    <TextUnit id="21089" loc="48.806">̓́Αρτεμι, καὶ σὺ τεκοῦσα παραίφασις ἔσσεαι Αὔρης,</TextUnit>
    <TextUnit id="21090" loc="48.807">θῆλυ γάλα στάζουσα λεχώιον ἄρσενι μαζῷ.”</TextUnit>
    <TextUnit id="21091" loc="48.808">εἶπεν ὀδυρομένη βαρυώδυνα κέντρα λοχείης.</TextUnit>
    <TextUnit id="21092" loc="48.809">καὶ τόκον ἰοχέαιρα κατέσχεθε, παιδοτόκῳ δὲ</TextUnit>
    <TextUnit id="21093" loc="48.810">νύμφῃ μόχθον ὄπασσεν ἐρυκομένου τοκετοῖο.</TextUnit>
    <TextUnit id="21094" loc="48.811">καὶ τελετῆς Νίκαια κυβερνήτειρα Λυαίου</TextUnit>
    <TextUnit id="21095" loc="48.812">μόχθον ὀπιπεύουσα καὶ αἴσχεα λυσσάδος Αὔρης</TextUnit>
    <TextUnit id="21096" loc="48.813">τοίην κρυπταδίην οἰκτίρμονα ῥήξατο φωνήν:</TextUnit>
    <TextUnit id="21097" loc="48.814">“Αὔρη ξυνὰ παθοῦσα, κινύρεο καὶ σὺ κορείην:</TextUnit>
    <TextUnit id="21098" loc="48.815">γαστρὶ δὲ φόρτον ἔχουσα δυηπαθέος τοκετοῖο</TextUnit>
    <TextUnit id="21099" loc="48.816">τέτλαθί μοι μετὰ λέκτρον ἔχειν καὶ κέντρα λοχείης,</TextUnit>
    <TextUnit id="21100" loc="48.817">τέτλαθι καὶ βρεφέεσσιν ἀήθεα μαζὸν ὀρέξαι.</TextUnit>
    <TextUnit id="21101" loc="48.818">καὶ σὺ πόθεν πίες οἶνον, ἐμῆς συλήτορα μίτρης;</TextUnit>
    <TextUnit id="21102" loc="48.819">καὶ σὺ πόθεν πίες οἶνον, ἕως πέλες ἔγκυος, Αὔρη;</TextUnit>
    <TextUnit id="21103" loc="48.820">καὶ σὺ πάθες, φυγόδεμνε, τά περ πάθον: ἀλλὰ καὶ αὐτὴ</TextUnit>
    <TextUnit id="21104" loc="48.821">μέμφεο νυμφοκόμων ἀπατήλιον ὕπνον ̓Ερώτων.</TextUnit>
    <TextUnit id="21105" loc="48.822">εἷς δόλος ἀμφοτέραις γάμον ἥρμοσεν, εἶς πόσις Αὔρης</TextUnit>
    <TextUnit id="21106" loc="48.823">παρθενικὴν Νίκαιαν ἐθήκατο μητέρα παίδων:</TextUnit>
    <TextUnit id="21107" loc="48.824">οὐκέτι τόξον ἔχω θηροκτόνον, οὐκέτι νευρήν,</TextUnit>
    <TextUnit id="21108" loc="48.825">ὡς πάρος, αὖ ἐρύω καὶ ἐγὼ βέλος: εἰμὶ δὲ δειλὴ</TextUnit>
    <TextUnit id="21109" loc="48.826">ἱστοπόνος θήλεια, καὶ οὐκέτι θοῦρις ̓Αμαζών.”</TextUnit>
    <TextUnit id="21110" loc="48.827">ἔννεπεν οἰκτείρουσα τελεσσιγόνου πόνον Αὔρης,</TextUnit>
    <TextUnit id="21111" loc="48.828">οἷά τε πειρηθεῖσα τόκου μογεροῖο καὶ αὐτή.</TextUnit>
    <TextUnit id="21112" loc="48.829">Λητῴη δ' ἀίουσα βαρυφθόγγου κτύπον Αὔρης</TextUnit>
    <TextUnit id="21113" loc="48.830">ἤλυθεν αὐχήεσσα τὸ δεύτερον ἐγγύθι νύμφης:</TextUnit>
    <TextUnit id="21114" loc="48.831">τειρομένην δ' ἐρέθιζε καὶ ἴαχε κέντορι μύθῳ:</TextUnit>
    <TextUnit id="21115" loc="48.832">“ Παρθένε, τίς σε τέλεσσε λεχωίδα μητέρα παίδων;</TextUnit>
    <TextUnit id="21116" loc="48.833">ἡ γάμον ἀγνώσσουσα πόθεν γλάγος ἔλλαχε μαζοῦ;</TextUnit>
    <TextUnit id="21117" loc="48.834">οὐκ ἴδον, οὐ πυθόμην, ὅτι παρθένος υἷα λοχεύει.</TextUnit>
    <TextUnit id="21118" loc="48.835">ἦ ῥα φύσιν μετάμειψε πατὴρ ἐμός; ἦ ῥα γυναῖκες</TextUnit>
    <TextUnit id="21119" loc="48.836">νόσφι γάμου τίκτουσι;σὺ γάρ, φιλοπάρθενε κούρη,</TextUnit>
    <TextUnit id="21120" loc="48.837">ὠδίνεις νέα τέκνα, καὶ εἰ στυγέεις ̓Αφροδίτην.</TextUnit>
    <TextUnit id="21121" loc="48.838">ἦ ῥα κυβερνήτειραν ἀναγκαίου τοκετοῖο</TextUnit>
    <TextUnit id="21122" loc="48.839">̓́Αρτεμιν οὐ καλέουσι λεχωίδες, ὅττι σὺ μούνη</TextUnit>
    <TextUnit id="21123" loc="48.840">εἰς τόκον ἀγροτέρης οὐ δεύεαι ἰοχεαίρης;</TextUnit>
    <TextUnit id="21124" loc="48.841">οὐδὲ τεὸν Διόνυσον ἀμαιεύτων ἀπὸ κόλπων</TextUnit>
    <TextUnit id="21125" loc="48.842">ἔδρακεν Εἰλείθυια, τεῆς ἐλάτειρα γενέθλης:</TextUnit>
    <TextUnit id="21126" loc="48.843">ἀλλά μιν ἡμιτέλεστον ἐμαιώσαντο κεραυνοί.</TextUnit>
    <TextUnit id="21127" loc="48.844">μὴ κοτέῃς, ὅτι παῖδας ἐνὶ σκοπέλοισι λοχεύεις:</TextUnit>
    <TextUnit id="21128" loc="48.845">ᾗ σκοπέλων βασίλεια τόκου πειρήσατο ̔Ρείη:</TextUnit>
    <TextUnit id="21129" loc="48.846">τίς νέμεσίς ποτε τοῦτο; κατ' οὔρεα τέκνα λοχεύεις,</TextUnit>
    <TextUnit id="21130" loc="48.847">ὡς δάμαρ οὐρεσίφοιτος ὀρεσσινόμου Διονύσου.”</TextUnit>
    <TextUnit id="21131" loc="48.848">ἔννεπε: καὶ κοτέουσα λεχωιὰς ἄχνυτο νύμφη</TextUnit>
    <TextUnit id="21132" loc="48.849">̓́Αρτεμιν αἰδομένη καὶ ἐν ἄλγεσιν. ἆ μέγα δειλή,</TextUnit>
    <TextUnit id="21133" loc="48.850">ἐγγὺς ἔην τοκετοῖο καὶ ἤθελε παρθένος εἶναι.</TextUnit>
    <TextUnit id="21134" loc="48.851">καὶ βρέφος εἰς φάος ἦλθε θοώτερον: ̓Αρτέμιδος γὰρ</TextUnit>
    <TextUnit id="21135" loc="48.852">φθεγγομένης ἔτι μῦθον ἀκοντιστῆρα λοχείης</TextUnit>
    <TextUnit id="21136" loc="48.853">διπλόος αὐτοκέλευστος ἐμαιώθη τόκος Αὔρης</TextUnit>
    <TextUnit id="21137" loc="48.854">λυομένης ὠδῖνος, ὅθεν διδύμων ἀπὸ παίδων</TextUnit>
    <TextUnit id="21138" loc="48.855">Δίνδυμον ὑψικάρηνον ὄρος κικλήσκετο ̔Ρείης.</TextUnit>
    <TextUnit id="21139" loc="48.856">καὶ θεὸς ἀθρήσασα νέην εὔπαιδα γενέθλην</TextUnit>
    <TextUnit id="21140" loc="48.857">τοῖον ἔπος παλίνορσος ἀμοιβαίῃ φάτο φωνῇ:</TextUnit>
    <TextUnit id="21141" loc="48.858">“Μαῖα, γυνὴ μονιή, διδυμητόκε δύσγαμε νύμφη,</TextUnit>
    <TextUnit id="21142" loc="48.859">υἱάσι μαζὸν ὄρεξον ἀήθεα, παρθένε μήτηρ:</TextUnit>
    <TextUnit id="21143" loc="48.860">παππάζει σέο κοῦρος ἀπαιτίζων σε τοκῆα:</TextUnit>
    <TextUnit id="21144" loc="48.861">εἰπὲ δὲ σοῖς τεκέεσσι τεὸν λαθραῖον ἀκοίτην.</TextUnit>
    <TextUnit id="21145" loc="48.862">̓́Αρτεμις οὐ γάμον οἶδε, καὶ οὐ τρέφεν υἱέα μαζῷ:</TextUnit>
    <TextUnit id="21146" loc="48.863">σὸν λέχος οὔρεα ταῦτα, καὶ ἠθάδος ἀντὶ χιτῶνος</TextUnit>
    <TextUnit id="21147" loc="48.864">σπάργανα σῶν βρεφέων πολυδαίδαλα δέρματα νεβρῶν.”</TextUnit>
    <TextUnit id="21148" loc="48.865">εἶπε, καὶ ὠκυπέδιλος ἐδύσατο δάσκιον ὕλην.</TextUnit>
    <TextUnit id="21149" loc="48.866">καὶ καλέσας Νίκαιαν ἑὴν Κυβεληίδα νύμφην,</TextUnit>
    <TextUnit id="21150" loc="48.867">μεμφομένην ἔτι λέκτρα λεχωίδα δείκνυεν Αὔρην</TextUnit>
    <TextUnit id="21151" loc="48.868">μειδιόων Διόνυσος: ἐρημονόμοιο δὲ κούρης</TextUnit>
    <TextUnit id="21152" loc="48.869">ἀρτιγάμοις ἀγόρευεν ἐπαυχήσας ὑμεναίοις:</TextUnit>
    <TextUnit id="21153" loc="48.870">“̓́Αρτι μόγις, Νίκαια, παραίφασιν εὗρες ̓Ερώτων:</TextUnit>
    <TextUnit id="21154" loc="48.871">ἄρτι πάλιν Διόνυσος ἐπίκλοπον ἤνυσεν εὐνήν,</TextUnit>
    <TextUnit id="21155" loc="48.872">παρθενικῆς δ' ἑτέρης γάμον ἥρπασεν: ἐν δὲ κολώναις</TextUnit>
    <TextUnit id="21156" loc="48.873">ἡ πρὶν ἀλυσκάζουσα καὶ οὔνομα μοῦνον ̓Ερώτων</TextUnit>
    <TextUnit id="21157" loc="48.874">σοῖς θαλάμοις τύπον ἶσον ὀρεστιὰς ἔδρακεν Αὔρη.</TextUnit>
    <TextUnit id="21158" loc="48.875">οὐ μούνη γλυκὺν ὕπνον ἐδέξαο πομπὸν ̓Ερώτων,</TextUnit>
    <TextUnit id="21159" loc="48.876">οὐ μούνη πίες οἶνον ἐπίκλοπον ἅρπαγα μίτρης:</TextUnit>
    <TextUnit id="21160" loc="48.877">ἀλλὰ νέης ἄγνωστος ἀνοιγομένης ἀπὸ πηγῆς</TextUnit>
    <TextUnit id="21161" loc="48.878">νυμφοκόμος πάλιν οἶνος ἀνέβλυε, καὶ πίεν Αὔρη.</TextUnit>
    <TextUnit id="21162" loc="48.879">ἀλλὰ βέλος δεδαυῖαν ἀναγκαίου τοκετοῖο,</TextUnit>
    <TextUnit id="21163" loc="48.880">πρὸς Τελετῆς λίτομαί σε, χοροπλεκέος σέο κούρης,</TextUnit>
    <TextUnit id="21164" loc="48.881">σπεῦσον ἀερτάζειν ἐμὸν υἱέα, μή μιν ὀλέσσῃ</TextUnit>
    <TextUnit id="21165" loc="48.882">τολμηραῖς παλάμῃσιν ἐμὴ δυσμήχανος Αὔρη:</TextUnit>
    <TextUnit id="21166" loc="48.883">οἶδα γάρ, ὡς διδύμων βρεφέων ἔνα παῖδα δαμάσσει</TextUnit>
    <TextUnit id="21167" loc="48.884">ἄσχετα λυσσώουσα: σὺ δὲ χραίσμησον ̓Ιάκχῳ:</TextUnit>
    <TextUnit id="21168" loc="48.885">ἔσσο φύλαξ ὠδῖνος ἀρείονος, ὄφρά κεν εἴη</TextUnit>
    <TextUnit id="21169" loc="48.886">σὴ Τελετὴ θεράπαινα καὶ υἱέι καὶ γενετῆρι.”</TextUnit>
    <TextUnit id="21170" loc="48.887">ὣς εἰπὼν παλίνορσος ἐχάζετο Βάκχος ἀγήνωρ,</TextUnit>
    <TextUnit id="21171" loc="48.888">κυδιόων Φρυγίοισιν ἐπ' ἀμφοτέροις ὑμεναίοις</TextUnit>
    <TextUnit id="21172" loc="48.889">πρεσβυτέρης ἀλόχοιο καἰ ὁπλοτέρης περὶ νύμφης.</TextUnit>
    <TextUnit id="21173" loc="48.890">καὶ βαρὺ πένθος ἔχουσα τελεσσιτόκῳ παρὰ πέτρῃ,</TextUnit>
    <TextUnit id="21174" loc="48.891">παῖδας ἐλαφρίζουσα, λεχωιὰς ἴαχε μήτηρ:</TextUnit>
    <TextUnit id="21175" loc="48.892">“ἠερόθεν γάμος οὗτος: ἐμὸν γόνον ἠέρι ῥίψω:</TextUnit>
    <TextUnit id="21176" loc="48.893">νυμφεύθην ἀνέμοισι καὶ οὐ βροτέην ἴδον εὐνήν,</TextUnit>
    <TextUnit id="21177" loc="48.894">αὔρης δ' εἰς ὑμέναιον ἐπώνυμοι ἤλυθον αὖραι:</TextUnit>
    <TextUnit id="21178" loc="48.895">καὶ λοχίας ἐχέτωσαν ἐμὰς ὠδῖνας ἀῆται.</TextUnit>
    <TextUnit id="21179" loc="48.896">ἔρρετέ μοι, νέα τέκνα δολορραφέος γενετῆρος,</TextUnit>
    <TextUnit id="21180" loc="48.897">ὑμέας οὐκ ἐλόχευσα: τί μοι κακὰ θηλυτεράων;</TextUnit>
    <TextUnit id="21181" loc="48.898">ἀμφαδὸν ἄρτι, λέοντες, ἐλεύθεροι εἰς νομὸν ὕλης</TextUnit>
    <TextUnit id="21182" loc="48.899">ἔλθετε θαρσήεντες, ὅτ' οὐκέτι μάρναται Αὔρη:</TextUnit>
    <TextUnit id="21183" loc="48.900">καὶ σκυλάκων ἑλίκωπες ἀρείονές ἐστε λαγωοί:</TextUnit>
    <TextUnit id="21184" loc="48.901">θῶες, ἐμοὶ τέρπεσθε: παρ' ἡμετέρῃ δὲ χαμεύνῃ</TextUnit>
    <TextUnit id="21185" loc="48.902">πόρδαλιν ἀπτοίητον ἐπισκαίροντα νοήσω:</TextUnit>
    <TextUnit id="21186" loc="48.903">ἄξατε σύννομον ἄρκτον ἀταρβέα: παιδοτόκου γὰρ</TextUnit>
    <TextUnit id="21187" loc="48.904">αὔρης χαλκοχίτωνες ἐθηλύνθησαν ὀιστοί.</TextUnit>
    <TextUnit id="21188" loc="48.905">αἰδέομαι μεθέπειν μετὰ παρθένον οὔνομα νύμφης,</TextUnit>
    <TextUnit id="21189" loc="48.906">μὴ βριαρὸν τεκέεσσιν ἐμόν ποτε μαζὸν ὀπάσσω:</TextUnit>
    <TextUnit id="21190" loc="48.907">μὴ παλάμῃ θλίψοιμι νόθον γάλα, μηδ' ἐνὶ λόχμαις</TextUnit>
    <TextUnit id="21191" loc="48.908">θηροφόνος γεγαυῖα γυνὴ φιλότεκνος ἀκούσω. ”</TextUnit>
    <TextUnit id="21192" loc="48.910">θῆκεν ὑπὸ σπήλυγγι λεχώια δεῖπνα λεαίνης:</TextUnit>
    <TextUnit id="21193" loc="48.911">ἀλλὰ Διωνύσοιο νέην εὔπαιδα γενέθλην,</TextUnit>
    <TextUnit id="21194" loc="48.912">πόρδαλις ὠμοβόροισι δέμας λιχμῶσα γενείοις,</TextUnit>
    <TextUnit id="21195" loc="48.913">ἔμφρονα θυμὸν ἔχουσα σοφῷ μαιώσατο μαζῷ:</TextUnit>
    <TextUnit id="21196" loc="48.914">θαμβαλέοι δὲ δράκοντες ἐκυκλώσαντο λοχείην</TextUnit>
    <TextUnit id="21197" loc="48.915">ἰοβόλοις στομάτεσσιν, ἐπεὶ νέα τέκνα φυλάσσων</TextUnit>
    <TextUnit id="21198" loc="48.916">μειλιχίους καὶ θῆρας ἐθήκατο νυμφίος Αὔρης.</TextUnit>
    <TextUnit id="21199" loc="48.917">καὶ ποδὶ φοιταλέῳ Ληλαντιὰς ἄνθορε κούρη</TextUnit>
    <TextUnit id="21200" loc="48.918">ἄγριον ἦθος ἔχουσα δασυστέρνοιο λεαίνης,</TextUnit>
    <TextUnit id="21201" loc="48.919">ἠερίαις δ' ἀκίχητος ἀνηκόντιζεν ἀέλλαις</TextUnit>
    <TextUnit id="21202" loc="48.920">θηρείων ἕνα παῖδα διαρπάξασα γενείων:</TextUnit>
    <TextUnit id="21203" loc="48.921">καὶ πάις ἀρτιλόχευτος ἐνὶ στροφάλιγγι κονίης</TextUnit>
    <TextUnit id="21204" loc="48.922">ἠερόθεν προκάρηνος ἐπωλίσθησεν ἀρούρῃ:</TextUnit>
    <TextUnit id="21205" loc="48.923">καί μιν ἀφαρπάξασα φίλῳ τυμβεύσατο λαιμῷ,</TextUnit>
    <TextUnit id="21206" loc="48.924">δαινυμένη φίλα δεῖπνα. καὶ ἀστόργοιο τεκούσης</TextUnit>
    <TextUnit id="21207" loc="48.925">ταρβαλέη τέκος ἄλλο λεχωίδος ἥρπασεν Αὔρης</TextUnit>
    <TextUnit id="21208" loc="48.926">παρθένος ἰοχέαιρα, διαστείχουσα δὲ λόχμην</TextUnit>
    <TextUnit id="21209" loc="48.927">παιδοκόμῳ κούφιζεν ἀήθεϊ κοῦρον ἀγοστῷ.</TextUnit>
    <TextUnit id="21210" loc="48.928">καὶ Βρομίου μετὰ λέκτρα, μετὰ στροφάλιγγα λοχείης</TextUnit>
    <TextUnit id="21211" loc="48.929">μῶμον ἀλυσκάζουσα γαμήλιον ἀγρότις Αὔρη,</TextUnit>
    <TextUnit id="21212" loc="48.930">ἀρχαίης μεθέπουσα σέβας φιλοπάρθενον αἰδοῦς,</TextUnit>
    <TextUnit id="21213" loc="48.931">Σαγγαρίου σχεδὸν ἦλθεν: ὀπισθοτόνῳ δ' ἅμα τόξῳ</TextUnit>
    <TextUnit id="21214" loc="48.932">εἰς προχοὰς ἀκόμιστον ἑὴν ἔρριψε φαρέτρην,</TextUnit>
    <TextUnit id="21215" loc="48.933">καὶ βυθίῳ προκάρηνος ἐπεσκίρτησε ῥεέθρῳ</TextUnit>
    <TextUnit id="21216" loc="48.934">ὄμμασιν αἰδομένοισιν ἀναινομένη φάος ̓Ηοῦς,</TextUnit>
    <TextUnit id="21217" loc="48.935">καὶ ῥοθίοις ποταμοῖο καλύπτετο: τὴν δὲ Κρονίων</TextUnit>
    <TextUnit id="21218" loc="48.936">εἰς κρήνην μετάμειψεν: ὀρεσσιχύτοιο δὲ πηγῆς</TextUnit>
    <TextUnit id="21219" loc="48.937">μαζοὶ κρουνὸς ἔην, προχοὴ δέμας, ἄνθεα χαῖται,</TextUnit>
    <TextUnit id="21220" loc="48.938">καὶ κέρας ἔπλετο τόξον ἐυκραίρου ποταμοῖο</TextUnit>
    <TextUnit id="21221" loc="48.939">ταυροφυές, καὶ σχοῖνος ἀμειβομένη πέλε νευρή,</TextUnit>
    <TextUnit id="21222" loc="48.940">καὶ δόνακες γεγαῶτες ἐπερροίζησαν ὀιστοί,</TextUnit>
    <TextUnit id="21223" loc="48.941">καὶ βυθὸν ἰλυόεντα διεσσυμένη ποταμοῖο</TextUnit>
    <TextUnit id="21224" loc="48.942">εἰς γλαφυρὸν κευθμῶνα χυτὴ κελάρυζε φαρέτρη.</TextUnit>
    <TextUnit id="21225" loc="48.943">καὶ χόλον ἰοχέαιρα κατεύνασεν: ἀμφὶ δὲ λόχμῃ</TextUnit>
    <TextUnit id="21226" loc="48.944">ἴχνια μαστεύουσα φιλοσκοπέλοιο Λυαίου</TextUnit>
    <TextUnit id="21227" loc="48.945">ἤιεν, ἀρτιλόχευτον ἀειρομένη βρέφος Αὔρης,</TextUnit>
    <TextUnit id="21228" loc="48.946">πήχεϊ κουφίζουσα νόθον βάρος: αἰδομένη δὲ</TextUnit>
    <TextUnit id="21229" loc="48.947">ὤπασεν ἄρσενα παῖδα κασιγνήτῳ Διονύσῳ.</TextUnit>
    <TextUnit id="21230" loc="48.948">Νικαίῃ δ' ἑὸν υἷα πατὴρ πόρε, μαιάδι νύμφῃ:</TextUnit>
    <TextUnit id="21231" loc="48.949">ἡ δέ μιν ἠέρταζε, καὶ ἀκροτάτης ἀπὸ θηλῆς</TextUnit>
    <TextUnit id="21232" loc="48.950">παιδοκόμων θλίβουσα φερέσβιον ἰκμάδα μαζῶν</TextUnit>
    <TextUnit id="21233" loc="48.951">κοῦρον ἀνηέξησε. λαβὼν δέ μιν ὑψόθι δίφρου</TextUnit>
    <TextUnit id="21234" loc="48.952">νήπιον εἰσέτι Βάκχον ἐπώνυμον υἷα τοκῆος</TextUnit>
    <TextUnit id="21235" loc="48.953">̓Ατθίδι μυστιπόλῳ παρακάτθετο Βάκχος ̓Αθήνῃ,</TextUnit>
    <TextUnit id="21236" loc="48.954">εὔια παππάζοντα: θεὰ δέ μιν ἔνδοθι νηοῦ</TextUnit>
    <TextUnit id="21237" loc="48.955">Παλλὰς ἀνυμφεύτῳ θεοδέγμονι δέξατο κόλπῳ:</TextUnit>
    <TextUnit id="21238" loc="48.956">παιδὶ δὲ μαζὸν ὄρεξε, τὸν ἔσπασε μοῦνος ̓Ερεχθεύς,</TextUnit>
    <TextUnit id="21239" loc="48.957">αὐτοχύτῳ στάζοντα νόθον γλάγος ὄμφακι μαζῷ.</TextUnit>
    <TextUnit id="21240" loc="48.958">καί μιν ̓Ελευσινίῃσι θεὰ παρακάτθετο Βάκχαις:</TextUnit>
    <TextUnit id="21241" loc="48.959">ἀμφὶ δὲ κοῦρον ̓́Ιακχον ἐκυκλώσαντο χορείῃ</TextUnit>
    <TextUnit id="21242" loc="48.960">νύμφαι κισσοφόροι Μαραθωνίδες, ἀρτιτόκῳ δὲ</TextUnit>
    <TextUnit id="21243" loc="48.961">δαίμονι νυκτιχόρευτον ἐκούφισαν ̓Ατθίδα πεύκην:</TextUnit>
    <TextUnit id="21244" loc="48.962">καὶ θεὸν ἱλάσκοντο μεθ' υἱέα Περσεφονείης,</TextUnit>
    <TextUnit id="21245" loc="48.963">καὶ Σεμέλης μετὰ παῖδα, θυηπολίας δὲ Λυαίῳ</TextUnit>
    <TextUnit id="21246" loc="48.964">ὀψιγόνῳ στήσαντο καὶ ἀρχεγόνῳ Διονύσῳ,</TextUnit>
    <TextUnit id="21247" loc="48.965">καὶ τριτάτῳ νέον ὕμνον ἐπεσμαράγησαν ̓Ιάκχῳ.</TextUnit>
    <TextUnit id="21248" loc="48.966">καὶ τελεταῖς τρισσῇσιν ἐβακχεύθησαν ̓Αθῆναι:</TextUnit>
    <TextUnit id="21249" loc="48.967">καὶ χορὸν ὀψιτέλεστον ἀνεκρούσαντο πολῖται</TextUnit>
    <TextUnit id="21250" loc="48.968">Ζαγρέα κυδαίνοντες ἅμα Βρομίῳ καὶ ̓Ιάκχῳ.</TextUnit>
    <TextUnit id="21251" loc="48.969">οὐδὲ Κυδωναίων ἐπελήσατο Βάκχος ̓Ερώτων,</TextUnit>
    <TextUnit id="21252" loc="48.970">ἀλλὰ καὶ ὀλλυμένης προτέρης ἐμνήσατο νύμφης:</TextUnit>
    <TextUnit id="21253" loc="48.971">καὶ Στέφανον περίκυκλον ἀποιχομένης ̓Αριάδνης</TextUnit>
    <TextUnit id="21254" loc="48.972">μάρτυν ἑῆς φιλότητος ἀνεστήριξεν ̓Ολύμπῳ,</TextUnit>
    <TextUnit id="21255" loc="48.973">ἄγγελον οὐ λήγοντα φιλοστεφάνων ὑμεναίων.</TextUnit>
    <TextUnit id="21256" loc="48.974">καὶ θεὸς ἀμπελόεις πατρώιον αἰθέρα βαίνων</TextUnit>
    <TextUnit id="21257" loc="48.975">πατρὶ σὺν εὐώδινι μιῆς ἔψαυσε τραπέζης,</TextUnit>
    <TextUnit id="21258" loc="48.976">καὶ βροτέην μετὰ δαῖτα, μετὰ προτέρην χύσιν οἴνου</TextUnit>
    <TextUnit id="21259" loc="48.977">οὐράνιον πίε νέκταρ ἀρειοτέροισι κυπέλλοις,</TextUnit>
    <TextUnit id="21260" loc="48.978">σύνθρονος ̓Απόλλωνι, συνέστιος υἱέι Μαίης.</TextUnit>
  </Text>
</TessDocument>
