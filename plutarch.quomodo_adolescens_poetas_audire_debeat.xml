<?xml version="1.0" encoding="UTF-8"?>
<TessDocument id="plutarch.quomodo_adolescens_poetas_audire_debeat">
  <Metadata>
    <Author>plutarch</Author>
    <Display>Quomodo Adolescens Poetas Audire Debeat</Display>
    <Abbr>plut.adolescens</Abbr>
    <Lang>grc</Lang>
    <Prose>1</Prose>
    <PrintSource>Plutarch. Moralia. Gregorius N. Bernardakis. Leipzig. Teubner. 1888. 1.</PrintSource>
    <DigitalSourceDisplay>Perseus</DigitalSourceDisplay>
    <DigitalSourceURL>http://www.perseus.tufts.edu/hopper/text?doc=Perseus:text:2008.01.0140</DigitalSourceURL>
    <AddedBy/>
    <URI>urn:cts:greekLit:tlg0007.tlg068.perseus-grc1</URI>
  </Metadata>
  <Text>
    <TextUnit id="0" loc="1.1">εἰ μέν, ὡς Φιλόξενυς ὁ ποιητὴς ἔλεγεν, ὦ Μάρκε Σήδατε, τῶν κρεῶν τὰ μὴ κρέα ἥδιστά ἐστι  καὶ τῶν ἰχθύων οἱ μὴ ἰχθύες, ἐκείνοις ἀποφαίνεσθαι παρῶμεν οἷς ὁ Κάτων ἔφη τῆς καρδίας τὴν  ὑπερῴαν εὐαισθητοτέραν ὑπάρχειν. ὅτι δὲ τῶν ἐν φιλοσοφίᾳ λεγομένων οἱ σφόδρα νέοι τοῖς μὴ δοκοῦσι φιλοσόφως μηδ' ἀπὸ σπουδῆς λέγεσθαι χαίρουσι μᾶλλον καὶ παρέχουσιν ὑπηκόους ἑαυτοὺς καὶ χειροήθεις, δῆλόν ἐστιν ἡμῖν. οὐ γὰρ μόνον τὰ Αἰσώπεια μυθάρια καὶ τὰς ποιητικὰς ὑποθέσεις ἀλλὰ καὶ τὸν ̓́Αβαριν τὸν ̔Ηρακλείδου καὶ τὸν Λύκωνα τὸν ̓Αρίστωνος διερχόμενοι καὶ τὰ περὶ τῶν ψυχῶν δόγματα μεμιγμένα μυθολογίᾳ μεθ' ἡδονῆς ἐνθουσιῶσι.  διὸ δεῖ μὴ μόνον ἐν ταῖς περὶ ἐδωδὴν καὶ  πόσιν ἡδοναῖς διαφυλάττειν εὐσχήμονας αὐτούς, ἔτι δὲ μᾶλλον ἐν ταῖς ἀκροάσεσιν καὶ ἀναγνώσεσιν ἐθίζειν, ὥσπερ ὄψῳ χρωμένους μετρίως τῷ τέρποντι,  τὸ χρήσιμον ἀπ' αὐτοῦ καὶ τὸ σωτήριον διώκειν. οὔτε γὰρ πόλιν αἱ κεκλειμέναι πύλαι τηροῦσιν ἀνάλωτον, ἂν διὰ μιᾶς παραδέξηται τοὺς πολεμίους, οὔτε νέον αἱ περὶ τὰς ἄλλας ἡδονὰς ἐγκράτειαι σῴζουσιν,   ἄν γε δι' ἀκοῆς λάθῃ προέμενος αὑτόν, ἀλλ' ὅσον μᾶλλον αὕτη τοῦ φρονεῖν καὶ λογίζεσθαι πεφυκότος ἅπτεται, τοσοῦτο μᾶλλον ἀμεληθεῖσα βλάπτει καὶ διαφθείρει τὸν παραδεξάμενον. ἐπεὶ τοίνυν οὔτ' ἴσως δυνατόν ἐστιν οὔτ' ὠφέλιμον ποιημάτων  ἀπείργειν τὸν τηλικοῦτον ἡλίκος οὑμός τε τὸ νῦν Σώκλαρός ἐστι καὶ ὁ σὸς Κλέανδρος, εὖ μάλα παραφυλάττωμεν αὐτούς, ὡς ἐν ταῖς ἀναγνώσεσι μᾶλλον ἢ ταῖς: ὁδοῖς παιδαγωγίας δεομένους. ἃ δ' οὖν ἐμοὶ περὶ ποιημάτων εἰπεῖν πρῴην ἐπῆλθε, νῦν πρὸς σὲ   γεγραμμένα πέμψαι διενοήθην. καὶ λαβὼν ταῦτα δίελθε, κὰν δοκῇ σοι μηδὲν εἶναι φαυλότερα τῶν ἀμεθύστων καλουμένων, ἅ τινες ἐν τοῖς πότοις περιάπτονται καὶ προλαμβάνουσι, μεταδίδου τῷ Κλεάνδρῳ καὶ προκαταλάμβανε τὴν φύσιν αὐτοῦ διὰ τὸ  μηδαμοῦ νωθρὸν ἀλλὰ πανταχοῦ σφοδρὸν καὶ δεδορκὸς εὐαγωγοτέραν ὑπὸ τῶν τοιούτων οὖσαν.  πουλύποδος κεφαλῇ ἔνι μὲν κακὸν ἐν δὲ καὶ ἐσθλόν  ὅτι βρωθῆναι μέν ἐστιν ἥδιστος, δυσόνειρον δ'  ὕπνον ποιεῖ, φαντασίας ταραχώδεις καὶ ἀλλοκότους δεχόμενον, ὡς λέγουσιν. οὕτω δὴ καὶ ποιητικῇ πολὺ μὲν τὸ ἡδὺ καὶ τρόφιμον νέου ψυχῆς ἔνεστιν, οὐκ ἔλαττον δὲ τὸ ταρακτικὸν καὶ παράφορον, ἂν μὴ  τυγχάνῃ παιδαγωγίας ὀρθῆς ἡ ἀκρόασις. οὐ γὰρ μόνον ὡς ἔοικε περὶ τῆς Αἰγυπτίων χώρας ἀλλὰ καὶ περὶ τῆς ποιητικῆς ἔστιν εἰπεῖν ὅτι  φάρμακα πολλὰ μὲν ἐσθλὰ μεμιγμένα πολλὰ δὲ  λυγρά  τοῖς χρωμένοις ἀναδίδωσιν.  ἔνθ' ἔνι μὲν φιλότης, ἐν δ' ἵμερος: ἐν δ' ὀαριστύς  πάρφασις, ἥ τ' ἔκλεψε νόον πύκα περ φρονεόντων  οὐ γὰρ ἅπτεται τὸ ἀπατηλὸν αὐτῆς ἀβελτέρων κομιδῇ   καὶ ἀνοήτων. διὸ καὶ Σιμωνίδης μὲν ἀπεκρίνατο πρὸς τὸν εἰπόντα τί “δὴ μόνους οὐκ ἐξαπατᾷς Θετταλούς;'” “ἀμαθέστεροι γάρ εἰσιν ἢ ὡς ὑπ' ἐμοῦ ἐξαπατᾶσθαι.” Γοργίας δὲ τὴν τραγῳδίαν εἶπεν ἀπάτην, ἣν 3 τ' ἀπατήσας δικαιότερος τοῦ μὴ ἀπατήσαντος  καὶ ὁ ἀπατηθεὶς σοφώτερος τοῦ μὴ ἀπατηθέντος. πότερον οὖν τῶν νέων ὥσπερ τῶν ̓Ιθακησίων σκληρῷ τινι τὰ ὦτα καὶ ἀτέγκτῳ κηρῷ καταπλάσσοντες ἀναγκάζωμεν αὐτοὺς τὸ ̓Επικούρειον ἀκάτιον ἀραμένους ποιητικὴν φεύγειν καὶ παρεξελαύνειν  , ἢ μᾶλλον ὀρθῷ τινι λογισμῷ παριστάντες καὶ καταδέοντες, τὴν κρίσιν, ὅπως μὴ παραφέρηται τῷ τέρποντι πρὸς τὸ βλάπτον, ἀπευθύνωμεν καὶ παραφυλάττωμεν ;   οὐδὲ γὰρ οὐδὲ Δρύαντος υἱὸς κρατερὸς Λυκόοργος  ὑγιαίνοντα νοῦν εἶχεν, ὅτι πολλῶν μεθυσκομένων καὶ παροινούντων τὰς ἀμπέλους περιιὼν ἐξέκοπτεν ἀντὶ τοῦ τὰς κρήνας ἐγγυτέρω προσαγαγεῖν καὶ  “μαινόμενον” θεόν, ὥς φησιν ὁ Πλάτων, “ἑτέρῳ θεῷ νήφοντι κολαζόμενον” σωφρονίζειν. ἀφαιρεῖ γὰρ ἡ κρᾶσις τοῦ οἴνου τὸ βλάπτον, οὐ συναναιροῦσα τὸ χρήσιμον; μηδ' ἡμεῖς οὖν τὴν ποιητικὴν ἡμερίδα   τῶν Μουσῶν ἐκκόπτωμεν μηδ' ἀφανίζωμεν, ἀλλ' ὅπου μὲν ὑφ' ἡδονῆς ἀκράτου πρὸς δόξαν αὐθάδως θρασυνόμενον ἐξυβρίζει καὶ ὑλομανεῖ τὸ μυθῶδες αὐτῆς καὶ θεατρικόν, ἐπιλαμβανόμενοι κολούωμεν καὶ πιέζωμεν: ὅπου δ' ἅπτεταί τινος μούσης τῇ χάριτι  καὶ τὸ γλυκὺ τοῦ λόγου καὶ ἀγωγὸν οὐκ ἄκαρπόν ἐστιν οὐδὲ κενόν, ἐνταῦθα φιλοσοφίαν εἰσάγωμεν καὶ καταμιγνύωμεν. ὥσπερ γὰρ ὁ μανδραγόρας ταῖς ἀμπέλοις παραφυόμενος καὶ διαδιδοὺς τὴν δύναμιν εἰς τὸν οἶνον μαλακωτέραν ποιεῖ τὴν καταφορὰν  τοῖς πίνουσιν, οὕτω τοὺς λόγους ἡ ποίησις ἐκ φιλοσοφίας ἀναλαμβάνουσα μιγνυμένους πρὸς τὸ μυθῶδες ἐλαφρὰν καὶ προσφιλῆ παρέχει τοῖς νέοις τὴν μάθησιν. ὅθεν οὐ φευκτέον ἐστὶ τὰ ποιήματα τοῖς φιλοσοφεῖν μέλλουσιν, ἀλλὰ προφιλοσοφητέον   τοῖς ποιήμασιν ἐθιζομένους ἐν τῷ τέρποντι τὸ χρήσιμον ζητεῖν καὶ ἀγαπᾶν: εἰ δὲ μή, διαμάχεσθαι καὶ δυσχεραίνειν. ἀρχὴ γὰρ αὕτη παιδεύσεως,  ἔργου δὲ παντὸς ἤν τις ἄρχηται καλῶς,  καὶ τὰς τελευτὰς εἰκὸς ἐσθ' οὕτως ἔχειν   κατὰ τὸν Σοφοκλέα.</TextUnit>
    <TextUnit id="1" loc="1.2">πρῶτον μὲν οὖν εἰσάγειν εἰς τὰ ποιήματα δεῖ τὸν νέον μηδὲν οὕτω μεμελετημένον ἔχοντα καὶ  πρόχειρον ὡς τὸ “ πολλὰ ψεύδονται ἀοιδοὶ” τὰ μὲν ἑκόντες τὰ δ' ἄκοντες. ἑκόντες μέν, ὅτι πρὸς ἡδονὴν ἀκοῆς καὶ χάριν, ἣν οἱ πλεῖστοι διώκουσιν,  αὐστηροτέραν ἡγοῦνται τὴν ἀλήθειαν τοῦ ψεύδους.  ἡ μὲν γὰρ ἔργῳ γιγνομένη, κἂν ἀτερπὲς ἔχῃ τὸ τέλος, οὐκ ἐξίσταται: τὸ δὲ πλαττόμενον λόγῳ ῥᾷστα περιχωρεῖ καὶ τρέπεται πρὸς τὸ ἣδιον ἐκ τοῦ λυποῦντος. οὔτε γὰρ μέτρον οὔτε τρόπος οὔτε λέξεως ὄγκος οὔτ' εὐκαιρία μεταφορᾶς οὔθ' ἁρμονία καὶ  σύνθεσις ἔχει τοσοῦτον αἱμυλίας καὶ χάριτος ὅσον εὖ πεπλεγμένη διάθεσις μυθολογίας: ἀλλ' ὥσπερ ἐν γραφαῖς κινητικώτερόν ἐστι χρῶμα γραμμῆς διὰ τὸ ἀνδρείκελον καὶ ἀπατηλόν, οὕτως ἐν ποιήμασι μεμιγμένον  πιθανότητι ψεῦδος ἐκπλήττει καὶ ἀγαπᾶται  μᾶλλον τῆς ἀμύθου καὶ ἀπλάστου περὶ μέτρον καὶ λέξιν κατασκευῆς. ὅθεν ὁ Σωκράτης ἔκ τινων ἐνυπνίων ποιητικῆς ἁψάμενος αὐτὸς μέν, ἅτε δὴ γεγονὼς ἀληθείας ἀγωνιστὴς τὸν ἅπαντα βίον, οὐ πιθανὸς ἦν οὐδ' εὐφυὴς ψευδῶν δημιουργός, τοὺς δ' Αἰσώπου μύθους ἔπεσιν ἐνέτεινεν , ὡς ποίησιν οὐκ οὖσαν ψεῦδος μὴ πρόσεστι. : θυσίας μὲν γὰρ ἀχόρους καὶ ἀναύλους ἴσμεν, οὐκ ἴσμεν δ' ἄμυθον οὐδ' ἀψευδῆ ποίησιν. τὰ δ' ̓Εμπεδοκλέους ἔπη καὶ Παρμενίδου καὶ θηριακὰ Νικάνδρου καὶ γνωμολογίαι Θεόγνιδος λόγοι εἰσὶ κιχράμενοι παρὰ ποιητικῆς  ὥσπερ ὄχημα τὸ μέτρον καὶ τὸν ὄγκον, ἵνα τὸ πεζὸν διαφύγωσιν. ὅταν οὖν ἄτοπόν τι καὶ  δυσχερὲς ἐν τοῖς: ποιήμασι λέγηται περὶ θεῶν ἢ δαιμόνων ἢ ἀρετῆς ὑπ' ἀνδρὸς ἐλλογίμου καὶ δόξαν ἔχοντος, ὁ μὲν ὡς ἀληθῆ προσδεξάμενος λόγον οἴχεται φερόμενος καὶ διέφθαρται τὴν δόξαν, ὁ δὲ  μεμνημένος ἀεὶ καὶ κατέχων ἐναργῶς τῆς ποιητικῆς τὴν περὶ τὸ ψεῦδος γοητείαν καὶ δυνάμενος λέγειν ἑκάστοτε πρὸς αὐτὴν  ὦ μηχάνημα λυγκὸς αἰολώτερον  τί παίζουσα τὰς ὀφρῦς συνάγεις, τί δ' ἐξαπατῶσα   προσποιῇ διδάσκειν; οὐδὲν πείσεται δεινὸν οὐδὲ πιστεύσει φαῦλον, ἀλλ' ἐπιλήψεται μὲν τοῦ φοβουμένου τὸν Ποσειδῶνα καὶ ταρβοῦντος μὴ τὴν γῆν ἀναρρήξῃ καὶ ἀπογυμνώσῃ τὸν ̔́Αιδην, ἐπιλήψεται δὲ τοῦ ̓Απόλλωνι χαλεπαίνοντος ὑπὲρ τοῦ πρώτου  τῶν ̓Αχαιῶν,  ὃν αὐτὸς ὑμνῶν αὐτὸς ἐν δαίτῃ παρὼν  αὐτὸς τάδ' εἰπὼν αὐτός ἐστιν ὁ κτανών  παύσεται δὲ τὸν φθιτὸν ̓Αχιλλέα καὶ τὸν ̓Αγαμέμνονα τὸν καθ' ̔́Αιδου δακρύων, ἀδυνάτους καὶ  ἀσθενεῖς χεῖρας ἐπιθυμίᾳ τοῦ ζῆν ὀρέγοντας. ἂν δέ που συνταράττηται τοῖς πάθεσι καὶ κρατῆται φαρμασσόμενος, οὐκ ὀκνήσει πρὸς ἑαυτὸν εἰπεῖν  ἀλλὰ φόωσδε τάχιστα λιλαίεο: ταῦτα δὲ πάντα   ἴσθ', ἵνα καὶ μετόπισθε τεῇ εἴπῃσθα γυναικὶ   καὶ γὰρ τοῦτο χαριέντως ̔́Ομηρος εἰς τὴν νέκυιαν εἶπεν, ὡς γυναικὸς ἀκρόασιν οὖσαν διὰ τὸ μυθῶδες Τοιαῦτα γάρ ἐστιν ἃ πλάττουσιν ἑκόντες οἱ ποιηταί:  πλείονα δ' ἃ μὴ πλάττοντες ἀλλ' οἰόμενοι καὶ δοξάζοντες αὐτοὶ προσαναχρώννυνται τὸ ψεῦδος ἡμῖν οἷον ἐπὶ τοῦ Διὸς εἰρηκότος ̔Ομήρου   ἐν δ' ἐτίθει δύο κῆρε τανηλεγέος θανάτοιο,   τὴν μὲν ̓Αχιλλῆος τὴν δ' ̔́Εκτορος ἱπποδάμοιο,  ἕλκε δὲ μέσσα λαβών ῥέπε δ' ̔́Εκτορος αἴσιμον ἦμαρ,  ᾤχετο δ' εἰς ̓Αίδαο, λίπεν δ' ἑ Φοῖβος ̓Απόλλων  τραγῳδίαν ὁ Αἰσχύλος ὅλην τῷ μύθῳ περιέθηκεν,  ἐπιγράψας Ψυχοστασίαν καὶ παραστήσας ταῖς πλάστιγξι τοῦ Διὸς ἔνθεν μὲν τὴν Θέτιν ἔνθεν δὲ τὴν ̓Ηῶ, δεομένας ὑπὲρ τῶν υἱέων μαχομένων. τοῦτο δὲ παντὶ δῆλον, ὅτι μυθοποίημα καὶ πλάσμα πρὸς ἡδονὴν ἢ ἔκπληξιν ἀκροατοῦ γέγονε. τὸ δὲ    Ζεύς, ὃς τ' ἀνθρώπων ταμίης πολέμοιο τέτυκται  καὶ τὸ  θεὸς μὲν αἰτίαν φύει βροτοῖς,  ὅταν κακῶσαι δῶμα παμπήδην θέλῃ,  ταῦτα δ' ἢδη κατὰ δόξαν εἴρηται καὶ πίστιν αὐτῶν,  ἣν ἔχουσιν ἀπάτην περὶ θεῶν καὶ ἄγνοιαν εἰς ἡμᾶς ἐκφερόντων καὶ μεταδιδόντων. πάλιν αἱ περὶ τὰς νεκυίας τερατουργίαι καὶ διαθέσεις ὀνόμασι φοβεροῖς ἐνδημιουργοῦσαι φάσματα καὶ εἴδωλα ποταμῶν φλεγομένων καὶ τόπων ἀγρίων καὶ κολασμάτων σκυθρωπῶν  οὐ πάνυ πολλοὺς διαλανθάνουσιν ὅτι τὸ  μυθῶδες αὐτοῖς πολὺ καὶ τὸ ψεῦδος ὥσπερ τροφαῖς τὸ φαρμακῶδες ἐγκέκραται. καὶ οὔθ' ̔́Ομηρος οὔτε  Πίνδαρος οὔτε Σοφοκλῆς πεπεισμένοι ταῦτ' ἔχειν οὕτως ἔγραψαν  ἔνθεν τὸν ἄπειρον ἐρεύγονται σκότον  βληχροὶ δνοφερᾶς νυκτὸς ποταμοὶ  καὶ   πὰρ δ' ἴσαν ̓Ωκεανοῦ τε ῥοὰς καὶ Λευκάδα πέτρην  καί  στενωπὸς ̔́Αιδου καὶ παλιρροία βυθοῦ  ὅσοι μέντοι τὸν θάνατον ὡς οἰκτρὸν ἢ τὴν ἀταφίαν :- πο  ὡς δεινὸν ὀλοφυρόμενοι καὶ δεδιότες φωνὰς ἐξενηνόχασι καὶ και  μή μ' ἄκλαυστον ἄθαπτον ἰὼν ὄπιθεν καταλείπειν 72     ψυχὴ δ' ἐκ ῥεθέων πταμένη ̓Αϊδόσδε βεβήκει,   ὃν πότμον γοόωσα, λιποῦσ1' ἁδρότητα καὶ ἥβην  καί  μή μ' ἀπολέσῃς ἄωρον: ἡδὺ γὰρ τὸ φῶς  λεύσσειν: τὰ δ' ὑπὸ γῆν μὴ μ' ἰδεῖν ἀναγκάσῃς,   αὗται πεπονθότων εἰσὶ καὶ προεαλωκότων ὑπὸ δόξης καὶ ἀπάτης. διὸ μᾶλλον ἅπτονται καὶ διαταράττουσιν ἡμᾶς, ἀναπιμπλαμένους τοῦ πάθους καὶ τῆς ἀσθενείας ἀφ' ἧς λέγονται. πρὸς ταῦτα δὴ πάλιν παρασκευάζωμεν εὐθὺς ἐξ ἀρχῆς ἔχειν ἔναυλον ὅτι  ποιητικῇ μὲν οὐ πάνυ μέλον ἐστὶ τῆς ἀληθείας, ἡ δὲ περὶ ταῦτ' ἀλήθεια καὶ τοῖς μηδὲν ἄλλο πεποιημένοις  ἔργον ἢ γνῶσιν καὶ μάθησιν τοῦ ὄντος εὖ  μάλα δυσθήρατός ἐστι καὶ δύσληπτος, ὡς ὁμολογοῦσιν αὐτοί. καὶ τὰ ̓Εμπεδοκλέους ἔστω πρόχειρα ταυτί   οὕτως οὔτ' ἐπιδερκτὰ τάδ' ἀνδράσιν οὔτ' ἐπακουστά  οὔτε νόῳ περιληπτά  καὶ τὰ Ξενοφάνους κουστοἱ  καὶ τὸ μὲν οὖν σαφὲς οὔτις ἀυὴρ γένετ' οὐδέ τις ἔσται   εἰδὼς ἀμφὶ θεῶν τε καὶ ἅσσα λέγω περὶ πάντων  καὶ νὴ Δία τὰ Σωκράτους ἐξομνυμένου παρὰ Πλάτωνι  τὴν περὶ τούτων γνῶσιν. ἧττον γὰρ ὡς εἰδόσι τι περὶ τούτων προσέξουσι τοῖς ποιηταῖς ἐν οἷς τοὺς φιλοσόφους ἰλιγγιῶντας ὁρῶσιν.</TextUnit>
    <TextUnit id="2" loc="1.3">ἔτι δὲ μᾶλλον ἐπιστήσομεν αὐτὸν ἅμα τῷ προσάγειν τοῖς ποιήμασιν ὑπογράφοντες τὴν ποιητικὴν ὅτι μιμητικὴ τέχνη καὶ δύναμίς ἐστιν ἀντίστροφος τῇ ζῳγραφίᾳ. καὶ μὴ μόνον ἐκεῖνο τὸ θρυλούμενον ἀκηκοὼς ἔστω, ζῳγραφίαν μὲν εἶναι   φθεγγομένην τὴν ποίησιν, ποίησιν δὲ σιγῶσαν τὴν ζῳγραφίαν, ἀλλὰ πρὸς τούτῳ διδάσκωμεν αὐτὸν ὅτι γεγραμμένην σαύραν ἢ πίθηκον ἢ Θερσίτου πρόσωπον ἰδόντες ἡδόμεθα καὶ θαυμάζομεν οὐχ ὡς καλὸν ἀλλ' ὡς ὅμοιον. οὐσίᾳ μὲν γὰρ οὐ δύναται  καλὸν γενέσθαι τὸ αἰσχρόν: ἡ δὲ μίμησις:, ἄν τε περὶ φαῦλον ἄν τε περὶ χρηστὸν ἐφίκηται τῆς ὁμοιότητος, ἐπαινεῖται. καὶ τοὐναντίον ἂν αἰσχροῦ  σώματος εἰκόνα καλὴν παράσχῃ, τὸ πρέπον καὶ τὸ εἰκὸς οὐκ ἀπέδωκεν. γράφουσι δὲ καὶ πράξεις ἀτόπους ἔνιοι, καθάπερ Τιμόμαχος τὴν Μηδείας τεκνοκτονίαν  καὶ Θέων τὴν ̓Ορέστου μητροκτονίαν καὶ Παρράσιος τὴν ̓Οδυσσέως προσποίητον μανίαν καὶ Χαιρεφάνης ἀκολάστους ὁμιλίας γυναικῶν πρὸς ἄνδρας. ἐν οἷς μάλιστα δεῖ τὸν νέον ἐθίζεσθαι, διδασκόμενον ὅτι τὴν πρᾶξιν οὐκ ἐπαινοῦμεν ἧς γέγονεν ἡ μίμησις, ἀλλὰ τὴν τέχνην εἰ μεμίμηται  προσηκόντως τὸ ὑποκείμενον. ἐπεὶ τοίνυν καὶ ποιητικὴ πολλάκις ἔργα φαῦλα καὶ πάθη μοχθηρὰ καὶ ἤθη μιμητικῶς ἀπαγγέλλει, δεῖ τὸ θαυμαζόμενον ἐν τούτοις καὶ κατορθούμενον μήτ' ἀποδέχεσθαι τὸν νέον ὡς ἀληθὲς μήτε δοκιμάζειν ὡς καλόν, ἀλλ'  ἐπαινεῖν μόνον ὡς ἐναρμόττον τῷ ὑποκειμένῳ προσώπῳ καὶ οἰκεῖον. ὥσπερ γὰρ ὑὸς βοὴν καὶ ψόφον  τροχιλίας καὶ πνευμάτων ῥοῖζον καὶ θαλάττης κτύπον ἀκούοντες ἐνοχλούμεθα καὶ δυσχεραίνομεν, ἂν δέ τις πιθανῶς ταῦτα μιμῆται, καθάπερ Παρμένων τὴν ὗν καὶ Θεόδωρος τὰς τροχιλίας, ἡδόμεθα: καὶ νοσώδη μὲν ἄνθρωπον καὶ ὕπουλον ὡς ἀτερπὲς θέαμα φεύγομεν, τὸν δ' ̓Αριστοφῶντος Φιλοκτήτην  καὶ τὴν Σιλανίωνος ̓Ιοκάστην ὁμοίους φθίνουσι καὶ ἀποθνῄσκουσι πεποιημένους ὁρῶντες χαίρομεν οὕτως  ὁ νέος ἀναγιγνώσκων ἃ Θερσίτης ὁ γελωτοποιὸς ἢ Σίσυφος ὁ φθορεὺς: ἢ Βάτραχος ὁ πορνοβοσκὸς λέγων  ἢ πράττων πεποίηται, διδασκέσθω τὴν μιμουμένην ταῦτα δύναμιν καὶ τέχνην ἐπαινεῖν, ἃς δὲ 26 φθόρος Η  διαθέσεις καὶ πράξεις μιμεῖται καὶ προβάλλεσθαι καὶ κακίζειν. οὐ γάρ ἐστι ταὐτὸ τὸ καλόν τι καὶ καλῶς τι μιμεῖσθαι, καλῶς γάρ ἐστι τὸ πρεπόντως καὶ οἰκείως, οἰκεῖα δὲ καὶ πρέποντα τοῖς αἰσχροῖς  τὰ αἰσχρά. καὶ γὰρ αἱ Δαμωνίδα τοῦ χωλοῦ κρηπῖδες, ἃς ἀπολέσας εὔχετο τοῖς τοῦ κλέψαντος ἐναρμόσαι ποσί, φαῦλαι μὲν ἦσαν ἐκείνῳ δ' ἣρμοττον. καὶ τὸ  εἴπερ γὰρ ἀδικεῖν χρή, τυραννίδος πέρι   κάλλιστον ἀδικεῖν   καὶ τὸ   τοῦ μὲν δικαίου τὴν δόκησιν ἄρνυσο,  τὰ δ' ἔργα τοῦ πᾶν δρῶντος ἔνθα κερδανεῖς  καὶ  τάλαντον ἡ προίξ. μὴ λάβω; ζῆν δ' ἔστι μοι  τάλαντον ὑπεριδόντι; τεύξομαι δ' ὕπνου  προέμενος; οὐ δώσω δὲ κἀν ̔́Αιδου δίκην  ὡς ἠσεβηκὼς εἰς τάλαντον ἀργυροῦν  μοχθηροὶ μέν εἰσι λόγοι καὶ ψευδεῖς, ̓Ετεοκλεῖ δὲ  καὶ ̓Ιξίονι καὶ τοκογλύφῳ πρεσβύτῃ πρέποντες. ἂν οὖν ὑπομιμνῄσκωμεν τοὺς παῖδας ὅτι ταῦτ' οὐκ  ἐπαινοῦντες οὐδὲ δοκιμάζοντες ἀλλ' ὡς ἄτοπα καὶ φαῦλα φαύλοις καὶ ἀτόποις ἤθεσι καὶ προσώποις περιτιθέντες γράφουσιν, οὐκ ἂν ὑπὸ τῆς δόξης βλάπτοιντο  τῶν ποιητῶν. ἀλλὰ τοὐναντίον ἡ πρὸς τὸ πρόσωπον ὑποψία διαβάλλει καὶ τὸ πρᾶγμα καὶ τὸν λόγον, ὡς φαῦλον ὑπὸ φαύλου καὶ λεγόμενον καὶ  πραττόμενον. οἷόν ἐστι καὶ τὸ τῆς συγκοιμήσεως τοῦ Πάριδος ἐκ τῆς μάχης ἀποδράντος. οὐδένα γὰρ ἄλλον ἀνθρώπων ἡμέρας συγκοιμώμενον γυναικὶ ποιήσας ἢ τὸν ἀκόλαστον καὶ μοιχικὸν ἐν αἰσχύνῃ  δῆλός ἐστι καὶ ψόγῳ τιθέμενος τὴν τοιαύτην ἀκρασίαν.</TextUnit>
    <TextUnit id="3" loc="1.4">ἐν δὲ τούτοις εὖ μάλα προσεκτέον εἴ τινας ὁ ποιητὴς αὐτὸς ἐμφάσεις δίδωσι κατὰ τῶν λεγομένων ὡς δυσχεραινομένων ὑπ' αὐτοῦ. καθάπερ ὁ Μένανδρος ἐν τῷ προλόγῳ τῆς Θαΐδος; πεποίηκεν  ἐμοὶ μὲν οὖν ἄειδε τοιαύτην, θεά,  θρασεῖαν ὡραίαν δὲ καὶ πιθανὴν ἅμα,  ἀδικοῦσαν ἀποκλείουσαν αἰτοῦσαν πυκνά,  μηδενὸς ἐρῶσαν, προσποιουμένην δ' ἀεί    ἄριστα δ' ̔́Ομηρος τῷ γένει τούτῳ κέχρηται: καὶ γὰρ προδιαβάλλει τὰ φαῦλα καὶ προσυνίστησι τὰ χρηστὰ τῶν λεγομένων: προσυνίστησι μὲν οὕτως  αὐτίκα μειλίχιον καὶ κερδαλέον φάτο μῦθον   καὶ   τόνδ' ἀγανοῖς ἐπέεσσιν ἐρητύσασκε παραστάς   ἐν δὲ τῷ προδιαβάλλειν μονονοὺ μαρτύρεται καὶ διαγορεύει μήτε χρῆσθαι μήτε προσέχειν ὡς οὖσιν ἀτόποις καὶ φαύλοις. οἷον τὸν τ' ̓Αγαμέμνονα μέλλων διηγεῖσθαι τῷ ἱερεῖ χρώμενον ἀπηνῶς; προείρηκεν   ἀλλ' οὐκ ̓Ατρεΐδῃ ̓Αγαμέμνονι ἥνδανε θυμῷ,  ἀλλὰ κακῶς ἀφίει,    τουτέστιν ἀγρίως καὶ αὐθάδως καὶ παρὰ τὸ προσῆκον: τῷ, τ̓ ̓Αχιλλεῖ τοὺς θρασεῖς λόγους περιτίθησιν  οἰνοβαρές, κυνὸς ὄμματ' ἔχων, κραδίην δ' ἐλάφοιο  τὴν αὑτοῦ κρίσιν ὑπειπὼν   Πηλεΐδης δ' ἐξαῦτις ἀταρτηροῖς ἐπέεσσιν  ̓Ατρεΐδην προσέειπε, καὶ οὔ πω λῆγε χόλοιο  καλὸν γὰρ εἰκὸς οὐδὲν εἶναι μετ' ὀργῆς καὶ αὐστηρῶς λεγόμενον. ὁμοίως καὶ ἐπὶ τῶν πράξεων  ἦ ῥα, καὶ ̔́Εκτορα δῖον ἀεικέα μήδετο ἔργα,    πρηνέα πὰρ λεχέεσσι Μενοιτιάδαο τανύσσας  εὖ δὲ καὶ ταῖς ἐπιρρήσεσι χρῆται, καθάπερ τινὰ ψῆφον ἰδίαν ἐπιφέρων τοῖς: πραττομένοις ἢ λεγομένοις, ἐπὶ μὲν τῆς μοιχείας τοῦ ̓́Αρεος τοὺς θεοὺς ποιῶν λέγοντας   οὐκ ἀρετᾷ κακὰ ἔργα: κιχάνει τοι βραδὺς ὠκύν , ἐπὶ δὲ τῆς τοῦ ̔́Εκτορος ὑπερφροσύνης καὶ μεγαλαυχίας  ὣς ἔφατ' εὐχόμενος, νεμέσησε δὲ πότνια ̔́Ηρη , ἐπὶ δὲ τῆς Πανδάρου τοξείας   ὣς φάτ' ̓Αθηναίη, τῷ δὲ φρένας ἄφρονι πεῖθεν   αὗται μὲν οὖν αἱ τῶν λόγων ἀποφάσεις καὶ δόξαι παντός εἰσι κατιδεῖν τοῦ προσέχοντος: ἑτέρας: δ' ἐκ τῶν πραγμάτων αὐτῶν παρέχουσι μαθήσεις, ὥσπερ ὁ Εὐριπίδης εἰπεῖν λέγεται πρὸς τοὺς τὸν ̓Ιξίονα λοιδοροῦντας ὡς ἀσεβῆ καὶ μιαρόν, “οὐ μέντοι πρότερον αὐτὸν ἐκ τῆς σκηνῆς ἐξήγαγον ἢ τῷ τροχῷ  προσηλῶσαι” παρὰ δ' ̔Ομήρῳ σιωπώμενόν ἐστι τὸ τοιοῦτο γένος τῆς διδασκαλίας, ἔχον δ' ἀναθεώρησιν ὠφέλιμον ἐπὶ τῶν διαβεβλημένων μάλιστα μύθων, οὓς ταῖς πάλαι μὲν ὑπονοίαις ἀλληγορίαις δὲ   νῦν λεγομέναις παραβιαζόμενοι καὶ διαστρέφοντες ἔνιοι μοιχευομένην φασὶν ̓Αφροδίτην ὑπ' ̓́Αρεος μηνύειν ̔́Ηλιον, ὅτι τῷ τῆς ̓Αφροδίτης ἀστέρι συνελθὼν ὁ τοῦ ̓́Αρεος μοιχικὰς ἀποτελεῖ γενέσεις, ̔Ηλίου δ' ἐπαναφερομένου καὶ καταλαμβάνοντος οὐ λανθάνουσιν.  τὸν δὲ τῆς ̔́Ηρας καλλωπισμὸν ἐπὶ τὸν Δία καὶ τὰς περὶ τὸν κεστὸν γοητείας ἀέρος τινὰ κάθαρσιν εἶναι βούλονται τῷ πυρώδει πλησιάζοντος, ὥσπερ οὐκ αὐτοῦ τὰς λύσεις τοῦ ποιητοῦ διδόντος. ἐν μὲν γὰρ τοῖς περὶ τῆς ̓Αφροδίτης διδάσκει τοὺς  προσέχοντας, ὅτι μουσικὴ φαύλη καὶ ᾄσματα πονηρὰ  καὶ λόγοι μοχθηρὰς ὑποθέσεις λαμβάνοντες ἀκόλαστα ποιοῦσιν ἤθη καὶ βίους ἀνάνδρους καὶ ἀνθρώπους τρυφὴν καὶ μαλακίαν καὶ γυναικοκρασίαν ἀγαπῶντας   εἵματά τ' ἐξημοιβὰ λοετρά τε θερμὰ καὶ εὐνάς . διὸ καὶ τὸν ̓Οδυσσέα τῷ κιθαρῳδῷ προστάττοντα πεποίηκεν  ἀλλ' ἄγε δὴ μετάβηθι καὶ ἵππου κόσμον ἄεισον,  καλῶς ὑφηγούμενος τὸ παρὰ τῶν φρονίμων καὶ νοῦν  ἐχόντων χρῆναι λαμβάνειν τοὺς μουσικοὺς καὶ ποιητικοὺς τὰς ὑποθέσεις. ἐν δὲ τοῖς; περὶ τῆς ̔́Ηρας  ἄριστα τὴν ἀπὸ φαρμάκων καὶ γοητείας καὶ μετὰ  δόλου πρὸς τοὺς ἄνδρας ὁμιλίαν καὶ χάριν ἔδειξεν οὐ μόνον ἐφήμερον καὶ ἁψίκορον καὶ ἀβέβαιον οὖσαν, ἀλλὰ καὶ μεταβάλλουσαν εἰς ἔχθραν καὶ ὀργήν, ὅταν τὰ τῆς ἡδονῆς ἀπομαρανθῇ. τοιαῦτα γὰρ  ὁ Ζεὺς ἀπειλεῖ καὶ λέγει πρὸς αὐτὴν  ὄφρα ἴδῃς ἤν τοι χραίσμῃ φιλότης τε καὶ εὐνή,  ἣν ἐμίγης ἐλθοῦσα θεῶν ἄπο καὶ μ' ἀπάτησας  ἡ γὰρ τῶν φαύλων διάθεσις ἔργων καὶ μίμησις ἂν προσαποδῷ τὴν συμβαίνουσαν αἰσχύνην καὶ βλάβην  τοῖς ἐργασαμένοις, ὠφέλησεν οὐκ ἔβλαψε τὸν ἀκροώμενον. οἱ γοῦν φιλόσοφοι παραδείγμασι χρῶνται,  νουθετοῦντες καὶ παιδεύοντες ἐξ ὑποκειμένων οἱ δὲ ποιηταὶ ταὐτὰ ποιοῦσι πλάττοντες αὐτοὶ πράγματα καὶ μυθολογοῦντες. ὁ μὲν οὖν Μελάνθιος  εἴτε παίζων εἴτε σπουδάζων ἔλεγε διασῴζεσθαι τὴν ̓Αθηναίων πόλιν ὑπὸ τῆς τῶν ῥητόρων διχοστασίας καὶ ταραχῆς οὐ γὰρ ἀποκλίνειν ἅπαντας εἰς τὸν αὐτὸν τοῖχον, ἀλλὰ γίγνεσθαί τινα τοῦ βλάπτοντος ἀνθολκὴν; ἐν τῇ διαφορᾆ τῶν πολιτευομένων. αἱ δὲ  τῶν ποιητῶν ὑπεναντιώσεις πρὸς αὑτοὺς ἀνταναφέρουσαι τὴν πίστιν οὐκ ἐῶσιν ἰσχυρὰν ῥοπὴν γενέσθαι πρὸς τὸ βλάπτον. ὅπου μὲν οὖν αὐτοῖς τὸ τιθέναι σύνεγγυς ἐκφανεῖς ποιεῖ τὰς ἀντιλογίας, δεῖ τῷ βελτίονι συνηγορεῖν ὥσπερ ἐν τούτοις    πόλλ', ὦ τέκνον, σφάλλουσιν ἀνθρώπους θεοὶ̓.  τὸ ῥᾷστον εἶπας, αἰτιάσασθαι θεούς  καὶ πάλιν    χρυσοῦ σε πλήθει, τούσδε δ' οὐ χαίρειν χρεών   σκαιὸν τὸ πλουτεῖν κἄλλο μηδὲν εἰδέναι  καὶ  τί δῆτα θύειν δεῖ σε κατθανούμενον    ἄμεινον: οὐδεὶς κάματος εὐσεβεῖν θεούς.  τὰ γὰρ τοιαῦτα τὰς λύσεις ἔχει προδήλους, ἄν, ὥσπερ εἴρηται, πρὸς τὰ βελτίονα τῇ κρίσει τοὺς νέους κατευθύνωμεν. ὅσα δ' εἴρηται μὲν ἀτόπως  εὐθὺς δ' οὐ λέλυται, ταῦτα δεῖ τοῖς ἀλλαχόθι πρὸς  τοὐναντίον εἰρημένοις ὑπ' αὐτῶν ἀνταναιρεῖν, μὴ ἀχθομένους τῷ ποιητῇ μηδὲ χαλεπαίνοντας ἀλλ' ἐν ἤθει καὶ μετὰ παιδιᾶς δεχομένους. εὐθύς, εἰ βούλει, πρὸς τὰς ̔Ομηρικὰς τῶν θεῶν ῥίψεις ὑπ' ἀλλήλων καὶ τρώσεις ὑπ' ἀνθρώπων καὶ διαφορὰς καὶ  χαλεπότητας  οἶσθα καὶ ἄλλον μῦθον ἀμείνονα τοῦδε νοῆσαι  καὶ νοεῖς νὴ Δία καὶ λέγεις κρεῖττον ἀλλαχόθι καὶ βέλτιον τὰ τοιαῦτα  θεοὶ ῥεῖα ζώοντες   καὶ  τῷ ἔνι τέρπονται μάκαρες θεοὶ ἤματα πάντα  καί   ὣς γὰρ ἐπεκλώσαντο θεοὶ δειλοῖσι βροτοῖσι;  ζώειν ἀχνυμένοις: αὐτοὶ δὲ τ' ἀκηδέες εἰσὶν   αὗται γάρ εἰσιν ὑγιαίνουσαι περὶ θεῶν δόξαι καὶ  ἀληθεῖς, ἐκεῖνα δὲ πέπλασται πρὸς ἔκπληξιν ἀνθρώπων πων. πάλιν Εὐριπίδου λέγοντος  πολλαῖσι μορφαῖς οἱ θεοὶ σοφισμάτων   σφάλλουσιν ἡμᾶς κρείττονες πεφυκότες   οὐ χεῖρόν ἐστιν ὑπενεγκεῖν τὸ  εἰ θεοί τι δρῶσι φαῦλον, οὔκ εἰσιν θεοί , βέλτιον εἰρημένον ὑπ' αὐτοῦ. καὶ τοῦ Πινδάρου σφόδρα πικρῶς καὶ παροξυντικῶς εἰρηκότος  χρὴ δὲ πᾶν ἔρδοντ' ἀμαυρῶσαι τὸν ἐχθρόν ,  ἀλλ' αὐτός γε σὺ λέγεις ὅτι  τὸ πὰρ δίκαν  γλυκὺ πικροτάτα μένει τελευτά , καὶ τοῦ Σοφοκλέους  τὸ κέρδος ἡδὺ , κἂν ἀπὸ ψευδῶν ἴῃ ,  καὶ μὴν σοῦ γ' ἀκηκόαμεν ὡς  οὐκ ἐξάγουσι καρπὸν οἱ ψευδεῖς λόγοι   πρὸς δ' ἐκεῖνα τὰ περὶ τοῦ πλούτου  δεινὸς γὰρ ἕρπειν πλοῦτος ἔς τε τἄβατα  καὶ πρὸς τὰ βατὰ κἄπωθεν ὤν: πένης δ' ἀνὴρ   οὐδ' ἐντυχὼν δύναιτ' ἂν ὧν ἐρᾷ τυχεῖν.  καὶ γὰρ δυσειδὲς σῶμα καὶ δυσώνυμον  γλώσσῃ σοφὸν τίθησιν εὔμορφὸν τ' ἰδεῖν  ἀντιπαραθήσει πολλὰ τῶν Σοφοκλέους, ὧν καὶ ταῦτ' ἐστὶ   γένοιτο κἂν ἄπλουτος ἐν τιμαῖς ἀνήρ   οὐδὲν κακίων πτωχός, εἰ καλῶς φρονεῖ  καί    ἀλλὰ τῶν πολλῶν καλῶν χαι  τίς χάρις, εἰ κακόβουλος  φροντὶς ἐκτρέφει τὸν εὐαίωνα πλοῦτον;  ὁ δὲ Μένανδρος ἐπῆρε μὲν ἀμέλει τὴν φιληδονίαν καὶ ὑπεχαύνωσε τοῖς ἐρωτικοῖς καὶ διαπύροις ἐκείνοις   ἅπανθ' ὅσα ζῇ καὶ τὸν ἣλιον βλέπει  τὸν κοινὸν ἡμῖν, δοῦλα ταῦτ' ἔσθ' ἡδονῆς  πάλιν δ' ἐπέστρεψε καὶ περιέσπασε πρὸς τὸ καλὸν ἡμᾶς καὶ τὴν θρασύτητα τῆς ἀκολασίας ἐξέκοψεν εἰπὼν   ὄνειδος αἰσχρὸς βίος ὅμως κἂν ἡδὺς ᾖ   ταῦτα γὰρ ἐκείνοις μέν ἐστιν ὑπεναντία, βελτίω δὲ καὶ χρησιμώτερα. δυεῖν οὖν θάτερον ἡ τοιαύτη τῶν ἐναντίων ποιήσει παράθεσις καὶ κατανόησις, ἢ παράξει πρὸς τὸ βέλτιον ἢ καὶ τοῦ χείρονος ἀποστήσει  τὴν πίστιν. ἂν δ' αὐτοὶ μὴ διδῶσι τῶν ἀτόπως εἰρημένων λύσεις, οὐ χεῖρόν ἐστιν ἑτέρων ἐνδόξων ἀποφάσεις ἀντιτάττοντας ὥσπερ ἐπὶ ζυγοῦ ῥέπειν πρὸς τὸ βέλτιον. οἷον τοῦ ̓Αλέξιδος κινοῦντος ἐνίους ὅταν λέγῃ   τὰς ἡδονὰς δεῖ συλλέγειν τὸν σώφρονα.  τρεῖς δ' εἰσὶν αἵ γε τὴν δύναμιν κεκτημέναι   τὴν ὡς ἀληθῶς συντελοῦσαν τῷ βίῳ,    τὸ φαγεῖν τὸ πιεῖν τὸ τῆς ̓Αφροδίτης τυγχάνειν  τὰ δ' ἄλλα προσθήκας ἅπαντα χρὴ καλεῖν , ὑπομνηστέον ὅτι Σωκράτης τοὐναντίον ἔλεγε, τοὺς μὲν φαύλους ζῆν τοῦ ἐσθίειν καὶ πίνειν ἕνεκα, τοὺς  δ' ἀγαθοὺς ἐσθίειν καὶ πίνειν ἕνεκα τοῦ ζῆν. πρὸς; δὲ τὸν γράψαντα ποτὶ τὸν πονηρὸν οὐκ ἄχρηστον ὅπλον ἁ πονηρία, τρόπον τινὰ συνεξομοιοῦσθαι κελεύοντα τοῖς πονηροῖς, τὸ τοῦ Διογένους παραβαλεῖν  ἔστιν: ἐρωτηθεὶς γὰρ ὅπως ἄν τις ἀμύναιτο  τὸν ἐχθρόν, “αὐτός” ἔφη “ καλὸς κἀγαθὸς γενόμενος” δεῖ δὲ τῷ Διογένει καὶ πρὸς τὸν Σοφοκλέα χρήσασθαι: πολλὰς γὰρ ἀνθρώπων μυριάδας ἐμπέπληκεν ἀθυμίας περὶ τῶν μυστηρίων ταῦτα γράψας  ὡς τρισόλβιοι   κεῖνοι βροτῶν, οἳ ταῦτα δερχθέντες τέλη  μόλωσ1' ἐς ̔́Αιδου: :  ζῆν ἔστι, τοῖς δ' ᾅδοντι πάντ' ἐκεῖ κακά'  Διογένης δ' ἀκούσας τι τοιοῦτο “τί λέγεις; '” ἔφη. “κρείττονα μοῖραν ἕξει Παταικίων ὁ κλέπτης ἀποθανὼν  ἢ ̓Επαμεινώνδας ὅτι γὰρ μόνοις ἐκεῖὄτι μεμύηται;'” Τιμοθέῳ μὲν γὰρ ᾄδοντι τὴν ̓́Αρτεμιν ἐν τῷ θεάτρῳ μαινάδα θυιάδα φοιβάδα λυσσάδα Κινησίας εὐθὺς ἀντεφώνησε “ τοιαύτη σοι θυγάτηρ γένοιτο.” χαρίεν δὲ καὶ τὸ τοῦ Βίωνος πρὸς τὸν Θέογνιν λέγοντα   πᾶς γὰρ ἀνὴρ πενίῃ δεδμημένος οὔτε τι εἰπεῖν  οὔθ' ἔρξαι δύναται, γλῶσσα δέ οἱ δέδεται   “ πῶς οὖν σὺ πένης ὢν φλυαρεῖς τοσαῦτα καὶ καταδολεσχεῖς ἡμῶν;”</TextUnit>
    <TextUnit id="4" loc="1.5">δεῖ δὲ μηδὲ τὰς ἐκ τῶν παρακειμένων ἢ συμφραζομένων παραλιπεῖν ἀφορμὰς πρὸς τὴν ἐπανόρθωσιν,  ἀλλ' ὥσπερ οἱ ἰατροὶ τῆς κανθαρίδος οὔσης θανασίμου τοὺς πόδας; ὅμως: καὶ τὰ πτερὰ βοηθεῖν οἴονται καὶ ἀναλύειν τὴν δύναμιν, οὕτως ἐν τοῖς ποιήμασι, κἂν ὄνομα κἂν ῥῆμα παρακείμενον ἀμβλυτέραν ποιῇ τὴν πρὸς τὸ χεῖρον ἀπαγωγήν, ἐπιλαμβάνεσθαι  καὶ προσδιασαφεῖν, ὡς ἐπὶ τούτων ἔνιοι ποιοῦσι  τοῦτὸ νύ που γέρας ἐστὶν ὀιζυροῖσι βροτοῖσι,  κείρασθαί τε κόμην βαλέειν τ' ἀπὸ δάκρυ παρειῶν  καὶ   ὣς γὰρ ἐπεκλώσαντο θεοὶ δειλοῖσι βροτοῖσι,  ζώειν ἀχνυμένοις   οὐ γὰρ ἁπλῶς εἶπε καὶ πᾶσιν ἀνθρώποις ὑπὸ θεῶν ἐπικεκλῶσθαι λυπηρὸν βίον, ἀλλὰ τοῖς ἄφροσι καὶ ἀνοήτοις, οὓς δειλαίους καὶ οἰκτροὺς διὰ μοχθηρίαν  ὄντας εἴωθε “δειλοὺς” καὶ “ὀιζυροὺς” προσαγορεύειν.</TextUnit>
    <TextUnit id="5" loc="1.6">ἄλλος τοίνυν τρόπος ἐστὶ τὰς ἐν τοῖς ποιήμασιν ὑποψίας πρὸς τὸ βέλτιον ἐκ τοῦ χείρονος μεθιστὰς ὁ διὰ τῶν ὀνομάτων τῆς συνηθείας, περὶ ὃν δεῖ τὸν νέον γεγυμνάσθαι μᾶλλον ἢ περὶ τὰς  λεγομένας γλώττας. ἐκεῖνο μὲν γὰρ φιλόλογον, καὶ οὐκ ἀηδὲς ὅτι “ῥιγεδανὸς” κακοθάνατός ἐστιν εἰδέναι: δάνον “ γὰρ Μακεδόνες τὸν θάνατον καλοῦσι, “καμμονίαν” δὲ νίκην Αἰολεῖς τὴν ἐξ ἐπιμονῆς   καὶ καρτερίας, Δρύοπες δὲ “πόπους” τοὺς δαίμονας. τουτὶ δ' ἀναγκαῖον καὶ χρήσιμον, εἰ μέλλομεν ἐκ τῶν ποιημάτων ὠφεληθήσεσθαι καὶ μὴ βλαβήσεσθαι, τὸ γιγνώσκειν πῶς τοῖς τῶν θεῶν  ὀνόμασιν οἱ ποιηταὶ χρῶνται καὶ πάλιν τοῖς τῶν κακῶν καὶ ἀγαθῶν, καὶ τί τὴν Τύχην τί τὴν Μοῖραν νοοῦντες ὀνομάζουσι, καὶ πότερον ταῦτα τῶν ἁπλῶς ἢ τῶν πολλαχῶς λεγομένων ἐστὶ παρ' αὐτοῖς, ὥσπερ ἄλλα πολλά. καὶ γὰρ “οἶκον” ποτὲ μὲν τὴν οἰκίαν  καλοῦσιν  οἷκον ἐς ὑψόροφον   ποτὲ δὲ τὴν οὐσίαν  ἐσθίεταί μοι οἶκος , καὶ “βίοτον” ποτὲ μὲν τὸ ζῆν   ἀμενήνωσεν δέ οἱ αἰχμὴν  κυανοχαῖτα Ποσειδάων, βιότοιο μεγήρας  ποτὲ δὲ τὰ χρήματα  βίοτον δέ μοι ἄλλοι ἔδουσι , καὶ τῷ “ἀλύειν” ποτὲ μὲν ἀντὶ τοῦ δάκνεσθαι καὶ  ἀπορεῖσθαι κέχρηται  ὣς ἔφαθ' , ἡ δ' ἀλύουσ1' ἀπεβήσετο, τείρετο δ' αἰνῶς  ποτὲ δ' ἀντὶ τοῦ γαυριᾶν καὶ χαίρειν  ἦ ἀλύεις ὅτι ̓͂Ιρον ἐνίκησας τὸν ἀλήτην;   καὶ τῷ “θοάζειν” ἢ τὸ κινεῖσθαι σημαίνουσιν, ὡς Εὐριπίδης   κῆτος θοάζον ἐξ ̓Ατλαντικῆς ἁλός,  ἢ τὸ καθέζεσθαι καὶ θαάσσειν, ὡς Σοφοκλῆς   τίνας πόθ' ἕδρας τάσδε μοι θοάζετε  ἱκτηρίοις κλάδοισιν ἐξεστεμμένοι;   χάριεν δὲ καὶ τὸ τὴν χρείαν τῶν ὀνομάτων συνοικειοῦν τοῖς ὑποκειμένοις πράγμασιν, ὡς οἱ γραμματικοὶ διδάσκουσιν, ἄλλο πρὸς ἄλλην δύναμιν λαμβάνοντες,: οἷόν ἐστι  νῆ' ὀλίγην αἰνεῖν, μεγάλῃ δ' ἐνὶ φορτία θέσθαι   τῷ μὲν γὰρ “αἰνεῖν” σημαίνεται τὸ ἐπαινεῖν, αὐτῷ δὲ τῷ ἐπαινεῖν ἀντὶ τοῦ παραιτεῖσθαι νῦν κέχρηται, καθάπερ ἐν τῇ συνηθείᾳ “καλῶς” φαμὲν “ἔχειν” καὶ  “χαίρειν” κελεύομεν, ὅταν μὴ δεώμεθα μηδὲ λαμβάνωμεν. οὕτω δὲ καὶ τὴν “ἐπαινὴν Περσεφόνειαν  ” ἔνιοί φασιν ὡς παραιτητὴν εἰρῆσθαι. ταύτην δὴ τὴν διαίρεσιν καὶ διάκρισιν τῶν ὀνομάτων ἐν τοῖς μείζοσι καὶ σπουδαιοτέροις παραφυλάττοντες ἀπὸ τῶν θεῶν ἀρχώμεθα διδάσκειν τοὺς νέους ὅτι χρῶνται τοῖς τῶν θεῶν ὀνόμασιν οἱ ποιηταὶ ποτὲ μὲν αὐτῶν  ἐκείνων ἐφαπτόμενοι τῇ ἐννοίᾳ, ποτὲ δὲ δυνάμεις τινὰς ὧν οἱ θεοὶ δοτῆρές εἰσι καὶ καθηγεμόνες ὁμωνύμως προσαγορεύοντες οἷον εὐθὺς ὁ ̓Αρχίλοχος , ὅταν μὲν εὐχόμενος λέγῃ   κλῦθ' ἄναξ ̔́Ηφαιστε καί μοι σύμμαχος γουνουμένῳ   ἵλαος γενοῦ, χαρίζευ δ' οἷάπερ χαρίζεαι , αὐτὸν τὸν θεὸν ἐπικαλούμενος δῆλός ἐστιν: ὅταν  δὲ τὸν ἄνδρα τῆς ἀδελφῆς ἠφανισμένον ἐν θαλάττῃ καὶ μὴ τυχόντα νομίμου ταφῆς θρηνῶν λέγῃ μετριώτερον ἂν τὴν συμφορὰν ἐνεγκεῖν  εἰ κείνου κεφαλὴν καὶ χαρίεντα μέλεα   ̔́Ηφαιστος καθαροῖσιν ἐν εἵμασιν ἀμφεπονήθη  τὸ πῦρ οὕτως, οὐ τὸν θεὸν προσηγόρευσε. πάλιν δ' ὁ μὲν Εὐριπίδης εἰπὼν ἐν ὅρκῳ  μὰ τὸν μετ' ἄστρων Ζῆν' ̓́Αρη τε φοίνιον  αὐτοὺς τοὺς θεοὺς ὠνόμασε: τοῦ δὲ Σοφοκλέους  λέγοντος   τυφλὸς γάρ, ὦ γυναῖκες, οὐδ' ὁρῶν ̓́Αρης  συὸς προσώπῳ πάντα τυρβάζει κακὰ  τὸν πόλεμον ἔστιν ὑπακοῦσαι, καθάπερ αὖ τὸν χαλκὸν ̔Ομήρου λέγοντος   τῶν νῦν αἷμα κελαινὸν ἐύρροον ἀμφὶ Σκάμανδρον  ἐσκέδασ1̓ ὀξὺζ; ̓́Αρης  πολλῶν οὖν οὕτω λεγομένων εἰδέναι δεῖ καὶ μνημονεύειν ὅτι καὶ τῷ τοῦ Διὸς καὶ Ζηνὸς ὀνόματι   ποτὲ μὲν τὸν θεὸν ποτὲ δὲ τὴν τύχην πολλάκις δὲ τὴν εἱμαρμένην προσαγορεύουσιν. ὅταν μὲν γὰρ λέγωσι  Ζεῦ πάτερ, ̓́Ιδηθεν μεδέων  καὶ   ὦ Ζεῦ, τίς εἶναί φησι σοῦ σοφώτερος;  τὸν θεὸν αὐτὸν λέγουσιν: ὅταν δὲ ταῖς αἰτίαις  πάντων τῶν γιγνομένων ἐπονομάζωσι τὸν Δία καὶ λέγωσι  πολλὰς δ' ἰφθίμους ψυχὰς ̓́Αϊδι προΐαψεν -  Διὸς δ' ἐτελείετο βουλή ,  τὴν εἱμαρμένην. οὐ γὰρ τὸν θεὸν ὁ ποιητὴς οἴεται κακὰ μηχανᾶσθαι τοῖς ἀνθρώποις, ἀλλὰ τὴν τῶν  πραγμάτων ἀνάγκην ὀρθῶς ὑποδείκνυσιν, ὅτι καὶ πόλεσι καὶ στρατοπέδοις καὶ ἡγεμόσιν, ἂν μὲν σωφρονῶσιν , εὖ πράττειν πέπρωται καὶ κρατεῖν τῶν  πολεμίων, ἂν δ' εἰς πάθη καὶ ἁμαρτίας ἐμπεσόντες ὥσπερ οὗτοι διαφέρωνται πρὸς ἀλλήλους καὶ στασιάζωσιν , ἀσχημονεῖν καὶ ταράττεσθαι καὶ κακῶς ἀπαλλάττειν.  εἱμαρμένον γὰρ τῶν κακῶν βουλευμάτων   κακὰς ἀμοιβάς ἐστι καρποῦσθαι βροτοῖς.  καὶ μὴν ὁ ̔Ησίοδος τὸν Προμηθέα ποιῶν τῷ ̓Επιμηθεῖ παρακελευόμενον  μή ποτε δῶρα  δέξασθαι πὰρ Ζηνὸς ̓Ολυμπίου ἀλλ' ἀποπέμπειν    ἐπὶ τῇ τῆς τύχης δυνάμει τῷ τοῦ Διὸς ὀνόματι κέχρηται: τὰ γὰρ τυχηρὰ τῶν ἀγαθῶν Διὸς δῶρα κέκληκε, πλούτους καὶ γάμους καὶ ἀρχὰς καὶ πάνθ' ὅλως τὰ ἐκτός, ὧν ἡ κτῆσις ἀνόνητός ἐστι τοῖς χρῆσθαι καλῶς μὴ δυναμένοις. διὸ καὶ τὸν ̓Επιμηθέα  ὄντα καὶ ἀνόητον οἴεται δεῖν φυλάττεσθαι καὶ δεδιέναι τὰς εὐτυχίας, ὡς βλαβησόμενον καὶ διαφθαρησόμενον ὑπ' αὐτῶν. καὶ πάλιν ὅταν λένῃ   μηδὲ ποτ' οὐλομένην πενίην θυμοφθόρον ἀνδρὶ  τέτλαθ' ὀνειδίζειν, μακάρων δόσιν αἰὲν ἐόντων , θεόσδοτον νῦν τὸ τυχηρὸν εἴρηκεν, ὡς οὐκ ἄξιον ἐγκαλεῖν τοῖς διὰ τὴν τύχην πενομένοις, ἀλλὰ τὴν   μετ' ἀργίας καὶ μαλακίας καὶ πολυτελείας ἀπορίαν κακίζειν αἰσχρὰν καὶ ἐπονείδιστον οὖσαν. οὔπω γὰρ αὐτὸ τοὔνομα τῆς τύχης λέγοντες, εἰδότες δὲ τὴν τῆς ἀτάκτως καὶ ἀορίστως περιφερομένης αἰτίας δύναμιν ἰσχυρὰν καὶ ἀφύλακτον οὖσαν ἀνθρωπίνῳ  λογισμῷ τοῖς τῶν θεῶν ὀνόμασιν ἐξέφραζον, ὥσπερ ἡμεῖς καὶ πράγματα καὶ ἤθη καὶ νὴ Δία καὶ λόγους καὶ ἄνδρας εἰώθαμεν δαιμονίους καὶ θείους προσαγορεύειν. οὕτω δὴ τὰ πολλὰ τῶν ἀτόπως περὶ τοῦ Διὸς λέγεσθαι δοκούντων ἐπανορθωτέον, ὧν  ἐστι καὶ ταῦτα και  δοιοὶ γάρ τε πίθοι κατακείαται ἐν Διὸς οὔδει   κηρῶν ἔμπλειοι, ὁ μὲν ἐσθλῶν, αὐτὰρ ὁ δειλῶν  καί  ὅρκια μὲν Κρονίδης ὑψίζυγος οὐκ ἐτέλεσσεν,   ἀλλὰ κακὰ φρονέων τεκμαίρεται ἀμφοτέροισι  καί  τότε γάρ ῥα κυλίνδετο πήματος ἀρχὴ  Τρωσί τε καὶ Δαναοῖσι Διὸς μεγάλου διὰ βουλάς , ὡς περὶ τῆς τύχης ἢ τῆς εἱμαρμένης λεγομένων, ἐν  αἷς τὸ ἀσυλλόγιστον ἡμῖν τῆς αἰτίας σημαίνεται καὶ ὅλως οὐ καθ' ἡμᾶς. ὅπου δὲ τὸ προσῆκον καὶ κατὰ  λόγον καὶ εἰκός ἐστιν, ἐνταῦθα κυρίως ὀνομάζεσθαι τὸν παι θεὸν νομίζωμεν, ὥσπερ ἐν τούτοις   αὐτὰρ ὁ τῶν ἄλλων ἐπεπωλεῖτο στίχας ἀνδρῶν,  Αἴαντος δ' ἀλέεινε μάχην Τελαμωνιάδαο:   Ζεὺς γάρ οἱ νεμέσα ὅτ' ἀμείνονι φωτὶ μάχοιτο  καί  Ζεὺς γὰρ τὰ μὲν μέγιστα φροντίζει βροτῶν,  τὰ μικρὰ δ' ἄλλοις δαίμοσιν παρεὶς ἐᾷ  Σφόδρα δὲ δεῖ καὶ τοῖς ἄλλοις ὀνόμασι προσέχειν,  κατὰ πολλὰ πράγματα κινουμένοις καὶ μεθισταμένοις ὑπὸ τῶν ποιητῶν. οἷόν ἐστι καὶ τὸ τῆς ἀρε τῆς. ἐπεὶ γὰρ οὐ μόνον ἔμφρονας παρέχεται καὶ  δικαίους καὶ ἀγαθοὺς ἐν πράξεσι καὶ λόγοις, ἀλλὰ καὶ δόξας ἐπιεικῶς καὶ δυνάμεις περιποιεῖται, παρὰ  τοῦτο ποιοῦνται καὶ τὴν εὐδοξίαν ἀρετὴν καὶ τὴν δύναμιν, ὀνομάζοντες ὥσπερ “ἐλαίαν” τὸν ἀπὸ τῆς ἐλαίας, καὶ “φηγὸν” τὸν ἀπὸ τῆς φηγοῦ καρπὸν ὁμωνύμως τοῖς φέρουσιν. οὐκοῦν ὁ νέος ἡμῖν, ὅταν μὲν λέγωσι   τῆς δ' ἀρετῆς ἱδρῶτα θεοὶ προπάροιθεν ἔθηκαν  καὶ   τῆμος σφῇ ἀρετῇ Δαναοὶ ῥήξαντο φάλαγγας  καὶ  εἰ δὲ θανεῖν θέμις, ὧδε θανεῖν καλόν,   εἰς ἀρετὴν καταδυσαμένους βίον ,  εὐθὺς οἰέσθω λέγεσθαι ταῦτα περὶ τῆς ἀρίστης καὶ  θειοτάτης ἕξεως ἐν ἡμῖν, ἣν ὀρθότητα λόγου καὶ ἀκρότητα λογικῆς φύσεως καὶ διάθεσιν ὁμολογουμένην ψυχῆς νοοῦμεν. ὅταν δ' ἀναγιγνώσκῃ πάλιν τό τε   Ζεὺς δ' ἀρετὴν ἄνδρεσσιν ὀφέλλει τε μινύθει τε  καὶ τὸ   πλούτῳ δ' ἀρετὴ καὶ κῦδος ὀπηδεῖ , μὴ “καθήσθω” τοὺς πλουσίους ἐκπεπληγμένος καὶ “τεθηπὼς” καθάπερ ὤνιον εὐθὺς ἀργυρίου τὴν ἀρετὴν  ἔχοντας, μηδ' ἐπὶ τῇ τύχῃ κεῖσθαι τὴν αὑτοῦ φρόνησιν αὔξειν ἢ κολούειν νομίζων, ἀλλ' ἀντὶ δόξης ἢ δυνάμεως ἢ εὐτυχίας ἤ τινος ὁμοίου τῇ  ἀρετῇ κεχρῆσθαι τὸν ποιητὴν ἡγείσθω. καὶ γὰρ τῇ κακότητι ποτὲ μὲν ἰδίως σημαίνουσι κακίαν καὶ  μοχθηρίαν ψυχῆς, ὡς ̔Ησίοδος  τὴν μὲν γὰρ κακότητα καὶ ἰλαδὸν ἔστιν ἑλέσθαι , ποτὲ δ' ἄλλην τινὰ κάκωσιν ἢ δυστυχίαν, ὡς ̔́Ομηρος  αἶψα γὰρ ἐν κακότητι βροτοὶ καταγηράσκουσιν  ἐπεὶ καὶ τὴν εὐδαιμονίαν ἐξαπατηθείη τις ἂν οὕτω  τοὺς ποιητὰς οἰόμενος λέγειν, ὡς οἱ φιλόσοφοι λέγουσι τὴν παντελῆ τῶν ἀγαθῶν ἕξιν ἢ κτῆσιν ἢ καὶ  τελειότητα βίου κατὰ φύσιν εὐροοῦντος, ἀλλ' οὐχὶ καταχρωμένους πολλάκις τὸν πλούσιον εὐδαίμονα καλεῖν ἢ μακάριον καὶ τὴν δύναμιν ἢ τὴν δόξαν  εὐδαιμονίαν. ̔́Ομηρος μὲν γὰρ ὀρθῶς κέχρηται τοῖς ὀνόμασιν  ὣς οὔ τοι χαίρων τοῖσδε κτεάτεσσιν ἀνάσσω   καὶ Μένανδρος  ἔχω δὲ πολλὴν οὐσίαν καὶ πλούσιος  καλοῦμ' ὑπὸ πάντων, μακάριος δ' ὑπ' οὐδενός , Εὐριπίδης δὲ πολλὴν ἐργάζεται ταραχὴν καὶ σύγχυσιν  ὅταν λέγῃ και   μή μοι γένοιτο λυπρὸς εὐδαίμων βίος  καί  τί τὴν τυραννίδ', ἀδικίαν εὐδαίμονα, τιμᾷς   ἂν μή τις, ὥσπερ εἴρηται, ταῖς μεταφοραῖς καὶ καταχρήσεσι τῶν ὀνομάτων ἕπηται. ταῦτα μὲν οὖν ἱκανὰ περὶ τούτων.</TextUnit>
    <TextUnit id="6" loc="1.7">ἐκεῖνο δ' οὐχ ἅπαξ ἀλλὰ πολλάκις ὑπομνηστέον ἐστὶ τοὺς νέους:, ἐνδεικνυμένους αὐτοῖς ὅτι  μιμητικὴν ἡ ποίησις ὑπόθεσιν ἔχουσα κόσμῳ μὲν καὶ λαμπρότητι χρῆται περὶ τὰς ὑποκειμένας πράξεις καὶ τὰ ἤθη, τὴν δ' ὁμοιότητα τοῦ ἀληθοῦς οὐ προλείπει  , τῆς: μιμήσεως ἐν τῷ πιθανῷ τὸ ἀγωγὸν ἐχούσης. διὸ καὶ κακίας καὶ ἀρετῆς σημεῖα μεμιγμένα  ταῖς πράξεσιν ἡ μὴ παντάπασι τῆς ἀληθείας ὀλιγωροῦσα συνεκφέρει μίμησις, ὥσπερ ἡ ̔Ομήρου πολλὰ πάνυ τοῖς Στωϊκοῖς χαίρειν φράζουσα, μήτε τι φαῦλον ἀρετῇ προσεῖναι μήτε κακίᾳ χρηστὸν ἀξιοῦσιν, ἀλλὰ πάντως μὲν ἐν πᾶσιν ἁμαρτωλὸν  εἶναι τὸν ἀμαθῆ , περὶ πάντα δ' αὖ κατορθοῦν τὸν ἀστεῖον. ταῦτα γὰρ ἐν ταῖς σχολαῖς ἀκούομεν: ἐν δὲ τοῖς πράγμασι καὶ τῷ βίῳ τῶν πολλῶν κατὰ τὸν Εὐριπίδην   οὐκ ἂν γένοιτο χωρὶς ἐσθλὰ καὶ κακά,   ἀλλ' ἔστι τις σύγκρασις  ἄνευ δὲ, τοῦ ἀληθοῦς μάλιστα μὲν ἡ ποιητικὴ τῷ ποικίλῳ χρῆται καὶ πολυτρόπῳ. τὸ γὰρ ἐμπαθὲς  καὶ παράλογον καὶ ἀπροσδόκητον, ᾧ πλείστη μὲν ἔκπληξις ἕπεται πλείστη δὲ χάρις, αἱ μεταβολαὶ παρέχουσι τοῖς μύθοις τὸ δ' ἁπλοῦν ἀπαθὲς καὶ ἄμυθον. ὅθεν οὔτε νικῶντας ἀεὶ πάντα ποιοῦσι τοὺς αὐτοὺς οὔτ' εὑημεροῦντας οὔτε κατορθοῦντας  ἀλλ' οὐδὲ τοῖς θεοῖς, ὅταν εἰς ἀνθρωπίνας ἐμπέσωσι πράξεις, ἀπαθέσι χρῶνται καὶ ἀναμαρτήτοις, ἵνα μηδαμοῦ τό τε ταράττον καὶ τὸ ἐκπλῆττον ἀργῇ τῆς ποιήσεως ἀκίνδυνον καὶ ἀναγώνιστον γιγνόμενον.</TextUnit>
    <TextUnit id="7" loc="1.8">οὕτως οὖν τούτων ἐχόντων ἐπάγωμεν τοῖς ποιήμασι τὸν νέον μὴ τοιαύτας ἔχοντα δόξας περὶ τῶν καλῶν ἐκείνων καὶ μεγάλων ὀνομάτων, ὡς ἄρα σοφοὶ καὶ δίκαιοι οἱ ἄνδρες ἦσαν, ἄκροι τε βασιλεῖς καὶ κανόνες ἀρετῆς ἁπάσης καὶ ὀρθότητος. ἐπεὶ  βλαβήσεται μεγάλα δοκιμάζων πάντα καὶ τεθηπώς, μὴ δυσχεραίνων δὲ μηδὲν μηδ' ἀκούων μηδ' ἀποδεχόμενος τοῦ ψέγοντος αὐτοὺς τοιαῦτα πράττοντας καὶ λέγοντας  αἲ γάρ, Ζεῦ τε πάτερ καὶ ̓Αθηναίη καὶ ̓́Απολλον,   μήτε τις οὖν Τρώων θάνατον φύγοι, ὅσσοι ἔασι,   μήτε τις ̓Αργείων, νῶιν δ' ἐκδῦμεν ὄλεθρον,  ὄφρ' οἶοι Τροίης ἱερὰ κρήδεμνα λύοιμεν  καὶ   οἰκτροτάτην δ' ἤκουσα ὄπα Πριάμοιο θυγατρὸς  Κασσάνδρης, τὴν κτεῖνε Κλυταιμνήστρη δολόμητις  ἀμφ' ἐμοὶ  καὶ    παλλακίδι προμιγῆναι, ἵν' ἐχθήρειε γέροντα.  τῇ πιθόμην καὶ ἔρεξα  καί  Ζεῦ πάτερ, οὔ τις σεῖο θεῶν ὀλοώτερος ἄλλος   μηδὲν οὖν ἐπαινεῖν ἐθιζέσθω τοιοῦτον ὁ νέος, μηδὲ  προφάσεις λέγων μηδὲ παραγωγάς τινας εὐπρεπεῖς ἐπὶ πράγμασι φαύλοις μηχανώμενος πιθανὸς ἔστω καὶ πανοῦργος, ἀλλ' ἐκεῖνο μᾶλλον οἰέσθω, μίμησιν εἶναι τὴν ποίησιν ἠθῶν καὶ βίων, καὶ ἀνθρώπων οὐ τελείων οὐδὲ καθαρῶν οὐδ' ἀνεπιλήπτων παντάπασιν,  ἀλλὰ μεμιγμένων πάθεσι καὶ δόξαις ψευδέσι καὶ ἀγνοίαις, διὰ δ' εὐφυΐαν αὑτοὺς πολλάκις μετατιθέντων πρὸς τὸ κρεῖττον. ἡ γὰρ τοιαύτη παρασκευὴ τοῦ νέου καὶ διάνοια, τοῖς μὲν εὖ λεγομένοις  καὶ πραττομένοις, ἐπαιρομένου καὶ συνενθουσιῶντος,  τὰ δὲ φαῦλα μὴ προσιεμένου καὶ δυσχεραίνοντος, ἀβλαβῆ παρέξει τὴν ἀκρόασιν. ὁ δὲ πάντα θαυμάζων καὶ πᾶσιν ἐξοικειούμενος καὶ καταδεδουλωμένος τῇ δόξῃ τὴν κρίσιν ὑπὸ τῶν ἡρωϊκῶν ὀνομάτων, ὥσπερ οἱ τὴν Πλάτωνος ἀπομιμούμενοι κυρτότητα  καὶ τὴν ̓Αριστοτέλους τραυλότητα, λήσεται πρὸς πολλὰ τῶν φαύλων εὐχερὴς γενόμενος. δεῖ δὲ μὴ δειλῶς; μηδ' ὥσπερ ὑπὸ δεισιδαιμονίας ἐν ἱερῷ φρίττειν ἅπαντα; καὶ προσκυνεῖν, ἀλλὰ θαρραλέως ἐθιζόμενον  ἐπιφωνεῖν μηδὲν ἧττον τοῦ “ὀρθῶς” καὶ “πρεπόντως” τὸ “ οὐκ ὀρθῶς” καὶ “ὁ προσηκόντως  ” οἷον ὁ ̓Αχιλλεὺς ἐκκλησίαν συνάγει τῶν στρατιωτῶν νοσούντων, ἀσχάλλων μὲν ἀργοῦντι τῷ πολέμῳ μάλιστα  πάντων διὰ τὴν ἐν ταῖς στρατείαις ἐπιφάνειαν αὐτοῦ καὶ δόξαν, ἰατρικὸς δ' ὢν καὶ μεθ' ἡμέραν ἐνάτην ταῦτα κρίνεσθαι πέφυκεν αἰσθόμενος οὐκ οὖσαν συνήθη τὴν νόσον οὐδὲ συνεστῶσαν ἀπὸ κοινῶν αἰτιῶν, ἀναστὰς οὐ δημαγωγεῖ πρὸς τὸν ὄχλον,  ἀλλὰ τῷ βασιλεῖ γίγνεται σύμβουλος  ̓Ατρείδη, νῦν ἄμμε παλιμπλαγχθέντας ὀίω  ἄψ ἀπονοστήσειν   ὀρθῶς ταῦτα καὶ μετρίως καὶ πρεπόντως τοῦ δὲ μάντεως δεδιέναι φήσαντος τὴν ὀργὴν τοῦ δυνατωτάτου  τῶν ̔Ελλήνων, οὐκέτ' ὀρθῶς οὐδὲ μετρίως, ἐπομόσας μηδένα προσοίσειν χεῖρας αὐτῷ ζῶντος αὐτοῦ, προστίθησιν  οὐδ' ἢν ̓Αγαμέμνονα εἴπῃς , ἐνδεικνύμενος ὀλιγωρίαν καὶ περιφρόνησιν τοῦ ἄρχοντος.  ἐκ δὲ τούτου μᾶλλον παροξυνθεὶς ἐπὶ τὸ ξίφος φέρεται σφάττειν διανοούμενος, οὔτε πρὸς τὸ καλὸν ὀρθῶς οὔτε πρὸς τὸ συμφέρον. εἶτ' αὖθις μετανοήσας  ἄψ ἐς κουλεὸν ὦσε μέγα ξίφος, οὐδ' ἀπίθησε    μύθῳ ̓Αθηναίης , ὀρθῶς πάλιν καὶ καλῶς, ὅτι τὸν θυμὸν ἐκκόψαι παντάπασι μὴ δυνηθεὶς , ὅμως πρὶν ἀνήκεστόν τι  δρᾶσαι μετέστησε καὶ κατέσχεν εὐπειθῆ τῷ λογισμῷ γενόμενον. πάλιν ὁ ̓Αγαμέμνων ἐν μὲν τοῖς περὶ τὴν ἐκκλησίαν γιγνομένοις καὶ λεγομένοις ὑπ' αὐτοῦ καταγέλαστός ἐστιν, ἐν δὲ τοῖς περὶ Χρυσηίδα σεμνότερος  καὶ βασιλικώτερος. ὁ μὲν γὰρ ̓Αχιλλεὺς ἀγομένης τῆς Βρισηίδος  δακρύσας ἑτάρων ἄφαρ ἕζετο νόσφι λιασθείς , οὗτος δ' αὐτὸς εἰς τὴν ναῦν ἐμβιβάζων καὶ παραδιδοὺς  καὶ ἀποπέμπων τὴν ἄνθρωπον ἣν ὀλίγῳ  πρόσθεν εἴρηκε τῆς γαμετῆς τῇ εὐνοίᾳ προκρίνειν, οὐδὲν ἐρωτικὸν οὐδ' αἰσχρὸν ἐποίησε. καὶ μὴν ὁ Φοίνιξ διὰ τὴν παλλακίδα κατάρατος ὑπὸ τοῦ πατρὸς γενόμενος  τὸν μὲν ἐγώ̓ φησὶ ̔βούλευσα κατακτάμεν ὀξέι  χαλκῷ  ἀλλά τις ἀθανάτων παῦσεν χόλον, ὃς ῥ' ἐνὶ θυμῷ  δήμου θῆκε φάτιν καὶ ὀνείδεα πόλλ' ἀνθρώπων,  ὡς μὴ πατροφόνος μετ' ̓Αχαιοῖσιν καλεοίμην  ὁ μὲν οὖν ̓Αρίσταρχος ἐξεῖλε ταῦτα τὰ ἔπη φοβηθείς:  ἔχει δὲ πρὸς τὸν καιρὸν ὀρθῶς, τοῦ Φοίνικος τὸν ̓Αχιλλέα διδάσκοντος οἷόν ἐστιν ὀργὴ καὶ ὅσα  διὰ θυμὸν ἄνθρωποι τολμῶσι, μὴ χρώμενοι λογισμῷ μηδὲ πειθόμενοι τοῖς παρηγοροῦσι. καὶ γὰρ τὸν Μελέαγρον ἐπεισάγει τοῖς πολίταις ὀργιζόμενον, εἶτα  πραϋνόμενον, ὀρθῶς τὰ πάθη ψέγων, τὸ δὲ μὴ συνακολουθεῖν ἀλλ' ἀντιτάττεσθαι καὶ κρατεῖν καὶ μετανοεῖν ἐπαινῶν ὡς καλὸν καὶ συμφέρον. ἐνταῦθα μὲν οὖν ἡ διαφορὰ πρόδηλος: ὅπου δ' ἀσαφῆ τὰ τῆς  γνώμης, διοριστέον οὕτω πως ἐφιστάντας τὸν νέον. εἰ μὲν ἡ Ναυσικάα ξένον ἄνδρα τὸν ̓Οδυσσέα θεασαμένη καὶ παθοῦσα τὸ τῆς Καλυψοῦς πάθος πρὸς αὐτόν, ἅτε δὴ τρυφῶσα καὶ γάμων ὥραν ἔχουσα,   τοιαῦτα μωραίνει πρὸς τὰς θεραπαινίδας  αἲ γὰρ ἐμοὶ τοιόσδε πόσις κεκλημένος εἴη  ἐνθάδε ναιετάων, καὶ οἱ ἅδοι αὐτόθι μίμνειν , ψεκτέον τὸ θράσος αὐτῆς καὶ τὴν ἀκολασίαν εἰ δὲ τοῖς λόγοις τοῦ ἀνδρὸς τὸ ἦθος ἐνιδοῦσα καὶ θαυμάσασα  τὴν ἔντευξιν αὐτοῦ πολὺν νοῦν ἔχουσαν εὔχεται τοιούτῳ συνοικεῖν μᾶλλον ἢ πλωτικῷ τινι καὶ ὀρχηστικῷ τῶν πολιτῶν, ἄξιον ἄγασθαι. πάλιν τῆς Πηνελόπης τοῖς μνηστῆρσι προσδιαλεγομένης οὐκ ἀπανθρώπως, ἐκείνων δ' αὐτῇ χαριζομένων ἱμάτια  καὶ κόσμον ἄλλον, ἡδόμενος ̓Οδυσσεὺς   οὕνεκα τῶν μὲν δῶρα παρέλκετο, θέλγε δὲ θυμόν  εἰ μὲν ἐπὶ τῇ δωροδοκίᾳ καὶ πλεονεξίᾳ χαίρει, τὸν κωμῳδούμενον ὑπερβάλλει μαστροπείᾳ Πολίαγρον   εὐδαίμων Πολίαγρος  οὐράνιον αἶγα πλουτοφόρον τρέφων  εἰ δὲ μᾶλλον οἰόμενος ὑποχειρίους ἕξειν διὰ τὴν ἐλπίδα θαρροῦντας καὶ τὸ μέλλον οὐ προσδοκῶντας,  λόγον ἔχει τὸ ἡδόμενον αὐτῷ καὶ θαρροῦν. ὁμοίως ἐπὶ τῇ διαριθμήσει τῶν χρημάτων, ἃ συνεξέθηκαν οἱ Φαίακες αὐτῷ καὶ ἀπέπλευσαν, εἰ μὲν  ἀληθῶς ἐν ἐρημίᾳ τοσαύτῃ καὶ τῶν καθ' αὑτὸν  ἀσαφείᾳ καὶ ἀδηλότητι γεγονὼς περὶ τῶν χρημάτων φοβεῖται  μὴ τί οἱ οἴχωνται κοίλης ἐπὶ νηὸς ἄγοντες  ,  οἰκτείρειν ἄξιον ἢ βδελύττεσθαι νὴ Δία τὴν φιλοπλουτίαν: εἰ δ', ὥσπερ ἔνιοι λέγουσι, περὶ τῆς ̓Ιθάκης ἀμφιδοξῶν οἴεται τὴν τῶν χρημάτων σωτηρίαν ἀπόδειξιν εἶναι τῆς τῶν Φαιάκων ὁσιότητος οὐ γὰρ ἂν ἀκερδῶς φέροντας αὐτὸν εἰς ἀλλοτρίαν ἐκβαλεῖν  χώραν καὶ καταλιπεῖν, ἀποσχομένους τῶν χρημάτων, οὔτε φαύλῳ τεκμηρίῳ χρῆται καὶ τὴν πρόνοιαν  ἄξιον ἐπαινεῖν. ἔνιοι δὲ καὶ τὴν ἔκθεσιν αὐτὴν εἰ μὲν ἀληθῶς ἐγένετο καθεύδοντος ψέγουσι, καὶ Τυρρηνοὺς ἱστορίαν τινά φασι διαφυλάττειν ὡς  ὑπνώδους φύσει τοῦ ̓Οδυσσέως γενομένου καὶ δυσεντεύκτου διὰ τοῦτο τοῖς πολλοῖς ὄντος. εἰ δ' οὐκ ἦν ἀληθὴς ὁ ὕπνος, ἀλλ' αἰδούμενος μὲν ἀποπέμψαι τοὺς Φαίακας ἄνευ ξενίων καὶ φιλοφροσύνης, μὴ δυνάμενος δὲ τοὺς ἐχθροὺς λαθεῖν ἐκείνων συμπαρόντων  ἐχρήσατο τῆς ἀπορίας παρακαλύμματι, κοιμωμένῳ ποιήσας ὅμοιον ἑαυτόν, ἀποδέχονται. καὶ ταῦτα δὴ τοῖς νέοις ὑποδεικνύοντες οὐκ ἐάσομεν φορὰν πρὸς τὰ φαῦλα γίγνεσθαι τῶν ἠθῶν ἀλλὰ τῶν βελτιόνων ζῆλον καὶ προαίρεσιν, εὐθὺς τοῖς μὲν   τὸ ψέγειν τοῖς δὲ τὸ ἐπαινεῖν ἀποδιδόντες;. μάλιστα δὲ τοῦτο δεῖ ποιεῖν ἐν ταῖς τραγῳδίαις, ὅσαι λόγους ἔχουσι πιθανοὺς καὶ πανούργους ἐν πράξεσιν  ἀδόξοις καὶ πονηραῖς. οὐ πάνυ γὰρ ἀληθὲς τὸ τοῦ Σοφοκλέους λέγοντος  οὐκ ἔστ' ἀπ' ἔργων μὴ καλῶν ἔπη καλά  καὶ γὰρ οὗτος εἴωθεν ἤθεσι φαύλοις καὶ ἀτόποις  πράγμασι λόγους ἐπιγελῶντας καὶ φιλανθρώπους αἰτίας πορίζειν. καὶ ὁ σύσκηνος αὐτοῦ πάλιν ὁρᾷς  ὅτι τήν τε Φαίδραν καὶ προσεγκαλοῦσαν τῷ Θησεῖ πεποίηκεν ὡς διὰ τὰς ἐκείνου παρανομίας ἐρασθεῖσαν τοῦ ̔Ιππολύτου. τοιαύτην δὲ καὶ τῇ ̔Ελένῃ παρρησίαν  κατὰ τῆς ̔Εκάβης ἐν ταῖς Τρῳάσι δίδωσιν, οἰομένῃ δεῖν ἐκείνην κολάζεσθαι μᾶλλον ὅτι μοιχὸν αὐτῆς ἔτεκε. μηδὲν οὖν τούτων κομψὸν ἡγεῖσθαι καὶ πανοῦργον ὁ νέος ἐθιζέσθω, μηδὲ προσμειδιάτω ταῖς τοιαύταις εὑρησιλογίαις ἀλλὰ βδελυττέσθω τοὺς  λόγους μᾶλλον ἢ τὰ ἔργα τῆς ἀκολασίας.</TextUnit>
    <TextUnit id="8" loc="1.9">ἐπὶ πᾶσι τοίνυν καὶ τὸ τὴν αἰτίαν ἑκάστου  τῶν λεγομένων ἐπιζητεῖν χρήσιμόν ἐστιν. ὁ μὲν γὰρ Κάτων ἔτι παιδάριον ὢν ἔπραττε μὲν ὃ προστάξειεν ὁ παιδαγωγός, αἰτίαν δὲ καὶ λόγον ἀπῄτει τοῦ προστάγματος:  τοῖς δὲ ποιηταῖς οὐ πειστέον ὥσπερ παιδαγωγοῖς ἢ νομοθέταις, ἂν μὴ λόγον ἔχῃ τὸ ὑποκείμενον . ἕξει δέ, ἄνπερ χρηστὸν ἂν δὲ μοχθηρόν, ὀφθήσεται κενὸν καὶ μάταιον. ἀλλ' οἱ πολλοὶ τῶν μὲν τοιούτων τὰς αἰτίας πικρῶς ἀπαιτοῦσι καὶ διαπυνθάνονται  πῶς λέλεκται  μηδέ ποτ' οἰνοχόην τιθέμεν κρητῆρος ὕπερθεν πινόντων   καὶ  ὃς δέ κ' ἀνὴρ ἀπὸ ὧν ὀχέων ἕτερ' ἅρμαθ' ἵκηται,   ἔγχει ὀρεξάσθω  τῶν δὲ μειζόνων ἀβασανίστως δέχονται τὴν πίστιν,  οἷα καὶ ταῦτ' ἐστὶν  δουλοῖ γὰρ ἄνδρα, κἂν θρασύσπλαγχνός τις ᾖ,  ὅταν συνειδῇ μητρὸς ἢ πατρὸς κακά , καὶ  σμικρὸν φρονεῖν χρὴ τὸν κακῶς πεπραγότα    καίτοι ταῦτα τῶν ἠθῶν ἅπτεται καὶ τοὺς βίους διαταράττει, κρίσεις ἐμποιοῦντα φαύλας καὶ δόξας ἀγεννεῖς, ἂν μὴ πρὸς ἕκαστον αὐτῶν εἰθισμένοι  λέγωμεν “ διὰ τί σμικρὸν φρονεῖν χρὴ τὸν κακῶς πεπραγότα καὶ μὴ μᾶλλον ἀνταίρειν τῇ τύχῃ καὶ ποιεῖν  ὑψηλὸν ἑαυτὸν καὶ ἀταπείνωτον; διὰ τί δέ, ἂν ἐκ πατρὸς φαύλου καὶ ἀνοήτου γεγονὼς αὐτὸς ὦ χρηστὸς καὶ φρόνιμος, οὐ προσήκει μοι διὰ τὴν ἐμὴν ἀρετὴν μέγα φρονεῖν ἀλλὰ καταπεπλῆχθαι καὶ ταπεινὸν εἶναι: διὰ τὴν τοῦ πατρὸς ἀμαθίαν;” ὁ γὰρ  οὕτως ἀπαντῶν καὶ ἀντερείδων καὶ μὴ παντὶ λόγῳ πλάγιον ὥσπερ πνεύματι παραδιδοὺς ἑαυτὸν ἀλλ' ὀρθῶς ἔχειν νομίζων τὸ “ βλὰξ ἄνθρωπος ἐπὶ παντὶ λόγῳ φιλεῖ ἐπτοῆσθαι” πολλὰ διακρούσεται τῶν οὐκ ἀληθῶς οὐδ' ὠφελίμως λεγομένων. ταῦτα μὲν οὖν  ἀβλαβῆ παρέξει τὴν τῶν ποιημάτων ἀκρόασιν.</TextUnit>
    <TextUnit id="9" loc="1.10">ἐπεὶ δ' ὥσπερ ἐν ἀμπέλου φύλλοις καὶ κλήμασιν εὐθαλοῦσι πολλάκις ὁ καρπὸς ἀποκρύπτεται  καὶ λανθάνει κατασκιαζόμενος, ,οὕτως ἐν, ποιητικῇ λέξει καὶ μυθεύμασι περικεχυμένοις πολλὰ διαφεύγει τὸν νέον ὠφέλιμα καὶ χρήσιμα δεῖ δὲ τοῦτο μὴ πάσχειν ἀποπλανᾶσθαι τῶν πραγμάτων,  ἐμφύεσθαι μάλιστα τοῖς πρὸς ἀρετὴν φέρουσι καὶ δυναμένοις πλάττειν τὸ ἦθος, οὐ χεῖρόν ἐστι καὶ περὶ τούτων διελθεῖν ἐν βραχέσιν, ἁψάμενον ὡς ἐν τύπῳ τῶν πραγμάτων, μήκη δὲ καὶ κατασκευὰς καὶ  παραδειγμάτων ὄχλον ἐῶντα τοῖς ἐπιδεικτικώτερον  γράφουσι πρῶτον μὲν οὖν τὰ χρηστὰ καὶ τὰ φαῦλα γιγνώσκων ὁ νέος καὶ πρόσωπα τοῖς λεγομένοις προσεχέτω καὶ ταῖς πράξεσιν ἃς ὁ ποιητὴς ἑκατέροις προσηκόντως ἀποδίδωσιν οἷον ὁ ̓Αχιλλεὺς πρὸς τὸν ̓Αγαμέμνονα λέγει, καίπερ λέγων μετ'   οὐ γὰρ σοί ποτε ἶσον ἔχω γέρας, ὁππότ' ̓Αχαιοὶ  Τρώων ἐκπέρσωσ1' εὖ ναιόμενον πτολίεθρον  ὁ δὲ Θερσίτης τῷ αὐτῷ λοιδορούμενος λέγει  πλεῖαί τοι χαλκοῦ κλισίαι, πολλαὶ δὲ γυναῖκες  εἰσὶν ἐνὶ κλισίῃς ἐξαίρετοι, ἅς τοι ̓Αχαιοὶ    πρωτίστῳ δίδομεν, εὖτ' ἂν πτολίεθρον ἕλωμεν , καὶ πάλιν ὁ ̓Αχιλλεὺς  αἴ κέ ποθι Ζεὺς  δῷσι πόλιν Τροίην εὐτείχεον ἐξαλαπάξαι  ὁ δὲ Θερσίτης   ὅν κεν ἐγὼ δήσας ἀγάγω ἢ ἄλλος ̓Αχαιῶν  πάλιν τοῦ ̓Αγαμέμνονος ἐν τῇ ἐπιπωλήσει τὸν Διομήδην λοιδορήσαντος ὁ μὲν οὐδὲν ἀντεῖπεν   αἰδεσθεὶς: βασιλῆος ἐνιπὴν αἰδοίοιο , ὁ δὲ Σθένελος, οὗ μηδεὶς λόγος,  ̓Ατρείδἠ φησί, μὴ ψεύδε' ἐπιστάμενος σάφα εἰπεῖν.    ἡμεῖς τοι πατέρων μέγ' ἀμείνονες εὐχόμεθ' εἶναι  ἡ γὰρ τοιαύτη διαφορὰ μὴ παρορωμένη διδάξει τὸν νέον ἀστεῖον ἡγεῖσθαι τὴν ἀτυφίαν καὶ μετριότητα, τὴν δὲ μεγαλαυχίαν καὶ περιαυτολογίαν ὡς φαῦλον  εὐλαβεῖσθαι. χρήσιμον δὲ καὶ τὸ τοῦ ̓Αγαμέμνονος κατανοεῖν ἐνταῦθα: τὸν μὲν γὰρ Σθένελον ἀπροσαύδητον παρῆλθε, τοῦ δ' ̓Οδυσσέως οὐκ ἠμέλησεν ἀλλ' ἠμείψατο καὶ προσηγόρευσεν,  ὡς γνῶ χωομένοιο: πάλιν δ' ὅ γε λάζετο μῦθον   τὸ μὲν γὰρ πᾶσιν ἀπολογεῖσθαι θεραπευτικὸν καὶ οὐκ ἀξιωματικόν τὸ δὲ πάντων καταφρονεῖν ὑπερήφανον καὶ ἀνόητον. ἄριστα δ' ὁ Διομήδης ἐν μὲν τῇ μάχῃ σιωπᾷ κακῶς ἀκούων ὑπὸ τοῦ βασιλέως, μετὰ δὲ τὴν μάχην παρρησίᾳ χρῆται πρὸς αὐτὸν   ἀλκὴν μέν μοι πρῶτον ὀνείδισας ἐν Δαναοῖσιν  εὖ δ' ἔχει καὶ φρονίμου διαφορὰν ἀνδρὸς καὶ μάντεως πανηγυρικοῦ μὴ παραλιπεῖν. ὁ μὲν γὰρ Κάλχας οὐ συνεῖδε τὸν καιρόν, ἀλλ' ἐν πλήθει παρ' οὐδὲν ἐποιήσατο κατηγορῆσαι τοῦ βασιλέως ὡς τὸν  λοιμὸν αὐτοῖς ἐπαγαγόντος: ὁ δὲ Νέστωρ βουλόμενος ἐμβάλλειν λόγον ὑπὲρ τῶν πρὸς τὸν ̓Αχιλλέα   διαλλαγῶν, ἵνα μὴ διαβάλλειν δοκῇ τὸν ̓Αγαμέμνονα πρὸς τὸ πλῆθος; ὡς ἁμαρτόντα καὶ χρησάμενον ὀργῇ,  δαίνυ δαῖτα γέρουσιν: ἔοικέ τοι, οὔ τοι ἀεικὲς  πολλῶν δ' ἀγρομένων τῷ πείσεαι ὅς κεν ἀρίστην   βουλὴν βουλεύσῃ.  καὶ μετὰ τὸ δεῖπνον ἐξαποστέλλει τοὺς πρέσβεις: τοῦτο γὰρ ἦν ἐπανόρθωσις ἁμαρτίας, ἐκεῖνο δὲ κατηγορία καὶ προπηλακισμός ̓́Ετι δὲ καὶ τὰς ἐν τοῖς γένεσι διαφορὰς σκεπτέον,  ὧν τοιοῦτός ἐστιν ὁ τρόπος. οἱ μὲν Τρῶες ἐπίασι μετὰ κραυγῆς καὶ θράσους, οἱ δ' ̓Αχαιοὶ  σιγῇ δειδιότες σημάντορας   τὸ γὰρ ἐν χερσὶ τῶν πολεμίων ὄντων φοβεῖσθαι τοὺς ἄρχοντας ἀνδρείας ἅμα καὶ πειθαρχίας σημεῖον.  ὅθεν ὁ μὲν Πλάτων ἐθίζει τοὺς ψόγους φοβεῖσθαι καὶ τὰ αἰσχρὰ μᾶλλον τοὺς πόνους καὶ τοὺς κινδύνους, ὁ δὲ Κάτων ἔλεγε φιλεῖν τοὺς ἐρυθριῶντας μᾶλλον ἢ τοὺς: ὠχριῶντας. ἔστι δὲ καὶ τῶν  ἐπαγγελιῶν ἴδιος χαρακτήρ. ὁ μὲν γὰρ Δόλων πο ἐπαγγέλλεται   τόφρα γὰρ ἐς στρατὸν εἶμι διαμπερές, ὄφρ' ἂν  νῆ ̓Αγαμεμνονέην  ιορωμαι ὁ δὲ Διομήδης ἐπαγγέλλεται μὲν οὐδέν, ἧττον δ' ἄν   φησι φοβηθῆναι μεθ' ἑτέρου πεμπόμενος. ̔Ελληνικὸν οὖν καὶ ἀστεῖον ἡ πρόνοια, βαρβαρικὸν δὲ καὶ φαῦλον ἡ θρασύτης: καὶ δεῖ τὸ μὲν ζηλοῦν τὸ δὲ δυσχεραίνειν. ἔχεται δέ τινος οὐκ ἀχρήστου  θεωρίας καὶ τὸ περὶ τοὺς Τρῶας καὶ τὸν ̔́Εκτορα πάθος, τοῦ Αἴαντος αὐτῷ μονομαχεῖν μέλλοντος. ὁ μὲν γὰρ Αἰσχύλος ̓Ισθμοῖ πύκτου πληγέντος εἰς τὸ πρόσωπον καὶ κραυγῆς γενομένης, “οἷον” εἶπεν “ἡ  ἄσκησίς ἐστιν. οἱ θεώμενοι βοῶσιν, ὁ δὲ πληγεὶς σιωπᾷ” τοῦ δὲ ποιητοῦ λέγοντος ὅτι τὸν Αἴαντα τῶν ὅπλων ποιούντων λαμπρὸν οἱ μὲν ̔́Ελληνες ἔχαιρον ὁρῶντες,   Τρῶας δὲ τρόμος αἰνὸς ἐπήλυθε γυῖα ἕκαστον,   ̔́Εκτορί τ' αὐτῷ θυμὸς ἐνὶ στήθεσσι πάτασσε , τίς οὐκ ἂν ἀγάσαιτο τὴν διαφοράν; τοῦ μὲν κινδυνεύοντος ἡ καρδία πηδᾷ μόνον, ὥσπερ παλαίειν νὴ Δί' ἢ σταδιοδρομεῖν μέλλοντος, τῶν δὲ θεωμένων τρέμει καὶ πάλλεται τὸ σῶμα δι' εὔνοιαν καὶ φόβον  ὑπὲρ τοῦ βασιλέως. ἐνταῦθα δὲ καὶ τὴν τοῦ κρατίστου πρὸς τὸν κάκιστον διαφορὰν ἀποθεωρητέον. ὁ μὲν γὰρ Θερσίτης   ἔχθιστος δ' ̓Αχιλῆι μάλιστ' ἦν ἠδ' ̓Οδυσῆι ,  ὁ δ' Αἴας ἀεί τε τῷ ̓Αχιλλεῖ προσφιλὴς καὶ πρὸς  τὸν ̔́Εκτορα λέγει περὶ αὐτοῦ   νῦν μὲν δὴ σάφα εἴσεαι οἰόθεν οἶος  οἷοι καὶ Δαναοῖσιν ἀριστῆες μετέασι,  καὶ μετ' ̓Αχιλλῆα ῥηξήνορα θυμολέοντα  καὶ τοῦτο μὲν ̓Αχιλλέως τὸ ἐγκώμιόν ἐστι, τὰ δ'  ἑξῆς ὑπὲρ ἁπάντων εἴρηται χρησίμως  ἡμεῖς δ' εἰμὲν τοῖοι οἳ ἂν σέθεν ἀντιάσαιμεν  καὶ πολέες ,  οὔτε μόνον οὔτε ἄριστον ἀποφαίνων ἑαυτὸν ἀλλὰ  μετὰ πολλῶν ὁμοίως δυνάμενον ἀμύνασθαι. ταῦτα μὲν οὖν ἱκανὰ περὶ διαφορᾶς, ἂν μὴ κἀκεῖνο βουλώμεθα προσλαβεῖν, ὅτι τῶν Τρώων ἑαλώκασι καὶ  πολλοὶ ζῶντες, οὐδεὶς δὲ τῶν ̓Αχαιῶν, καὶ τῶν μὲν ὑποπεπτώκασιν ἔνιοι τοῖς πολεμίοις, ὥσπερ ὁ ̓́Αδραστος, οἱ ̓Αντιμάχου παῖδες, ὁ Λυκάων, αὐτὸς ὁ ̔́Εκτωρ δεόμενος περὶ ταφῆς τοῦ ̓Αχιλλέως, ἐκείνων δ' οὐδείς, ὡς βαρβαρικοῦ τοῦ ἱκετεύειν καὶ ὑποπίπτειν  ἐν τοῖς ἀγῶσιν ὄντος, ̔Ελληνικοῦ δὲ τοῦ νικᾶν μαχόμενον ἢ ἀποθνῄσκειν.</TextUnit>
    <TextUnit id="10" loc="1.11">ἐπεὶ δ̓ ὥσπερ ἐν ταῖς νομαῖς ἡ μὲν μέλιττα διώκει τὸ ἄνθος, ἡ δ' αἲξ τὸν θαλλόν, ἡ δ'' δ' ὗς τὴν ῥίζαν, ἄλλα δὲ ζῷα τὸ σπέρμα καὶ τὸν καρπόν,  οὕτως , ἐν ταῖς ἀναγνώσεσι τῶν ποιημάτων ὁ μὲν ἀπανθίζεται τὴν ἱστορίαν, ὁ δ' ἐμφύεται τῷ κάλλει καὶ τῇ κατασκευῇ τῶν ὀνομάτων, καθάπερ ὁ ̓Αριστοφάνης περὶ τοῦ Εὐριπίδου φησὶ  χρῶμαι γὰρ αὐτοῦ τοῦ στόματος τῷ στρογγύλῳ   : οἱ δὲ τῶν πρὸς τὸ ἦθος εἰρημένων ὠφελίμως ἔχονται, πρὸς οὓς δὴ νῦν ἡμῖν ὁ λόγος ἐστίν, ὑπομιμνῄσκωμεν αὐτοὺς ὅτι δεινόν ἐστι τὸν μὲν φιλόμυθον μὴ λανθάνειν τὰ καινῶς ἱστορούμενα καὶ περιττῶς,  μηδὲ τὸν φιλόλογον ἐκφεύγειν τὰ καθαρῶς πεφρασμένα  καὶ ῥητορικῶς, τὸν δὲ φιλότιμον καὶ φιλόκαλον καὶ μὴ παιγνίας ἀλλὰ παιδείας ἕνεκα ποιημάτων  ἁπτόμενον ἀργῶς καὶ ἀμελῶς ἀκούειν τῶν πρὸς ἀνδρείαν ἢ σωφροσύνην ἢ δικαιοσύνην ἀναπεφωνημένων, οἷα καὶ ταῦτ' ἐστὶ  Τυδείδη, τί παθόντε λελάσμεθα θούριδος ἀλκῆς;   ἀλλ' ἄγε δεῦρο, πέπον, παρ' ἔμ' ἵστασο: δὴ γὰρ ἔλεγχος  ἔσσεται, εἴ κεν νῆας ἕλῃ κορυθαίολος ̔́Εκτωρ  τὸ γὰρ ἐν κινδύνῳ τοῦ διαφθαρῆναι καὶ ἀπολέσθαι μετὰ πάντων ὄντα τὸν φρονιμώτατον ὁρᾶν τὸ αἰσχρὸν  δεδοικότα καὶ τὸ ἐπονείδιστον ἀλλὰ μὴ τὸν θάνατον, ἐμπαθῆ ποιήσει πρὸς ἀρετὴν τὸν νέον. καὶ τῷ  χαῖρε δ' ̓Αθηναίη πεπνυμένῳ ἀνδρὶ δικαίῳ   τοιοῦτον ἐπιλογισμὸν δίδωσι, μήτε πλουσίῳ τινὶ  μήτε καλῷ τὸ σῶμα μήτ' ἰσχυρῷ τὴν θεὸν χαίρουσαν ἀλλὰ φρονίμῳ καὶ δικαίῳ ποιήσας, καὶ πάλιν τὸν ̓Οδυσσέα φάσκουσα μὴ περιορᾶν μηδὲ προλείπειν  οὕνεκ' ἐπητής ἐστι καὶ ἀγχίνοος καὶ ἐχέφρων,  ἐνδείκνυται μόνον εἶναι τῶν ἡμετέρων θεοφιλὲς καὶ θεῖον ἀρετήν, εἴγε δὴ τὰ ὅμοια χαίρειν τοῖς ὁμοίοις   πέφυκεν. ἐπεὶ δὲ μεγάλου δοκοῦντος εἶναι καὶ ὄντος τοῦ κρατεῖν ὀργῆς μεῖζόν ἐστιν ἡ φυλακὴ καὶ ἡ πρόνοια τοῦ μὴ περιπεσεῖν ὀργῇ μηδ' ἁλῶναι, καὶ ταῦτα δεῖ τοῖς ἀναγιγνώσκουσιν ὑποδεικνύειν οὑκ  μὴ παρέργως, ὅτι τὸν Πρίαμον ὁ ̓Αχιλλεὺς ἀνασχετικὸς ὢν οὐδὲ πρᾶος ἡσυχίαν ἄγειν κελεύει καὶ μὴ παροξύνειν αὐτόν, οὕτως   μηκέτι νῦν μ' ἐρέθιζε, γέρον νοέω δὲ καὶ αὐτός  ̔́Εκτορά τοι λῦσαι, Διόθεν δέ μοι ἄγγελος ἦλθε  μή σε, γέρον, οὐδ' αὐτὸν ἐνὶ κλισίῃσιν ἐάσω,   καὶ ἱκέτην περ ἐόντα, Διὸς δ' ἀλίτωμαι ἐφετμάς,   καὶ τὸν ̔́Εκτορα λούσας καὶ περιστείλας αὐτὸς ἐπὶ τὴν ἀπήνην τίθησι, πρὶν ᾐκισμένον ὑπὸ τοῦ πατρὸς ὀφθῆναι,  μὴ ὁ μὲν ἀχνυμένῃ κραδίῃ χόλον οὐκ ἐρύσαιτο,  παῖδα ἰδών, ̓Αχιλῆι δ' ὀρινθείη φίλον ἦτορ   καὶ ἑ κατακτείνειε, Διὸς δ' ἀλίτηται ἐφετμάς  τὸ γὰρ ἐπισφαλῶς πρὸς ὀργὴν ἔχοντα καὶ φύσει τραχὺν ὄντα καὶ θυμοειδῆ μὴ λανθάνειν ἑαυτὸν ἀλλ' ἐξευλαβεῖσθαι καὶ φυλάττεσθαι τὰς αἰτίας καὶ  προκαταλαμβάνειν τῷ λογισμῷ πόρρωθεν ὅπως οὐδ'  ἄκων τῷ πάθει περιπεσεῖται, θαυμαστῆς ἐστι προνοίας. οὕτω δὲ δεῖ καὶ πρὸς μέθην τὸν φίλοινον ἔχειν καὶ πρὸς ἔρωτα τὸν ἐρωτικόν: ὥσπερ ὁ ̓Αγησίλαος οὐχ ὑπέμεινεν ὑπὸ τοῦ καλοῦ φιληθῆναι προσιόντος, ὁ δὲ Κῦρος οὐδ' ἰδεῖν τὴν Πάνθειαν  ἐτόλμησε, τῶν ἀπαιδεύτων τοὐναντίον ὑπεκκαύματα τοῖς πάθεσι συλλεγόντων καὶ πρὸς ἃ μάλιστα κακῶς καὶ ὀλισθηρῶς ἔχουσιν αὑτοὺς προϊεμένων. ὁ δ' ̓Οδυσσεὺς οὐ μόνον ἑαυτὸν ἀνέχει θυμούμενον, ἀλλὰ  καὶ τὸν Τηλέμαχον ἐκ τοῦ λόγου συνιδὼν χαλεπὸν  ὄντα καὶ μισοπόνηρον ἀμβλύνει καὶ παρασκευάζει πόρρωθεν ἡσυχίαν ἄγειν καὶ ἀνέχεσθαι, κελεύων  εἰ δὲ μ' ἀτιμήσουσι δόμον κάτα, σὸν δὲ φίλον κῆρ    τετλάτω ἐν στήθεσσι κακῶς πάσχοντος ἐμεῖο ,  ἤν περ καὶ διὰ δῶμα ποδῶν ἕλκωσι θύραζε  ἢ βέλεσιν βάλλωσι: σὺ δ' εἰσορόων ἀνέχεσθαι  ὥσπερ γὰρ τοὺς ἵππους οὐκ ἐν τοῖς δρόμοις χαλινοῦσιν  ἀλλὰ πρὸ τῶν δρόμων, οὕτω τοὺς δυσκαθέκτους πρὸς τὰ δεινὰ καὶ θυμοειδεῖς προκαταλαμβάνοντες τοῖς λογισμοῖς καὶ προκαταρτύοντες ἐπὶ τοὺς ἀγῶνας ἄγουσι. δεῖ δὲ μηδὲ τῶν ὀνομάτων  ἀμελῶς ἀκούειν, ἀλλὰ τὴν μὲν Κλεάνθους παιδιὰν  παραιτεῖσθαι: κατειρωνεύεται γὰρ ἔστιν ὅτε προσποιούμενος ἐξηγεῖσθαι τὸ  Ζεῦ πάτερ ̓́Ιδηθεν μεδέων  καὶ τὸ  Ζεῦ ἄνα Δωδωναῖε   κελεύων ἀναγιγνώσκειν ὑφ' ἕν, ὡς τὸν ἐκ τῆς γῆς ἀναθυμιώμενον ἀέρα διὰ τὴν ἀνάδοσιν ἀναδωδωναῖον ὄντα. καὶ Χρύσιππος δὲ πολλαχοῦ γλίσχρος ἐστίν, οὐ παίζων ἀλλ' εὑρησιλογῶν ἀπιθάνως, καὶ παραβιαζόμενος εὐρύοπα Κρονίδην εἶναι τὸν δεινὸν  ἐν τῷ διαλέγεσθαι καὶ διαβεβηκότα τῇ δυνάμει τοῦ λόγου. βέλτιον δὲ ταῦτα τοῖς γραμματικοῖς παρέντας  ἐκεῖνα μᾶλλον πιέζειν οἷς ἅμα τὸ χρήσιμον καὶ πιθανὸν ἔνεστιν  οὐδέ με θυμὸς ἄνωγεν, ἐπεὶ μάθον ἔμμεναι  ἐσθλὸς  καὶ  πᾶσιν γὰρ ἐπίστατο μείλιχος εἶναι   τήν τε γὰρ ἀνδρείαν ἀποφαίνων μάθημα καὶ τὸ προσφιλῶς ἅμα καὶ κεχαρισμένως ἀνθρώποις ὁμιλεῖν ἀπ' ἐπιστήμης καὶ κατὰ λόγον γίγνεσθαι νομίζων προτρέπει μὴ ἀμελεῖν ἑαυτῶν, ἀλλὰ μανθάνειν τὰ  καλὰ καὶ προσέχειν τοῖς διδάσκουσιν, ὡς καὶ τὴν σκαιότητα καὶ τὴν δειλίαν ἀμαθίαν καὶ ἄγνοιαν οὖσαν. σφόδρα δὲ τούτοις κἀκεῖνα σύμφωνά ἐστιν ἃ λέγει περὶ τοῦ Διὸς καὶ τοῦ Ποσειδῶνος   ἦ μὰν ἀμφοτέροισιν ὁμὸν γένος ἠδ' ἴα πάτρη,   ἀλλὰ Ζεὺς πρότερος; γεγόνει καὶ πλείονα ᾔδη'  θειότατον γὰρ ἀποφαίνει τὴν φρόνησιν καὶ βασιλικώτατον, ἐν ᾗ τίθεται τὴν μεγίστην ὑπεροχὴν τοῦ Διός, ἅτε δὴ καὶ τὰς ἄλλας ἀρετὰς ἕπεσθαι ταύτῃ νομίζων. ἐθιστέον δ' ἅμα καὶ τούτων ἐγρηγορότως  τὸν νέον ἀκούειν  ψεῦδος δ' οὐκ ἐρέει: μάλα γὰρ πεπνυμένος ἐστὶ  καί  ̓Αντίλοχε, πρόσθεν πεπνυμένε, ποῖον ἔρεξας;  ᾔσχυνας μὲν ἐμὴν ἀρετήν, βλάψας δέ μοι ἵππους   καὶ   Γλαῦκε, τίη δὲ σὺ τοῖος ἐὼν ὑπέροπλον ἔειπας;  ὦ πέπον, ἦ τ' ἐφάμην σε περὶ φρένας ἔμμεναι ἄλλων , ὡς οὔτε ψευδομένων τῶν φρονίμων οὔτε κακομαχούντων  ἐν τοῖς: ἀγῶσιν οὔτε παρ' ἀξίαν ἑτέροις ἐγκαλούντων. καὶ τὸν Πάνδαρον δὲ πεισθῆναι λέγων διὰ τὴν ἀφροσύνην τὰ ὅρκια συγχέαι δῆλὸς  ἐστιν οὐκ ἂν ἀδικῆσαι τὸν φρόνιμον ἡγούμενος ὅμοια δ' ἔστι καὶ περὶ σωφροσύνης ὑποδεικνύειν ἐφιστάντα τοῖς οὕτω λεγομένοις οιαὶ  τῷ δὲ γονὴ Προίτου ἐπεμήνατο, δῖ' ̓́Αντεια,   κρυπταδίῃ φιλότητι μιγήμεναι: ἀλλὰ τὸν οὔ τι   πεῖθ' ἀγαθὰ φρονέοντα, δαΐφρονα Βελλεροφόντην   ἡ δ' ἤτοι τὸ πρὶν μὲν ἀναίνετο ἔργον ἀεικές,  δῖα Κλυταιμνήστρη: φρεσὶ γὰρ κέχρητ' ἀγαθῇσιν   ἐν μὲν οὖν τούτοις τῇ φρονήσει τὴν τοῦ σωφρονεῖν αἰτίαν ἀποδίδωσιν, ἐν δὲ ταῖς παρὰ τὰς μάχας κελεύσεσιν ἑκάστοτε λέγων  αἰδώς, ὦ Λύκιοι. πόσε φεύγετε; νῦν θοοὶ ἔστε  καὶ   ἀλλ' ἐν φρεσὶ θέσθε ἕκαστος  αἰδῶ καὶ νέμεσιν: δὴ γὰρ μέγα νεῖκος ὄρωρεν   ἀνδρείους ἔοικε ποιεῖν τοὺς σώφρονας διὰ τὸ αἰδεῖσθαι τὰ αἰσχρὰ καὶ τὰς ἡδονὰς δυναμένους ὑπερβαίνειν καὶ τοὺς κινδύνους ὑφίστασθαι. ἀφ' ὧν  καὶ Τιμόθεος ὁρμηθεὶς οὐ κακῶς ἐν τοῖς Πέρσαις τοὺς ̔́Ελληνας παρεκάλει  σέβεσθ' αἰδῶ συνεργὸν ἀρετᾶς δοριμάχου  Αἰσχύλος δὲ καὶ τὸ πρὸς δόξαν ἔχειν ἀτύφως καὶ μὴ διασοβεῖσθαι μηδ' ἐπαίρεσθαι τοῖς παρὰ τῶν  πολλῶν ἐπαίνοις ἐν τῷ φρονεῖν τίθεται περὶ τοῦ ̓Αμφιαράου γράφων   οὐ γὰρ δοκεῖν ἄριστος ἀλλ' εἶναι θέλει,   βαθεῖαν ἄλοκα διὰ φρενὸς καρπούμενος,  ἀφ' ἧς τὰ κεδνὰ βλαστάνει βουλεύματα  τὸ γὰρ ἐφ' ἑαυτῷ καὶ τῇ διαθέσει τῇ περὶ αὑτὸν  οὔσῃ κρατίστῃ μεγαλοφρονεῖν νοῦν ἔχοντος ἀνδρός ἐστι. πάντων οὖν ἀναγομένων εἰς τὴν φρόνησιν ἀποδείκνυται πᾶν εἶδος ἀρετῆς ἐπιγιγνόμενον ἐκ λόγου καὶ διδασκαλίας.</TextUnit>
    <TextUnit id="11" loc="1.12">ἡ μὲν οὖν μέλιττα φυσικῶς ἐν τοῖς δριμυτάτοις  ἄνθεσι καὶ ταῖς τραχυτάταις ἀκάνθαις ἐξανευρίσκει  τὸ λειότατον μέλι καὶ χρηστικώτατον, οἱ δὲ παῖδες, ἂν ὀρθῶς ἐντρέφωνται τοῖς ποιήμασιν, καὶ ἀπὸ τῶν φαύλους καὶ ἀτόπους ὑποψίας ἐχόντων ἕλκειν τι χρήσιμον ἁμωσγέπως μαθήσονται καὶ ὠφέλιμον.  αὐτίκα γοῦν ὕποπτός ἐστιν ὁ ̓Αγαμέμνων ὡς διὰ δωροδοκίαν ἀφεὶς τῆς στρατείας τὸν πλούσιον ἐκεῖνον τὸν τὴν Αἴθην χαρισάμενον αὐτῷ  δῶρ', ἵνα μὴ οἱ ἕποιθ' ὑπὸ ̓́Ιλιον ἠνεμόεσσαν  ἀλλ' αὐτοῦ τέρποιτο μένων: μέγα γάρ οἱ ἔδωκεν   Ζεὺς ἄφενος  ῦὁ ὀρθῶς δὲ γ' ἐποίησεν, ὡς ̓Αριστοτέλης φησίν, ἵππον ἀγαθὴν ἀνθρώπου τοιούτου προτιμήσας: οὐδὲ γὰρ κυνὸς ἀντάξιος οὐδ' ὄνου μὰ Δία δειλὸς ἀνὴρ καὶ ἄναλκις, ὑπὸ πλούτου καὶ μαλακίας διερρυηκώς   πάλιν αἴσχιστα δοκεῖ τὸν υἱὸν ἡ Θέτις ἐφ' ἡδονὰς παρακαλεῖν καὶ ἀναμιμνῄσκειν ἀφροδισίων. ἀλλὰ κἀνταῦθα δεῖ παραθεωρεῖν τὴν τοῦ ̓Αχιλλέως  ἐγκράτειαν, ὅτι τῆς Βρισηίδος ἐρῶν ἡκούσης πρὸς αὐτόν, εἰδὼς τὴν τοῦ βίου τελευτὴν ἐγγὺς οὖσαν οὐ σπεύδει τῶν ἡδονῶν πρὸς ἀπόλαυσιν οὐδ' ὥσπερ οἱ πολλοὶ πενθεῖ τὸν φίλον ἀπραξίᾳ καὶ παραλείψει  τῶν καθηκόντων; ἀλλὰ τῶν μὲν ἡδονῶν διὰ τὴν λύπην ἀπέχεται, ταῖς δὲ πράξεσι καὶ ταῖς στρατηγίαις ἐνεργός ἐστι. πάλιν ὁ ̓Αρχίλοχος οὐκ ἐπαινεῖται λυπούμενος μὲν ἐπὶ τῷ ἀνδρὶ τῆς ἀδελφῆς  διεφθαρμένῳ κατὰ θάλασσαν, οἴνῳ δὲ καὶ παιδιᾷ  πρὸς τὴν λύπην μάχεσθαι διανοούμενος. αἰτίαν μέντοι λόγον ἔχουσαν εἴρηκεν  οὔτε τι γὰρ κλαίων ἰήσομαι οὔτε κάκιον  θήσω τερπωλὰς καὶ θαλίας ἐφέπων  εἰ γὰρ ἐκεῖνος οὐδὲν ἐνόμιζεν ποιήσειν κάκιον τερπωλὰς  καὶ θαλίας: ἐφέπων, πῶς ἡμῖν τὰ παρόντα χεῖρον ἕξει φιλοσοφοῦσι καὶ πολιτευομένοις καὶ προιοῦσιν  εἰς ἀγορὰν καὶ καταβαίνουσιν εἰς ̓Ακαδήμειαν καὶ γεωργίαν ἐφέπουσιν; ὅθεν οὐδ' αἱ παραδιορθώσεις φαύλως ἔχουσιν αἷς καὶ Κλεάνθης ἐχρήσατο  καὶ ̓Αντισθένης, ὁ μὲν εὖ μάλα τοὺς ̓Αθηναίους ἰδὼν θορυβήσαντας ἐν τῷ θεάτρῳ  τί δ' αἰσχρὸν εἰ μὴ τοῖσι χρωμένοις δοκεῖ;  παραβάλλων εὐθὺς  αἰσχρὸν τὸ γ' αἰσχρόν, κἂν δοκῇ κἂν μὴ δοκῇ,   ὁ δὲ Κλεάνθης περὶ τοῦ πλούτου  φίλοις τε δοῦναι σῶμὰ τ' εἰς νόσους πεσὸν  δαπάναισι σῶσαι   μεταγράφων οὕτω   πόρναις τε δοῦναι σῶμὰ τ' εἰς νόσους πεσόν  δαπάναις ἐπιτρῖψαι.  καὶ ὁ Ζήνων ἐπανορθούμενος τὸ τοῦ Σοφοκλέους   ὅστις δὲ πρὸς τύραννον ἐμπορεύεται,  κείνου στὶ δοῦλος:, κἂν ἐλεύθερος μόλῃ  μετέγραφεν  οὐκ ἔστι δοῦλος, ἢν ἐλεύθερος μόλῃ,  τῷ ἐλευθέρῳ νῦν συνεκφαίνων τὸν ἀδεᾶ καὶ μεγαλόφρονα  καὶ ἀταπείνωτον. τί δὴ κωλύει καὶ ἡμᾶς ταῖς τοιαύταις ὑποφωνήσεσι τοὺς νέους παρακαλεῖν πρὸς τὸ βέλτιον, οὕτω πως χρωμένους τοῖς λεγομένοις;   τόδ' ἐστὶ τὸ ζηλωτὸν ἀνθρώποις, ὅτῳ  τόξον μερίμνης εἰς ὃ βούλεται πέσῃ.   οὔκ. ἀλλ'  ὅτῳ τόξον μερίμνης εἰς ὃ συμφέρει πέσῃ.  τὸ γὰρ: ἃ μὴ δεῖ βουλόμενον λαμβάνειν καὶ τυγχάνειν οἰκτρόν ἐστι καὶ ἄζηλον. καὶ   οὐκ ἐπὶ πᾶσὶν σ1' ἐφύτευς' ἀγαθοῖς,  ̓Αγάμεμνον, ̓Ατρεύς  δεῖ δέ σε χαίρειν καὶ λυπεῖσθαι  μὰ Δία, φήσομεν, ἀλλὰ δεῖ σε χαίρειν, μὴ λυπεῖσθαι τυγχάνοντα μετρίων  οὐ γὰρ ἐπὶ πᾶσὶν σ1̓ ἐφύτευσ1' ἀγαθοῖς,  ̓Αγάμεμνον, ̓Ατρεύς.    αἰαῖ τόδ' ἤδη θεῖον ἀνθρώποις κακόν,   ὅταν τις εἰδῇ τἀγαθόν, χρῆται δὲ μή.  θηριῶδες μὲν οὖν καὶ ἄλογον καὶ οἰκτρὸν εἰδότα τὸ βέλτιον ὑπὸ τοῦ χείρονος ἐξ ἀκρασίας καὶ μαλακίας  ἄγεσθαι.  τρόπος ἔσθ' ὁ πείθων τοῦ λέγοντος, οὐ λόγος.'  καὶ τρόπος μὲν οὖν καὶ λόγος ἢ τρόπος διὰ λόγου, καθάπερ ἱππεὺς διὰ χαλινοῦ καὶ διὰ πηδαλίου κυβερνήτης, οὐδὲν οὕτω φιλάνθρωπον οὐδὲ συγγενὲς  ἐχούσης τῆς ἀρετῆς ὄργανον ὡς τὸν λόγον.   πρὸς θῆλυ νεύει μᾶλλον ἢ πὶ τἄρρενα;  ὅπου προσῇ τὸ κάλλος, ἀμφιδέξιος.  ἦν δὲ βέλτιον εἰπεῖν  ὅπου προσῇ τὸ σῶφρον, ἀμφιδέξιος   ὡς ἀληθῶς καὶ ἰσόρροπος: δ' δ' ὑφ' ἡδονῆς καὶ ὥρας ὧδε κἀκεῖ μετοιακιζόμενος ἐπαρίστερος καὶ ἀβέβαιος.   φόβος τὰ θεῖα τοῖσι σώφροσιν βροτῶν.  καὶ μὴν οὐδαμῶς, ἀλλὰ  θάρσος τὰ θεῖα τοῖσι σώφροσιν βροτῶν.  φόβος δὲ τοῖς ἄφροσι καὶ ἀνοήτοις καὶ ἀχαρίστοις  ὅτι καὶ τὴν παντὸς αἰτίαν ἀγαθοῦ δύναμιν καὶ ἀρχὴν ὡς βλάπτουσαν ὑφορῶνται καὶ δεδίασι τὸ μὲν οὖν τῆς ἐπανορθώσεως γένος τοιοῦτόν ἐστι.</TextUnit>
    <TextUnit id="12" loc="1.13">τὴν δ' ἐπὶ πλέον τῶν λεγομένων χρῆσιν ὑπέδειξεν ὀρθῶς ὁ Χρύσιππος, ὅτι δεῖ μετάγειν  διαβιβάζειν ἐπὶ τὰ ὁμοειδῆ τὸ χρήσιμον. ὅ τε γὰρ ̔Ησίοδος εἰπὼν  οὐδ' ἂν βοῦς ἀπόλοιτ', εἰ μὴ γείτων κακὸς εἴη  καὶ περὶ κυνὸς ταὐτὸ καὶ περὶ ὄνου λέγει καὶ περὶ  πάντων ὁμοίως τῶν ἀπολέσθαι δυναμένων. καὶ πάλιν τοῦ Εὐριπίδου λέγοντος  τίς δ' ἐστὶ δοῦλος τοῦ θανεῖν ἄφροντις ὤν;   ὑπακουστέον ὅτι καὶ περὶ πόνου καὶ νόσου ταὐτὰ εἴρηκεν. ὡς γὰρ φαρμάκου πρὸς ἓν ἁρμόσαντος  νόσημα τὴν δύναμιν καταμαθόντες οἱ ἰατροὶ μετάγουσι καὶ χρῶνται πρὸς ἅπαν τὸ παραπλήσιον, οὕτω καὶ λόγον κοινοῦν καὶ δημοσιεύειν τὴν χρείαν δυνάμενον οὐ χρὴ περιορᾶν ἑνὶ πράγματι συνηρτημένον ἀλλὰ κινεῖν ἐπὶ πάντα τὰ ὅμοια, καὶ τοὺς νέους  ἐθίζειν τὴν κοινότητα συνορᾶν καὶ μεταφέρειν ὀξέως τὸ οἰκεῖον, ἐν πολλοῖς παραδείγμασι ποιουμένους μελέτην καὶ ἄσκησιν ὀξυηκοΐας, ἵνα τοῦ Μενάνδρου λέγοντος  μακάριος ὅστις οὐσίαν καὶ νοῦν ἔχει   τοῦτο καὶ περὶ δόξης καὶ περὶ ἡγεμονίας καὶ περὶ  λόγου δυνάμεως εἰρῆσθαι νομίζωσι, τὴν δὲ πρὸς τὸν ̓Αχιλλέα τὸν ἐν Σκύρῳ καθήμενον ἐν ταῖς παρθένοις γεγενημένην ἐπίπληξιν ὑπὸ τοῦ ̓Οδυσσέως  σὺ δ', ὦ τὸ λαμπρὸν φῶς ἀποσβεννὺς γένους,   ξαίνεις, ἀρίστου πατρὸς ̔Ελλήνων γεγώς;  καὶ πρὸς τὸν ἄσωτον οἴωνται λέγεσθαι καὶ πρὸς τὸν αἰσχροκερδῆ καὶ πρὸς τὸν ἀμελῆ καὶ ἀπαίδευτον   πίνεις, ἀρίστου πατρὸς ̔Ελλήνων γεγώς,  ἢ κυβεύεις ἢ ὀρτυγοκοπεῖς ἢ καπηλεύεις ἢ τοκογλυφεῖς, μηδὲν μέγα φρονῶν μηδ' ἄξιον τῆς εὐγενείας;  μὴ πλοῦτον εἴπῃς. οὐχὶ θαυμάζω θεόν    ὃν χὠ κάκιστος ῥᾳδίως ἐκτήσατο.  οὐκοῦν μηδὲ δόξαν εἴπῃς μηδὲ σώματος εὐμορφίαν μηδὲ στρατηγικὴν χλαμύδα μηδ' ἱερατικὸν στέφανον, ὧν καὶ τοὺς κακίστους ὁρῶμεν τυγχάνοντας.   τῆς δειλίας γὰρ αἰσχρὰ γίγνεται τέκνα   καὶ ναὶ μὰ Δία τῆς ἀκολασίας καὶ τῆς δεισιδαιμονίας καὶ τοῦ φθόνου καὶ τῶν ἄλλων νοσημάτων ἁπάντων. ἄριστα δ' εἰρηκότος ̔Ομήρου τὸ  Δύσπαρι εἶδος ἄριστε  καὶ τὸ    ̔́Εκτορ εἶδος ἄριστε  ψόγου γὰρ ἀποφαίνει καὶ λοιδορίας ἄξιον ᾧ μηδέν ἐστιν ἀγαθὸν εὐμορφίας κάλλιον ἐφαρμοστέον τοῦτο καὶ τοῖς ὁμοίοις, κολούοντα τοὺς μεγαλοφρονοῦντας ἐπὶ τοῖς μηδενὸς ἀξίοις, καὶ διδάσκοντα τοὺς  νέους ὄνειδος ἡγεῖσθαι καὶ λοιδορίαν τὸ “ χρήμασιν ἄριστε” καὶ “ δείπνοις ἄριστε” καὶ “ παισὶν ἢ ὑποζυγίοις ἄριστε” καὶ νὴ Δία τὸ λέγειν ἐφεξῆς “ἄριστε  ” δεῖ γὰρ ἐκ τῶν καλῶν διώκειν τὴν ὑπεροχὴν καὶ περὶ τὰ πρῶτα πρῶτον εἶναι καὶ μέγαν ἐν τοῖς  μεγίστοις: ἡ δ' ἀπὸ μικρῶν δόξα καὶ φαύλων ἄδοξός ἐστι καὶ ἀφιλότιμος. τοῦτο δ' ἡμᾶς εὐθὺς ὑπομιμνῄσκει τὸ παράδειγμα τὸ τοὺς ψόγους  ἀποθεωρεῖν καὶ τοὺς ἐπαίνους ἐν τοῖς ̔Ομήρου μάλιστα ποιήμασιν: ἔμφασις γὰρ γίγνεται μεγάλη τοῦ τὰ σωματικὰ καὶ τυχηρὰ μὴ μεγάλης ἄξια σπουδῆς: νομίζειν. πρῶτον μὲν γὰρ ἐν ταῖς δεξιώσεσι καὶ ἀνακλήσεσιν  οὐ καλοὺς οὐδὲ πλουσίους οὐδ' ἰσχυροὺς προσαγορεύουσιν, ἀλλὰ τοιαύταις εὐφημίαις χρῶνται    διογενὲς Λαερτιάδη, πολυμήχαν' ̓Οδυσσεῦ   καὶ  ̔́Εκτορ υἱὲ Πριάμοιο, Διὶ μῆτιν ἀτάλαντε  πο καὶ  ὦ ̓Αχιλεῦ Πηλέος υἱέ, μέγα κῦδος ̓Αχαιῶν  καὶ   δῖε Μενοιτιάδη, τῷ ἐμῷ κεχαρισμένε θυμῷ  ἔπειτα λοιδοροῦσιν οὐδὲν ἐφαπτόμενοι τῶν σωματικῶν,  ἀλλὰ τοῖς ἁμαρτήμασι τοὺς ψόγους ἐπιφέροντες  οἰνοβαρές, κυνὸς ὄμματ' ἔχων, κραδίην δ' ἐλάφοιο  καί   αἶαν νεῖκος ἄριστε, κακοφραδές   καὶ  ̓Ιδομενεῦ, τί πάρος λαβρεύεαι; οὐδὲ τί σε χρὴ λαβραγόρην ἔμεναι  καὶ  αἶαν ἁμαρτοεπὲς βουγάιε   καὶ τέλος ὁ Θερσίτης ὑπὸ τοῦ ̓Οδυσσέως οὐ χωλὸς οὐ φαλακρὸς οὐ κυρτὸς ἀλλ' ἀκριτόμυθος  λοιδορεῖται, τὸν δ' ̔́Ηφαιστον ἡ τεκοῦσα φιλοφρονουμένη προσηγόρευσεν ἀπὸ τῆς χωλότητος  ὄρσεο κυλλοπόδιον, ἐμὸν τέκος  οὕτως ̔́Ομηρος καταγελᾷ τῶν αἰσχυνομένων ἐπὶ χωλότησιν  ἢ τυφλότησιν, οὔτε ψεκτὸν ἡγούμενος τὸ μὴ αἰσχρὸν οὔτ' αἰσχρὸν τὸ μὴ δι' ἡμᾶς ἀλλ' ἀπὸ  τύχης γιγνόμενον. δύο δὴ περιγίγνεται μεγάλα τοῖς ποιημάτων ἐπιμελῶς ἐθιζομένοις ἀκούειν, τὸ μὲν εἰς μετριότητα, μηδενὶ τύχην ἐπαχθῶς καὶ  ἀνοήτως ὀνειδίζειν, τὸ δ' εἰς μεγαλοφροσύνην, αὐτοὺς χρησαμένους τύχαις μὴ ταπεινοῦσθαι μηδὲ ταράττεσθαι, φέρειν δὲ πράως καὶ σκώμματα καὶ λοιδορίας καὶ γέλωτας, μάλιστα μὲν τὸ τοῦ Φιλήμονος ἔχοντας πρόχειρον   ἣδιον οὐδὲν οὐδὲ μουσικώτερον  ἔστ' ἢ δύνασθαι λοιδορούμενον φέρειν  ἂν δὲ φαίνηταί τις ἐπιλήψεως δεόμενος, τῶν ἁμαρτημάτων καὶ τῶν παθῶν ἐπιλαμβάνεσθαι , ὥσπερ ὁ τραγικὸς ̓́Αδραστος, τοῦ ̓Αλκμέωνος εἰπόντος πρὸς  αὐτὸν   ἀνδροκτόνου γυναικὸς; ὁμογενὴς ἔφυς,  ἀπεκρίνατο  σὺ δ' αὐτόχειρ γε μητρὸς ἥ σ1' ἐγείνατο  καθάπερ γὰρ οἱ τὰ ἱμάτια μαστιγοῦντες οὐχ ἅπτονται  τοῦ σώματος, οὕτως οἱ δυστυχίας τινὰς ἢ δυσγενείας ὀνειδίζοντες εἰς τὰ ἐκτὸς ἐντείνονται κενῶς καὶ ἀνοήτως, τῆς ψυχῆς δ' οὐ θιγγάνουσιν οὐδὲ τῶν ἀληθῶς ἐπανορθώσεως δεομένων καὶ δήξεως.</TextUnit>
    <TextUnit id="13" loc="1.14">καὶ μὴν ὥσπερ ἐπάνω πρὸς τὰ φαῦλα καὶ  βλαβερὰ ποιήματα λόγους καὶ γνώμας: ἀντιτάσσοντες  ἐνδόξων καὶ πολιτικῶν ἀνδρῶν ἐδοκοῦμεν ἀφιστάναι καὶ ἀνακρούειν τὴν πίστιν, οὕτως ὅ τι ἂν ἀστεῖον εὕρωμεν παρ' αὐτοῖς καὶ χρηστόν, ἐκτρέφειν χρὴ καὶ αὔξειν ἀποδείξεσι καὶ μαρτυρίαις φιλοσόφοις, ἀποδιδόντας τὴν εὕρεσιν ἐκείνοις, καὶ γὰρ δίκαιον καὶ ὠφέλιμον, ἰσχὺν τῆς πίστεως καὶ ἀξίωμα προσλαμβανούσης, ὅταν τοῖς ἀπὸ σκηνῆς λεγομένοις καὶ  πρὸς λύραν ᾀδομένοις καὶ μελετωμένοις ἐν διδασκαλείῳ τὰ Πυθαγόρου δόγματα καὶ τὰ Πλάτωνος ὁμολογῇ, καὶ τὰ Χίλωνος παραγγέλματα καὶ τὰ Βίαντος ἐπὶ τὰς αὐτὰς ἄγῃ γνώμας ἐκείνοις τοῖς παιδικοῖς ἀναγνώσμασιν. ὅθεν οὐ παρέργως ὑποδεικτέον  ὅτι τὸ μὲν  οὔ τοι, τέκνον ἐμόν, δέδοται πολεμήια ἔργα,  ἀλλὰ σὺ γ' ἱμερόεντα μετέρχεο ἔργα γάμοιο  καὶ τὸ  Ζεὺς γάρ τοι νεμεσᾷ, ὅτ' ἀμείνονι φωτὶ μάχοιο   οὐδὲν διαφέρει τοῦ “ γνῶθι σαυτόν,” ἀλλὰ τὴν αὐτὴν ἔχει διάνοιαν ἐκείνῳ: τὸ δὲ  νήπιοι, οὐδ' ἴσασιν ὅσῳ πλέον ἥμισυ παντὸς  καὶ τὸ  ἡ δὲ κακὴ βουλὴ τῷ βουλεύσαντι κακίστη    ταὐτόν ἐστι τοῖς Πλάτωνος ἐν Γοργίᾳ καὶ Πολιτείᾳ δόγμασι περὶ τοῦ “τὸ ἀδικεῖν κάκιον εἶναι τοῦ ἀδικεῖσθαι'  ” καὶ τοῦ κακῶς πάσχειν τὸ ποιεῖν κακῶς βλαβερώτερον. ἐπιρρητέον δὲ καὶ τῷ τοῦ Αἰσχύλου   θάρσει: πόνου γὰρ ἄκρον οὐκ ἔχει χρόνον  ὅτι τοῦτ' ἐστὶ τὸ παρ' ̓Επικούρου θρυλούμενον ἀεὶ  καὶ θαυμαζόμενον, ὡς “οἱ μεγάλοι πόνοι συντόμως ἐξάγουσιν, οἱ δὲ χρόνιοι μέγεθος οὐκ ἔχουσιν” ὧν τὸ μὲν εἴρηκεν ὁ Αἰσχύλος ἐναργῶς, τὸ δὲ τῷ εἰρημένῳ παρακείμενόν ἐστιν: εἰ γὰρ ὁ μέγας καὶ σύντονος οὐ παραμένει πόνος, οὐκ ἔστι μέγας ὁ  παραμένων οὐδὲ δυσκαρτέρητος. τὰ δὲ τοῦ Θέσπιδος ταυτὶ  ὁρᾷς ὅτι Ζεὺς τῷδε πρωτεύει θεῶν,   οὐ ψεῦδος οὐδὲ κόμπον οὐ μῶρον γέλων  ἀσκῶν τὸ δ' ἡδὺ μοῦνος οὐκ ἐπίσταται   τί διαφέρει τοῦ “ πόρρω γὰρ ἡδονῆς καὶ λύπης ἵδρυται τὸ θεῖον,” ὡς Πλάτων ἔλεγε. τὸ δὲ  ̔φάσωμεν  πιστὸν κῦδος ἔχειν ἀρετάν:  πλοῦτος δὲ καὶ δειλοῖσιν ἀνθρώπων ὁμιλεῖ   λεγόμενον ὑπὸ τοῦ Βακχυλίδου καὶ πάλιν ὑπὸ τοῦ Εὐριπίδου παραπλησίως καὶ τό   ἐγὼ δ'  οὐδὲν πρεσβύτερον νομίζω   τᾶς σωφροσύνας, ἐπεὶ   τοῖς ἀγαθοῖς ἀεὶ ξύνεστι    ̔τιμᾶν τὰν τέτασθε, πλούτῳ δ' ἀρετὰν κατεργάσεσθαι  δοκεῖτ' , ἐν ἐσθλοῖς δὲ καθήσεσθ' ἄνολβοι   ἆρ' οὐκ ἀπόδειξίς ἐστιν ὧν οἱ φιλόσοφοι λέγουσι περὶ πλούτου καὶ τῶν ἐκτὸς ἀγαθῶν, ὡς χωρὶς ἀρετῆς  ἀνωφελῶν ὄντων καὶ ἀνονήτων τοῖς ἔχουσι; τὸ γὰρ οὕτω συνάπτειν καὶ συνοικειοῦν τοῖς δόγμασιν ἐξάγει τὰ ποιήματα τοῦ μύθου καὶ τοῦ προσωπείου, καὶ σπουδὴν περιτίθησιν αὐτοῖς χρησίμως λεγομένοις: ἔτι δὲ προανοίγει: καὶ προκινεῖ τὴν τοῦ νέου ψυχὴν  τοῖς ἐν φιλοσοφίᾳ λόγοις. ἔρχεται γὰρ οὐκ  ἄγευστος αὐτῶν παντάπασιν οὐδ' ἀνήκοος, οὐδ' ἀκρίτως ἀνάπλεως ὧν ἤκουε τῆς μητρὸς ἀεὶ καὶ τίτθης καὶ νὴ Δία τοῦ πατρὸς καὶ τοῦ παιδαγωγοῦ, τοὺς πλουσίους εὐδαιμονιζόντων καὶ σεβομένων, φριττόντων  δὲ τὸν θάνατον καὶ τὸν πόνον, ἄζηλον δὲ τὴν ἀρετὴν καὶ τὸ μηδὲν ἄνευ χρημάτων καὶ δόξης ἀγόντων. οἷς ἀντίφωνα τὰ τῶν φιλοσόφων ἀκούοντας αὐτοὺς τὸ πρῶτον ἔκπληξις ἴσχει καὶ ταραχὴ καὶ θάμβος, οὐ προσιεμένους οὐδ' ὑπομένοντας, ἂν  μὴ καθάπερ ἐκ σκότους πολλοῦ μέλλοντες ἥλιον ὁρᾶν ἐθισθῶσιν οἷον ἐν νόθῳ φωτὶ κεκραμένης μύθοις ἀληθείας αὐγὴν ἔχοντι μαλακὴν ἀλύπως διαβλέπειν τὰ τοιαῦτα καὶ μὴ φεύγειν. προακηκοότες γὰρ ἐν τοῖς ποιήμασι καὶ προανεγνωκότες    τὸν φύντα θρηνεῖν εἰς ὅσ1' ἔρχεται κακά,  τὸν δ' αὖ θανόντα καὶ πόνων πεπαυμένον  χαίροντας εὐφημοῦντας ἐκπέμπειν δόμων  καὶ   ἐπεὶ τί δεῖ βροτοῖσι πλὴν δυεῖν μόνον  Δήμητρος ἀκτῆς πώματὸς θ' ὑδρηχόου;  καὶ  ἰὼ τυραννὶ βαρβάρων ἀνδρῶν φίλη    καὶ  ἡ βροτῶν τ' εὐπραξία  τῶν τἀλάχιστα γίγνεται λυπουμένων  ἧττον ταράττονται καὶ δυσκολαίνουσι παρὰ τοῖς φιλοσόφοις ἀκούοντες ὡς “ὁ θάνατος οὐδὲν πρὸς  ἡμᾶς” καὶ “ὁ τῆς φύσεως πλοῦτος ὥρισται” καὶ “τὸ εὔδαιμον καὶ μακάριον οὐ χρημάτων πλῆθος οὐδὲ πραγμάτων ὄγκος οὐδ' ἀρχαί τινες ἔχουσιν οὐδὲ δυνάμεις, ἀλλ' ἀλυπία καὶ πραότης παθῶν καὶ διάθεσις  ψυχῆς; τὸ κατὰ φύσιν ὁρίζουσα.” Διὸ καὶ τούτων  ἕνεκα καὶ τῶν προειρημένων ἁπάντων ἀγαθῆς δεῖ τῷ νέῳ κυβερνήσεως περὶ τὴν ἀνάγνωσιν, ἵνα μὴ προδιαβληθεὶς ἀλλὰ μᾶλλον προπαιδευθεὶς εὐμενὴς καὶ φίλος καὶ οἰκεῖος ὑπὸ ποιητικῆς ἐπὶ φιλοσοφίαν προπέμπηται.</TextUnit>
  </Text>
</TessDocument>
