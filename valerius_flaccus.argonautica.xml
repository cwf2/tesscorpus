<?xml version="1.0" encoding="UTF-8"?>
<TessDocument id="valerius_flaccus.argonautica">
  <Metadata>
    <Author>valerius_flaccus</Author>
    <Display>Argonautica</Display>
    <Abbr>valerius flaccus</Abbr>
    <Lang>la</Lang>
    <Prose>0</Prose>
    <PrintSource>C. Valerius Flaccus. Otto Kramer. C. Valeri Flacci Setini Balbi Argonauticon Libri Octo. Leipzig. Teubner. 1913.</PrintSource>
    <DigitalSourceDisplay>Perseus</DigitalSourceDisplay>
    <DigitalSourceURL>http://www.perseus.tufts.edu/hopper/text?doc=Perseus:text:2007.01.0058</DigitalSourceURL>
    <AddedBy/>
    <URI>urn:cts:latinLit:phi1035.phi001.perseus-lat1</URI>
  </Metadata>
  <Parts><Part id="1"><Display>Book 1</Display><MaskLower>0</MaskLower><MaskUpper>849</MaskUpper><LocusLower>1.1</LocusLower><LocusUpper>1.850</LocusUpper></Part><Part id="2"><Display>Book 2</Display><MaskLower>850</MaskLower><MaskUpper>1514</MaskUpper><LocusLower>2.1</LocusLower><LocusUpper>2.664</LocusUpper></Part><Part id="3"><Display>Book 3</Display><MaskLower>1515</MaskLower><MaskUpper>2253</MaskUpper><LocusLower>3.1</LocusLower><LocusUpper>3.740</LocusUpper></Part><Part id="4"><Display>Book 4</Display><MaskLower>2254</MaskLower><MaskUpper>3014</MaskUpper><LocusLower>4.1</LocusLower><LocusUpper>4.762</LocusUpper></Part><Part id="5"><Display>Book 5</Display><MaskLower>3015</MaskLower><MaskUpper>3709</MaskUpper><LocusLower>5.1</LocusLower><LocusUpper>5.695</LocusUpper></Part><Part id="6"><Display>Book 6</Display><MaskLower>3710</MaskLower><MaskUpper>4468</MaskUpper><LocusLower>6.1</LocusLower><LocusUpper>6.760</LocusUpper></Part><Part id="7"><Display>Book 7</Display><MaskLower>4469</MaskLower><MaskUpper>5122</MaskUpper><LocusLower>7.1</LocusLower><LocusUpper>7.653</LocusUpper></Part><Part id="8"><Display>Book 8</Display><MaskLower>5123</MaskLower><MaskUpper>5591</MaskUpper><LocusLower>8.1</LocusLower><LocusUpper>8.467</LocusUpper></Part></Parts><Text>
    <TextUnit id="0" loc="1.1">Prima deum magnis canimus freta pervia natis</TextUnit>
    <TextUnit id="1" loc="1.2">fatidicamque ratem, Scythici quae Phasidis oras</TextUnit>
    <TextUnit id="2" loc="1.3">ausa sequi mediosque inter iuga concita cursus</TextUnit>
    <TextUnit id="3" loc="1.4">rumpere flammifero tandem consedit Olympo.</TextUnit>
    <TextUnit id="4" loc="1.5">Phoebe, mone, si Cumaeae mihi conscia vatis</TextUnit>
    <TextUnit id="5" loc="1.6">stat casta cortina domo, si laurea digna</TextUnit>
    <TextUnit id="6" loc="1.7">fronte viret, tuque o pelagi cui maior aperti</TextUnit>
    <TextUnit id="7" loc="1.8">fama, Caledonius postquam tua carbasa vexit</TextUnit>
    <TextUnit id="8" loc="1.9">Oceanus Phrygios prius indignatus Iulos,</TextUnit>
    <TextUnit id="9" loc="1.10">eripe me populis et habenti nubila terrae,</TextUnit>
    <TextUnit id="10" loc="1.11">sancte pater, veterumque fave veneranda canenti</TextUnit>
    <TextUnit id="11" loc="1.12">facta virum: versam proles tua pandit Idumen,</TextUnit>
    <TextUnit id="12" loc="1.13">namque potest, Solymo nigrantem pulvere fratrem</TextUnit>
    <TextUnit id="13" loc="1.14">spargentemque faces et in omni turre furentem.</TextUnit>
    <TextUnit id="14" loc="1.15">ille tibi cultusque deum delubraque genti</TextUnit>
    <TextUnit id="15" loc="1.16">instituet, cum iam, genitor, lucebis ab omni</TextUnit>
    <TextUnit id="16" loc="1.17">parte poli neque erit Tyriae Cynosura carinae</TextUnit>
    <TextUnit id="17" loc="1.18">certior aut Grais Helice servanda magistris.</TextUnit>
    <TextUnit id="18" loc="1.19">seu tu signa dabis seu te duce Graecia mittet</TextUnit>
    <TextUnit id="19" loc="1.20">et Sidon Nilusque rates: nunc nostra serenus</TextUnit>
    <TextUnit id="20" loc="1.21">orsa iuves, haec ut Latias vox impleat urbes.</TextUnit>
    <TextUnit id="21" loc="1.22">Haemoniam primis Pelias frenabat ab annis,</TextUnit>
    <TextUnit id="22" loc="1.23">iam gravis et longus populis metus. illius amnes</TextUnit>
    <TextUnit id="23" loc="1.24">Ionium quicumque petunt, ille Othryn et Haemum</TextUnit>
    <TextUnit id="24" loc="1.25">atque imum felix versabat vomere Olympum.</TextUnit>
    <TextUnit id="25" loc="1.26">sed non ulla quies animo fratrisque paventi</TextUnit>
    <TextUnit id="26" loc="1.27">progeniem divumque minas. hunc nam fore regi</TextUnit>
    <TextUnit id="27" loc="1.28">exitio vatesque canunt pecudumque per aras</TextUnit>
    <TextUnit id="28" loc="1.29">terrifici monitus iterant; super ipsius ingens</TextUnit>
    <TextUnit id="29" loc="1.30">instat fama viri virtusque haud laeta tyranno.</TextUnit>
    <TextUnit id="30" loc="1.31">ergo anteire metus iuvenemque exstinguere pergit</TextUnit>
    <TextUnit id="31" loc="1.32">Aesonium letique vias ac tempora versat,</TextUnit>
    <TextUnit id="32" loc="1.33">sed neque bella videt Graias neque monstra per urbes</TextUnit>
    <TextUnit id="33" loc="1.34">ulla: Cleonaeo iam tempora clausus hiatu</TextUnit>
    <TextUnit id="34" loc="1.35">Alcides, olim Lernae defensus ab angue</TextUnit>
    <TextUnit id="35" loc="1.36">Arcas et ambobus iam cornua fracta iuvencis.</TextUnit>
    <TextUnit id="36" loc="1.37">ira maris vastique placent discrimina ponti.</TextUnit>
    <TextUnit id="37" loc="1.38">tum iuvenem tranquilla tuens nec fronte timendus</TextUnit>
    <TextUnit id="38" loc="1.39">occupat et fictis dat vultum et pondera dictis.</TextUnit>
    <TextUnit id="39" loc="1.40">'hanc mihi militiam, veterum quae pulchrior actis,</TextUnit>
    <TextUnit id="40" loc="1.41">adnue daque animum. nostri de sanguine Phrixus</TextUnit>
    <TextUnit id="41" loc="1.42">Cretheos ut patrias audis effugerit aras.</TextUnit>
    <TextUnit id="42" loc="1.43">hunc ferus Aeetes, Scythiam Phasinque rigentem</TextUnit>
    <TextUnit id="43" loc="1.44">qui colit--heu magni Solis pudor!--, hospita vina</TextUnit>
    <TextUnit id="44" loc="1.45">inter et attonitae mactat sollemnia mensae</TextUnit>
    <TextUnit id="45" loc="1.46">nil nostri divumque memor. non nuntia tantum</TextUnit>
    <TextUnit id="46" loc="1.47">fama refert: ipsum iuvenem tam saeva gementem,</TextUnit>
    <TextUnit id="47" loc="1.48">ipsum ego, cum serus fessos sopor alligat artus,</TextUnit>
    <TextUnit id="48" loc="1.49">aspicio, lacera adsiduis namque illius umbra</TextUnit>
    <TextUnit id="49" loc="1.50">questibus et magni numen maris excitat Helle.</TextUnit>
    <TextUnit id="50" loc="1.51">si mihi quae quondam vires, et pendere poenas</TextUnit>
    <TextUnit id="51" loc="1.52">Colchida iam et regis caput hic atque arma videres.</TextUnit>
    <TextUnit id="52" loc="1.53">olim annis ille ardor hebet necdum mea proles</TextUnit>
    <TextUnit id="53" loc="1.54">imperio et belli rebus matura marique.</TextUnit>
    <TextUnit id="54" loc="1.55">tu, cui iam curaeque vigent animique viriles,</TextUnit>
    <TextUnit id="55" loc="1.56">i, decus, et pecoris Nephelaei vellera Graio</TextUnit>
    <TextUnit id="56" loc="1.57">redde tholo ac tantis temet dignare periclis!'</TextUnit>
    <TextUnit id="57" loc="1.58">talibus hortatur iuvenem propiorque iubenti</TextUnit>
    <TextUnit id="58" loc="1.59">conticuit certus Scythico concurrere ponto</TextUnit>
    <TextUnit id="59" loc="1.60">Cyaneas tantoque silet possessa dracone</TextUnit>
    <TextUnit id="60" loc="1.61">vellera, multifidas regis quem filia linguas</TextUnit>
    <TextUnit id="61" loc="1.62">vibrantem ex adytis cantu dapibusque vocabat</TextUnit>
    <TextUnit id="62" loc="1.63">et dabat externo liventia mella veneno.</TextUnit>
    <TextUnit id="63" loc="1.64">Mox taciti patuere doli nec vellera curae</TextUnit>
    <TextUnit id="64" loc="1.65">esse viro, sed sese odiis immania cogi</TextUnit>
    <TextUnit id="65" loc="1.66">in freta. qua iussos sectatur quaerere Colchos</TextUnit>
    <TextUnit id="66" loc="1.67">arte queat: nunc aerii plantaria vellet</TextUnit>
    <TextUnit id="67" loc="1.68">Perseos aut currus et quos frenasse dracones</TextUnit>
    <TextUnit id="68" loc="1.69">creditus, ignaras Cereris qui vomere terras</TextUnit>
    <TextUnit id="69" loc="1.70">imbuit et flava quercum damnavit arista.</TextUnit>
    <TextUnit id="70" loc="1.71">heu quid agat? populumne levem veterique tyranno</TextUnit>
    <TextUnit id="71" loc="1.72">infensum atque olim miserantes Aesona patres</TextUnit>
    <TextUnit id="72" loc="1.73">advocet an socia Iunone et Pallade fretus</TextUnit>
    <TextUnit id="73" loc="1.74">armisona speret magis et freta iussa capessat,</TextUnit>
    <TextUnit id="74" loc="1.75">siqua operis tanti domito consurgere ponto</TextUnit>
    <TextUnit id="75" loc="1.76">fama queat. tu sola animos mentemque peruris,</TextUnit>
    <TextUnit id="76" loc="1.77">Gloria, te viridem videt immunemque senectae</TextUnit>
    <TextUnit id="77" loc="1.78">Phasidis in ripa stantem iuvenesque vocantem.</TextUnit>
    <TextUnit id="78" loc="1.79">tandem animi incertum confusaque pectora firmat</TextUnit>
    <TextUnit id="79" loc="1.80">religio tendensque pias ad sidera palmas</TextUnit>
    <TextUnit id="80" loc="1.81">'omnipotens regina,' inquit, 'quam, turbidus atro</TextUnit>
    <TextUnit id="81" loc="1.82">aethere caeruleum quateret cum Iuppiter imbrem,</TextUnit>
    <TextUnit id="82" loc="1.83">ipse ego praecipiti tumidum per Enipea nimbo</TextUnit>
    <TextUnit id="83" loc="1.84">in campos et tuta tuli nec credere quivi</TextUnit>
    <TextUnit id="84" loc="1.85">ante deam quam te tonitru nutuque reposci</TextUnit>
    <TextUnit id="85" loc="1.86">coniugis et subita raptam formidine vidi,</TextUnit>
    <TextUnit id="86" loc="1.87">da Scythiam Phasinque mihi tuque, innuba Pallas,</TextUnit>
    <TextUnit id="87" loc="1.88">eripe me! vestris egomet tunc vellera templis</TextUnit>
    <TextUnit id="88" loc="1.89">illa dabo, dabit auratis et cornibus igni</TextUnit>
    <TextUnit id="89" loc="1.90">colla pater niveique greges altaria cingent?'</TextUnit>
    <TextUnit id="90" loc="1.91">Accepere deae celerique per aethera lapsu</TextUnit>
    <TextUnit id="91" loc="1.92">diversas petiere vias: in moenia pernix</TextUnit>
    <TextUnit id="92" loc="1.93">Thespiaca ad carum Tritonia devolat Argum.</TextUnit>
    <TextUnit id="93" loc="1.94">moliri hunc puppem iubet et demittere ferro</TextUnit>
    <TextUnit id="94" loc="1.95">robora Peliacas et iam comes exit in umbras.</TextUnit>
    <TextUnit id="95" loc="1.96">at Iuno Argolicas pariter Macetumque per urbes</TextUnit>
    <TextUnit id="96" loc="1.97">spargit inexpertos temptare parentibus Austros</TextUnit>
    <TextUnit id="97" loc="1.98">Aesoniden, iam stare ratem remisque superbam</TextUnit>
    <TextUnit id="98" loc="1.99">poscere quos revehat rebusque in saecula tollat.</TextUnit>
    <TextUnit id="99" loc="1.100">Omnis avet quae iam bellis spectataque fama</TextUnit>
    <TextUnit id="100" loc="1.101">turba ducum primae seu quos in flore iuventae</TextUnit>
    <TextUnit id="101" loc="1.102">temptamenta tenent necdum data copia rerum.</TextUnit>
    <TextUnit id="102" loc="1.103">at quibus arvorum studiumque insontis aratri,</TextUnit>
    <TextUnit id="103" loc="1.104">hos stimulant magnaque ratem per lustra viasque</TextUnit>
    <TextUnit id="104" loc="1.105">iussi laude canunt manifesto in lumine Fauni</TextUnit>
    <TextUnit id="105" loc="1.106">silvarumque deae atque elatis cornibus Amnes.</TextUnit>
    <TextUnit id="106" loc="1.107">Protinus Inachiis ultro Tirynthius Argis</TextUnit>
    <TextUnit id="107" loc="1.108">advolat, Arcadio cuius flammata veneno</TextUnit>
    <TextUnit id="108" loc="1.109">tela puer facilesque umeris gaudentibus arcus</TextUnit>
    <TextUnit id="109" loc="1.110">gestat Hylas; velit ille quidem, sed dextera nondum</TextUnit>
    <TextUnit id="110" loc="1.111">par oneri clavaeque capax. quos talibus amens</TextUnit>
    <TextUnit id="111" loc="1.112">insequitur solitosque novat Saturnia questus:</TextUnit>
    <TextUnit id="112" loc="1.113">'o utinam Graiae rueret non omne iuventae</TextUnit>
    <TextUnit id="113" loc="1.114">in nova fata decus nostrique Eurystheos haec nunc</TextUnit>
    <TextUnit id="114" loc="1.115">iussa forent. imbrem et tenebras saevumque tridentem</TextUnit>
    <TextUnit id="115" loc="1.116">iamiam ego et inviti torsissem coniugis ignem.</TextUnit>
    <TextUnit id="116" loc="1.117">nunc quoque nec socium nostrae columenve carinae</TextUnit>
    <TextUnit id="117" loc="1.118">esse velim Herculeis nec me umquam fidere fas sit</TextUnit>
    <TextUnit id="118" loc="1.119">auxiliis comiti et tantum debere superbo.'</TextUnit>
    <TextUnit id="119" loc="1.120">dixit et Haemonias oculos detorquet ad undas.</TextUnit>
    <TextUnit id="120" loc="1.121">Fervere cuncta virum coetu, simul undique cernit</TextUnit>
    <TextUnit id="121" loc="1.122">delatum nemus et docta resonare bipenni</TextUnit>
    <TextUnit id="122" loc="1.123">litora. iam pinus gracili dissolvere lamna</TextUnit>
    <TextUnit id="123" loc="1.124">Thespiaden iungique latus lentoque sequaces</TextUnit>
    <TextUnit id="124" loc="1.125">molliri videt igne trabes remisque paratis</TextUnit>
    <TextUnit id="125" loc="1.126">Pallada velifero quaerentem bracchia malo.</TextUnit>
    <TextUnit id="126" loc="1.127">constitit ut longo moles non pervia ponto,</TextUnit>
    <TextUnit id="127" loc="1.128">puppis et ut tenues subiere latentia cerae</TextUnit>
    <TextUnit id="128" loc="1.129">lumina, picturae varios super addit honores.</TextUnit>
    <TextUnit id="129" loc="1.130">hic sperata . . . . .  Tyrrheni tergore piscis</TextUnit>
    <TextUnit id="130" loc="1.131">Peleos in thalamos vehitur Thetis; aequora delphin</TextUnit>
    <TextUnit id="131" loc="1.132">corripit, ipsa sedet deiecta in lumina palla</TextUnit>
    <TextUnit id="132" loc="1.133">nec Iove maiorem nasci suspirat Achillen.</TextUnit>
    <TextUnit id="133" loc="1.134">hanc Panope Dotoque soror laetataque fluctu</TextUnit>
    <TextUnit id="134" loc="1.135">prosequitur nudis pariter Galatea lacertis</TextUnit>
    <TextUnit id="135" loc="1.136">antra petens; Siculo revocat de litore Cyclops.</TextUnit>
    <TextUnit id="136" loc="1.137">contra ignis viridique torus de fronde dapesque</TextUnit>
    <TextUnit id="137" loc="1.138">vinaque et aequoreos inter cum coniuge divos</TextUnit>
    <TextUnit id="138" loc="1.139">Aeacides pulsatque chelyn post pocula Chiron.</TextUnit>
    <TextUnit id="139" loc="1.140">parte alia Pholoe multoque insanus Iaccho</TextUnit>
    <TextUnit id="140" loc="1.141">Rhoecus et Atracia subitae de virgine pugnae.</TextUnit>
    <TextUnit id="141" loc="1.142">crateres mensaeque volant araeque deorum</TextUnit>
    <TextUnit id="142" loc="1.143">poculaque, insignis veterum labor. optimus hasta</TextUnit>
    <TextUnit id="143" loc="1.144">hic Peleus, hic ense furens agnoscitur Aeson.</TextUnit>
    <TextUnit id="144" loc="1.145">fert gravis invito victorem Nestora tergo</TextUnit>
    <TextUnit id="145" loc="1.146">Monychus, ardenti peragit Clanis Actora quercu.</TextUnit>
    <TextUnit id="146" loc="1.147">nigro Nessus equo fugit adclinisque tapetis</TextUnit>
    <TextUnit id="147" loc="1.148">in mediis vacuo condit caput Hippasus auro.</TextUnit>
    <TextUnit id="148" loc="1.149">Haec quamquam miranda viris stupet Aesone natus,</TextUnit>
    <TextUnit id="149" loc="1.150">at secum: 'heu miseros nostrum natosque patresque!</TextUnit>
    <TextUnit id="150" loc="1.151">hacine nos animae faciles rate nubila contra</TextUnit>
    <TextUnit id="151" loc="1.152">mittimur? in solum nunc saeviet Aesona pontus?</TextUnit>
    <TextUnit id="152" loc="1.153">non iuvenem in casus eademque pericula Acastum</TextUnit>
    <TextUnit id="153" loc="1.154">abripiam? invisae Pelias freta tuta carinae</TextUnit>
    <TextUnit id="154" loc="1.155">optet et exoret nostris cum matribus undas.'</TextUnit>
    <TextUnit id="155" loc="1.156">Talia conanti laevum Iovis armiger aethra</TextUnit>
    <TextUnit id="156" loc="1.157">advenit et validis fixam gerit unguibus agnam.</TextUnit>
    <TextUnit id="157" loc="1.158">at procul e stabulis trepidi clamore sequuntur</TextUnit>
    <TextUnit id="158" loc="1.159">pastores fremitusque canum; citus occupat auras</TextUnit>
    <TextUnit id="159" loc="1.160">raptor et Aegaei super effugit alta profundi.</TextUnit>
    <TextUnit id="160" loc="1.161">accipit augurium Aesonides laetusque superbi</TextUnit>
    <TextUnit id="161" loc="1.162">tecta petit Peliae. prior huic tum regia proles</TextUnit>
    <TextUnit id="162" loc="1.163">advolat amplexus fraternaque pectora iungens.</TextUnit>
    <TextUnit id="163" loc="1.164">ductor ait: 'non degeneres, ut reris, Acaste,</TextUnit>
    <TextUnit id="164" loc="1.165">venimus ad questus: socium te iungere coeptis</TextUnit>
    <TextUnit id="165" loc="1.166">est animus neque enim Telamon aut Canthus et Idas</TextUnit>
    <TextUnit id="166" loc="1.167">Tyndareusque puer mihi vellere dignior Helles.</TextUnit>
    <TextUnit id="167" loc="1.168">o quantum terrae, quantum cognoscere caeli</TextUnit>
    <TextUnit id="168" loc="1.169">permissum est, pelagus quantos aperimus in usus!</TextUnit>
    <TextUnit id="169" loc="1.170">nunc forsan grave reris opus, sed laeta recurret</TextUnit>
    <TextUnit id="170" loc="1.171">cum ratis et caram cum iam mihi reddet Iolcon,</TextUnit>
    <TextUnit id="171" loc="1.172">quis pudor heu nostros tibi tunc audire labores,</TextUnit>
    <TextUnit id="172" loc="1.173">quae referam visas tua per suspiria gentes!'</TextUnit>
    <TextUnit id="173" loc="1.174">Nec passus rex plura virum 'sat multa parato</TextUnit>
    <TextUnit id="174" loc="1.175">in quaecumque vocas. nec nos,' ait 'optime, segnes</TextUnit>
    <TextUnit id="175" loc="1.176">credideris patriisve magis confidere regnis</TextUnit>
    <TextUnit id="176" loc="1.177">quam tibi, si primos duce te virtutis honores</TextUnit>
    <TextUnit id="177" loc="1.178">carpere, fraternae si des adcrescere famae.</TextUnit>
    <TextUnit id="178" loc="1.179">quin ego, nequa metu nimio me cura parentis</TextUnit>
    <TextUnit id="179" loc="1.180">impediat, fallam ignarum subitusque paratis</TextUnit>
    <TextUnit id="180" loc="1.181">tunc adero, primas linquet cum puppis harenas.'</TextUnit>
    <TextUnit id="181" loc="1.182">dixerat. ille animos promissaque talia laetus</TextUnit>
    <TextUnit id="182" loc="1.183">accipit et gressus avidos ad litora vertit.</TextUnit>
    <TextUnit id="183" loc="1.184">At ducis imperiis Minyae monituque frequentes</TextUnit>
    <TextUnit id="184" loc="1.185">puppem umeris subeunt et tento poplite proni</TextUnit>
    <TextUnit id="185" loc="1.186">decurrunt intrantque fretum; non clamor anhelis</TextUnit>
    <TextUnit id="186" loc="1.187">nauticus aut blandus testudine defuit Orpheus.</TextUnit>
    <TextUnit id="187" loc="1.188">tum laeti statuunt aras. tibi, rector aquarum,</TextUnit>
    <TextUnit id="188" loc="1.189">summus honor, tibi caeruleis in litore vittis</TextUnit>
    <TextUnit id="189" loc="1.190">et Zephyris Glaucoque bovem Thetidique iuvencam</TextUnit>
    <TextUnit id="190" loc="1.191">deicit Ancaeus: non illo certior alter</TextUnit>
    <TextUnit id="191" loc="1.192">pinguia letifera perfringere colla bipenni.</TextUnit>
    <TextUnit id="192" loc="1.193">ipse ter aequoreo libans carchesia patri</TextUnit>
    <TextUnit id="193" loc="1.194">sic ait Aesonides: 'o qui spumantia nutu</TextUnit>
    <TextUnit id="194" loc="1.195">regna quatis terrasque salo complecteris omnes,</TextUnit>
    <TextUnit id="195" loc="1.196">da veniam! scio me cunctis e gentibus unum</TextUnit>
    <TextUnit id="196" loc="1.197">inlicitas temptare vias hiememque mereri:</TextUnit>
    <TextUnit id="197" loc="1.198">sed non sponte feror nec nunc mihi iungere montes</TextUnit>
    <TextUnit id="198" loc="1.199">mens ~tamen~ aut summo deposcere fulmen Olympo.</TextUnit>
    <TextUnit id="199" loc="1.200">ne Peliae te vota trahant! ille aspera iussa</TextUnit>
    <TextUnit id="200" loc="1.201">repperit et Colchos in me luctumque meorum.</TextUnit>
    <TextUnit id="201" loc="1.202">illum ego--tu tantum non indignantibus undis</TextUnit>
    <TextUnit id="202" loc="1.203">hoc caput accipias et pressam regibus alnum.'</TextUnit>
    <TextUnit id="203" loc="1.204">sic fatus pingui cumulat libamine flammam.</TextUnit>
    <TextUnit id="204" loc="1.205">Protulit ut crinem densis luctatus in extis</TextUnit>
    <TextUnit id="205" loc="1.206">ignis et escendit salientia viscera tauri,</TextUnit>
    <TextUnit id="206" loc="1.207">ecce sacer totusque dei per litora Mopsus</TextUnit>
    <TextUnit id="207" loc="1.208">immanis visu vittamque comamque per auras</TextUnit>
    <TextUnit id="208" loc="1.209">surgentem laurusque rotat. vox reddita tandem,</TextUnit>
    <TextUnit id="209" loc="1.210">vox horrenda viris. tum facta silentia vati.</TextUnit>
    <TextUnit id="210" loc="1.211">'heu quaenam aspicio? nostris modo concitus ausis</TextUnit>
    <TextUnit id="211" loc="1.212">aequoreos vocat ecce deos Neptunus et ingens</TextUnit>
    <TextUnit id="212" loc="1.213">concilium. fremere et legem defendere cuncti</TextUnit>
    <TextUnit id="213" loc="1.214">hortantur. sic amplexus, sic pectora fratris,</TextUnit>
    <TextUnit id="214" loc="1.215">Iuno, tene tuque o puppem ne desere, Pallas:</TextUnit>
    <TextUnit id="215" loc="1.216">nunc patrui, nunc flecte minas! cessere ratemque</TextUnit>
    <TextUnit id="216" loc="1.217">accepere mari. per quot discrimina rerum</TextUnit>
    <TextUnit id="217" loc="1.218">expedior! subita cur pulcher harundine crines</TextUnit>
    <TextUnit id="218" loc="1.219">velat Hylas? unde urna umeris niveosque per artus</TextUnit>
    <TextUnit id="219" loc="1.220">caeruleae vestes? unde haec tibi vulnera, Pollux?</TextUnit>
    <TextUnit id="220" loc="1.221">quantus io tumidis taurorum e naribus ignis!</TextUnit>
    <TextUnit id="221" loc="1.222">tollunt se galeae sulcisque ex omnibus hastae</TextUnit>
    <TextUnit id="222" loc="1.223">et iam iamque umeri. quem circum vellera Martem</TextUnit>
    <TextUnit id="223" loc="1.224">aspicio? quaenam aligeris secat anguibus auras</TextUnit>
    <TextUnit id="224" loc="1.225">caede madens? quos ense ferit? miser, eripe parvos,</TextUnit>
    <TextUnit id="225" loc="1.226">Aesonide! cerno et thalamos ardere iugales!'</TextUnit>
    <TextUnit id="226" loc="1.227">Iamdudum Minyas %    ambage ducemque</TextUnit>
    <TextUnit id="227" loc="1.228">terrificat; sed enim contra Phoebeius Idmon</TextUnit>
    <TextUnit id="228" loc="1.229">non pallore viris, non ullo horrore comarum</TextUnit>
    <TextUnit id="229" loc="1.230">terribilis, plenus fatis Phoeboque quieto,</TextUnit>
    <TextUnit id="230" loc="1.231">cui genitor tribuit monitu praenoscere divum</TextUnit>
    <TextUnit id="231" loc="1.232">omina, seu flammas seu lubrica comminus exta</TextUnit>
    <TextUnit id="232" loc="1.233">seu plenum certis interroget aera pinnis,</TextUnit>
    <TextUnit id="233" loc="1.234">sic sociis Mopsoque canit: 'quantum augur Apollo</TextUnit>
    <TextUnit id="234" loc="1.235">flammaque prima docet, praeduri plena laboris</TextUnit>
    <TextUnit id="235" loc="1.236">cerno equidem, patiens sed quae ratis omnia vincet.</TextUnit>
    <TextUnit id="236" loc="1.237">ingentes durate animae dulcesque parentum</TextUnit>
    <TextUnit id="237" loc="1.238">tendite ad amplexus!' lacrimae cecidere canenti</TextUnit>
    <TextUnit id="238" loc="1.239">quod sibi iam clausos invenit in ignibus Argos.</TextUnit>
    <TextUnit id="239" loc="1.240">Vix ea fatus erat, iungit cum talia ductor</TextUnit>
    <TextUnit id="240" loc="1.241">Aesonius: 'superum quando consulta videtis,</TextUnit>
    <TextUnit id="241" loc="1.242">o socii, quantisque datur spes maxima coeptis,</TextUnit>
    <TextUnit id="242" loc="1.243">vos quoque nunc vires animosque adferte paternos.</TextUnit>
    <TextUnit id="243" loc="1.244">non mihi Thessalici pietas culpanda tyranni</TextUnit>
    <TextUnit id="244" loc="1.245">suspective doli: deus haec, deus omine dextro</TextUnit>
    <TextUnit id="245" loc="1.246">imperat; ipse suo voluit commercia mundo</TextUnit>
    <TextUnit id="246" loc="1.247">Iuppiter et tantos hominum miscere labores.</TextUnit>
    <TextUnit id="247" loc="1.248">ite, viri, mecum dubiisque evincite rebus</TextUnit>
    <TextUnit id="248" loc="1.249">quae meminisse iuvet nostrisque nepotibus instent.</TextUnit>
    <TextUnit id="249" loc="1.250">hanc vero, socii, venientem litore laeti</TextUnit>
    <TextUnit id="250" loc="1.251">dulcibus adloquiis ludoque educite noctem!'</TextUnit>
    <TextUnit id="251" loc="1.252">paretur. molli iuvenes funduntur in alga</TextUnit>
    <TextUnit id="252" loc="1.253">conspicuusque toris Tirynthius. exta ministri</TextUnit>
    <TextUnit id="253" loc="1.254">rapta simul veribus Cereremque dedere canistris.</TextUnit>
    <TextUnit id="254" loc="1.255">Iamque aderat summo decurrens vertice Chiron</TextUnit>
    <TextUnit id="255" loc="1.256">clamantemque patri procul ostendebat Achillen.</TextUnit>
    <TextUnit id="256" loc="1.257">ut puer ad notas erectum Pelea voces</TextUnit>
    <TextUnit id="257" loc="1.258">vidit et ingenti tendentem bracchia passu,</TextUnit>
    <TextUnit id="258" loc="1.259">adsiluit caraque diu cervice pependit.</TextUnit>
    <TextUnit id="259" loc="1.260">illum nec valido spumantia pocula Baccho</TextUnit>
    <TextUnit id="260" loc="1.261">sollicitant veteri nec conspicienda metallo</TextUnit>
    <TextUnit id="261" loc="1.262">signa tenent: stupet in ducibus magnumque sonantes</TextUnit>
    <TextUnit id="262" loc="1.263">haurit et Herculeo fert comminus ora leoni.</TextUnit>
    <TextUnit id="263" loc="1.264">laetus at impliciti Peleus rapit oscula nati</TextUnit>
    <TextUnit id="264" loc="1.265">suspiciensque polum 'placido si currere fluctu</TextUnit>
    <TextUnit id="265" loc="1.266">Pelea vultis' ait 'ventosque optare ferentes,</TextUnit>
    <TextUnit id="266" loc="1.267">hoc, superi, servate caput! tu cetera, Chiron,</TextUnit>
    <TextUnit id="267" loc="1.268">da mihi! te parvus lituos et bella loquentem</TextUnit>
    <TextUnit id="268" loc="1.269">miretur; sub te puerilia tela magistro</TextUnit>
    <TextUnit id="269" loc="1.270">venator ferat et nostram festinet ad hastam.'</TextUnit>
    <TextUnit id="270" loc="1.271">omnibus inde viae calor additus; ire per altum</TextUnit>
    <TextUnit id="271" loc="1.272">magna mente volunt. Phrixi promittitur absens</TextUnit>
    <TextUnit id="272" loc="1.273">vellus et auratis Argo reditura corymbis.</TextUnit>
    <TextUnit id="273" loc="1.274">Sol ruit et totum Minyis laetantibus undae</TextUnit>
    <TextUnit id="274" loc="1.275">deduxere diem. sparguntur litore curvo</TextUnit>
    <TextUnit id="275" loc="1.276">lumina nondum ullis terras monstrantia nautis.</TextUnit>
    <TextUnit id="276" loc="1.277">Thracius hic noctem dulci testitudine vates</TextUnit>
    <TextUnit id="277" loc="1.278">extrahit, ut steterit redimitus tempora vittis</TextUnit>
    <TextUnit id="278" loc="1.279">Phrixus et iniustas contectus nubibus aras</TextUnit>
    <TextUnit id="279" loc="1.280">fugerit Inoo linquens Athamanta Learcho;</TextUnit>
    <TextUnit id="280" loc="1.281">aureus ut iuvenem miserantibus intulit undis</TextUnit>
    <TextUnit id="281" loc="1.282">vector et adstrictis ut sedit cornibus Helle.</TextUnit>
    <TextUnit id="282" loc="1.283">septem Aurora vias totidemque peregerat umbras</TextUnit>
    <TextUnit id="283" loc="1.284">luna polo dirimique procul non aequore visa</TextUnit>
    <TextUnit id="284" loc="1.285">coeperat a gemina discedere Sestos Abydo.</TextUnit>
    <TextUnit id="285" loc="1.286">hic soror Aeoliden aevum mansura per omne</TextUnit>
    <TextUnit id="286" loc="1.287">deserit, heu saevae nequiquam erepta novercae!</TextUnit>
    <TextUnit id="287" loc="1.288">illa quidem fessis longe petit umida palmis</TextUnit>
    <TextUnit id="288" loc="1.289">vellera, sed bibulas urgenti pondere vestes</TextUnit>
    <TextUnit id="289" loc="1.290">unda trahit levique manus labuntur ab auro.</TextUnit>
    <TextUnit id="290" loc="1.291">quis tibi, Phrixe, dolor, rapido cum concitus aestu</TextUnit>
    <TextUnit id="291" loc="1.292">respiceres miserae clamantia virginis ora</TextUnit>
    <TextUnit id="292" loc="1.293">extremasque manus sparsosque per aequora crines!</TextUnit>
    <TextUnit id="293" loc="1.294">Iamque mero ludoque modus positique quietis</TextUnit>
    <TextUnit id="294" loc="1.295">conticuere toris, solus quibus ordine fusis</TextUnit>
    <TextUnit id="295" loc="1.296">impatiens somni ductor manet. hunc gravis Aeson</TextUnit>
    <TextUnit id="296" loc="1.297">et pariter vigil Alcimede spectantque tenentque</TextUnit>
    <TextUnit id="297" loc="1.298">pleni oculos. illis placidi sermonis Iason</TextUnit>
    <TextUnit id="298" loc="1.299">suggerit adfatus turbataque pectora mulcet.</TextUnit>
    <TextUnit id="299" loc="1.300">mox ubi victa gravi ceciderunt lumina somno</TextUnit>
    <TextUnit id="300" loc="1.301">visa coronatae fulgens tutela carinae</TextUnit>
    <TextUnit id="301" loc="1.302">vocibus his instare duci: 'Dodonida quercum</TextUnit>
    <TextUnit id="302" loc="1.308">Chaoniique vides famulam Iovis. aequora tecum</TextUnit>
    <TextUnit id="303" loc="1.303">ingredior nec fatidicis avellere silvis</TextUnit>
    <TextUnit id="304" loc="1.304">me nisi promisso potuit Saturnia caelo.</TextUnit>
    <TextUnit id="305" loc="1.305">tempus adest: age rumpe moras, dumque aequore toto</TextUnit>
    <TextUnit id="306" loc="1.306">currimus incertus si nubila duxerit aether,</TextUnit>
    <TextUnit id="307" loc="1.307">iam nunc mitte metus fidens superisque mihique.'</TextUnit>
    <TextUnit id="308" loc="1.309">dixerat. ille pavens laeto quamquam omine divum</TextUnit>
    <TextUnit id="309" loc="1.310">prosiluit stratis. Minyas simul obtulit omnes</TextUnit>
    <TextUnit id="310" loc="1.311">alma novo crispans pelagus Tithonia Phoebo.</TextUnit>
    <TextUnit id="311" loc="1.312">discurrunt transtris: hi celso cornua malo</TextUnit>
    <TextUnit id="312" loc="1.313">expediunt, alii tonsas in marmore summo</TextUnit>
    <TextUnit id="313" loc="1.314">praetemptant, prora funem legit Argus ab alta.</TextUnit>
    <TextUnit id="314" loc="1.315">increscunt matrum gemitus et fortia languent</TextUnit>
    <TextUnit id="315" loc="1.316">corda patrum, longis flentes amplexibus haerent.</TextUnit>
    <TextUnit id="316" loc="1.317">vox tamen Alcimedes planctus supereminet omnis,</TextUnit>
    <TextUnit id="317" loc="1.318">femineis tantum illa furens ululatibus obstat,</TextUnit>
    <TextUnit id="318" loc="1.319">obruat Idaeam quantum tuba Martia buxum,</TextUnit>
    <TextUnit id="319" loc="1.320">fatur et haec: 'nate indignos aditure labores,</TextUnit>
    <TextUnit id="320" loc="1.321">dividimur nec ad hos animum componere casus</TextUnit>
    <TextUnit id="321" loc="1.322">ante datum, sed bella tibi terrasque timebam.</TextUnit>
    <TextUnit id="322" loc="1.323">vota aliis facienda deis. si fata reducunt</TextUnit>
    <TextUnit id="323" loc="1.324">te mihi, si trepidis placabile matribus aequor,</TextUnit>
    <TextUnit id="324" loc="1.325">possum equidem lucemque pati longumque timorem.</TextUnit>
    <TextUnit id="325" loc="1.326">sin aliud fortuna parat, miserere parentum,</TextUnit>
    <TextUnit id="326" loc="1.327">Mors bona, dum metus est nec adhuc dolor. ei mihi, Colchos</TextUnit>
    <TextUnit id="327" loc="1.328">unde ego et avecti timuissem vellera Phrixi?</TextUnit>
    <TextUnit id="328" loc="1.329">quos iam mente dies, quam saeva insomnia curis</TextUnit>
    <TextUnit id="329" loc="1.330">prospicio! quotiens raucos ad litoris ictus</TextUnit>
    <TextUnit id="330" loc="1.331">deficiam Scythicum metuens pontumque polumque</TextUnit>
    <TextUnit id="331" loc="1.332">nec de te credam nostris ingrata serenis!</TextUnit>
    <TextUnit id="332" loc="1.333">da, precor, amplexus haesuraque verba relinque</TextUnit>
    <TextUnit id="333" loc="1.334">auribus et dulci iam nunc preme lumina dextra!'</TextUnit>
    <TextUnit id="334" loc="1.335">talibus Alcimede maeret, sed fortior Aeson</TextUnit>
    <TextUnit id="335" loc="1.336">attollens dictis animos: 'o si mihi sanguis</TextUnit>
    <TextUnit id="336" loc="1.337">quantus erat cum signiferum cratera minantem</TextUnit>
    <TextUnit id="337" loc="1.338">non leviore Pholum manus haec compescuit auro,</TextUnit>
    <TextUnit id="338" loc="1.339">primus in aeratis posuissem puppibus arma</TextUnit>
    <TextUnit id="339" loc="1.340">concussoque ratem gauderem tollere remo.</TextUnit>
    <TextUnit id="340" loc="1.341">sed patriae valuere preces auditaque magnis</TextUnit>
    <TextUnit id="341" loc="1.342">vota deis: video nostro tot in aequore reges</TextUnit>
    <TextUnit id="342" loc="1.343">teque ducem. tales, tales ego ducere suetus</TextUnit>
    <TextUnit id="343" loc="1.344">atque sequi. nunc ille dies--det Iuppiter oro--,</TextUnit>
    <TextUnit id="344" loc="1.345">ille super quo te Scythici regisque marisque</TextUnit>
    <TextUnit id="345" loc="1.346">victorem atque umeros ardentem vellere rapto</TextUnit>
    <TextUnit id="346" loc="1.347">accipiam cedantque tuae mea facta iuventae.'</TextUnit>
    <TextUnit id="347" loc="1.348">sic ait. ille suo conlapsam pectore matrem</TextUnit>
    <TextUnit id="348" loc="1.349">sustinuit magnaque senem cervice recepit.</TextUnit>
    <TextUnit id="349" loc="1.350">Et iam finis erat. Zephyrumque ratemque morantes</TextUnit>
    <TextUnit id="350" loc="1.351">solverat amplexus tristi tuba tertia signo.</TextUnit>
    <TextUnit id="351" loc="1.352">dant remo sua quisque viri, dant nomina transtris.</TextUnit>
    <TextUnit id="352" loc="1.353">hinc laevum Telamon pelagus tenet, altior inde</TextUnit>
    <TextUnit id="353" loc="1.354">occupat Alcides aliud mare, cetera pubes</TextUnit>
    <TextUnit id="354" loc="1.355">dividitur. celer Asterion, quem matre cadentem</TextUnit>
    <TextUnit id="355" loc="1.356">Peresius gemino fovit pater amne Cometes,</TextUnit>
    <TextUnit id="356" loc="1.357">segnior Apidani vires ubi sentit Enipeus,</TextUnit>
    <TextUnit id="357" loc="1.358">nititur, hinc Talaus fratrisque Leodocus urget</TextUnit>
    <TextUnit id="358" loc="1.359">remo terga sui, quos nobile contulit Argos.</TextUnit>
    <TextUnit id="359" loc="1.360">hinc quoque missus adest quamvis arcentibus Idmon</TextUnit>
    <TextUnit id="360" loc="1.361">alitibus; sed turpe viro timuisse futura.</TextUnit>
    <TextUnit id="361" loc="1.362">hic et Naubolides tortas consurgit in undas</TextUnit>
    <TextUnit id="362" loc="1.363">Iphitus, hic patrium frangit Neptunius aequor,</TextUnit>
    <TextUnit id="363" loc="1.364">qui tenet undisonam Psamathen semperque patentem</TextUnit>
    <TextUnit id="364" loc="1.365">Taenaron, Euphemus, mollique a litore Pellae</TextUnit>
    <TextUnit id="365" loc="1.366">Deucalion certus iaculis et comminus ense</TextUnit>
    <TextUnit id="366" loc="1.367">nobilis Amphion, pariter quos edidit Hypso</TextUnit>
    <TextUnit id="367" loc="1.368">nec potuit similes voluitve ediscere vultus.</TextUnit>
    <TextUnit id="368" loc="1.369">tum valida Clymenus percusso pectore tonsa</TextUnit>
    <TextUnit id="369" loc="1.370">frater et Iphiclus puppem trahit et face saeva</TextUnit>
    <TextUnit id="370" loc="1.371">in tua mox Danaos acturus saxa, Caphereu,</TextUnit>
    <TextUnit id="371" loc="1.372">Nauplius, et tortum non a Iove fulmen Oileus</TextUnit>
    <TextUnit id="372" loc="1.373">qui gemet Euboicas nato stridente per undas</TextUnit>
    <TextUnit id="373" loc="1.374">quique Erymanthei sudantem pondere monstri</TextUnit>
    <TextUnit id="374" loc="1.375">Amphitryoniaden Tegeaeo limine Cepheus</TextUnit>
    <TextUnit id="375" loc="1.376">iuvit et Amphidamas (at frater plenior actis</TextUnit>
    <TextUnit id="376" loc="1.377">maluit Ancaeo vellus contingere Phrixi)</TextUnit>
    <TextUnit id="377" loc="1.378">tectus et Eurytion servato colla capillo,</TextUnit>
    <TextUnit id="378" loc="1.379">quem pater Aonias reducem tondebit ad aras.</TextUnit>
    <TextUnit id="379" loc="1.380">te quoque Thessalicae, Nestor, rapit in freta puppis</TextUnit>
    <TextUnit id="380" loc="1.381">fama, Mycenaeis olim qui candida velis</TextUnit>
    <TextUnit id="381" loc="1.382">aequora nec stantes mirabere mille magistros.</TextUnit>
    <TextUnit id="382" loc="1.403">nec Peleus fretus soceris et coniuge diva</TextUnit>
    <TextUnit id="383" loc="1.404">defuit ac prora splendet tua cuspis ab alta,</TextUnit>
    <TextUnit id="384" loc="1.405">Aeacide; tantum haec aliis excelsior hastis</TextUnit>
    <TextUnit id="385" loc="1.406">quantum Peliacas in vertice vicerat ornos.</TextUnit>
    <TextUnit id="386" loc="1.407">linquit et Actorides natum Chironis in antro,</TextUnit>
    <TextUnit id="387" loc="1.408">ut socius caro pariter meditetur Achilli</TextUnit>
    <TextUnit id="388" loc="1.409">fila lyrae pariterque leves puer incitet hastas.</TextUnit>
    <TextUnit id="389" loc="1.410">[discat eques placidi conscendere terga magistri]</TextUnit>
    <TextUnit id="390" loc="1.383">hic vates Phoebique fides non vana parentis</TextUnit>
    <TextUnit id="391" loc="1.384">Mopsus, puniceo cui circumfusa cothurno</TextUnit>
    <TextUnit id="392" loc="1.385">palla imos ferit alba pedes vittataque frontem</TextUnit>
    <TextUnit id="393" loc="1.386">cassis et in summo laurus Peneia cono.</TextUnit>
    <TextUnit id="394" loc="1.387">quin etiam Herculeo consurgit ab ordine Tydeus</TextUnit>
    <TextUnit id="395" loc="1.388">Nelidesque Periclymenus, quem parva Methone</TextUnit>
    <TextUnit id="396" loc="1.389">et levis Elis equis et fluctibus obvius Aulon</TextUnit>
    <TextUnit id="397" loc="1.390">caestibus adversos viderunt frangere vultus.</TextUnit>
    <TextUnit id="398" loc="1.391">tu quoque Phrixeos remo, Poeantie, Colchos</TextUnit>
    <TextUnit id="399" loc="1.392">bis Lemnon visure petis, nunc cuspide patris</TextUnit>
    <TextUnit id="400" loc="1.393">inclitus, Herculeas olim moture sagittas.</TextUnit>
    <TextUnit id="401" loc="1.394">proximus hinc Butes Actaeis dives ab oris;</TextUnit>
    <TextUnit id="402" loc="1.395">innumeras nam claudit apes longaque superbus</TextUnit>
    <TextUnit id="403" loc="1.396">fuscat nube diem dum plenas nectare cellas</TextUnit>
    <TextUnit id="404" loc="1.397">pandit et in dulcem reges dimittit Hymetton.</TextUnit>
    <TextUnit id="405" loc="1.398">insequeris casusque tuos expressa, Phalere,</TextUnit>
    <TextUnit id="406" loc="1.399">arma geris laeva; nam lapsus ab arbore parvum</TextUnit>
    <TextUnit id="407" loc="1.400">ter quater ardenti tergo circumvenit anguis,</TextUnit>
    <TextUnit id="408" loc="1.401">stat procul intendens dubium pater anxius arcum.</TextUnit>
    <TextUnit id="409" loc="1.402">tum caelata metus alios gerit arma Eribotes</TextUnit>
    <TextUnit id="410" loc="1.411">et quem fama genus non est decepta Lyaei</TextUnit>
    <TextUnit id="411" loc="1.412">Phlias immissus patrios de vertice crines.</TextUnit>
    <TextUnit id="412" loc="1.413">nec timet Ancaeum genetrix committere ponto,</TextUnit>
    <TextUnit id="413" loc="1.414">plena tulit quem rege maris. securus in aequor</TextUnit>
    <TextUnit id="414" loc="1.415">haud minus Erginus proles Neptunia fertur,</TextUnit>
    <TextUnit id="415" loc="1.416">qui maris insidias, clarae qui sidera noctis</TextUnit>
    <TextUnit id="416" loc="1.417">norit et e clausis quem destinet Aeolus antris,</TextUnit>
    <TextUnit id="417" loc="1.418">non metuat cui regna ratis, cui tradere caelum</TextUnit>
    <TextUnit id="418" loc="1.419">adsidua Tiphys vultum lassatus ab Arcto.</TextUnit>
    <TextUnit id="419" loc="1.420">taurea vulnifico portat celer aspera plumbo</TextUnit>
    <TextUnit id="420" loc="1.421">terga Lacon, saltem in vacuos ut bracchia ventos</TextUnit>
    <TextUnit id="421" loc="1.422">spargat et Oebalium Pagaseia puppis alumnum</TextUnit>
    <TextUnit id="422" loc="1.423">spectet securo celebrantem litora ludo,</TextUnit>
    <TextUnit id="423" loc="1.424">oraque Thessalico melior contundere freno</TextUnit>
    <TextUnit id="424" loc="1.425">vectorem pavidae Castor dum quaereret Helles</TextUnit>
    <TextUnit id="425" loc="1.426">passus Amyclaea pinguescere Cyllaron herba.</TextUnit>
    <TextUnit id="426" loc="1.427">illis Taenario pariter tremit ignea fuco</TextUnit>
    <TextUnit id="427" loc="1.428">purpura, quod gemina mater spectabile tela</TextUnit>
    <TextUnit id="428" loc="1.429">duxit opus: bis Taygeton silvasque comantes</TextUnit>
    <TextUnit id="429" loc="1.430">struxerat, Eurotan molli bis fuderat auro.</TextUnit>
    <TextUnit id="430" loc="1.431">quemque suus sonipes niveo de stamine portat</TextUnit>
    <TextUnit id="431" loc="1.432">et volat amborum patrius de pectore cycnus.</TextUnit>
    <TextUnit id="432" loc="1.433">at tibi collectas solvit iam fibula vestes</TextUnit>
    <TextUnit id="433" loc="1.434">ostenditque umeros fortes spatiumque superbi</TextUnit>
    <TextUnit id="434" loc="1.435">pectoris Herculeis aequum, Meleagre, lacertis.</TextUnit>
    <TextUnit id="435" loc="1.436">hic numerosa phalanx, proles Cyllenia: certus</TextUnit>
    <TextUnit id="436" loc="1.437">Aethalides subitas nervo redeunte sagittas</TextUnit>
    <TextUnit id="437" loc="1.438">cogere; tu medios gladio bonus ire per hostes,</TextUnit>
    <TextUnit id="438" loc="1.439">Euryte; nec patrio Minyis ignobilis usu</TextUnit>
    <TextUnit id="439" loc="1.440">nuntia verba ducis populis qui reddit Echion.</TextUnit>
    <TextUnit id="440" loc="1.441">sed non, Iphi, tuis Argo reditura lacertis</TextUnit>
    <TextUnit id="441" loc="1.442">heu cinerem Scythica te maesta relinquet harena</TextUnit>
    <TextUnit id="442" loc="1.443">cessantemque tuo lugebit in ordine remum.</TextUnit>
    <TextUnit id="443" loc="1.444">te quoque dant campi tanto pastore Pheraei</TextUnit>
    <TextUnit id="444" loc="1.445">felices, Admete, tuis nam pendet in arvis</TextUnit>
    <TextUnit id="445" loc="1.446">Delius ingrato Steropen quod fuderat arcu.</TextUnit>
    <TextUnit id="446" loc="1.447">a quotiens famulo notis soror obvia silvis</TextUnit>
    <TextUnit id="447" loc="1.448">flevit ubi Ossaeae captaret frigora quercus</TextUnit>
    <TextUnit id="448" loc="1.449">perderet et pingui miseros Boebeide crines!</TextUnit>
    <TextUnit id="449" loc="1.450">insurgit transtris et remo Nerea versat</TextUnit>
    <TextUnit id="450" loc="1.451">Canthus, in Aeaeo volvet quem barbara cuspis</TextUnit>
    <TextUnit id="451" loc="1.452">pulvere; at interea clari decus adiacet orbis</TextUnit>
    <TextUnit id="452" loc="1.453">quem genitor gestabat Abas--secat aurea fluctu</TextUnit>
    <TextUnit id="453" loc="1.454">tegmina Chalcidicas fugiens Euripus harenas</TextUnit>
    <TextUnit id="454" loc="1.455">celsaque semiferum contorquens frena luporum</TextUnit>
    <TextUnit id="455" loc="1.456">surgis ab ostrifero medius, Neptune, Geraesto.</TextUnit>
    <TextUnit id="456" loc="1.457">et tibi Palladia pinu, Polypheme, revecto</TextUnit>
    <TextUnit id="457" loc="1.458">ante urbem ardentis restat deprendere patris</TextUnit>
    <TextUnit id="458" loc="1.459">reliquias, multum famulis pia iusta moratis</TextUnit>
    <TextUnit id="459" loc="1.460">si venias. breviore petit iam caerula remo</TextUnit>
    <TextUnit id="460" loc="1.461">occupat et longe sua transtra novissimus Idas.</TextUnit>
    <TextUnit id="461" loc="1.462">at frater magnos Lynceus servatur in usus,</TextUnit>
    <TextUnit id="462" loc="1.463">quem tulit Arene, possit qui rumpere terras</TextUnit>
    <TextUnit id="463" loc="1.464">et Styga transmisso tacitam deprendere visu.</TextUnit>
    <TextUnit id="464" loc="1.465">fluctibus e mediis terras dabit ille magistro</TextUnit>
    <TextUnit id="465" loc="1.466">et dabit astra rati cumque aethera Iuppiter umbra</TextUnit>
    <TextUnit id="466" loc="1.467">perdiderit solus transibit nubila Lynceus.</TextUnit>
    <TextUnit id="467" loc="1.468">quin et Cecropiae proles vacat Orithyiae</TextUnit>
    <TextUnit id="468" loc="1.469">temperet ut tremulos Zetes fraterque ceruchos.</TextUnit>
    <TextUnit id="469" loc="1.470">nec vero Odrysius transtris impenditur Orpheus</TextUnit>
    <TextUnit id="470" loc="1.471">aut pontum remo subigit, sed carmine tonsas</TextUnit>
    <TextUnit id="471" loc="1.472">ire docet summo passim ne gurgite pugnent.</TextUnit>
    <TextUnit id="472" loc="1.473">donat et Iphiclo pelagus iuvenumque labores</TextUnit>
    <TextUnit id="473" loc="1.474">Aesonides, fessum Phylace quem miserat aevo</TextUnit>
    <TextUnit id="474" loc="1.475">non iam operum in partem, monitus sed tradat ut acres</TextUnit>
    <TextUnit id="475" loc="1.476">magnorumque viros qui laudibus urat avorum.</TextUnit>
    <TextUnit id="476" loc="1.477">Arge, tuae tibi cura ratis, te moenia doctum</TextUnit>
    <TextUnit id="477" loc="1.478">Thespia Palladio dant munere; sors tibi nequa</TextUnit>
    <TextUnit id="478" loc="1.479">parte trahat tacitum puppis mare fissaque fluctu</TextUnit>
    <TextUnit id="479" loc="1.480">vel pice vel molli conducere vulnera cera.</TextUnit>
    <TextUnit id="480" loc="1.481">pervigil Arcadio Tiphys pendebat ab astro</TextUnit>
    <TextUnit id="481" loc="1.482">Hagniades, felix stellis qui segnibus usum</TextUnit>
    <TextUnit id="482" loc="1.483">et dedit aequoreos caelo duce tendere cursus.</TextUnit>
    <TextUnit id="483" loc="1.484">Ecce per obliqui rapidum compendia montis</TextUnit>
    <TextUnit id="484" loc="1.485">ductor ovans laetusque dolis agnoscit Acastum</TextUnit>
    <TextUnit id="485" loc="1.486">horrentem iaculis et parmae luce coruscum.</TextUnit>
    <TextUnit id="486" loc="1.487">ille ubi se mediae per scuta virosque carinae</TextUnit>
    <TextUnit id="487" loc="1.488">intulit, ardenti Aesonides retinacula ferro</TextUnit>
    <TextUnit id="488" loc="1.489">abscidit. haud aliter saltus vastataque pernix</TextUnit>
    <TextUnit id="489" loc="1.490">venator cum lustra fugit dominoque timentem</TextUnit>
    <TextUnit id="490" loc="1.491">urget equum teneras compressus pectore tigres</TextUnit>
    <TextUnit id="491" loc="1.492">quas astu rapuit pavido, dum saeva relictis</TextUnit>
    <TextUnit id="492" loc="1.493">mater in adverso catulis venatur Amano.</TextUnit>
    <TextUnit id="493" loc="1.494">it pariter propulsa ratis. stant litore matres</TextUnit>
    <TextUnit id="494" loc="1.495">claraque vela oculis percussaque sole sequuntur</TextUnit>
    <TextUnit id="495" loc="1.496">scuta virum, donec iam celsior arbore pontus</TextUnit>
    <TextUnit id="496" loc="1.497">immensusque ratem spectantibus abstulit aer.</TextUnit>
    <TextUnit id="497" loc="1.498">Siderea tunc arce pater pulcherrima Graium</TextUnit>
    <TextUnit id="498" loc="1.499">coepta tuens tantamque operis consurgere molem</TextUnit>
    <TextUnit id="499" loc="1.500">laetatur; patrii neque enim probat otia regni.</TextUnit>
    <TextUnit id="500" loc="1.501">una omnes gaudent superi venturaque mundo</TextUnit>
    <TextUnit id="501" loc="1.502">tempora quaeque vias cernunt sibi crescere Parcae.</TextUnit>
    <TextUnit id="502" loc="1.503">sed non et Scythici genitor discrimine nati</TextUnit>
    <TextUnit id="503" loc="1.504">intrepidus tales fundit Sol pectore voces:</TextUnit>
    <TextUnit id="504" loc="1.505">'summe sator, cui nostra dies volventibus annis</TextUnit>
    <TextUnit id="505" loc="1.506">tot peragit reficitque vices, tuane ista voluntas</TextUnit>
    <TextUnit id="506" loc="1.507">Graiaque nunc undis duce te nutuque secundo</TextUnit>
    <TextUnit id="507" loc="1.508">it ratis? an meritos fas est mihi rumpere questus?</TextUnit>
    <TextUnit id="508" loc="1.509">hoc metuens et nequa foret manus invida nato</TextUnit>
    <TextUnit id="509" loc="1.510">non mediae telluris opes, non improba legi</TextUnit>
    <TextUnit id="510" loc="1.511">divitis arva plagae (teneant uberrima Teucer</TextUnit>
    <TextUnit id="511" loc="1.512">et Libys et vestri Pelopis domus): horrida saevo</TextUnit>
    <TextUnit id="512" loc="1.513">quae premis arva gelu strictosque insedimus amnes.</TextUnit>
    <TextUnit id="513" loc="1.514">cederet his etiam et sese sine honore referret</TextUnit>
    <TextUnit id="514" loc="1.515">ulterius, sed nube rigens ac nescia rerum</TextUnit>
    <TextUnit id="515" loc="1.516">stat super et nostros iam zona reverberat ignes.</TextUnit>
    <TextUnit id="516" loc="1.517">quid regio immanis, quid barbarus amnibus ullis</TextUnit>
    <TextUnit id="517" loc="1.518">Phasis et aversis proles mea gentibus obstat?</TextUnit>
    <TextUnit id="518" loc="1.519">quid Minyae meruere queri? num vellere Graio</TextUnit>
    <TextUnit id="519" loc="1.520">vi potitur? profugo quin agmina iungere Phrixo</TextUnit>
    <TextUnit id="520" loc="1.521">abnuit, Inoas ultor nec venit ad aras,</TextUnit>
    <TextUnit id="521" loc="1.522">imperii sed parte virum nataeque moratus</TextUnit>
    <TextUnit id="522" loc="1.523">coniugio videt e Graia nunc stirpe nepotes</TextUnit>
    <TextUnit id="523" loc="1.524">et generos vocat et iunctas sibi sanguine terras.</TextUnit>
    <TextUnit id="524" loc="1.525">flecte ratem motusque, pater, nec vulnere nostro</TextUnit>
    <TextUnit id="525" loc="1.526">aequora pande viris; veteris sat conscia luctus</TextUnit>
    <TextUnit id="526" loc="1.527">silva Padi et viso flentes genitore sorores!'</TextUnit>
    <TextUnit id="527" loc="1.528">adfremit his quassatque caput qui vellera dono</TextUnit>
    <TextUnit id="528" loc="1.529">Bellipotens sibi fixa videt temptataque, contra</TextUnit>
    <TextUnit id="529" loc="1.530">Pallas et amborum gemuit Saturnia questus.</TextUnit>
    <TextUnit id="530" loc="1.531">Tum genitor: 'vetera haec nobis et condita pergunt</TextUnit>
    <TextUnit id="531" loc="1.532">ordine cuncta suo rerumque a principe cursu</TextUnit>
    <TextUnit id="532" loc="1.533">fixa manent; neque enim terris tum sanguis in ullis</TextUnit>
    <TextUnit id="533" loc="1.534">noster erat cum fata darem, iustique facultas</TextUnit>
    <TextUnit id="534" loc="1.535">hinc mihi cum varios struerem per saecula reges.</TextUnit>
    <TextUnit id="535" loc="1.536">atque ego curarum repetam decreta mearum.</TextUnit>
    <TextUnit id="536" loc="1.537">iam pridem regio quae virginis aequor ad Helles</TextUnit>
    <TextUnit id="537" loc="1.538">et Tanai tenus immenso descendit ab Euro</TextUnit>
    <TextUnit id="538" loc="1.539">undat equis floretque viris nec tollere contra</TextUnit>
    <TextUnit id="539" loc="1.540">ulla pares animos nomenque capessere bellis</TextUnit>
    <TextUnit id="540" loc="1.541">ausa manus. sic fata locos, sic ipse fovebam.</TextUnit>
    <TextUnit id="541" loc="1.542">accelerat sed summa dies Asiamque labantem</TextUnit>
    <TextUnit id="542" loc="1.543">linquimus et poscunt iam me sua tempora Grai.</TextUnit>
    <TextUnit id="543" loc="1.544">inde meae quercus tripodesque animaeque parentum</TextUnit>
    <TextUnit id="544" loc="1.545">hanc pelago misere manum. via facta per undas</TextUnit>
    <TextUnit id="545" loc="1.546">perque hiemes, Bellona, tibi. nec vellera tantum</TextUnit>
    <TextUnit id="546" loc="1.547">indignanda manent propiorque ex virgine rapta</TextUnit>
    <TextUnit id="547" loc="1.548">ille dolor, sed--nulla magis sententia menti</TextUnit>
    <TextUnit id="548" loc="1.549">fixa meae--veniet Phrygia iam pastor ab Ida,</TextUnit>
    <TextUnit id="549" loc="1.550">qui gemitus irasque pares et mutua Grais</TextUnit>
    <TextUnit id="550" loc="1.551">dona ferat. quae classe dehinc effusa procorum</TextUnit>
    <TextUnit id="551" loc="1.552">bella, quot ad Troiae flentes hiberna Mycenas,</TextUnit>
    <TextUnit id="552" loc="1.553">quot proceres natosque deum, quae robora cernes</TextUnit>
    <TextUnit id="553" loc="1.554">oppetere et magnis Asiam concedere fatis!</TextUnit>
    <TextUnit id="554" loc="1.555">hinc Danaum de fine sedet gentesque fovebo</TextUnit>
    <TextUnit id="555" loc="1.556">mox alias. pateant montes silvaeque lacusque</TextUnit>
    <TextUnit id="556" loc="1.557">cunctaque claustra maris, spes et metus omnibus esto.</TextUnit>
    <TextUnit id="557" loc="1.558">arbiter ipse locos terrenaque summa movendo</TextUnit>
    <TextUnit id="558" loc="1.559">experiar, quaenam populis longissima cunctis</TextUnit>
    <TextUnit id="559" loc="1.560">regna velim linquamque datas ubi certus habenas.'</TextUnit>
    <TextUnit id="560" loc="1.561">tunc oculos Aegaea refert ad caerula robur</TextUnit>
    <TextUnit id="561" loc="1.562">Herculeum Ledaeque tuens genus atque ita fatur:</TextUnit>
    <TextUnit id="562" loc="1.563">'tendite in astra, viri: me primum regia mundo</TextUnit>
    <TextUnit id="563" loc="1.564">Iapeti post bella trucis Phlegraeque labores</TextUnit>
    <TextUnit id="564" loc="1.565">imposuit; durum vobis iter et grave caeli</TextUnit>
    <TextUnit id="565" loc="1.566">institui. sic ecce meus, sic orbe peracto</TextUnit>
    <TextUnit id="566" loc="1.567">Liber et expertus remeavit Apollo.'</TextUnit>
    <TextUnit id="567" loc="1.568">dixit et ingenti flammantem nubila sulco</TextUnit>
    <TextUnit id="568" loc="1.569">direxit per inane facem, quae puppe propinqua</TextUnit>
    <TextUnit id="569" loc="1.570">in bifidum discessit iter fratresque petivit</TextUnit>
    <TextUnit id="570" loc="1.571">Tyndareos, placida et mediis in frontibus haesit</TextUnit>
    <TextUnit id="571" loc="1.572">protinus amborum lumenque innoxia fundit</TextUnit>
    <TextUnit id="572" loc="1.573">purpureum, miseris olim implorabile nautis.</TextUnit>
    <TextUnit id="573" loc="1.574">Interea medio saevus permissa profundo</TextUnit>
    <TextUnit id="574" loc="1.575">carbasa Pangaea Boreas speculatus ab arce</TextUnit>
    <TextUnit id="575" loc="1.576">continuo Aeoliam Tyrrhenaque tendit ad antra</TextUnit>
    <TextUnit id="576" loc="1.577">concitus. omne dei rapidis nemus ingemit alis,</TextUnit>
    <TextUnit id="577" loc="1.578">strata Ceres motuque niger sub praepete pontus.</TextUnit>
    <TextUnit id="578" loc="1.579">aequore Trinacrio refugique a parte Pelori</TextUnit>
    <TextUnit id="579" loc="1.580">stat rupes horrenda fretis, quot in aethera surgit</TextUnit>
    <TextUnit id="580" loc="1.581">molibus, infernas totidem demissa sub undas.</TextUnit>
    <TextUnit id="581" loc="1.582">nec scopulos aut antra minor iuxta altera tellus</TextUnit>
    <TextUnit id="582" loc="1.583">cernitur. illam Acamans habitat nudusque Pyracmon,</TextUnit>
    <TextUnit id="583" loc="1.584">has nimbi ventique domos et naufraga servat</TextUnit>
    <TextUnit id="584" loc="1.585">tempestas, hinc in terras latumque profundum</TextUnit>
    <TextUnit id="585" loc="1.586">est iter, hinc olim soliti miscere polumque</TextUnit>
    <TextUnit id="586" loc="1.587">infelixque fretum (neque enim tunc Aeolus illis</TextUnit>
    <TextUnit id="587" loc="1.588">rector erat, Libya cum rumperet advena Calpen</TextUnit>
    <TextUnit id="588" loc="1.589">Oceanus, cum flens Siculos Oenotria fines</TextUnit>
    <TextUnit id="589" loc="1.590">perderet et mediis intrarent montibus undae),</TextUnit>
    <TextUnit id="590" loc="1.591">intonuit donec pavidis ex aethere ventis</TextUnit>
    <TextUnit id="591" loc="1.592">Omnipotens regemque dedit, quem iussa vereri</TextUnit>
    <TextUnit id="592" loc="1.593">saeva cohors; vix monte chalybs iterataque muris</TextUnit>
    <TextUnit id="593" loc="1.594">saxa domant Euros. cum iam cohibere frementum</TextUnit>
    <TextUnit id="594" loc="1.595">ora nequit, rex tunc aditus et claustra refringit</TextUnit>
    <TextUnit id="595" loc="1.596">ipse volens placatque data fera murmura porta.</TextUnit>
    <TextUnit id="596" loc="1.597">nuntius hunc solio Boreas proturbat ab alto.</TextUnit>
    <TextUnit id="597" loc="1.598">'Pangaea quod ab arce nefas,' ait, 'Aeole, vidi!</TextUnit>
    <TextUnit id="598" loc="1.599">Graia novam ferro molem commenta iuventus</TextUnit>
    <TextUnit id="599" loc="1.600">pergit et ingenti gaudens domat aequora velo.</TextUnit>
    <TextUnit id="600" loc="1.601">nec mihi libertas imis freta tollere harenis</TextUnit>
    <TextUnit id="601" loc="1.602">qualis eram nondum vinclis et carcere clausus.</TextUnit>
    <TextUnit id="602" loc="1.603">hinc animi structaeque viris fiducia puppis,</TextUnit>
    <TextUnit id="603" loc="1.604">quod Borean sub rege vident. da mergere Graios</TextUnit>
    <TextUnit id="604" loc="1.605">insanamque ratem! nil me mea pignora tangunt.</TextUnit>
    <TextUnit id="605" loc="1.606">tantum hominum compesce minas dum litora iuxta</TextUnit>
    <TextUnit id="606" loc="1.607">Thessala necdum aliae viderunt carbasa terrae.'</TextUnit>
    <TextUnit id="607" loc="1.608">Dixerat, at cuncti fremere intus et aequora venti</TextUnit>
    <TextUnit id="608" loc="1.609">poscere. tum validam contorto turbine portam</TextUnit>
    <TextUnit id="609" loc="1.610">impulit Hippotades, fundunt se carcere laeti</TextUnit>
    <TextUnit id="610" loc="1.611">Thraces equi Zephyrusque et nocti concolor alas</TextUnit>
    <TextUnit id="611" loc="1.612">nimborum cum prole Notus crinemque procellis</TextUnit>
    <TextUnit id="612" loc="1.613">hispidus et multa flavus caput Eurus harena.</TextUnit>
    <TextUnit id="613" loc="1.614">induxere hiemem raucoque ad litora tractu</TextUnit>
    <TextUnit id="614" loc="1.615">unanimi freta curva ferunt. nec sola Tridentis</TextUnit>
    <TextUnit id="615" loc="1.616">regna movent, vasto pariter ruit igneus aether</TextUnit>
    <TextUnit id="616" loc="1.617">cum tonitru piceoque premit nox omnia caelo.</TextUnit>
    <TextUnit id="617" loc="1.618">excussi manibus remi conversaque frontem</TextUnit>
    <TextUnit id="618" loc="1.619">puppis in obliquum resonos latus accipit ictus,</TextUnit>
    <TextUnit id="619" loc="1.620">vela super tremulum subitus volitantia malum</TextUnit>
    <TextUnit id="620" loc="1.621">turbo rapit. qui tum Minyis trepidantibus horror</TextUnit>
    <TextUnit id="621" loc="1.622">cum picei fulsere poli pavidamque coruscae</TextUnit>
    <TextUnit id="622" loc="1.623">ante ratem cecidere faces antemnaque laevo</TextUnit>
    <TextUnit id="623" loc="1.624">prona dehiscentem cornu cum sustulit undam.</TextUnit>
    <TextUnit id="624" loc="1.625">non hiemem missosque putant consurgere ventos</TextUnit>
    <TextUnit id="625" loc="1.626">ignari, sed tale fretum. tum murmure maesto:</TextUnit>
    <TextUnit id="626" loc="1.627">'hoc erat inlicitas temerare rudentibus undas</TextUnit>
    <TextUnit id="627" loc="1.628">quod nostri timuere patres. vix litore puppem</TextUnit>
    <TextUnit id="628" loc="1.629">solvimus et quanto fremitu se sustulit Aegon!</TextUnit>
    <TextUnit id="629" loc="1.630">hocine Cyaneae concurrunt aequore cautes</TextUnit>
    <TextUnit id="630" loc="1.631">tristius an miseris superest mare? linquite, terrae,</TextUnit>
    <TextUnit id="631" loc="1.632">spem pelagi sacrosque iterum seponite fluctus!'</TextUnit>
    <TextUnit id="632" loc="1.633">haec iterant segni flentes occumbere leto.</TextUnit>
    <TextUnit id="633" loc="1.634">magnanimus spectat pharetras et inutile robur</TextUnit>
    <TextUnit id="634" loc="1.635">Amphitryoniades. miscent suprema paventes</TextUnit>
    <TextUnit id="635" loc="1.636">verba alii iunguntque manus atque ora fatigant</TextUnit>
    <TextUnit id="636" loc="1.637">aspectu in misero ~tota~ cum protinus alnus</TextUnit>
    <TextUnit id="637" loc="1.638">solvitur et vasto puppis mare sorbet hiatu.</TextUnit>
    <TextUnit id="638" loc="1.639">illam huc atque illuc nunc torquens verberat Eurus,</TextUnit>
    <TextUnit id="639" loc="1.640">nunc stridens Zephyris aufert Notus. undique fervent</TextUnit>
    <TextUnit id="640" loc="1.641">aequora, cum subitus trifida Neptunus in hasta</TextUnit>
    <TextUnit id="641" loc="1.642">caeruleum fundo caput extulit. 'hanc mihi Pallas</TextUnit>
    <TextUnit id="642" loc="1.643">et soror hanc,' inquit, 'mulcens mea pectora fletu</TextUnit>
    <TextUnit id="643" loc="1.644">abstulerint; veniant Phariae Tyriaeque carinae</TextUnit>
    <TextUnit id="644" loc="1.645">permissumque putent. quotiens mox rapta videbo</TextUnit>
    <TextUnit id="645" loc="1.646">vela notis plenasque aliis clamoribus undas!</TextUnit>
    <TextUnit id="646" loc="1.647">non meus Orion aut saevus Pliade Taurus</TextUnit>
    <TextUnit id="647" loc="1.648">mortis causa novae; miseris tu gentibus, Argo,</TextUnit>
    <TextUnit id="648" loc="1.649">fata paras nec iam merito tibi, Tiphy, quietum</TextUnit>
    <TextUnit id="649" loc="1.650">ulla parens volet Elysium manesque piorum.'</TextUnit>
    <TextUnit id="650" loc="1.651">haec ait et pontum pater ac turbata reponit</TextUnit>
    <TextUnit id="651" loc="1.652">litora depellitque Notos, quos caerulus horror</TextUnit>
    <TextUnit id="652" loc="1.653">et madido gravis unda sinu longeque secutus</TextUnit>
    <TextUnit id="653" loc="1.654">imber ad Aeoliae tendunt simul aequora portae.</TextUnit>
    <TextUnit id="654" loc="1.655">emicuit reserata dies caelumque resolvit</TextUnit>
    <TextUnit id="655" loc="1.656">arcus et in summos redierunt nubila montes.</TextUnit>
    <TextUnit id="656" loc="1.657">iam placidis ratis exstat aquis, quam gurgite ab imo</TextUnit>
    <TextUnit id="657" loc="1.658">et Thetis et magnis Nereus socer erigit ulnis.</TextUnit>
    <TextUnit id="658" loc="1.659">ergo umeros ductor sacro velatur amictu</TextUnit>
    <TextUnit id="659" loc="1.660">Aesoniamque capit pateram, quam munere gaudens</TextUnit>
    <TextUnit id="660" loc="1.661">liquerat hospitio pharetrasque rependerat auro</TextUnit>
    <TextUnit id="661" loc="1.662">Salmoneus, nondum ille furens, cum fingeret alti</TextUnit>
    <TextUnit id="662" loc="1.663">quadrifida trabe tela Iovis contraque ruenti</TextUnit>
    <TextUnit id="663" loc="1.664">aut Athon aut Rhodopen maestae nemora ardua Pisae</TextUnit>
    <TextUnit id="664" loc="1.665">aemulus et miseros ipse ureret Elidis agros.</TextUnit>
    <TextUnit id="665" loc="1.666">hac pelago libat latices et talibus infit:</TextUnit>
    <TextUnit id="666" loc="1.667">'di, quibus undarum tempestatisque sonorae</TextUnit>
    <TextUnit id="667" loc="1.668">imperium et magno penitus par regia caelo,</TextUnit>
    <TextUnit id="668" loc="1.669">tuque, fretum divosque pater sortite biformes,</TextUnit>
    <TextUnit id="669" loc="1.670">seu casus nox ista fuit seu, volvitur axis</TextUnit>
    <TextUnit id="670" loc="1.671">ut superum, sic stare~t opus~ tollique vicissim</TextUnit>
    <TextUnit id="671" loc="1.672">pontus habet seu te subitae nova puppis imago</TextUnit>
    <TextUnit id="672" loc="1.673">armorumque hominumque truces consurgere in iras</TextUnit>
    <TextUnit id="673" loc="1.674">impulit, haec luerim satis et tua numina, rector,</TextUnit>
    <TextUnit id="674" loc="1.675">iam fuerint meliora mihi. da reddere terris</TextUnit>
    <TextUnit id="675" loc="1.676">has animas patriaeque amplecti limina portae!</TextUnit>
    <TextUnit id="676" loc="1.677">tum quocumque loco meritas tibi plurimus aras</TextUnit>
    <TextUnit id="677" loc="1.678">pascet honos, quantusque rotis horrendus equisque</TextUnit>
    <TextUnit id="678" loc="1.679">stas, pater, atque ingens utrimque fluentia Triton</TextUnit>
    <TextUnit id="679" loc="1.680">frena tenet, tantus nostras condere per urbes.'</TextUnit>
    <TextUnit id="680" loc="1.681">dixerat haec. oritur clamor dextraeque sequentum</TextUnit>
    <TextUnit id="681" loc="1.682">verba ducis. sic cum stabulis et messibus ingens</TextUnit>
    <TextUnit id="682" loc="1.683">ira deum et Calabri populator Sirius arvi</TextUnit>
    <TextUnit id="683" loc="1.684">incubuit, coit agrestum manus anxia priscum</TextUnit>
    <TextUnit id="684" loc="1.685">in nemus et miseris dictat pia vota sacerdos.</TextUnit>
    <TextUnit id="685" loc="1.686">ecce autem molli Zephyros descendere lapsu</TextUnit>
    <TextUnit id="686" loc="1.687">aspiciunt, volat immissis cava pinus habenis</TextUnit>
    <TextUnit id="687" loc="1.688">infinditque salum et spumas vomit aere tridenti;</TextUnit>
    <TextUnit id="688" loc="1.689">Tiphys agit tacitique sedent ad iussa ministri,</TextUnit>
    <TextUnit id="689" loc="1.690">qualiter ad summi solium Iovis omnia circum</TextUnit>
    <TextUnit id="690" loc="1.691">prona parata deo, ventique imbresque nivesque</TextUnit>
    <TextUnit id="691" loc="1.692">fulguraque et tonitrus et adhuc in fontibus amnes.</TextUnit>
    <TextUnit id="692" loc="1.693">At subitus curaque ducem metus acrior omni</TextUnit>
    <TextUnit id="693" loc="1.694">mensque mali praesaga quatit, quod regis adortus</TextUnit>
    <TextUnit id="694" loc="1.695">progeniem raptoque dolis crudelis Acasto</TextUnit>
    <TextUnit id="695" loc="1.696">cetera nuda neci medioque in crimine patrem</TextUnit>
    <TextUnit id="696" loc="1.697">liquerit ac nullis inopem vallaverit armis,</TextUnit>
    <TextUnit id="697" loc="1.698">ipse procul nunc tuta tenens; ruat omnis in illos</TextUnit>
    <TextUnit id="698" loc="1.699">quippe furor. nec vana pavet trepidatque futuris.</TextUnit>
    <TextUnit id="699" loc="1.700">Saevit atrox Pelias inimicaque vertice ab alto</TextUnit>
    <TextUnit id="700" loc="1.701">vela videt nec qua se ardens effundere possit.</TextUnit>
    <TextUnit id="701" loc="1.702">nil animi, nil regna iuvant; fremit obice ponti</TextUnit>
    <TextUnit id="702" loc="1.703">clausa cohors telisque salum facibusque coruscat.</TextUnit>
    <TextUnit id="703" loc="1.704">haud secus, aerisona volucer cum Daedalus Ida</TextUnit>
    <TextUnit id="704" loc="1.705">prosiluit iuxtaque comes brevioribus alis,</TextUnit>
    <TextUnit id="705" loc="1.706">nube nova linquente domos Minoia frustra</TextUnit>
    <TextUnit id="706" loc="1.707">infremuit manus et visu lassatur inani</TextUnit>
    <TextUnit id="707" loc="1.708">omnis eques plenisque redit Gortyna pharetris.</TextUnit>
    <TextUnit id="708" loc="1.709">quin etiam in thalamis primoque in limine Acasti</TextUnit>
    <TextUnit id="709" loc="1.710">fusus humo iuvenis gressus et inania signa</TextUnit>
    <TextUnit id="710" loc="1.711">ore premit sparsisque legens vestigia canis</TextUnit>
    <TextUnit id="711" loc="1.712">'te quoque iam maesti forsan genitoris imago,</TextUnit>
    <TextUnit id="712" loc="1.713">nate,' ait 'et luctus subeunt suspiria nostri</TextUnit>
    <TextUnit id="713" loc="1.714">iamque dolos circumque trucis discrimina leti</TextUnit>
    <TextUnit id="714" loc="1.715">mille vides. qua te, infelix, quibus insequar oris?</TextUnit>
    <TextUnit id="715" loc="1.716">non Scythicas ferus ille domos nec ad ostia Ponti</TextUnit>
    <TextUnit id="716" loc="1.717">tendit iter, falsae sed captum laudis amore</TextUnit>
    <TextUnit id="717" loc="1.718">te, puer, in nostrae durus tormenta senectae</TextUnit>
    <TextUnit id="718" loc="1.719">nunc lacerat. celsis an si freta puppibus essent</TextUnit>
    <TextUnit id="719" loc="1.720">pervia, non ultro iuvenes classemque dedissem?</TextUnit>
    <TextUnit id="720" loc="1.721">o domus, o freti nequiquam prole penates!'</TextUnit>
    <TextUnit id="721" loc="1.722">dixit et extemplo furiis iraque minaci</TextUnit>
    <TextUnit id="722" loc="1.723">terribilis: 'sunt hic etiam tua vulnera, praedo,</TextUnit>
    <TextUnit id="723" loc="1.724">sunt lacrimae carusque parens!' simul aedibus altis</TextUnit>
    <TextUnit id="724" loc="1.725">itque reditque fremens rerumque asperrima versat.</TextUnit>
    <TextUnit id="725" loc="1.726">Bistonas ad meritos cum cornua saeva Thyoneus</TextUnit>
    <TextUnit id="726" loc="1.727">torsit et infelix iam mille furoribus Haemus,</TextUnit>
    <TextUnit id="727" loc="1.728">iam Rhodopes nemora alta gemunt, talem incita longis</TextUnit>
    <TextUnit id="728" loc="1.729">porticibus coniunxque fugit natique Lycurgum.</TextUnit>
    <TextUnit id="729" loc="1.730">Tartareo tum sacra Iovi Stygiisque ferebat</TextUnit>
    <TextUnit id="730" loc="1.731">manibus Alcimede tanto super anxia nato,</TextUnit>
    <TextUnit id="731" loc="1.732">siquid ab excitis melius praenosceret umbris.</TextUnit>
    <TextUnit id="732" loc="1.733">ipsum etiam curisque parem talesque prementem</TextUnit>
    <TextUnit id="733" loc="1.734">corde metus ducit, facilem tamen, Aesona coniunx.</TextUnit>
    <TextUnit id="734" loc="1.735">in scrobibus cruor et largus Phlegethontis operti</TextUnit>
    <TextUnit id="735" loc="1.736">stagnat honos saevoque vocat grandaeva tumultu</TextUnit>
    <TextUnit id="736" loc="1.737">Thessalis exanimes atavos magnaeque nepotem</TextUnit>
    <TextUnit id="737" loc="1.738">Pleiones. et iam tenues ad carmina vultus</TextUnit>
    <TextUnit id="738" loc="1.739">extulerat maestosque tuens natumque nurumque</TextUnit>
    <TextUnit id="739" loc="1.740">talia libato pandebat sanguine Cretheus:</TextUnit>
    <TextUnit id="740" loc="1.741">'mitte metus, volat ille mari, quantumque propinquat</TextUnit>
    <TextUnit id="741" loc="1.742">iam magis atque magis variis stupet Aea deorum</TextUnit>
    <TextUnit id="742" loc="1.743">prodigiis quatiuntque truces oracula Colchos.</TextUnit>
    <TextUnit id="743" loc="1.744">heu quibus ingreditur fatis, qui gentibus horror</TextUnit>
    <TextUnit id="744" loc="1.745">pergit! mox Scythiae spoliis nuribusque superbus</TextUnit>
    <TextUnit id="745" loc="1.746">adveniet--cuperem ipse graves tum rumpere terras--,</TextUnit>
    <TextUnit id="746" loc="1.747">sed tibi triste nefas fraternaque turbidus arma</TextUnit>
    <TextUnit id="747" loc="1.748">rex parat et saevas irarum concipit ignes.</TextUnit>
    <TextUnit id="748" loc="1.749">quin rapis hinc animam et famulos citus effugis artus?</TextUnit>
    <TextUnit id="749" loc="1.750">i, meus es, iam te in lucos pia turba silentum</TextUnit>
    <TextUnit id="750" loc="1.751">secretisque ciet volitans pater Aeolus arvis.'</TextUnit>
    <TextUnit id="751" loc="1.752">Horruit interea famulum clamore supremo</TextUnit>
    <TextUnit id="752" loc="1.753">maesta domus, regemque fragor per moenia differt</TextUnit>
    <TextUnit id="753" loc="1.754">mille ciere manus et iam dare iussa vocatis.</TextUnit>
    <TextUnit id="754" loc="1.755">flagrantes aras vestemque nemusque sacerdos</TextUnit>
    <TextUnit id="755" loc="1.756">praecipitat subitisque pavens circumspicit, Aeson</TextUnit>
    <TextUnit id="756" loc="1.757">quid moveat. quam multa leo cunctatur in arta</TextUnit>
    <TextUnit id="757" loc="1.758">mole virum rictuque genas et lumina pressit,</TextUnit>
    <TextUnit id="758" loc="1.759">sic curae subiere ducem, ferrumne capessat</TextUnit>
    <TextUnit id="759" loc="1.760">imbelle atque aevi senior gestamina primi</TextUnit>
    <TextUnit id="760" loc="1.761">an patres regnique acuat mutabile vulgus.</TextUnit>
    <TextUnit id="761" loc="1.762">contra effusa manus haerensque in pectore coniunx</TextUnit>
    <TextUnit id="762" loc="1.763">'me quoque' ait 'casus comitem quicumque propinquat</TextUnit>
    <TextUnit id="763" loc="1.764">accipies nec fata traham natumque videbo</TextUnit>
    <TextUnit id="764" loc="1.765">te sine, sat caeli patiens, cum prima per altum</TextUnit>
    <TextUnit id="765" loc="1.766">vela dedit, potui quae tantum ferre dolorem.'</TextUnit>
    <TextUnit id="766" loc="1.767">talia per lacrimas. et iam circumspicit Aeson,</TextUnit>
    <TextUnit id="767" loc="1.768">praeveniat quo fine minas, quae fata capessat</TextUnit>
    <TextUnit id="768" loc="1.769">digna satis; magnos obitus natumque domumque</TextUnit>
    <TextUnit id="769" loc="1.770">et genus Aeolium pugnataque poscere bella.</TextUnit>
    <TextUnit id="770" loc="1.771">est etiam ante oculos aevum rudis altera proles,</TextUnit>
    <TextUnit id="771" loc="1.772">ingentes animos et fortia discere facta</TextUnit>
    <TextUnit id="772" loc="1.773">quem velit atque olim leti meminisse paterni.</TextUnit>
    <TextUnit id="773" loc="1.774">ergo sacra novat. veteris sub nocte cupressi</TextUnit>
    <TextUnit id="774" loc="1.775">sordidus et multa pallens ferrugine taurus</TextUnit>
    <TextUnit id="775" loc="1.776">stabat adhuc, cui caeruleae per cornua vittae</TextUnit>
    <TextUnit id="776" loc="1.777">et taxi frons hirta comis; ipse aeger anhelans</TextUnit>
    <TextUnit id="777" loc="1.778">impatiensque loci visaque exterritus umbra.</TextUnit>
    <TextUnit id="778" loc="1.779">hunc sibi praecipuum gentis de more nefandae</TextUnit>
    <TextUnit id="779" loc="1.780">Thessalis in seros Ditis servaverat usus,</TextUnit>
    <TextUnit id="780" loc="1.781">tergeminam cum placat eram Stygiasque supremo</TextUnit>
    <TextUnit id="781" loc="1.782">obsecrat igne domos, iamiam exorabile retro</TextUnit>
    <TextUnit id="782" loc="1.783">carmen agens; neque enim ante leves niger avehit umbras</TextUnit>
    <TextUnit id="783" loc="1.784">portitor et cunctae primis stant faucibus Orci.</TextUnit>
    <TextUnit id="784" loc="1.785">illum ubi terrifici superesse in tempore sacri</TextUnit>
    <TextUnit id="785" loc="1.786">conspexit, statuit leto supremaque fatur</TextUnit>
    <TextUnit id="786" loc="1.787">ipse manu tangens damnati cornua tauri:</TextUnit>
    <TextUnit id="787" loc="1.788">'vos quibus imperium Iovis et non segne peractum</TextUnit>
    <TextUnit id="788" loc="1.789">lucis iter, mihi conciliis, mihi cognita bellis</TextUnit>
    <TextUnit id="789" loc="1.790">nomina magnorum fama sacrata nepotum</TextUnit>
    <TextUnit id="790" loc="1.791">tuque, excite parens umbris, ut nostra videres</TextUnit>
    <TextUnit id="791" loc="1.792">funera et oblitos superum paterere dolores,</TextUnit>
    <TextUnit id="792" loc="1.793">da placidae mihi sedis iter meque hostia vestris</TextUnit>
    <TextUnit id="793" loc="1.794">conciliet praemissa locis! tu, nuntia sontum</TextUnit>
    <TextUnit id="794" loc="1.795">virgo Iovi, terras oculis quae prospicis aequis,</TextUnit>
    <TextUnit id="795" loc="1.796">ultricesque deae Fasque et grandaeva Furorum</TextUnit>
    <TextUnit id="796" loc="1.797">Poena parens, meritis regis succedite tectis</TextUnit>
    <TextUnit id="797" loc="1.798">et saevas inferte faces! sacer effera raptet</TextUnit>
    <TextUnit id="798" loc="1.799">corda pavor nec sola mei gravia adfore nati</TextUnit>
    <TextUnit id="799" loc="1.800">arma ratemque putet. classes et Pontica signa</TextUnit>
    <TextUnit id="800" loc="1.801">atque indignatos temerato litore reges</TextUnit>
    <TextUnit id="801" loc="1.802">mente agitet semperque metu decurrat ad undas</TextUnit>
    <TextUnit id="802" loc="1.803">arma ciens: mors sera viam temptataque claudat</TextUnit>
    <TextUnit id="803" loc="1.804">effugia et nostras nequeat praecurrere diras,</TextUnit>
    <TextUnit id="804" loc="1.805">sed reduces iam iamque viros auroque coruscum</TextUnit>
    <TextUnit id="805" loc="1.806">cernat iter. stabo insultans et ovantia contra</TextUnit>
    <TextUnit id="806" loc="1.807">ora manusque feram. tum vobis siquod inausum</TextUnit>
    <TextUnit id="807" loc="1.808">arcanumque nefas et adhuc incognita leti</TextUnit>
    <TextUnit id="808" loc="1.809">sors superest, date fallaci pudibunda senectae</TextUnit>
    <TextUnit id="809" loc="1.810">exitia indecoresque obitus! non Marte nec armis</TextUnit>
    <TextUnit id="810" loc="1.811">aut nati precor ille mei dignatus ut umquam</TextUnit>
    <TextUnit id="811" loc="1.812">ense cadat; quae fida manus, quae cara suorum</TextUnit>
    <TextUnit id="812" loc="1.813">diripiat laceretque senem nec membra sepulchro</TextUnit>
    <TextUnit id="813" loc="1.814">contegat. haec noster de rege piacula sanguis</TextUnit>
    <TextUnit id="814" loc="1.822">sumat et heu cunctae quas misit in aequora gentes!'</TextUnit>
    <TextUnit id="815" loc="1.815">adstitit et nigro fumantia pocula tabo</TextUnit>
    <TextUnit id="816" loc="1.816">contigit ipsa gravi Furiarum maxima dextra,</TextUnit>
    <TextUnit id="817" loc="1.817">illi avide exceptum pateris hausere cruorem.</TextUnit>
    <TextUnit id="818" loc="1.818">Fit fragor: inrumpunt sonitu, qui saeva ferebant</TextUnit>
    <TextUnit id="819" loc="1.819">imperia et strictos iussis regalibus enses.</TextUnit>
    <TextUnit id="820" loc="1.820">in media iam morte senes suffectaque leto</TextUnit>
    <TextUnit id="821" loc="1.821">lumina et undanti revomentes veste cruorem</TextUnit>
    <TextUnit id="822" loc="1.823">conspiciunt primoque rudem sub limine rerum</TextUnit>
    <TextUnit id="823" loc="1.824">te, puer, et visa pallentem morte parentum</TextUnit>
    <TextUnit id="824" loc="1.825">diripiunt adduntque tuis. procul horruit Aeson</TextUnit>
    <TextUnit id="825" loc="1.826">excedens memoremque tulit sub nubibus umbram.</TextUnit>
    <TextUnit id="826" loc="1.827">Cardine sub nostro rebusque abscisa supernis</TextUnit>
    <TextUnit id="827" loc="1.828">Tartarei sedet aula patris. non illa ruenti</TextUnit>
    <TextUnit id="828" loc="1.829">accessura polo, victam si volvere molem</TextUnit>
    <TextUnit id="829" loc="1.830">ingenti placet ore Chaos, quod pondere fessam</TextUnit>
    <TextUnit id="830" loc="1.831">materiem lapsumque queat consumere mundum.</TextUnit>
    <TextUnit id="831" loc="1.832">hic geminae aeternum portae, quarum altera dura</TextUnit>
    <TextUnit id="832" loc="1.833">semper lege patens populos regesque receptat,</TextUnit>
    <TextUnit id="833" loc="1.834">ast aliam temptare nefas et tendere contra:</TextUnit>
    <TextUnit id="834" loc="1.835">rara et sponte patet, siquando pectore ductor</TextUnit>
    <TextUnit id="835" loc="1.836">vulnera nota gerens, galeis praefixa rotisque</TextUnit>
    <TextUnit id="836" loc="1.837">cui domus aut studium mortales pellere curas,</TextUnit>
    <TextUnit id="837" loc="1.838">culta fides, longe metus atque ignota cupido,</TextUnit>
    <TextUnit id="838" loc="1.839">seu venit in vittis castaque in veste sacerdos.</TextUnit>
    <TextUnit id="839" loc="1.840">quos omnes levibus plantis et lampada quassans</TextUnit>
    <TextUnit id="840" loc="1.841">progenies Atlantis agit. lucet via late</TextUnit>
    <TextUnit id="841" loc="1.842">igne dei, donec silvas et amoena piorum</TextUnit>
    <TextUnit id="842" loc="1.843">deveniant camposque, ubi sol totumque per annum</TextUnit>
    <TextUnit id="843" loc="1.844">durat aprica dies thiasique chorique virorum</TextUnit>
    <TextUnit id="844" loc="1.845">carminaque et quorum populis iam nulla cupido.</TextUnit>
    <TextUnit id="845" loc="1.846">has pater in sedes aeternaque moenia natum</TextUnit>
    <TextUnit id="846" loc="1.847">inducitque nurum. tum porta quanta sinistra</TextUnit>
    <TextUnit id="847" loc="1.848">poena docet maneat Pelian, quot limine monstra.</TextUnit>
    <TextUnit id="848" loc="1.849">mirantur tantos strepitus turbamque ruentem</TextUnit>
    <TextUnit id="849" loc="1.850">et loca et infernos almae virtutis honores.</TextUnit>
    <TextUnit id="850" loc="2.1">Interea scelerum luctusque ignarus Iason</TextUnit>
    <TextUnit id="851" loc="2.2">alta secat. neque enim patrios cognoscere casus</TextUnit>
    <TextUnit id="852" loc="2.3">Iuno sinit, mediis ardens ne flectat ab undis</TextUnit>
    <TextUnit id="853" loc="2.4">ac temere in Pelian et adhuc obstantia regis</TextUnit>
    <TextUnit id="854" loc="2.5">fata ruat placitosque deis ne deserat actus.</TextUnit>
    <TextUnit id="855" loc="2.6">iamque fretis summas aequatum Pelion ornos</TextUnit>
    <TextUnit id="856" loc="2.7">templaque Tisaeae mergunt obliqua Dianae,</TextUnit>
    <TextUnit id="857" loc="2.8">iam Sciathos subsedit aquis, iam longa recessit</TextUnit>
    <TextUnit id="858" loc="2.9">Sepias. attollit tondentes pabula Magnes</TextUnit>
    <TextUnit id="859" loc="2.10">campus equos: vidisse putant Dolopeia busta</TextUnit>
    <TextUnit id="860" loc="2.11">intrantemque Amyron curvas quaesita per oras</TextUnit>
    <TextUnit id="861" loc="2.12">aequora, flumineo cuius redeuntia vento</TextUnit>
    <TextUnit id="862" loc="2.13">vela legunt. remis insurgitur, inde salutant</TextUnit>
    <TextUnit id="863" loc="2.14">Eurymenas. recipit velumque fretumque reversus</TextUnit>
    <TextUnit id="864" loc="2.15">Auster et in nubem Minyis repetentibus altum</TextUnit>
    <TextUnit id="865" loc="2.16">Ossa redit. metus ecce deum damnataque bello</TextUnit>
    <TextUnit id="866" loc="2.17">Pallene circumque vident immania monstra</TextUnit>
    <TextUnit id="867" loc="2.18">terrigenum caelo quondam adversata Gigantum,</TextUnit>
    <TextUnit id="868" loc="2.19">quos scopulis trabibusque parens miserata iugisque</TextUnit>
    <TextUnit id="869" loc="2.20">induit et versos exstruxit in aethera montes.</TextUnit>
    <TextUnit id="870" loc="2.21">quisque suas in rupe minas pugnamque metusque</TextUnit>
    <TextUnit id="871" loc="2.22">servat adhuc, quatit ipse hiemes et torquet ab alto</TextUnit>
    <TextUnit id="872" loc="2.23">fulmina crebra pater, scopulis sed maximus illis</TextUnit>
    <TextUnit id="873" loc="2.24">horror abest, Sicula pressus tellure Typhoeus.</TextUnit>
    <TextUnit id="874" loc="2.25">hunc profugum et sacras revomentem pectore flammas,</TextUnit>
    <TextUnit id="875" loc="2.26">ut memorant, prensum ipse comis Neptunus in altum</TextUnit>
    <TextUnit id="876" loc="2.27">abstulit implicuitque vadis totiensque cruenta</TextUnit>
    <TextUnit id="877" loc="2.28">mole resurgentem torquentemque anguibus undas</TextUnit>
    <TextUnit id="878" loc="2.29">Sicanium dedit usque fretum cumque urbibus Aetnam</TextUnit>
    <TextUnit id="879" loc="2.30">intulit ora premens. trux ille eiectat adesi</TextUnit>
    <TextUnit id="880" loc="2.31">fundamenta iugi, pariter tunc omnis anhelat</TextUnit>
    <TextUnit id="881" loc="2.32">Trinacria, iniectam fesso dum pectore molem</TextUnit>
    <TextUnit id="882" loc="2.33">commovet experiens gemituque reponit inani.</TextUnit>
    <TextUnit id="883" loc="2.34">Iamque Hyperionius metas maris urget Hiberi</TextUnit>
    <TextUnit id="884" loc="2.35">currus et evectae prono laxantur habenae</TextUnit>
    <TextUnit id="885" loc="2.36">aethere, cum palmas Tethys grandaeva sinusque</TextUnit>
    <TextUnit id="886" loc="2.37">sustulit et rupto sonuit sacer aequore Titan.</TextUnit>
    <TextUnit id="887" loc="2.38">auxerat hora metus, iam se vertentis Olympi</TextUnit>
    <TextUnit id="888" loc="2.39">ut faciem raptosque simul montesque locosque</TextUnit>
    <TextUnit id="889" loc="2.40">ex oculis circumque graves videre tenebras.</TextUnit>
    <TextUnit id="890" loc="2.41">ipsa quies rerum mundique silentia terrent</TextUnit>
    <TextUnit id="891" loc="2.42">astraque et effusis stellatus crinibus aether;</TextUnit>
    <TextUnit id="892" loc="2.43">ac velut ignota captus regione viarum</TextUnit>
    <TextUnit id="893" loc="2.44">noctivagum qui carpit iter non aure quiescit,</TextUnit>
    <TextUnit id="894" loc="2.45">non oculis, noctisque metus niger auget utrimque</TextUnit>
    <TextUnit id="895" loc="2.46">campus et occurrens umbris maioribus arbor,</TextUnit>
    <TextUnit id="896" loc="2.47">haud aliter trepidare viri. sed pectora firmans</TextUnit>
    <TextUnit id="897" loc="2.48">Hagniades 'non hanc' inquit 'sine numine pinum</TextUnit>
    <TextUnit id="898" loc="2.49">derigimus nec me tantum Tritonia cursus</TextUnit>
    <TextUnit id="899" loc="2.50">erudiit. saepe ipsa manu dignata carinam est.</TextUnit>
    <TextUnit id="900" loc="2.51">an non experti, subitus cum luce fugata</TextUnit>
    <TextUnit id="901" loc="2.52">horruit imbre dies? quantis, pro Iuppiter, Austris</TextUnit>
    <TextUnit id="902" loc="2.53">restitimus, quanta quotiens et Pallados arte</TextUnit>
    <TextUnit id="903" loc="2.54">in cassum decimae cecidit tumor arduus undae!</TextUnit>
    <TextUnit id="904" loc="2.55">quin agite, o socii; micat immutabile caelum</TextUnit>
    <TextUnit id="905" loc="2.56">puraque nec gravido surrexit Cynthia cornu</TextUnit>
    <TextUnit id="906" loc="2.57">(nullus in ore rubor) certusque ad talia Titan</TextUnit>
    <TextUnit id="907" loc="2.58">integer in fluctus et in uno decidit Euro.</TextUnit>
    <TextUnit id="908" loc="2.59">adde quod in noctem venti veloque marique</TextUnit>
    <TextUnit id="909" loc="2.60">incumbunt magis et tacitis ratis ocior horis.</TextUnit>
    <TextUnit id="910" loc="2.61">atque adeo non illa sequi mihi sidera mens stat</TextUnit>
    <TextUnit id="911" loc="2.62">quae delapsa polo reficit mare. tantus Orion</TextUnit>
    <TextUnit id="912" loc="2.63">iam cadit, irato iam stridet in aequore Perseus:</TextUnit>
    <TextUnit id="913" loc="2.64">sed mihi dux, vetitis qui numquam conditus undis</TextUnit>
    <TextUnit id="914" loc="2.65">axe nitet, Serpens, septenosque implicat ignes.'</TextUnit>
    <TextUnit id="915" loc="2.66">sic ait et certi memorat qui vultus Olympi</TextUnit>
    <TextUnit id="916" loc="2.67">Pleiones Hyadumque locos, quo sidere vibret</TextUnit>
    <TextUnit id="917" loc="2.68">Ensis et Actaeus niteat qua luce Bootes.</TextUnit>
    <TextUnit id="918" loc="2.69">haec ubi dicta dedit, Cereris tum munere fessas</TextUnit>
    <TextUnit id="919" loc="2.70">restituunt vires et parco corpora Baccho.</TextUnit>
    <TextUnit id="920" loc="2.71">mox somno cessere, regunt sua sidera puppem.</TextUnit>
    <TextUnit id="921" loc="2.72">Iamque sub Eoae dubios Atlantidis ignes</TextUnit>
    <TextUnit id="922" loc="2.73">albet ager motisque truces ab ovilibus ursi</TextUnit>
    <TextUnit id="923" loc="2.74">tuta domosque petunt, raras et litus in altum</TextUnit>
    <TextUnit id="924" loc="2.75">mittit aves, cum primus equis erexit anhelis</TextUnit>
    <TextUnit id="925" loc="2.76">Phoebus Athon mediasque diem dispersit in undas.</TextUnit>
    <TextUnit id="926" loc="2.77">certatim remis agitur mare rostraque cursu</TextUnit>
    <TextUnit id="927" loc="2.78">prima tremunt et iam summis Vulcania surgit</TextUnit>
    <TextUnit id="928" loc="2.79">Lemnos aquis, tibi per varios defleta labores,</TextUnit>
    <TextUnit id="929" loc="2.80">Ignipotens, nec te furiis et crimine matrum</TextUnit>
    <TextUnit id="930" loc="2.81">terra fugat meritique piget meminisse prioris.</TextUnit>
    <TextUnit id="931" loc="2.82">Tempore quo primum fremitus insurgere opertos</TextUnit>
    <TextUnit id="932" loc="2.83">caelicolum et regni sensit novitate tumentes</TextUnit>
    <TextUnit id="933" loc="2.84">Iuppiter aetheriae nec stare silentia pacis,</TextUnit>
    <TextUnit id="934" loc="2.85">Iunonem volucri primam suspendit Olympo</TextUnit>
    <TextUnit id="935" loc="2.86">horrendum chaos ostendens poenasque barathri.</TextUnit>
    <TextUnit id="936" loc="2.87">mox etiam pavidae temptantem vincula matris</TextUnit>
    <TextUnit id="937" loc="2.88">solvere praerupti Vulcanum vertice caeli</TextUnit>
    <TextUnit id="938" loc="2.89">devolvit. ruit ille polo noctemque diemque</TextUnit>
    <TextUnit id="939" loc="2.90">turbinis in morem, Lemni dum litore tandem</TextUnit>
    <TextUnit id="940" loc="2.91">insonuit. vox inde repens ut perculit urbem,</TextUnit>
    <TextUnit id="941" loc="2.92">adclinem scopulo inveniunt miserentque foventque</TextUnit>
    <TextUnit id="942" loc="2.93">alternos aegro cunctantem poplite gressus.</TextUnit>
    <TextUnit id="943" loc="2.94">hinc, reduci superas postquam pater adnuit arces,</TextUnit>
    <TextUnit id="944" loc="2.95">Lemnos cara deo nec fama notior Aetne</TextUnit>
    <TextUnit id="945" loc="2.96">aut Lipares domus. has epulas, haec templa peracta</TextUnit>
    <TextUnit id="946" loc="2.97">aegide et horrifici formatis fulminis alis</TextUnit>
    <TextUnit id="947" loc="2.98">laetus adit. contra Veneris stat frigida semper</TextUnit>
    <TextUnit id="948" loc="2.99">ara loco, meritas postquam dea coniugis iras</TextUnit>
    <TextUnit id="949" loc="2.100">horruit et tacitae Martem tenuere catenae.</TextUnit>
    <TextUnit id="950" loc="2.101">quocirca struit illa nefas Lemnoque merenti</TextUnit>
    <TextUnit id="951" loc="2.102">exitium furiale movet. neque enim alma videri</TextUnit>
    <TextUnit id="952" loc="2.103">tantum: eadem tereti crinem subnectitur auro</TextUnit>
    <TextUnit id="953" loc="2.104">sidereos diffusa sinus, eadem effera et ingens</TextUnit>
    <TextUnit id="954" loc="2.105">et maculis suffecta genas pinumque sonantem</TextUnit>
    <TextUnit id="955" loc="2.106">virginibus Stygiis nigramque simillima pallam.</TextUnit>
    <TextUnit id="956" loc="2.107">Iamque dies aderat. Thracas qui fuderat armis</TextUnit>
    <TextUnit id="957" loc="2.108">dux Lemni puppes tenui contexere canna</TextUnit>
    <TextUnit id="958" loc="2.109">ausus et inducto cratem defendere tergo</TextUnit>
    <TextUnit id="959" loc="2.110">laeta mari tum signa refert plenasque movebant</TextUnit>
    <TextUnit id="960" loc="2.111">armentis nuribusque rates (et barbara vestis</TextUnit>
    <TextUnit id="961" loc="2.112">et torques insigne loci). sonat aequore clamor</TextUnit>
    <TextUnit id="962" loc="2.113">'o patria, o variis coniunx nunc anxia curis,</TextUnit>
    <TextUnit id="963" loc="2.114">has agimus longi famulas tibi praemia belli.',</TextUnit>
    <TextUnit id="964" loc="2.115">cum dea se piceo per sudum turbida nimbo</TextUnit>
    <TextUnit id="965" loc="2.116">praecipitat Famamque vaga vestigat in umbra,</TextUnit>
    <TextUnit id="966" loc="2.117">quam pater omnipotens digna atque indigna canentem</TextUnit>
    <TextUnit id="967" loc="2.118">spargentemque metus placidis regionibus arcet</TextUnit>
    <TextUnit id="968" loc="2.119">aetheris. illa fremens habitat sub nubibus imis,</TextUnit>
    <TextUnit id="969" loc="2.120">non Erebi, non diva poli, terrasque fatigat</TextUnit>
    <TextUnit id="970" loc="2.121">quas datur. audentem primi spernuntque foventque</TextUnit>
    <TextUnit id="971" loc="2.122">mox omnes agit et motis quatit oppida linguis.</TextUnit>
    <TextUnit id="972" loc="2.123">talem diva sibi scelerisque dolique ministram</TextUnit>
    <TextUnit id="973" loc="2.124">quaerit avens. videt illa prior iamque advolat ultro</TextUnit>
    <TextUnit id="974" loc="2.125">impatiens iamque ora parat, iam suscitat aures.</TextUnit>
    <TextUnit id="975" loc="2.126">hanc super incendit Venus atque his vocibus implet:</TextUnit>
    <TextUnit id="976" loc="2.127">'vade age et aequoream, virgo, delabere Lemnon</TextUnit>
    <TextUnit id="977" loc="2.128">et cunctas mihi verte domos, praecurrere qualis</TextUnit>
    <TextUnit id="978" loc="2.129">bella soles, cum mille tubas armataque campis</TextUnit>
    <TextUnit id="979" loc="2.130">agmina et innumerum flatus cum fingis equorum.</TextUnit>
    <TextUnit id="980" loc="2.131">adfore iam luxu turpique cupidine captos</TextUnit>
    <TextUnit id="981" loc="2.132">fare viros carasque toris inducere Thressas.</TextUnit>
    <TextUnit id="982" loc="2.133">haec tibi principia, hinc rabidas dolor undique matres</TextUnit>
    <TextUnit id="983" loc="2.134">instimulet. mox ipsa adero ducamque paratas.'</TextUnit>
    <TextUnit id="984" loc="2.135">Illa abit et mediam gaudens defertur in urbem</TextUnit>
    <TextUnit id="985" loc="2.136">et primam Eurynomen ad proxima limina Codri</TextUnit>
    <TextUnit id="986" loc="2.137">occupat exesam curis castumque cubile</TextUnit>
    <TextUnit id="987" loc="2.138">servantem. manet illa viro famulasque fatigat</TextUnit>
    <TextUnit id="988" loc="2.139">litoribus, tardi reputant quae tempora belli</TextUnit>
    <TextUnit id="989" loc="2.140">ante torum et longo mulcent insomnia penso.</TextUnit>
    <TextUnit id="990" loc="2.141">huic dea cum lacrimis et nota veste Neaerae</TextUnit>
    <TextUnit id="991" loc="2.142">icta genas 'utinam non hic tibi nuntius essem,</TextUnit>
    <TextUnit id="992" loc="2.143">o soror, aut nostros' inquit 'prius unda dolores</TextUnit>
    <TextUnit id="993" loc="2.144">obruat, in tali quoniam tibi tempore coniunx</TextUnit>
    <TextUnit id="994" loc="2.145">sic meritae, votis quem tu fletuque requiris,</TextUnit>
    <TextUnit id="995" loc="2.146">heu furit et captae indigno famulatur amore.</TextUnit>
    <TextUnit id="996" loc="2.147">iamque aderunt thalamisque tuis Threissa propinquat,</TextUnit>
    <TextUnit id="997" loc="2.148">non forma, non arte colus, non laude pudoris</TextUnit>
    <TextUnit id="998" loc="2.149">par tibi. nec magni proles praeclara Dorycli,</TextUnit>
    <TextUnit id="999" loc="2.150">picta manus ustoque placet sed barbara mento.</TextUnit>
    <TextUnit id="1000" loc="2.151">ac tamen hos aliis forsan solabere casus</TextUnit>
    <TextUnit id="1001" loc="2.152">tu thalamis fatoque leges meliore penates.</TextUnit>
    <TextUnit id="1002" loc="2.153">me tua matris egens damnataque paelice proles</TextUnit>
    <TextUnit id="1003" loc="2.154">exanimat, quam iam miseros transversa tuentem</TextUnit>
    <TextUnit id="1004" loc="2.155">letalesque dapes infectaque pocula cerno.</TextUnit>
    <TextUnit id="1005" loc="2.156">scis simile ut flammis simus genus, adde cruentis</TextUnit>
    <TextUnit id="1006" loc="2.157">quod patrium saevire Dahis. iam lacte ferino,</TextUnit>
    <TextUnit id="1007" loc="2.158">iam veniet durata gelu. sed me quoque pulsam</TextUnit>
    <TextUnit id="1008" loc="2.159">fama viro nostrosque toros virgata tenebit</TextUnit>
    <TextUnit id="1009" loc="2.160">et plaustro derepta nurus.' sic fata querellas</TextUnit>
    <TextUnit id="1010" loc="2.161">abscidit et curis pavidam lacrimisque relinquit.</TextUnit>
    <TextUnit id="1011" loc="2.162">transit ad Iphinoen isdemque Amythaonis implet</TextUnit>
    <TextUnit id="1012" loc="2.163">Oleniique domum furiis, totam inde per urbem</TextUnit>
    <TextUnit id="1013" loc="2.164">personat ut cunctas agitent expellere Lemno,</TextUnit>
    <TextUnit id="1014" loc="2.165">ipsi urbem Thressaeque regant. dolor iraque surgit,</TextUnit>
    <TextUnit id="1015" loc="2.166">obvia quaeque eadem traditque auditque neque ulli</TextUnit>
    <TextUnit id="1016" loc="2.167">vana fides. tum voce deos, tum questibus implent,</TextUnit>
    <TextUnit id="1017" loc="2.168">oscula iamque toris atque oscula postibus ipsis</TextUnit>
    <TextUnit id="1018" loc="2.169">ingeminant lacrimisque iterum visuque morantur.</TextUnit>
    <TextUnit id="1019" loc="2.170">prosiliunt nec tecta virum thalamosque revisunt</TextUnit>
    <TextUnit id="1020" loc="2.171">amplius, adglomerant sese nudisque sub astris</TextUnit>
    <TextUnit id="1021" loc="2.172">condensae fletus acuunt ac dira precantur</TextUnit>
    <TextUnit id="1022" loc="2.173">coniugia et Stygias infanda ad foedera taedas.</TextUnit>
    <TextUnit id="1023" loc="2.174">Has inter medias Dryopes in imagine maestae</TextUnit>
    <TextUnit id="1024" loc="2.175">flet Venus et saevis ardens dea planctibus instat</TextUnit>
    <TextUnit id="1025" loc="2.176">primaque: 'Sarmaticas utinam fortuna dedisset</TextUnit>
    <TextUnit id="1026" loc="2.177">insedisse domos tristesque habitasse pruinas,</TextUnit>
    <TextUnit id="1027" loc="2.178">plaustra sequi vel iam patriae vidisse per ignes</TextUnit>
    <TextUnit id="1028" loc="2.179">culmen agi stragemque deum. nam cetera belli</TextUnit>
    <TextUnit id="1029" loc="2.180">perpetimur. mene ille novis, me destinat amens</TextUnit>
    <TextUnit id="1030" loc="2.181">servitiis? urbem aut fugiens natosque relinquam?</TextUnit>
    <TextUnit id="1031" loc="2.182">non prius ense manus raptoque armabimus igne</TextUnit>
    <TextUnit id="1032" loc="2.183">dumque silent ducuntque nova cum coniuge somnos,</TextUnit>
    <TextUnit id="1033" loc="2.184">magnum aliquid spirabit amor?' tunc ignea torquens</TextUnit>
    <TextUnit id="1034" loc="2.185">lumina praecipites excussit ab ubere natos.</TextUnit>
    <TextUnit id="1035" loc="2.186">ilicet arrectae mentes evictaque matrum</TextUnit>
    <TextUnit id="1036" loc="2.187">corda sacer Veneris gemitus rapit. aequora cunctae</TextUnit>
    <TextUnit id="1037" loc="2.188">prospiciunt simulantque choros delubraque festa</TextUnit>
    <TextUnit id="1038" loc="2.189">fronde tegunt laetaeque viris venientibus adsunt.</TextUnit>
    <TextUnit id="1039" loc="2.190">iamque domos mensasque petunt, discumbitur altis</TextUnit>
    <TextUnit id="1040" loc="2.191">porticibus, sua cuique furens infestaque coniunx</TextUnit>
    <TextUnit id="1041" loc="2.192">adiacet, inferni qualis sub nocte barathri</TextUnit>
    <TextUnit id="1042" loc="2.193">accubat attonitum Phlegyan et Thesea iuxta</TextUnit>
    <TextUnit id="1043" loc="2.194">Tisiphone saevasque dapes et pocula libat,</TextUnit>
    <TextUnit id="1044" loc="2.195">tormenti genus, et nigris amplectitur hydris.</TextUnit>
    <TextUnit id="1045" loc="2.196">Ipsa Venus quassans undantem turbine pinum</TextUnit>
    <TextUnit id="1046" loc="2.197">adglomerat tenebras pugnaeque accincta trementem</TextUnit>
    <TextUnit id="1047" loc="2.198">desilit in Lemnon. nimbis et luce fragosa</TextUnit>
    <TextUnit id="1048" loc="2.199">prosequitur polus et tonitru pater auget honoro.</TextUnit>
    <TextUnit id="1049" loc="2.200">inde novam pavidas vocem furibunda per auras</TextUnit>
    <TextUnit id="1050" loc="2.201">congeminat, qua primus Athos et pontus et ingens</TextUnit>
    <TextUnit id="1051" loc="2.202">Thraca palus pariterque toris exhorruit omnis</TextUnit>
    <TextUnit id="1052" loc="2.203">mater et adstricto riguerunt ubere nati.</TextUnit>
    <TextUnit id="1053" loc="2.204">accelerat Pavor et Geticis Discordia demens</TextUnit>
    <TextUnit id="1054" loc="2.205">e stabulis atraeque genis pallentibus Irae</TextUnit>
    <TextUnit id="1055" loc="2.206">et Dolus et Rabies et Leti maior imago</TextUnit>
    <TextUnit id="1056" loc="2.207">visa truces exserta manus, ut prima vocatu</TextUnit>
    <TextUnit id="1057" loc="2.208">intonuit signumque dedit Mavortia coniunx.</TextUnit>
    <TextUnit id="1058" loc="2.209">Hic aliud Venus et multo magis ipsa tremendum</TextUnit>
    <TextUnit id="1059" loc="2.210">orsa nefas gemitus fingit vocesque cadentum</TextUnit>
    <TextUnit id="1060" loc="2.211">inrupitque domos et singultantia gestans</TextUnit>
    <TextUnit id="1061" loc="2.212">ora manu taboque sinus perfusa recenti</TextUnit>
    <TextUnit id="1062" loc="2.213">arrectasque comas: 'meritos en prima revertor</TextUnit>
    <TextUnit id="1063" loc="2.214">ulta toros, premit ecce dies.' tum verbere victas</TextUnit>
    <TextUnit id="1064" loc="2.215">in thalamos agit et cunctantibus ingerit enses.</TextUnit>
    <TextUnit id="1065" loc="2.216">Unde ego tot scelerum facies, tot fata iacentum</TextUnit>
    <TextUnit id="1066" loc="2.217">exsequar? heu vatem monstris quibus intulit ordo,</TextUnit>
    <TextUnit id="1067" loc="2.218">quae se aperit series! o qui me vera canentem</TextUnit>
    <TextUnit id="1068" loc="2.219">sistat et hac nostras exsolvat imagine noctes!</TextUnit>
    <TextUnit id="1069" loc="2.220">Invadunt aditus et quondam cara suorum</TextUnit>
    <TextUnit id="1070" loc="2.221">corpora, pars ut erant dapibus vinoque soporos,</TextUnit>
    <TextUnit id="1071" loc="2.222">pars conferre manus etiam magnisque paratae</TextUnit>
    <TextUnit id="1072" loc="2.223">cum facibus quosdam insomnes et cuncta tuentes,</TextUnit>
    <TextUnit id="1073" loc="2.224">sed temptare fugam prohibetque capessere contra</TextUnit>
    <TextUnit id="1074" loc="2.225">arma metus, adeo ingentes inimica videri</TextUnit>
    <TextUnit id="1075" loc="2.226">diva dabat, notaque sonat vox coniuge maior;</TextUnit>
    <TextUnit id="1076" loc="2.227">tantum oculos pressere  . . . . .  velut agmina cernant</TextUnit>
    <TextUnit id="1077" loc="2.228">Eumenidum ferrumve super Bellona coruscet.</TextUnit>
    <TextUnit id="1078" loc="2.229">hoc soror, hoc coniunx propiorque hoc nata parensque</TextUnit>
    <TextUnit id="1079" loc="2.230">saeva valet prensosque toris mactatque trahitque</TextUnit>
    <TextUnit id="1080" loc="2.231">femineum genus, immanes quos sternere Bessi</TextUnit>
    <TextUnit id="1081" loc="2.232">nec Geticae potuere manus aut aequoris irae.</TextUnit>
    <TextUnit id="1082" loc="2.233">his cruor in thalamis et anhela in pectore fumant</TextUnit>
    <TextUnit id="1083" loc="2.234">vulnera seque toris misero luctamine trunci</TextUnit>
    <TextUnit id="1084" loc="2.235">devolvunt. diras aliae ad fastigia taedas</TextUnit>
    <TextUnit id="1085" loc="2.236">iniciunt adduntque domos. pars ignibus atris</TextUnit>
    <TextUnit id="1086" loc="2.237">effugiunt propere, sed dura in limine coniunx</TextUnit>
    <TextUnit id="1087" loc="2.238">obsidet et viso repetunt incendia ferro.</TextUnit>
    <TextUnit id="1088" loc="2.239">ast aliae Thressas labem causamque furorum</TextUnit>
    <TextUnit id="1089" loc="2.240">diripiunt: mixti gemitus clamorque precantum</TextUnit>
    <TextUnit id="1090" loc="2.241">barbarus ignotaeque implebant aethera voces.</TextUnit>
    <TextUnit id="1091" loc="2.242">Sed tibi nunc quae digna tuis ingentibus ausis</TextUnit>
    <TextUnit id="1092" loc="2.243">orsa feram, decus et patriae laus una ruentis,</TextUnit>
    <TextUnit id="1093" loc="2.244">Hypsipyle? non ulla meo te carmine dictam</TextUnit>
    <TextUnit id="1094" loc="2.245">abstulerint, durent Latiis modo saecula fastis</TextUnit>
    <TextUnit id="1095" loc="2.246">Iliacique lares tantique palatia regni.</TextUnit>
    <TextUnit id="1096" loc="2.247">inruerant actae pariter nataeque nurusque</TextUnit>
    <TextUnit id="1097" loc="2.248">totaque iam sparsis exarserat insula monstris;</TextUnit>
    <TextUnit id="1098" loc="2.249">illa pias armata manus 'fuge protinus urbem</TextUnit>
    <TextUnit id="1099" loc="2.250">meque, pater! non hostis,' ait 'non moenia laesi</TextUnit>
    <TextUnit id="1100" loc="2.251">Thraces habent; nostrum hoc facinus. ne quaere, quis auctor!</TextUnit>
    <TextUnit id="1101" loc="2.252">iam fuge, iam dubiae donum rape mentis et ensem</TextUnit>
    <TextUnit id="1102" loc="2.253">tu potius, miser, oro, tene!' tunc excipit artus</TextUnit>
    <TextUnit id="1103" loc="2.254">obnubitque caput tacitumque ad conscia Bacchi</TextUnit>
    <TextUnit id="1104" loc="2.255">templa rapit primoque manus a limine tendens</TextUnit>
    <TextUnit id="1105" loc="2.256">'exime nos sceleri, pater, et miserere piorum</TextUnit>
    <TextUnit id="1106" loc="2.257">rursus!' ait. tacita pavidum tunc sede locavit</TextUnit>
    <TextUnit id="1107" loc="2.258">sub pedibus dextraque dei. latet ille receptus</TextUnit>
    <TextUnit id="1108" loc="2.259">veste sacra. voces chorus et trieterica reddunt</TextUnit>
    <TextUnit id="1109" loc="2.260">aera sonum fixaeque fremunt in limine tigres.</TextUnit>
    <TextUnit id="1110" loc="2.261">regina ut roseis Auroram surgere bigis</TextUnit>
    <TextUnit id="1111" loc="2.262">vidit et insomni lassatas turbine tandem</TextUnit>
    <TextUnit id="1112" loc="2.263">conticuisse domos, stabilem quando optima facta</TextUnit>
    <TextUnit id="1113" loc="2.264">dant animum maiorque piis audacia coeptis,</TextUnit>
    <TextUnit id="1114" loc="2.265">serta patri iuvenisque comam vestesque Lyaei</TextUnit>
    <TextUnit id="1115" loc="2.266">induit et medium curru locat aeraque circum</TextUnit>
    <TextUnit id="1116" loc="2.267">tympanaque et plenas tacita formidine cistas.</TextUnit>
    <TextUnit id="1117" loc="2.268">ipsa sinus hederisque ligat famularibus artus</TextUnit>
    <TextUnit id="1118" loc="2.269">pampineamque quatit ventosis ictibus hastam,</TextUnit>
    <TextUnit id="1119" loc="2.270">respiciens teneat virides velatus habenas</TextUnit>
    <TextUnit id="1120" loc="2.271">ut pater, e nivea tumeant ut cornua mitra</TextUnit>
    <TextUnit id="1121" loc="2.272">et sacer ut Bacchum referat scyphus. impulit acri</TextUnit>
    <TextUnit id="1122" loc="2.273">tum validas stridore fores rapiturque per urbem</TextUnit>
    <TextUnit id="1123" loc="2.274">talia voce canens: 'linque o mihi caede madentem,</TextUnit>
    <TextUnit id="1124" loc="2.275">Bacche, domum! sine foedatum te funere pontus</TextUnit>
    <TextUnit id="1125" loc="2.276">expiet et referam lotos in templa dracones!'</TextUnit>
    <TextUnit id="1126" loc="2.277">sic medios egressa metus, facit ipse verendam</TextUnit>
    <TextUnit id="1127" loc="2.278">nam deus et flatu non inscia gliscit anhelo.</TextUnit>
    <TextUnit id="1128" loc="2.279">iamque senem tacitis saeva procul urbe remotum</TextUnit>
    <TextUnit id="1129" loc="2.280">occulerat silvis, ipsam sed conscius ausi</TextUnit>
    <TextUnit id="1130" loc="2.281">nocte dieque pavor fraudataque turbat Erinys.</TextUnit>
    <TextUnit id="1131" loc="2.282">non similes iam ferre choros (semel orgia fallunt)</TextUnit>
    <TextUnit id="1132" loc="2.283">audet, non paribus furiis accendere saltus,</TextUnit>
    <TextUnit id="1133" loc="2.284">et fuga diversas misero quaerenda per artes.</TextUnit>
    <TextUnit id="1134" loc="2.285">visa ratis saevae defecta laboribus undae</TextUnit>
    <TextUnit id="1135" loc="2.286">quam Thetidi longinqua dies Glaucoque repostam</TextUnit>
    <TextUnit id="1136" loc="2.287">solibus et canis urebat luna pruinis.</TextUnit>
    <TextUnit id="1137" loc="2.288">huc genitorem altae per opaca silentia noctis</TextUnit>
    <TextUnit id="1138" loc="2.289">praecipitem silvis rapit et sic maesta profatur:</TextUnit>
    <TextUnit id="1139" loc="2.290">'quam, genitor, patriam, quantas modo linquis inanes</TextUnit>
    <TextUnit id="1140" loc="2.291">pube domos! pro dira lues, pro noctis acerbae</TextUnit>
    <TextUnit id="1141" loc="2.292">exitium! talin possum te credere puppi,</TextUnit>
    <TextUnit id="1142" loc="2.293">care parens? possum tantis retinere periclis?</TextUnit>
    <TextUnit id="1143" loc="2.294">solvimus heu serum Furiis scelus. adnue votis,</TextUnit>
    <TextUnit id="1144" loc="2.295">diva, soporiferas quae nunc trahis aequore bigas!</TextUnit>
    <TextUnit id="1145" loc="2.296">non populos, non dite solum, non ulla parenti</TextUnit>
    <TextUnit id="1146" loc="2.297">regna peto: patria liceat decedere terra.</TextUnit>
    <TextUnit id="1147" loc="2.298">quando ego servato mediam genitore per urbem</TextUnit>
    <TextUnit id="1148" loc="2.299">laeta ferar? quando hic lacrimas planctusque videbo?'</TextUnit>
    <TextUnit id="1149" loc="2.300">dixerat. ille procul trunca fugit anxius alno</TextUnit>
    <TextUnit id="1150" loc="2.301">Taurorumque locos delubraque saeva Dianae</TextUnit>
    <TextUnit id="1151" loc="2.302">advenit. hic illum tristi, dea, praeficis arae</TextUnit>
    <TextUnit id="1152" loc="2.303">ense dato: mora nec terris tibi longa cruentis;</TextUnit>
    <TextUnit id="1153" loc="2.304">iam nemus Egeriae, iam te ciet altus ab Alba</TextUnit>
    <TextUnit id="1154" loc="2.305">Iuppiter et soli non mitis Aricia regi.</TextUnit>
    <TextUnit id="1155" loc="2.306">Arcem nata petit, quo iam manus horrida matrum</TextUnit>
    <TextUnit id="1156" loc="2.307">congruerat. rauco fremitu sedere parentum</TextUnit>
    <TextUnit id="1157" loc="2.308">natorumque locis vacuaeque in moenibus urbis</TextUnit>
    <TextUnit id="1158" loc="2.309">iura novant. donant solio sceptrisque paternis</TextUnit>
    <TextUnit id="1159" loc="2.310">ut meritam redeuntque piae sua praemia menti.</TextUnit>
    <TextUnit id="1160" loc="2.311">Ecce procul validis Lemnon tendentia remis</TextUnit>
    <TextUnit id="1161" loc="2.312">arma notant, rapitur subito regina tumultu</TextUnit>
    <TextUnit id="1162" loc="2.313">conciliumque vocat. non illis obvia tela</TextUnit>
    <TextUnit id="1163" loc="2.314">ferre nec infestos derat furor improbus ignes,</TextUnit>
    <TextUnit id="1164" loc="2.315">ni Veneris saevas fregisset Mulciber iras.</TextUnit>
    <TextUnit id="1165" loc="2.316">tunc etiam vates Phoebo dilecta Polyxo</TextUnit>
    <TextUnit id="1166" loc="2.317">(non patriam, non certa genus, sed maxima cete</TextUnit>
    <TextUnit id="1167" loc="2.318">Proteaque ambiguum Pharii se patris ab antris</TextUnit>
    <TextUnit id="1168" loc="2.319">huc rexisse vias iunctis super aequora phocis;</TextUnit>
    <TextUnit id="1169" loc="2.320">saepe imis se condit aquis cunctataque paulum</TextUnit>
    <TextUnit id="1170" loc="2.321">surgit ut auditas referens in gurgite voces)</TextUnit>
    <TextUnit id="1171" loc="2.322">'portum demus' ait ' . . .  haec, credite, puppis</TextUnit>
    <TextUnit id="1172" loc="2.323">advenit et levior Lemno deus aequore flexit</TextUnit>
    <TextUnit id="1173" loc="2.324">huc Minyas. Venus ipsa volens dat tempore iungi,</TextUnit>
    <TextUnit id="1174" loc="2.325">dum vires utero maternaque sufficit aetas.'</TextUnit>
    <TextUnit id="1175" loc="2.326">dicta placent portatque preces ad litora Grais</TextUnit>
    <TextUnit id="1176" loc="2.327">Iphinoe. nec turba nocens scelerisque recentis</TextUnit>
    <TextUnit id="1177" loc="2.328">signa movent tollitque loco Cytherea timorem.</TextUnit>
    <TextUnit id="1178" loc="2.329">protinus ingentem procerum dux nomine taurum</TextUnit>
    <TextUnit id="1179" loc="2.330">deicit, insuetis et iam pia munera templis</TextUnit>
    <TextUnit id="1180" loc="2.331">reddit et hac prima Veneris calet ara iuvenca.</TextUnit>
    <TextUnit id="1181" loc="2.332">Ventum erat ad rupem, cuius pendentia nigris</TextUnit>
    <TextUnit id="1182" loc="2.333">fumant saxa iugis coquiturque vaporibus aer.</TextUnit>
    <TextUnit id="1183" loc="2.334">substitit Aesonides atque hic regina precari</TextUnit>
    <TextUnit id="1184" loc="2.335">hortatur causasque docens 'haec antra videtis</TextUnit>
    <TextUnit id="1185" loc="2.336">Vulcanique' ait 'ecce domos: date vina precesque.</TextUnit>
    <TextUnit id="1186" loc="2.337">forsitan hoc factum taceat iam fulmen in antro;</TextUnit>
    <TextUnit id="1187" loc="2.338">nox dabit ipsa fidem, clausae cum murmura flammae,</TextUnit>
    <TextUnit id="1188" loc="2.339">hospes, et incussae sonitum mirabere massae.'</TextUnit>
    <TextUnit id="1189" loc="2.340">moenia tum viresque loci veteresque parentum</TextUnit>
    <TextUnit id="1190" loc="2.341">iactat opes. mediis famulae convivia tectis</TextUnit>
    <TextUnit id="1191" loc="2.342">expediunt, Tyrio vibrat torus igneus ostro.</TextUnit>
    <TextUnit id="1192" loc="2.343">stat maerens atavos reges regesque maritos</TextUnit>
    <TextUnit id="1193" loc="2.344">Thressa manus, quaecumque faces timuisse iugales</TextUnit>
    <TextUnit id="1194" loc="2.345">credita nec dominae sanctum tetigisse cubile.</TextUnit>
    <TextUnit id="1195" loc="2.346">iam medio Aesonides, iam se regina locavit,</TextUnit>
    <TextUnit id="1196" loc="2.347">post alii proceres. sacris dum vincitur extis</TextUnit>
    <TextUnit id="1197" loc="2.348">prima fames circum pateris it Bacchus et omnis</TextUnit>
    <TextUnit id="1198" loc="2.349">aula silet. dapibus coeptis mox tempora fallunt</TextUnit>
    <TextUnit id="1199" loc="2.350">noctis et in seras durant sermonibus umbras</TextUnit>
    <TextUnit id="1200" loc="2.351">praecipueque ducis casus mirata requirit</TextUnit>
    <TextUnit id="1201" loc="2.352">Hypsipyle, quae fata trahant, quae regis agat vis</TextUnit>
    <TextUnit id="1202" loc="2.353">aut unde Haemoniae molem ratis. unius haeret</TextUnit>
    <TextUnit id="1203" loc="2.354">adloquio et blandos paulatim colligit ignes,</TextUnit>
    <TextUnit id="1204" loc="2.355">iam non dura toris Veneri nec iniqua reversae</TextUnit>
    <TextUnit id="1205" loc="2.356">et deus ipse moras spatiumque indulget amori.</TextUnit>
    <TextUnit id="1206" loc="2.357">Pliada lege poli nimboso moverat astro</TextUnit>
    <TextUnit id="1207" loc="2.358">Iuppiter aeternum volvens opus et simul undis</TextUnit>
    <TextUnit id="1208" loc="2.359">cuncta ruunt unoque dei Pangaea sub ictu</TextUnit>
    <TextUnit id="1209" loc="2.360">Gargaraque et maesti steterant formidine luci.</TextUnit>
    <TextUnit id="1210" loc="2.361">saevior haud alio mortales tempore gentes</TextUnit>
    <TextUnit id="1211" loc="2.362">terror agit. tunc urget enim, tunc flagitat iras</TextUnit>
    <TextUnit id="1212" loc="2.363">in populos Astraea Iovem terrisque relictis</TextUnit>
    <TextUnit id="1213" loc="2.364">invocat adsiduo Saturnia sidera questu.</TextUnit>
    <TextUnit id="1214" loc="2.365">insequitur niger et magnis cum fratribus Eurus</TextUnit>
    <TextUnit id="1215" loc="2.366">intonat Aegaeo tenditque ad litora pontus.</TextUnit>
    <TextUnit id="1216" loc="2.367">et lunam quarto densam videt imbribus ortu</TextUnit>
    <TextUnit id="1217" loc="2.368">Thespiades, longus coeptis et fluctibus arcet</TextUnit>
    <TextUnit id="1218" loc="2.369">qui metus. usque novos divae melioris ad ignes</TextUnit>
    <TextUnit id="1219" loc="2.370">urbe sedent laeti Minyae viduisque vacantes</TextUnit>
    <TextUnit id="1220" loc="2.371">indulgent thalamis nimbosque educere luxu</TextUnit>
    <TextUnit id="1221" loc="2.372">nec iam velle vias Zephyrosque audire vocantes</TextUnit>
    <TextUnit id="1222" loc="2.373">dissimulant, donet resides Tirynthius heros</TextUnit>
    <TextUnit id="1223" loc="2.374">non tulit ipse rati invigilans atque integer urbis:</TextUnit>
    <TextUnit id="1224" loc="2.375">invidisse deos tantum maris aequor adortis</TextUnit>
    <TextUnit id="1225" loc="2.376">desertasque domos fraudataque tempore segni</TextUnit>
    <TextUnit id="1226" loc="2.377">vota patrum; quid et ipse viris cunctantibus adsit?</TextUnit>
    <TextUnit id="1227" loc="2.378">'o miseri quicumque tuis accessimus actis!</TextUnit>
    <TextUnit id="1228" loc="2.379">Phasin et Aeeten Scythicique pericula ponti</TextUnit>
    <TextUnit id="1229" loc="2.380">redde,' ait, 'Aesonide! me tecum solus in aequor</TextUnit>
    <TextUnit id="1230" loc="2.381">rerum traxit amor, dum spes mihi sistere montes</TextUnit>
    <TextUnit id="1231" loc="2.382">Cyaneos vigilemque alium spoliare draconem.</TextUnit>
    <TextUnit id="1232" loc="2.383">si sedet Aegaei scopulos habitare profundi,</TextUnit>
    <TextUnit id="1233" loc="2.384">hoc mecum Telamon peraget meus.' haec ubi dicta</TextUnit>
    <TextUnit id="1234" loc="2.385">haud secus Aesonides monitis accensus amaris</TextUnit>
    <TextUnit id="1235" loc="2.386">quam bellator equus, longa quem frigida pace</TextUnit>
    <TextUnit id="1236" loc="2.387">terra iuvat--vix in laevos piger angitur orbes--,</TextUnit>
    <TextUnit id="1237" loc="2.388">frena tamen dominumque velit si Martius aures</TextUnit>
    <TextUnit id="1238" loc="2.389">clamor et obliti rursus fragor impleat aeris.</TextUnit>
    <TextUnit id="1239" loc="2.390">tunc Argum Tiphynque vocat pelagoque parari</TextUnit>
    <TextUnit id="1240" loc="2.391">praecipitat. petit ingenti clamore magister</TextUnit>
    <TextUnit id="1241" loc="2.392">arma viros pariter sparsosque in litore remos.</TextUnit>
    <TextUnit id="1242" loc="2.393">Exoritur novus urbe dolor planctusque per omnes</TextUnit>
    <TextUnit id="1243" loc="2.394">et facies antiqua domos: sibi moenia linqui</TextUnit>
    <TextUnit id="1244" loc="2.395">en iterum et quando natorum tempora, gentem</TextUnit>
    <TextUnit id="1245" loc="2.396">qui recolant, qui sceptra gerant? nunc triste nefandae</TextUnit>
    <TextUnit id="1246" loc="2.397">noctis opus, vidui nunc illa silentia tecti</TextUnit>
    <TextUnit id="1247" loc="2.398">saeva magis, thalamos excussaque vincla quod ausae</TextUnit>
    <TextUnit id="1248" loc="2.399">induere atque iterum tales admittere curas.</TextUnit>
    <TextUnit id="1249" loc="2.400">ipsa quoque Hypsipyle, subitos per litora cursus</TextUnit>
    <TextUnit id="1250" loc="2.401">ut vidit totaque viros decedere Lemno,</TextUnit>
    <TextUnit id="1251" loc="2.402">ingemit et tali compellat Iasona questu:</TextUnit>
    <TextUnit id="1252" loc="2.403">'iamne placet primo deducere vela sereno,</TextUnit>
    <TextUnit id="1253" loc="2.404">carius o mihi patre caput? modo saeva quierunt</TextUnit>
    <TextUnit id="1254" loc="2.405">aequora. sic portus fugeret ratis, aspera si te</TextUnit>
    <TextUnit id="1255" loc="2.406">Plias in adversae tenuisset litore Thraces.</TextUnit>
    <TextUnit id="1256" loc="2.407">ergo moras caelo cursumque tenentibus undis</TextUnit>
    <TextUnit id="1257" loc="2.408">debuimus?' dixit lacrimans haesuraque caro</TextUnit>
    <TextUnit id="1258" loc="2.409">dona duci promit chlamydem textosque labores.</TextUnit>
    <TextUnit id="1259" loc="2.410">illic servati genitoris conscia sacra</TextUnit>
    <TextUnit id="1260" loc="2.411">pressit acu currusque pios: stant saeva paventum</TextUnit>
    <TextUnit id="1261" loc="2.412">agmina dantque locum; viridi circum horrida tela</TextUnit>
    <TextUnit id="1262" loc="2.413">silva tremit; mediis refugit pater anxius umbris.</TextUnit>
    <TextUnit id="1263" loc="2.414">pars et frondosae raptus expresserat Idae</TextUnit>
    <TextUnit id="1264" loc="2.415">inlustremque fugam pueri, mox aethere laetus</TextUnit>
    <TextUnit id="1265" loc="2.416">adstabat mensis, quin et Iovis armiger ipse</TextUnit>
    <TextUnit id="1266" loc="2.417">accipit a Phrygio iam pocula blanda ministro.</TextUnit>
    <TextUnit id="1267" loc="2.418">tunc ensem notumque ferens insigne Thoantis</TextUnit>
    <TextUnit id="1268" loc="2.419">'accipe,' ait 'bellis mediaeque ut pulvere pugnae</TextUnit>
    <TextUnit id="1269" loc="2.420">sim comes, Aetnaei genitor quae flammea gessit</TextUnit>
    <TextUnit id="1270" loc="2.421">dona dei, nunc digna tuis adiungier armis.</TextUnit>
    <TextUnit id="1271" loc="2.422">i, memor i terrae, quae vos amplexa quieto</TextUnit>
    <TextUnit id="1272" loc="2.423">prima sinu, refer et domitis a Colchidos oris</TextUnit>
    <TextUnit id="1273" loc="2.424">vela per hunc utero quem linquis Iasona nostro.'</TextUnit>
    <TextUnit id="1274" loc="2.425">sic ait Haemonii labens in colla mariti</TextUnit>
    <TextUnit id="1275" loc="2.426">nec minus Orphea tristis cervice tuaque,</TextUnit>
    <TextUnit id="1276" loc="2.427">Aeacide, et gemino coniunx a Castore pendet.</TextUnit>
    <TextUnit id="1277" loc="2.428">Has inter lacrimas legitur piger uncus harenis,</TextUnit>
    <TextUnit id="1278" loc="2.429">iam remi rapuere ratem, iam flamina portant;</TextUnit>
    <TextUnit id="1279" loc="2.430">spumea subsequitur fugientis semita clavi.</TextUnit>
    <TextUnit id="1280" loc="2.431">tunc tenuis Lemnos transitque Electria tellus</TextUnit>
    <TextUnit id="1281" loc="2.432">Threiciis arcana sacris. hic numinis ingens</TextUnit>
    <TextUnit id="1282" loc="2.433">horror et incautis decreta piacula linguis.</TextUnit>
    <TextUnit id="1283" loc="2.434">hanc demissa Iovi non umquam laedere fluctu</TextUnit>
    <TextUnit id="1284" loc="2.435">audet hiems, sponte ipse deus tunc asperat undas</TextUnit>
    <TextUnit id="1285" loc="2.436">cum vetat infidos sua litora tangere nautas.</TextUnit>
    <TextUnit id="1286" loc="2.437">obvius at Minyas terris adytisque sacerdos</TextUnit>
    <TextUnit id="1287" loc="2.438">excipit hospitibus reserans secreta Thyotes.</TextUnit>
    <TextUnit id="1288" loc="2.439">hactenus in populos vati, Samothraca, diemque</TextUnit>
    <TextUnit id="1289" loc="2.440">missa mane sacrisque metum servemus opertis.</TextUnit>
    <TextUnit id="1290" loc="2.441">illi sole novo laeti plenique deorum</TextUnit>
    <TextUnit id="1291" loc="2.442">considunt transtris. iam quas praeviderat urbes</TextUnit>
    <TextUnit id="1292" loc="2.443">navita condebat proraeque accesserat Imbros</TextUnit>
    <TextUnit id="1293" loc="2.444">et sol aetherias medius conscenderat arces.</TextUnit>
    <TextUnit id="1294" loc="2.445">Thessala Dardaniis tunc primum puppis harenis</TextUnit>
    <TextUnit id="1295" loc="2.446">adpulit et fatis Sigeo litore sedit.</TextUnit>
    <TextUnit id="1296" loc="2.447">desiliunt, pars hinc levibus candentia velis</TextUnit>
    <TextUnit id="1297" loc="2.448">castra levat, tracto pars frangit adorea saxo</TextUnit>
    <TextUnit id="1298" loc="2.449">farra, citum strictis alius de cautibus ignem</TextUnit>
    <TextUnit id="1299" loc="2.450">obtendit foliis et sulphure pascit amico.</TextUnit>
    <TextUnit id="1300" loc="2.451">Alcides Telamonque comes dum litora blando</TextUnit>
    <TextUnit id="1301" loc="2.452">anfractu sinuosa legunt, vox accidit aures</TextUnit>
    <TextUnit id="1302" loc="2.453">flebile succedens cum fracta remurmurat unda.</TextUnit>
    <TextUnit id="1303" loc="2.454">attoniti pressere gradum vacuumque sequuntur</TextUnit>
    <TextUnit id="1304" loc="2.455">vocis iter. iam certa sonat desertaque durae</TextUnit>
    <TextUnit id="1305" loc="2.456">virgo neci quem non hominum superumque vocabat?</TextUnit>
    <TextUnit id="1306" loc="2.457">acrius hoc instare viri succurrere certi,</TextUnit>
    <TextUnit id="1307" loc="2.458">qualiter, implevit gemitu cum taurus acerbo</TextUnit>
    <TextUnit id="1308" loc="2.459">avia frangentem morsu super alta leonem</TextUnit>
    <TextUnit id="1309" loc="2.460">terga ferens, coit e sparso concita mapali</TextUnit>
    <TextUnit id="1310" loc="2.461">agrestum manus et caeco clamore coloni.</TextUnit>
    <TextUnit id="1311" loc="2.462">constitit Alcides visuque enisus in alta</TextUnit>
    <TextUnit id="1312" loc="2.463">rupe truces manicas defectaque virginis ora</TextUnit>
    <TextUnit id="1313" loc="2.464">cernit et ad primos surgentia lumina fluctus,</TextUnit>
    <TextUnit id="1314" loc="2.465">exanimum veluti multa tamen arte coactum</TextUnit>
    <TextUnit id="1315" loc="2.466">maeret ebur, Pariusve notas et nomina sumit</TextUnit>
    <TextUnit id="1316" loc="2.467">cum lapis aut liquidi referunt miranda colores.</TextUnit>
    <TextUnit id="1317" loc="2.468">ductor ait: 'quod, virgo, tibi nomenque genusque,</TextUnit>
    <TextUnit id="1318" loc="2.469">quae sors ista, doce, tendunt cur vincula palmas?'</TextUnit>
    <TextUnit id="1319" loc="2.470">illa tremens tristique oculos deiecta pudore</TextUnit>
    <TextUnit id="1320" loc="2.471">'non ego digna malis.' inquit. 'suprema parentum</TextUnit>
    <TextUnit id="1321" loc="2.472">dona vides ostro scopulos auroque frequentes.</TextUnit>
    <TextUnit id="1322" loc="2.473">nos Ili felix quondam genus, invida donec</TextUnit>
    <TextUnit id="1323" loc="2.474">Laomedonteos fugeret fortuna penates.</TextUnit>
    <TextUnit id="1324" loc="2.475">principio morbi caeloque exacta sereno</TextUnit>
    <TextUnit id="1325" loc="2.476">temperies, arsere rogis certantibus agri,</TextUnit>
    <TextUnit id="1326" loc="2.477">tum subitus fragor et fluctus Idaea moventes</TextUnit>
    <TextUnit id="1327" loc="2.478">cum stabulis nemora. ecce repens consurgere ponto</TextUnit>
    <TextUnit id="1328" loc="2.479">belua, monstrum ingens. hanc tu nec montibus ullis</TextUnit>
    <TextUnit id="1329" loc="2.480">nec nostro metire mari. primaeva furenti</TextUnit>
    <TextUnit id="1330" loc="2.481">huic manus amplexus inter planctusque parentum</TextUnit>
    <TextUnit id="1331" loc="2.482">deditur. hoc sortes, hoc corniger imperat Hammon</TextUnit>
    <TextUnit id="1332" loc="2.483">virgineam damnare animam sortitaque Lethen</TextUnit>
    <TextUnit id="1333" loc="2.484">corpora. crudelis scopulis me destinat urna.</TextUnit>
    <TextUnit id="1334" loc="2.485">verum o iam redeunt Phrygibus si numina tuque</TextUnit>
    <TextUnit id="1335" loc="2.486">ille ades, auguriis promisse et sorte deorum,</TextUnit>
    <TextUnit id="1336" loc="2.487">iam cui candentes votivo in gramine pascit</TextUnit>
    <TextUnit id="1337" loc="2.488">cornipedes genitor, nostrae stata dona salutis,</TextUnit>
    <TextUnit id="1338" loc="2.489">adnue meque, precor, defectaque Pergama monstris</TextUnit>
    <TextUnit id="1339" loc="2.490">eripe, namque potes. neque enim tam lata videbam</TextUnit>
    <TextUnit id="1340" loc="2.491">pectora, Neptunus muros cum iungeret astris,</TextUnit>
    <TextUnit id="1341" loc="2.492">nec tales umeros pharetramque gerebat Apollo.'</TextUnit>
    <TextUnit id="1342" loc="2.493">auxerat haec locus et facies maestissima capti</TextUnit>
    <TextUnit id="1343" loc="2.494">litoris et tumuli caelumque quod incubat urbi,</TextUnit>
    <TextUnit id="1344" loc="2.495">quale laborantis Nemees iter aut Erymanthi</TextUnit>
    <TextUnit id="1345" loc="2.496">vidit et infectae miseratus flumina Lernae.</TextUnit>
    <TextUnit id="1346" loc="2.497">Dat procul interea signum Neptunus et una</TextUnit>
    <TextUnit id="1347" loc="2.498">monstriferi mugire sinus Sigeaque pestis</TextUnit>
    <TextUnit id="1348" loc="2.499">adglomerare fretum, cuius stellantia glauca</TextUnit>
    <TextUnit id="1349" loc="2.500">lumina nube tremunt atque ordine curva trisulco</TextUnit>
    <TextUnit id="1350" loc="2.501">fulmineus quatit ora fragor pelagoque remenso</TextUnit>
    <TextUnit id="1351" loc="2.502">cauda redit passosque sinus rapit ardua cervix.</TextUnit>
    <TextUnit id="1352" loc="2.503">illam incumbentem per mille volumina pontus</TextUnit>
    <TextUnit id="1353" loc="2.504">prosequitur lateri adsultans trepidisque ruentem</TextUnit>
    <TextUnit id="1354" loc="2.505">litoribus sua cogit hiems. non fluctibus aequis</TextUnit>
    <TextUnit id="1355" loc="2.506">nubiferi venit unda Noti, non Africus alto</TextUnit>
    <TextUnit id="1356" loc="2.507">tantus ovat patriisque manus cum plenus habenis</TextUnit>
    <TextUnit id="1357" loc="2.508">Orion bipedum flatu mare tollit equorum.</TextUnit>
    <TextUnit id="1358" loc="2.509">ecce ducem placitae furiis crudescere pugnae</TextUnit>
    <TextUnit id="1359" loc="2.510">surgentemque toris stupet immanemque paratu</TextUnit>
    <TextUnit id="1360" loc="2.511">Aeacides pulsentque graves ut terga pharetrae.</TextUnit>
    <TextUnit id="1361" loc="2.512">ille patrem pelagique deos suaque arma precatus</TextUnit>
    <TextUnit id="1362" loc="2.513">insiluit scopulo motumque e sedibus aequor</TextUnit>
    <TextUnit id="1363" loc="2.514">horruit et celsi spatiosa volumina monstri,</TextUnit>
    <TextUnit id="1364" loc="2.515">qualis ubi a gelidi Boreas convallibus Hebri</TextUnit>
    <TextUnit id="1365" loc="2.516">tollitur et volucres Rhipaea per ardua nubes</TextUnit>
    <TextUnit id="1366" loc="2.517">praecipitat. piceo nox tum tenet omnia caelo.</TextUnit>
    <TextUnit id="1367" loc="2.518">illa simul molem horrificam scopulosaque terga</TextUnit>
    <TextUnit id="1368" loc="2.519">promovet ingentique umbra subit, intremere Ide</TextUnit>
    <TextUnit id="1369" loc="2.520">inlidique ~ates~ pronaeque resurgere turres.</TextUnit>
    <TextUnit id="1370" loc="2.521">occupat Alcides arcu totaque pharetrae</TextUnit>
    <TextUnit id="1371" loc="2.522">nube premit. non illa magis quam sede movetur</TextUnit>
    <TextUnit id="1372" loc="2.523">magnus Eryx, deferre velint quem vallibus imbres.</TextUnit>
    <TextUnit id="1373" loc="2.524">iam brevis et telo volucri non utilis aer,</TextUnit>
    <TextUnit id="1374" loc="2.525">tum vero fremitus vanique insania coepti</TextUnit>
    <TextUnit id="1375" loc="2.526">et tacitus pudor et rursus pallescere virgo.</TextUnit>
    <TextUnit id="1376" loc="2.527">proicit arma manu, scopulos vicinaque saxa</TextUnit>
    <TextUnit id="1377" loc="2.528">respicit et quantum ventis adiuta vetustas</TextUnit>
    <TextUnit id="1378" loc="2.529">impulerat po[te]ntive fragor, tantum abscidit imi</TextUnit>
    <TextUnit id="1379" loc="2.530">concutiens a sede maris. iamque agmine toto</TextUnit>
    <TextUnit id="1380" loc="2.531">pistris adest miseraeque inhiat iam proxima praedae.</TextUnit>
    <TextUnit id="1381" loc="2.532">stat mediis elatus aquis recipitque ruentem</TextUnit>
    <TextUnit id="1382" loc="2.533">Alcides saxoque prior surgentia colla</TextUnit>
    <TextUnit id="1383" loc="2.534">obruit. hinc vastos nodosi roboris ictus</TextUnit>
    <TextUnit id="1384" loc="2.535">congeminat. fluctus  %    defertur in imos</TextUnit>
    <TextUnit id="1385" loc="2.536">iam totis resoluta vadis. Idaeaque mater</TextUnit>
    <TextUnit id="1386" loc="2.537">et chorus et summis ulularunt collibus Amnes.</TextUnit>
    <TextUnit id="1387" loc="2.538">protinus e scopulis et opaca valle resurgunt</TextUnit>
    <TextUnit id="1388" loc="2.539">pastores magnisque petunt clamoribus urbem.</TextUnit>
    <TextUnit id="1389" loc="2.540">nuntius hinc socios Telamon vocat ac simul ipsi</TextUnit>
    <TextUnit id="1390" loc="2.541">horrescunt subitoque vident in sanguine puppem.</TextUnit>
    <TextUnit id="1391" loc="2.542">nec minus in scopulos crudique cacumina saxi</TextUnit>
    <TextUnit id="1392" loc="2.543">emicat Alcides vinclisque tenentibus aufert</TextUnit>
    <TextUnit id="1393" loc="2.544">virgineas de rupe manus aptatque superbis</TextUnit>
    <TextUnit id="1394" loc="2.545">arma umeris. regem inde petens superabat ovanti</TextUnit>
    <TextUnit id="1395" loc="2.546">litora tuta gradu, qualis per pascua victor</TextUnit>
    <TextUnit id="1396" loc="2.547">ingreditur, tum colla tumens, tum celsior armis</TextUnit>
    <TextUnit id="1397" loc="2.548">taurus, ubi adsueti pecoris stabula alta revisit</TextUnit>
    <TextUnit id="1398" loc="2.549">et patrium nemus et bello quos ultus amores.</TextUnit>
    <TextUnit id="1399" loc="2.550">Obvia cui contra longis emissa tenebris</TextUnit>
    <TextUnit id="1400" loc="2.551">turba Phrygum parvumque trahens cum coniuge natum</TextUnit>
    <TextUnit id="1401" loc="2.552">Laomedon. iam maestus equos, iam debita posci</TextUnit>
    <TextUnit id="1402" loc="2.553">dona gemit. pars aerii fastigia muri</TextUnit>
    <TextUnit id="1403" loc="2.554">cingit et ignotis iuvenem miratur in armis.</TextUnit>
    <TextUnit id="1404" loc="2.555">illum torva tuens atque acri lubricus astu</TextUnit>
    <TextUnit id="1405" loc="2.556">rex subit et patrio fatur male laetus amore.</TextUnit>
    <TextUnit id="1406" loc="2.557">'maxime Graiugenum, quem non Sigea petentem</TextUnit>
    <TextUnit id="1407" loc="2.558">litora nec nostrae miserantem funera Troiae</TextUnit>
    <TextUnit id="1408" loc="2.559">adpulit his Fors ipsa locis, si vera parentem</TextUnit>
    <TextUnit id="1409" loc="2.560">fama Iovem summique tibi genus esse Tonantis,</TextUnit>
    <TextUnit id="1410" loc="2.561">noster ades iunctisque venis. sator unus et idem</TextUnit>
    <TextUnit id="1411" loc="2.562">stirpis honos, quamquam longis disiungimur oris.</TextUnit>
    <TextUnit id="1412" loc="2.563">quot mihi post lacrimas, post quanta piacula patrum</TextUnit>
    <TextUnit id="1413" loc="2.564">serus ades, quam parva tuis iam gloria factis!</TextUnit>
    <TextUnit id="1414" loc="2.565">verum age nunc socios fraternis moenibus infer,</TextUnit>
    <TextUnit id="1415" loc="2.565a">ut tibi, servata statui quae munera prole,</TextUnit>
    <TextUnit id="1416" loc="2.566">crastina lux biiuges stabulis ostendat apertis.'</TextUnit>
    <TextUnit id="1417" loc="2.567">dixerat haec tacitusque dolos dirumque volutat</TextUnit>
    <TextUnit id="1418" loc="2.568">corde nefas, clausum ut thalamis somnoque gravatum</TextUnit>
    <TextUnit id="1419" loc="2.569">immolet ereptaque luat responsa pharetra.</TextUnit>
    <TextUnit id="1420" loc="2.570">namque bis Herculeis deberi Pergama telis</TextUnit>
    <TextUnit id="1421" loc="2.571">audierat. Priami sed quis iam vertere regnis</TextUnit>
    <TextUnit id="1422" loc="2.572">fata queat? manet immotis nox duria lustris</TextUnit>
    <TextUnit id="1423" loc="2.573">et genus Aeneadum et Troiae melioris honores.</TextUnit>
    <TextUnit id="1424" loc="2.574">'nos' ait 'ad Scythici' Tirynthius 'ostia ponti</TextUnit>
    <TextUnit id="1425" loc="2.575">raptat iter. mox huc vestras revehemur ad oras</TextUnit>
    <TextUnit id="1426" loc="2.576">donaque dicta feram.' tum vero plura vocatis</TextUnit>
    <TextUnit id="1427" loc="2.577">adnuit ille deis. promissa infida tyranni</TextUnit>
    <TextUnit id="1428" loc="2.578">iam Phryges et miserae flebant discrimina Troiae.</TextUnit>
    <TextUnit id="1429" loc="2.579">Panditur hinc totis in noctem carbasus alis</TextUnit>
    <TextUnit id="1430" loc="2.580">litoraque et veteris tumulos praelabitur Ili</TextUnit>
    <TextUnit id="1431" loc="2.581">Dardaniumque patrem: vigili simul omnia ludo</TextUnit>
    <TextUnit id="1432" loc="2.582">festa vident. hinc unda, sacris hic ignibus Ide</TextUnit>
    <TextUnit id="1433" loc="2.583">vibrat et horrisonae respondent Gargara buxo.</TextUnit>
    <TextUnit id="1434" loc="2.584">inde ubi iam medii tenuere silentia ponti</TextUnit>
    <TextUnit id="1435" loc="2.585">stridentesque iuvant aurae, Phrixea subibant</TextUnit>
    <TextUnit id="1436" loc="2.586">aequora et angustas quondam sine nomine fauces.</TextUnit>
    <TextUnit id="1437" loc="2.587">ecce autem prima volucrem sub luce dehiscens</TextUnit>
    <TextUnit id="1438" loc="2.588">terruit unda ratem vittataque constitit Helle,</TextUnit>
    <TextUnit id="1439" loc="2.589">iam Panopes Thetidisque soror iamque aurea laeva</TextUnit>
    <TextUnit id="1440" loc="2.590">sceptra tenens, dum sternit aquas proceresque ducemque</TextUnit>
    <TextUnit id="1441" loc="2.591">aspicit et placidis compellat Iasona dictis:</TextUnit>
    <TextUnit id="1442" loc="2.592">'te quoque ab Haemoniae ignota per aequora terris</TextUnit>
    <TextUnit id="1443" loc="2.593">regna infesta domus fatisque simillima nostris</TextUnit>
    <TextUnit id="1444" loc="2.594">fata ferunt. iterum Aeolios fortuna nepotes</TextUnit>
    <TextUnit id="1445" loc="2.595">spargit et infelix Scythicum gens quaeritis amnem.</TextUnit>
    <TextUnit id="1446" loc="2.596">vasta super tellus, longum (ne defice coeptis!)</TextUnit>
    <TextUnit id="1447" loc="2.597">aequor et ipse procul, verum dabit ostia, Phasis.</TextUnit>
    <TextUnit id="1448" loc="2.598">hic nemus arcanum geminaeque virentibus arae</TextUnit>
    <TextUnit id="1449" loc="2.599">stant tumulis, hic prima pia sollemnia Phrixo</TextUnit>
    <TextUnit id="1450" loc="2.600">ferte manu cinerique, precor, mea reddite dicta:</TextUnit>
    <TextUnit id="1451" loc="2.601">"non ego per Stygiae, quod rere, silentia ripae,</TextUnit>
    <TextUnit id="1452" loc="2.602">frater, agor. frustra vacui scrutaris Averni,</TextUnit>
    <TextUnit id="1453" loc="2.603">care, vias neque enim scopulis me et fluctibus actam</TextUnit>
    <TextUnit id="1454" loc="2.604">frangit hiems. celeri extemplo subiere ruentem</TextUnit>
    <TextUnit id="1455" loc="2.605">Cymothoe Glaucusque manu. pater ipse profundi</TextUnit>
    <TextUnit id="1456" loc="2.606">has etiam sedes, haec numine tradidit aequo</TextUnit>
    <TextUnit id="1457" loc="2.607">regna nec Inois noster sinus invidet undis."'</TextUnit>
    <TextUnit id="1458" loc="2.608">dixerat et maestos tranquilla sub aequora vultus</TextUnit>
    <TextUnit id="1459" loc="2.609">cum gemitu tulit, ut patrii rediere dolores.</TextUnit>
    <TextUnit id="1460" loc="2.610">tum pelago vina invergens dux talibus infit:</TextUnit>
    <TextUnit id="1461" loc="2.611">'undarum decus et gentis, Cretheia virgo,</TextUnit>
    <TextUnit id="1462" loc="2.612">pande viam cursuque tuos age, diva, secundo!'</TextUnit>
    <TextUnit id="1463" loc="2.613">immittitque ratem mediasque intervolat urbes</TextUnit>
    <TextUnit id="1464" loc="2.614">qua brevibus furit aestus aquis Asiamque prementem</TextUnit>
    <TextUnit id="1465" loc="2.615">effugit abruptis Europa immanior oris.</TextUnit>
    <TextUnit id="1466" loc="2.616">has etiam terras consertaque gentibus arva</TextUnit>
    <TextUnit id="1467" loc="2.617">sic pelago pulsante, reor, Neptunia quondam</TextUnit>
    <TextUnit id="1468" loc="2.618">cuspis et adversi longus labor abscidit aevi</TextUnit>
    <TextUnit id="1469" loc="2.619">ut Siculum Libycumque latus, stupuitque fragore</TextUnit>
    <TextUnit id="1470" loc="2.620">Ianus et occiduis regnator montibus Atlans.</TextUnit>
    <TextUnit id="1471" loc="2.621">iam iuga Percotes Pariumque infame fragosis</TextUnit>
    <TextUnit id="1472" loc="2.622">exsuperant Pityamque vadis transmissaque puppi</TextUnit>
    <TextUnit id="1473" loc="2.623">Lampsacus, Ogygii quam nec trieterica Bacchi</TextUnit>
    <TextUnit id="1474" loc="2.624">sacra neque arcanis Phrygius furor invehit antris,</TextUnit>
    <TextUnit id="1475" loc="2.625">sed suus in Venerem raptat deus. illius aras</TextUnit>
    <TextUnit id="1476" loc="2.626">urbe super celsique vident velamina templi.</TextUnit>
    <TextUnit id="1477" loc="2.627">Rarior hinc tellus atque ingens undique caelum</TextUnit>
    <TextUnit id="1478" loc="2.628">rursus et incipiens alium prospectus in orbem.</TextUnit>
    <TextUnit id="1479" loc="2.629">terra sinu medio Pontum iacet inter et Hellen</TextUnit>
    <TextUnit id="1480" loc="2.630">ceu fundo prolata maris. namque improba caecis</TextUnit>
    <TextUnit id="1481" loc="2.631">intulit arva vadis longoque sub aequora dorso</TextUnit>
    <TextUnit id="1482" loc="2.632">litus agit, tenet hinc veterem confinibus oris</TextUnit>
    <TextUnit id="1483" loc="2.633">pars Phrygiam, pars discreti iuga pinea montis.</TextUnit>
    <TextUnit id="1484" loc="2.634">nec procul ad tenuis surgit confinia ponti</TextUnit>
    <TextUnit id="1485" loc="2.635">urbs placidis demissa iugis. rex divitis agri</TextUnit>
    <TextUnit id="1486" loc="2.636">Cyzicus. Haemoniae qui tum nova signa carinae</TextUnit>
    <TextUnit id="1487" loc="2.637">ut videt, ipse ultro primas procurrit ad undas</TextUnit>
    <TextUnit id="1488" loc="2.638">miraturque viros dextramque amplexus et haerens</TextUnit>
    <TextUnit id="1489" loc="2.639">incipit: 'o terris nunc primum cognita nostris</TextUnit>
    <TextUnit id="1490" loc="2.640">Emathiae manus et fama mihi maior imago,</TextUnit>
    <TextUnit id="1491" loc="2.641">non tamen haec adeo semota neque ardua tellus</TextUnit>
    <TextUnit id="1492" loc="2.642">~longaque~ iam populis impervia lucis eoae,</TextUnit>
    <TextUnit id="1493" loc="2.643">cum tales intrasse duces, tot robora cerno.</TextUnit>
    <TextUnit id="1494" loc="2.644">nam licet hinc saevas tellus alat horrida gentes</TextUnit>
    <TextUnit id="1495" loc="2.645">meque fremens tumido circumfluat ore Propontis,</TextUnit>
    <TextUnit id="1496" loc="2.646">vestra fides ritusque pares et mitia cultu</TextUnit>
    <TextUnit id="1497" loc="2.647">his etiam mihi corda locis. procul effera virtus</TextUnit>
    <TextUnit id="1498" loc="2.648">Bebrycis et Scythici procul inclementia sacri.'</TextUnit>
    <TextUnit id="1499" loc="2.649">sic memorat laetosque rapit, simul hospita pandi</TextUnit>
    <TextUnit id="1500" loc="2.650">tecta iubet templisque sacros largitur honores.</TextUnit>
    <TextUnit id="1501" loc="2.651">stant gemmis auroque tori mensaeque paratu</TextUnit>
    <TextUnit id="1502" loc="2.652">regifico centumque pares primaeva ministri</TextUnit>
    <TextUnit id="1503" loc="2.653">corpora; pars epulas manibus, pars aurea gestant</TextUnit>
    <TextUnit id="1504" loc="2.654">pocula bellorum casus expressa recentum.</TextUnit>
    <TextUnit id="1505" loc="2.655">atque ea prima duci porgens carchesia Graio</TextUnit>
    <TextUnit id="1506" loc="2.656">Cyzicus 'hic portus' inquit 'mihi territat hostis,</TextUnit>
    <TextUnit id="1507" loc="2.657">has acies sub nocte refert, haec versa Pelasgum</TextUnit>
    <TextUnit id="1508" loc="2.658">terga vides, meus hic ratibus qui pascitur ignis.'</TextUnit>
    <TextUnit id="1509" loc="2.659">subicit Aesonides: 'utinam nunc ira Pelasgos</TextUnit>
    <TextUnit id="1510" loc="2.660">adferat et solitis temptet concurrere furtis</TextUnit>
    <TextUnit id="1511" loc="2.661">cunctaque se ratibus fundat manus. arma videbis</TextUnit>
    <TextUnit id="1512" loc="2.662">hospita nec post hanc ultra tibi proelia noctem.'</TextUnit>
    <TextUnit id="1513" loc="2.663">sic ait hasque inter variis nox plurima dictis</TextUnit>
    <TextUnit id="1514" loc="2.664">rapta vices nec non simili lux postera tractu.</TextUnit>
    <TextUnit id="1515" loc="3.1">Tertia iam gelidas Tithonia solverat umbras</TextUnit>
    <TextUnit id="1516" loc="3.2">exueratque polum. Tiphyn placida alta vocabant.</TextUnit>
    <TextUnit id="1517" loc="3.3">it tectis Argoa manus, simul urbe profusi</TextUnit>
    <TextUnit id="1518" loc="3.4">Aenidae caris socium digressibus haerent.</TextUnit>
    <TextUnit id="1519" loc="3.5">dant Cererem lectumque pecus nec palmite Bacchum</TextUnit>
    <TextUnit id="1520" loc="3.6">Bithyno Phrygiove satum, sed quem sua noto</TextUnit>
    <TextUnit id="1521" loc="3.7">colle per angustae Lesbos freta suggerit Helles.</TextUnit>
    <TextUnit id="1522" loc="3.8">ipse agit Aesonidae iunctos ad litora gressus</TextUnit>
    <TextUnit id="1523" loc="3.9">Cyzicus abscessu lacrimans ~coniunx persocia vestes~</TextUnit>
    <TextUnit id="1524" loc="3.25">muneribus, primas coniunx Percosia vestes</TextUnit>
    <TextUnit id="1525" loc="3.10">quas dabat et picto Clite variaverat auro,</TextUnit>
    <TextUnit id="1526" loc="3.11">tum galeam et patriae telum insuperabile dextrae</TextUnit>
    <TextUnit id="1527" loc="3.12">addidit. ipse ducis pateras et Thessala contra</TextUnit>
    <TextUnit id="1528" loc="3.13">frena capit manibusque datis iunxere penates.</TextUnit>
    <TextUnit id="1529" loc="3.14">Tu mihi nunc causas infandaque proelia, Clio,</TextUnit>
    <TextUnit id="1530" loc="3.15">pande virum! tibi enim superum data, virgo, facultas</TextUnit>
    <TextUnit id="1531" loc="3.16">nosse animos rerumque vias. cur talia passus</TextUnit>
    <TextUnit id="1532" loc="3.17">arma, quid hospitiis iunctas concurrere dextras</TextUnit>
    <TextUnit id="1533" loc="3.18">Iuppiter? unde tubae nocturnaque movit Erinys?</TextUnit>
    <TextUnit id="1534" loc="3.19">Dindyma sanguineis famulum bacchata lacertis</TextUnit>
    <TextUnit id="1535" loc="3.20">dum volucri quatit asper equo silvasque fatigat</TextUnit>
    <TextUnit id="1536" loc="3.21">Cyzicus, ingenti praedae deceptus amore</TextUnit>
    <TextUnit id="1537" loc="3.22">adsuetum Phrygias dominam vectare per urbes</TextUnit>
    <TextUnit id="1538" loc="3.23">oppressit iaculo redeuntem ad frena leonem.</TextUnit>
    <TextUnit id="1539" loc="3.24">et tunc ille iubas captivaque postibus ora</TextUnit>
    <TextUnit id="1540" loc="3.26">imposuit, spolium infelix divaeque pudendum.</TextUnit>
    <TextUnit id="1541" loc="3.27">quae postquam Haemoniam tantae non immemor irae</TextUnit>
    <TextUnit id="1542" loc="3.28">aerisono de monte ratem praefixaque regum</TextUnit>
    <TextUnit id="1543" loc="3.29">scuta videt, nova monstra viro, nova funera volvit,</TextUnit>
    <TextUnit id="1544" loc="3.30">ut socias in nocte manus utque impia bella</TextUnit>
    <TextUnit id="1545" loc="3.31">conserat et saevis erroribus implicet urbem.</TextUnit>
    <TextUnit id="1546" loc="3.32">Nox erat et leni canebant aequora sulco</TextUnit>
    <TextUnit id="1547" loc="3.33">et iam prona leves spargebant sidera somnos.</TextUnit>
    <TextUnit id="1548" loc="3.34">aura vehit, religant tonsas veloque Procneson</TextUnit>
    <TextUnit id="1549" loc="3.35">et te iam medio flaventem, Rhyndace, ponto</TextUnit>
    <TextUnit id="1550" loc="3.36">spumosumque legunt fracta Scylaceon ab unda.</TextUnit>
    <TextUnit id="1551" loc="3.37">ipse diem longe solisque cubilia Tiphys</TextUnit>
    <TextUnit id="1552" loc="3.38">consulit, ipse ratem vento stellisque ministrat.</TextUnit>
    <TextUnit id="1553" loc="3.39">atque illum non ante sopor luctamine tanto</TextUnit>
    <TextUnit id="1554" loc="3.40">lenit agens divum imperiis. cadit inscia clavo</TextUnit>
    <TextUnit id="1555" loc="3.41">dextera demittitque oculos solataque puppis</TextUnit>
    <TextUnit id="1556" loc="3.42">turbine flectit iter portuque refertur amico.</TextUnit>
    <TextUnit id="1557" loc="3.43">Ut notis adlapsa vadis, dant aethere longo</TextUnit>
    <TextUnit id="1558" loc="3.44">signa tubae vox et mediis emissa tenebris:</TextUnit>
    <TextUnit id="1559" loc="3.45">'hostis habet portus, soliti rediere Pelasgi!'</TextUnit>
    <TextUnit id="1560" loc="3.46">rupta quies, deus ancipitem lymphaverat urbem</TextUnit>
    <TextUnit id="1561" loc="3.47">Mygdoniae Pan iussa ferens saevissima Matris,</TextUnit>
    <TextUnit id="1562" loc="3.48">Pan nemorum bellique potens, quem lucis ab horis</TextUnit>
    <TextUnit id="1563" loc="3.49">antra tenent, patet ad medias per devia noctes</TextUnit>
    <TextUnit id="1564" loc="3.50">saetigerum latus et torvae coma sibila frontis.</TextUnit>
    <TextUnit id="1565" loc="3.51">vox omnes super una tubas, qua conus et enses,</TextUnit>
    <TextUnit id="1566" loc="3.52">qua trepidis auriga rotis nocturnaque muris</TextUnit>
    <TextUnit id="1567" loc="3.53">claustra cadunt. talesque metus non Martia cassis</TextUnit>
    <TextUnit id="1568" loc="3.54">Eumenidumque comae, non tristis ab aethere Gorgo</TextUnit>
    <TextUnit id="1569" loc="3.55">sparserit aut tantis aciem raptaverit umbris.</TextUnit>
    <TextUnit id="1570" loc="3.56">ludus et ille deo, pavidum praesepibus aufert</TextUnit>
    <TextUnit id="1571" loc="3.57">cum pecus et profugi sternunt dumeta iuvenci.</TextUnit>
    <TextUnit id="1572" loc="3.58">Ilicet ad regem clamor ruit. exsilit [ab] altis</TextUnit>
    <TextUnit id="1573" loc="3.59">somnia dira toris simulacraque pallida linquens</TextUnit>
    <TextUnit id="1574" loc="3.60">Cyzicus. ecce super foribus Bellona reclusis</TextUnit>
    <TextUnit id="1575" loc="3.61">nuda latus passuque movens orichalca sonoro</TextUnit>
    <TextUnit id="1576" loc="3.62">adstitit et triplici pulsans fastigia crista</TextUnit>
    <TextUnit id="1577" loc="3.63">inde ciere virum. sequitur per moenia demens</TextUnit>
    <TextUnit id="1578" loc="3.64">ille deam et fatis extrema in proelia tendit,</TextUnit>
    <TextUnit id="1579" loc="3.65">qualis in Alciden et Thesea Rhoecus iniqui</TextUnit>
    <TextUnit id="1580" loc="3.66">nube meri geminam Pholoen maioraque cernens</TextUnit>
    <TextUnit id="1581" loc="3.67">astra ruit qualisve redit venatibus actis</TextUnit>
    <TextUnit id="1582" loc="3.68">lustra pater Triviamque canens umeroque Learchum</TextUnit>
    <TextUnit id="1583" loc="3.69">advehit, at miserae declinant lumina Thebae.</TextUnit>
    <TextUnit id="1584" loc="3.70">iamque adeo nec porta ducem nec pone moratur</TextUnit>
    <TextUnit id="1585" loc="3.71">excubias sortita manus, quae prima furenti</TextUnit>
    <TextUnit id="1586" loc="3.72">advolat. hinc alii subeunt, ut proxima quaeque</TextUnit>
    <TextUnit id="1587" loc="3.73">intremuit domus et motus accepit inanes.</TextUnit>
    <TextUnit id="1588" loc="3.74">At Minyas anceps fixit pavor. aegra virorum</TextUnit>
    <TextUnit id="1589" loc="3.75">corda labant nec quae regio aut discrimina cernunt,</TextUnit>
    <TextUnit id="1590" loc="3.76">cur galeae clipeique micent, num pervigil armis,</TextUnit>
    <TextUnit id="1591" loc="3.78">donec et hasta volans immani turbine transtris</TextUnit>
    <TextUnit id="1592" loc="3.79">insonuit monuitque ratem rapere obvia caeca</TextUnit>
    <TextUnit id="1593" loc="3.80">arma manu. princeps galeam constringit Iason</TextUnit>
    <TextUnit id="1594" loc="3.81">vociferans: 'primam hanc nati, pater, accipe pugnam</TextUnit>
    <TextUnit id="1595" loc="3.82">vosque, viri, optatos huc adfore credite Colchos.'</TextUnit>
    <TextUnit id="1596" loc="3.83">Bistonas in medios ceu Martius exsilit astris</TextUnit>
    <TextUnit id="1597" loc="3.84">currus, ubi ingentes animae clamorque tubaeque</TextUnit>
    <TextUnit id="1598" loc="3.85">sanguineae iuvere deum, non segnius ille</TextUnit>
    <TextUnit id="1599" loc="3.86">occupat arva furens; sequitur vis omnis Achivum.</TextUnit>
    <TextUnit id="1600" loc="3.87">adglomerant latera et densis thoracibus horrens</TextUnit>
    <TextUnit id="1601" loc="3.88">stat manus, aegisono quam nec fera pectore virgo</TextUnit>
    <TextUnit id="1602" loc="3.89">dispulerit nec dextra Iovis Terrorque Pavorque,</TextUnit>
    <TextUnit id="1603" loc="3.90">Martis equi. sic contextis umbonibus urgent</TextUnit>
    <TextUnit id="1604" loc="3.91">caeruleo veluti cum Iuppiter agmine nubem</TextUnit>
    <TextUnit id="1605" loc="3.92">constituit. certant Zephyri frustraque rigentem</TextUnit>
    <TextUnit id="1606" loc="3.93">pulsat utrimque Notus. pendent mortalia longo</TextUnit>
    <TextUnit id="1607" loc="3.94">corda metu, quibus illa fretis, quibus incidat arvis.</TextUnit>
    <TextUnit id="1608" loc="3.95">Hinc manus infelix clamore impellere magno</TextUnit>
    <TextUnit id="1609" loc="3.96">saxa facesque atras et tortae pondera fundae.</TextUnit>
    <TextUnit id="1610" loc="3.97">fert sonitus immota phalanx irasque retentant,</TextUnit>
    <TextUnit id="1611" loc="3.98">congeries dum prima fluat. stellantia Mopsus</TextUnit>
    <TextUnit id="1612" loc="3.99">tegmina et ingentem Corythi notat Eurytus umbram.</TextUnit>
    <TextUnit id="1613" loc="3.100">restitit ille gradu seseque a lumine ferri</TextUnit>
    <TextUnit id="1614" loc="3.101">sustinuit praeceps, subitum ceu pastor ad amnem</TextUnit>
    <TextUnit id="1615" loc="3.102">spumantem nimbis fluctuque arbusta ruentem.</TextUnit>
    <TextUnit id="1616" loc="3.103">at Tydeus 'en intentis quem viribus' inquit</TextUnit>
    <TextUnit id="1617" loc="3.104">'opperiar manibusque dari quem comminus optem.</TextUnit>
    <TextUnit id="1618" loc="3.105">quo steteris moriere loco!' subit ilia cuspis</TextUnit>
    <TextUnit id="1619" loc="3.106">Olenii, dedit ille sonum compressaque mandens</TextUnit>
    <TextUnit id="1620" loc="3.107">aequora purpuream singultibus expulit hastam.</TextUnit>
    <TextUnit id="1621" loc="3.108">ac velut in medio rupes latet horrida ponto,</TextUnit>
    <TextUnit id="1622" loc="3.109">quam super ignari numquam rexere magistri</TextUnit>
    <TextUnit id="1623" loc="3.110">praecipites impune rates, sic agmine caeco</TextUnit>
    <TextUnit id="1624" loc="3.111">incurrit strictis manus ensibus. occubat Iron</TextUnit>
    <TextUnit id="1625" loc="3.112">et Cotys et Pyrno melior genitore Bienor.</TextUnit>
    <TextUnit id="1626" loc="3.113">At magis interea diverso turbida motu</TextUnit>
    <TextUnit id="1627" loc="3.114">urbs agitur. Genyso coniunx amoverat arma;</TextUnit>
    <TextUnit id="1628" loc="3.115">ast illi subitus ventis vivoque reluxit</TextUnit>
    <TextUnit id="1629" loc="3.116">torre focus: telis gaudes, miserande, repertis.</TextUnit>
    <TextUnit id="1630" loc="3.117">linquit et undantes mensas infectaque pernox</TextUnit>
    <TextUnit id="1631" loc="3.118">sacra Medon; chlamys imbelli circumvenit ostro</TextUnit>
    <TextUnit id="1632" loc="3.119">torta manum strictoque vias praefulgurat ense.</TextUnit>
    <TextUnit id="1633" loc="3.120">talis in arma ruit nec vina dapesque remota</TextUnit>
    <TextUnit id="1634" loc="3.121">statque loco torus inque omen mansere ministri.</TextUnit>
    <TextUnit id="1635" loc="3.122">inde vagi nec tela modis nec casibus isdem</TextUnit>
    <TextUnit id="1636" loc="3.123">conseruere manu et longe iacuere perempti.</TextUnit>
    <TextUnit id="1637" loc="3.124">Ecce gravem nodis pinguique bitumine quassans</TextUnit>
    <TextUnit id="1638" loc="3.125">lampada turbata Phlegyas decurrit ab urbe.</TextUnit>
    <TextUnit id="1639" loc="3.126">ille leves de more manus aciemque Pelasgum</TextUnit>
    <TextUnit id="1640" loc="3.127">per noctem remeasse ratus pulsumque requirens</TextUnit>
    <TextUnit id="1641" loc="3.128">saepe sibi vano Thamyrum clamore petebat</TextUnit>
    <TextUnit id="1642" loc="3.129">arduus et late fumanti nube coruscus.</TextUnit>
    <TextUnit id="1643" loc="3.130">quantus ubi immenso prospexit ab aethere Typhon</TextUnit>
    <TextUnit id="1644" loc="3.131">igne simul ventisque rubens, quem Iuppiter alte</TextUnit>
    <TextUnit id="1645" loc="3.132">crine tenet. trepidant diro sub lumine puppes.</TextUnit>
    <TextUnit id="1646" loc="3.133">tollitur hinc totusque ruit Tirynthius acri</TextUnit>
    <TextUnit id="1647" loc="3.134">pectore, certa regens adversa spicula flamma.</TextUnit>
    <TextUnit id="1648" loc="3.135">per piceos accensa globos et pectus harundo</TextUnit>
    <TextUnit id="1649" loc="3.136">per medium contenta fugit, ruit ille comanti</TextUnit>
    <TextUnit id="1650" loc="3.137">ore facem supra maiorque apparuit ignis.</TextUnit>
    <TextUnit id="1651" loc="3.138">Ambrosium Peleus, ingentem Ancaeus Echeclum</TextUnit>
    <TextUnit id="1652" loc="3.139">sternit et elatae propius succedere dextrae</TextUnit>
    <TextUnit id="1653" loc="3.140">Telecoonta sinit librataque ora securi</TextUnit>
    <TextUnit id="1654" loc="3.141">disiecit cervice tenus. simul aspera victor</TextUnit>
    <TextUnit id="1655" loc="3.142">cingula sublustri vibrantia detrahit umbra.</TextUnit>
    <TextUnit id="1656" loc="3.143">'has, precor, exuvias et opima cadavera' Nestor</TextUnit>
    <TextUnit id="1657" loc="3.144">'linquite!' ait. 'ferro potius mihi dextera, ferro</TextUnit>
    <TextUnit id="1658" loc="3.145">navet opus!' prensumque manu detruncat Amastrum</TextUnit>
    <TextUnit id="1659" loc="3.146">diversasque simul socios invadere turmas</TextUnit>
    <TextUnit id="1660" loc="3.147">admonuit. pergunt rupta testudine fusi</TextUnit>
    <TextUnit id="1661" loc="3.148">qua tenebrae campique ferunt. gravis invenit Ochum</TextUnit>
    <TextUnit id="1662" loc="3.149">Phlias et trepido Pollux impingitur Hebro.</TextUnit>
    <TextUnit id="1663" loc="3.150">ipse super vultus taboque natantia terga</TextUnit>
    <TextUnit id="1664" loc="3.151">dux campi Martisque potens, ut caeca profundo</TextUnit>
    <TextUnit id="1665" loc="3.152">currit hiems, Zelyn et Bronten Abarinque relinquit</TextUnit>
    <TextUnit id="1666" loc="3.153">semineces. Glaucum sequitur Glaucumque ruentem</TextUnit>
    <TextUnit id="1667" loc="3.154">occupat et iugulo vulnus molitur aperto.</TextUnit>
    <TextUnit id="1668" loc="3.155">ille manu contra telum tenet ultima frustra</TextUnit>
    <TextUnit id="1669" loc="3.156">verba ciens fixamque videt decrescere cornum.</TextUnit>
    <TextUnit id="1670" loc="3.157">hinc Halyn, hinc rigido transcurrens demetit ense</TextUnit>
    <TextUnit id="1671" loc="3.158">Protin et insignem cithara cantuque fluenti</TextUnit>
    <TextUnit id="1672" loc="3.159">Dorcea, qui dulci festis adsistere mensis</TextUnit>
    <TextUnit id="1673" loc="3.160">pectine Bistoniae magnum post ausus alumnum.</TextUnit>
    <TextUnit id="1674" loc="3.161">nec pharetram aut acres ultra Tirynthius arcus</TextUnit>
    <TextUnit id="1675" loc="3.162">exercet, socia sed disicit agmina clava.</TextUnit>
    <TextUnit id="1676" loc="3.163">ac veluti magna iuvenum cum densa securi</TextUnit>
    <TextUnit id="1677" loc="3.164">silva labat cuneisque gemit grave robur adactis</TextUnit>
    <TextUnit id="1678" loc="3.165">iamque abies piceaeque ruunt, sic dura sub ictu</TextUnit>
    <TextUnit id="1679" loc="3.166">ossa virum malaeque sonant sparsusque cerebro</TextUnit>
    <TextUnit id="1680" loc="3.167">albet ager. levis ante pedes subsederat ~Hidmon~.</TextUnit>
    <TextUnit id="1681" loc="3.168">occupat os barbamque viri clavamque superne</TextUnit>
    <TextUnit id="1682" loc="3.169">intonat 'occumbes' et 'nunc' ait 'Herculis armis,</TextUnit>
    <TextUnit id="1683" loc="3.170">donum ingens semperque tuis mirabile fatum.'</TextUnit>
    <TextUnit id="1684" loc="3.171">horruit ille cadens nomenque agnovit amicum</TextUnit>
    <TextUnit id="1685" loc="3.172">primus et ignaris dirum scelus attulit umbris.</TextUnit>
    <TextUnit id="1686" loc="3.173">nec tibi Thessalicos tunc profuit, Ornyte, reges</TextUnit>
    <TextUnit id="1687" loc="3.174">hospitiis aut mente moras fovisse benigna</TextUnit>
    <TextUnit id="1688" loc="3.175">et dapibus sacrasse diem. procul advenit Idmon</TextUnit>
    <TextUnit id="1689" loc="3.176">oblatumque ferit, galeam cristasque rubentes</TextUnit>
    <TextUnit id="1690" loc="3.177">(heu tua dona) gerens. quem te qualemque videbit</TextUnit>
    <TextUnit id="1691" loc="3.178">attonitus, Crenaee, parens! en frigidus orbes</TextUnit>
    <TextUnit id="1692" loc="3.179">purpureos iam somnus obit, iam candor et anni</TextUnit>
    <TextUnit id="1693" loc="3.180">deficiunt vitaque fugit decus omne soluta.</TextUnit>
    <TextUnit id="1694" loc="3.181">desere nunc nemus et nympharum durus amores!</TextUnit>
    <TextUnit id="1695" loc="3.182">at diversa Sagen turbantem fallere nervo</TextUnit>
    <TextUnit id="1696" loc="3.183">tum primum puer ausus Hylas (spes maxima bellis</TextUnit>
    <TextUnit id="1697" loc="3.184">pulcher Hylas, si fata sinant, si prospera Iuno)</TextUnit>
    <TextUnit id="1698" loc="3.185">prostravitque virum celeri per pectora telo.</TextUnit>
    <TextUnit id="1699" loc="3.186">Accessere (nefas) tenebris fallacibus acti</TextUnit>
    <TextUnit id="1700" loc="3.187">Tyndaridae in sese. Castor prius ibat in ictus</TextUnit>
    <TextUnit id="1701" loc="3.188">nescius, ast illos nova lux subitusque diremit</TextUnit>
    <TextUnit id="1702" loc="3.189">frontis apex. tum Castor Ityn, qua caerulus ambit</TextUnit>
    <TextUnit id="1703" loc="3.190">balteus et gemini committunt ora dracones,</TextUnit>
    <TextUnit id="1704" loc="3.191">frater Hagen Thapsumque securigerumque Nealcen</TextUnit>
    <TextUnit id="1705" loc="3.192">transigit et Canthi pallentem vulnere Cydrum.</TextUnit>
    <TextUnit id="1706" loc="3.193">torserat hic totis conisus viribus hastam</TextUnit>
    <TextUnit id="1707" loc="3.194">venatori Erymo, brevis hanc sed fata ferentem</TextUnit>
    <TextUnit id="1708" loc="3.195">prodidit et piceo comitem miserata refulsit</TextUnit>
    <TextUnit id="1709" loc="3.196">Luna polo. cessere iubae raptumque per auras</TextUnit>
    <TextUnit id="1710" loc="3.197">vulnus et extrema sonuit cita cuspide cassis.</TextUnit>
    <TextUnit id="1711" loc="3.198">Nisaeum Telamon et Ophelten vana sonantem</TextUnit>
    <TextUnit id="1712" loc="3.199">per clipei cedentis opus artemque trilicem,</TextUnit>
    <TextUnit id="1713" loc="3.200">qua stomachi secreta, ferit laetusque profatur:</TextUnit>
    <TextUnit id="1714" loc="3.201">'di, precor, hunc regem aut aeque delegerit alta</TextUnit>
    <TextUnit id="1715" loc="3.202">fors mihi gente satum magnusque et flebilis urbi</TextUnit>
    <TextUnit id="1716" loc="3.203">conciderit.' super addit Aren fratremque Melanthum</TextUnit>
    <TextUnit id="1717" loc="3.204">Phoceaque Oleniden, Lelegum qui pulsus ab oris</TextUnit>
    <TextUnit id="1718" loc="3.205">regis amicitiam et famuli propioris honores</TextUnit>
    <TextUnit id="1719" loc="3.206">(qua patiens non arte?) tulit. nox alta cadentum</TextUnit>
    <TextUnit id="1720" loc="3.207">ingentes resonat sonitus augetque ruinas.</TextUnit>
    <TextUnit id="1721" loc="3.208">ut magis Inarime, magis ut mugitor anhelat</TextUnit>
    <TextUnit id="1722" loc="3.209">Vesbius, attonitas acer cum suscitat urbes,</TextUnit>
    <TextUnit id="1723" loc="3.210">sic pugnae crebrescit opus neque enim ignea cedunt</TextUnit>
    <TextUnit id="1724" loc="3.211">astra loco, lentis haeret nox conscia bigis.</TextUnit>
    <TextUnit id="1725" loc="3.212">Perge age Tartareae mecum simul omnia noctis,</TextUnit>
    <TextUnit id="1726" loc="3.213">Musa, sequi. trepidam Phaethon adflavit ab alto</TextUnit>
    <TextUnit id="1727" loc="3.214">Tisiphonen graviorque locos iam luce propinqua</TextUnit>
    <TextUnit id="1728" loc="3.215">umbra premit. non signa virum, non funera cernunt</TextUnit>
    <TextUnit id="1729" loc="3.216">et rabie magis ora calent. vos prodite, divae,</TextUnit>
    <TextUnit id="1730" loc="3.217">Eumenidum noctisque globos vatique patescat</TextUnit>
    <TextUnit id="1731" loc="3.218">armorum fragor et tepidi singultibus agri</TextUnit>
    <TextUnit id="1732" loc="3.219">labentem atque acti Minyis per litora manes.</TextUnit>
    <TextUnit id="1733" loc="3.220">Cyzicus hic aciem vanis discursibus implet</TextUnit>
    <TextUnit id="1734" loc="3.221">fata trahens. iam pulsa sibi cessisse Pelasgum</TextUnit>
    <TextUnit id="1735" loc="3.222">agmina, iam passim vacuos disiecta per agros</TextUnit>
    <TextUnit id="1736" loc="3.223">credit ovans. tales habitus, ea gaudia fingit</TextUnit>
    <TextUnit id="1737" loc="3.224">ira deum. fundo veluti cum Coeus in imo</TextUnit>
    <TextUnit id="1738" loc="3.225">vincla Iovis fractoque trahens adamante catenas</TextUnit>
    <TextUnit id="1739" loc="3.226">Saturnum Tityumque vocat spemque aetheris amens</TextUnit>
    <TextUnit id="1740" loc="3.227">concipit, ast illum fluviis et nocte remensa</TextUnit>
    <TextUnit id="1741" loc="3.228">Eumenidum canis et sparsae iuba reppulit Hydrae.</TextUnit>
    <TextUnit id="1742" loc="3.229">saevit acerba fremens tardumque a moenibus agmen</TextUnit>
    <TextUnit id="1743" loc="3.230">increpitat: 'numquamne dolor virtusve subibit</TextUnit>
    <TextUnit id="1744" loc="3.231">nil ausas sine rege manus? at barbara buxus</TextUnit>
    <TextUnit id="1745" loc="3.232">si vocet et motis ululantia Dindyma sacris,</TextUnit>
    <TextUnit id="1746" loc="3.233">tunc ensis placeatque furor, modo tela sacerdos</TextUnit>
    <TextUnit id="1747" loc="3.234">porrigat, et iussa sanguis exuberet ulna.'</TextUnit>
    <TextUnit id="1748" loc="3.235">talibus insultans iamdudum numine divae</TextUnit>
    <TextUnit id="1749" loc="3.236">deficit, infracti languescunt frigore cursus,</TextUnit>
    <TextUnit id="1750" loc="3.237">corda pavent, audit fremitus irasque leonum</TextUnit>
    <TextUnit id="1751" loc="3.238">cornuaque et motas videt inter nubila turres.</TextUnit>
    <TextUnit id="1752" loc="3.239">tunc gravis et certo tendens stridore per umbram</TextUnit>
    <TextUnit id="1753" loc="3.240">Aesonii venit hasta ducis latumque sub imo</TextUnit>
    <TextUnit id="1754" loc="3.241">pectore rumpit iter. quam nunc incognita vellet</TextUnit>
    <TextUnit id="1755" loc="3.242">lustra sibi nullosque datos venatibus annos!</TextUnit>
    <TextUnit id="1756" loc="3.243">talia magnanimi diverso turbine fundunt</TextUnit>
    <TextUnit id="1757" loc="3.244">tela viri sonitusque pedum suspectaque motu</TextUnit>
    <TextUnit id="1758" loc="3.245">explorant, prensant socios vocemque reposcunt.</TextUnit>
    <TextUnit id="1759" loc="3.246">quod si tanta lues seros durasset in ortus,</TextUnit>
    <TextUnit id="1760" loc="3.247">exstinctum genus et solas per moenia matres</TextUnit>
    <TextUnit id="1761" loc="3.248">vidisset stratamque dies in litore gentem.</TextUnit>
    <TextUnit id="1762" loc="3.249">Tum pater omnipotens, tempus iam rege perempto</TextUnit>
    <TextUnit id="1763" loc="3.250">flectere fata ratus miserasque abrumpere pugnas,</TextUnit>
    <TextUnit id="1764" loc="3.251">supremam celeravit opem nutuque sereno</TextUnit>
    <TextUnit id="1765" loc="3.252">intonuit, quem Nocte satae, quem turbidus horret</TextUnit>
    <TextUnit id="1766" loc="3.253">Armipotens. tunc porta trucis coit infera belli.</TextUnit>
    <TextUnit id="1767" loc="3.254">continuo dant terga metu versique per agros</TextUnit>
    <TextUnit id="1768" loc="3.255">diffugiunt, quae sola salus. nec terga ruentum</TextUnit>
    <TextUnit id="1769" loc="3.256">mens Minyis conversa sequi, stetit anxia virtus.</TextUnit>
    <TextUnit id="1770" loc="3.257">ecce levi primos iam spargere lumine portus</TextUnit>
    <TextUnit id="1771" loc="3.258">orta dies notaeque (nefas) albescere turres.</TextUnit>
    <TextUnit id="1772" loc="3.259">'di maris,' attonito conclamat ab agmine Tiphys</TextUnit>
    <TextUnit id="1773" loc="3.260">'ut mea fatali damnastis pectora somno.</TextUnit>
    <TextUnit id="1774" loc="3.261">heu socii quantis complerunt litora monstris!'</TextUnit>
    <TextUnit id="1775" loc="3.262">illi autem neque adhuc gemitus neque conscia facti</TextUnit>
    <TextUnit id="1776" loc="3.263">ora levant. tenet exsangues rigor horridus artus</TextUnit>
    <TextUnit id="1777" loc="3.264">ceu pavet ad crines et tristia Pentheos ora</TextUnit>
    <TextUnit id="1778" loc="3.265">Thyias, ubi impulsae iam se deus agmine matris</TextUnit>
    <TextUnit id="1779" loc="3.266">abstulit et caesi vanescunt cornua tauri.</TextUnit>
    <TextUnit id="1780" loc="3.267">nec minus effusi grandaevum ad litora vulgus</TextUnit>
    <TextUnit id="1781" loc="3.268">ut socias videre manus dare versa retrorsus</TextUnit>
    <TextUnit id="1782" loc="3.269">terga metu. dextram tendens proclamat Iason:</TextUnit>
    <TextUnit id="1783" loc="3.270">'quos fugitis? vellem hac equidem me strage meosque</TextUnit>
    <TextUnit id="1784" loc="3.271">procubuisse magis. deus haec, deus asper utrisque</TextUnit>
    <TextUnit id="1785" loc="3.272">implicuit. sumus en Minyae, sumus hospita turba!'</TextUnit>
    <TextUnit id="1786" loc="3.274">Tum super exsangues confertae caedis acervos</TextUnit>
    <TextUnit id="1787" loc="3.275">praecipiti plangore ruunt, agnoscit in alta</TextUnit>
    <TextUnit id="1788" loc="3.276">strage virum sua texta parens, sua munera coniunx.</TextUnit>
    <TextUnit id="1789" loc="3.277">it gemitus toto sinuosa per aequora caelo.</TextUnit>
    <TextUnit id="1790" loc="3.278">pars tenues flatus et adhuc stridentia prensat</TextUnit>
    <TextUnit id="1791" loc="3.279">vulnera, pars sera componunt lumina dextra.</TextUnit>
    <TextUnit id="1792" loc="3.280">at vero in mediis exsangui rege reperto</TextUnit>
    <TextUnit id="1793" loc="3.281">aggeribus, tristi sileant ceu cetera planctu,</TextUnit>
    <TextUnit id="1794" loc="3.282">sic famulum matrumque dolor, sic omnis ad unum</TextUnit>
    <TextUnit id="1795" loc="3.283">versa manus. circa lacrimis ac mentibus aegri</TextUnit>
    <TextUnit id="1796" loc="3.284">stant Minyae deflentque nefas et cuspidis ictus</TextUnit>
    <TextUnit id="1797" loc="3.285">Aesoniae sortemque ducis solantur acerbam.</TextUnit>
    <TextUnit id="1798" loc="3.286">ille ubi concretos pingui iam sanguine crines</TextUnit>
    <TextUnit id="1799" loc="3.287">pallentesque genas infractaque pectore caro</TextUnit>
    <TextUnit id="1800" loc="3.288">tela neque hesternos agnovit in hospite vultus,</TextUnit>
    <TextUnit id="1801" loc="3.289">ingemit atque artus fatur complexus amicos:</TextUnit>
    <TextUnit id="1802" loc="3.290">'te tamen ignarum tanti, miserande, furoris</TextUnit>
    <TextUnit id="1803" loc="3.291">nox habet et nullo testantem foedera questu,</TextUnit>
    <TextUnit id="1804" loc="3.292">at mihi luctificum venit iubar. heu quibus adsum</TextUnit>
    <TextUnit id="1805" loc="3.293">conloquiis, cui me hospitio fortuna revexit!</TextUnit>
    <TextUnit id="1806" loc="3.294">exstinguine mea (fatis id defuit unum)</TextUnit>
    <TextUnit id="1807" loc="3.295">speravi te posse manu talisve reliqui</TextUnit>
    <TextUnit id="1808" loc="3.296">has ego, amice, domos? quod si iam bella manebant</TextUnit>
    <TextUnit id="1809" loc="3.297">et placitum hoc superis, nonne haec mea iustius essent</TextUnit>
    <TextUnit id="1810" loc="3.298">funera meque tuus potius nunc plangeret error</TextUnit>
    <TextUnit id="1811" loc="3.299">nec Clarii nunc antra dei quercusque Tonantis</TextUnit>
    <TextUnit id="1812" loc="3.300">arguerem? talesne acies, talesne triumphos</TextUnit>
    <TextUnit id="1813" loc="3.301">sorte dabant? tantumque nefas mens conscia vatum</TextUnit>
    <TextUnit id="1814" loc="3.302">conticuit patriae exitium crudele senectae</TextUnit>
    <TextUnit id="1815" loc="3.303">et tot acerba canens? heu divis visa sinistris</TextUnit>
    <TextUnit id="1816" loc="3.304">regna mihi! quinam reditus, quae me hospita tellus</TextUnit>
    <TextUnit id="1817" loc="3.305">accipiet, quae non primis prohibebit harenis?</TextUnit>
    <TextUnit id="1818" loc="3.306">invidere dei ne Phasidis arva remoti</TextUnit>
    <TextUnit id="1819" loc="3.307">et Scythicas populatus opes haec rursus adirem</TextUnit>
    <TextUnit id="1820" loc="3.308">litora neve tuos irem tunc ultor in hostes.</TextUnit>
    <TextUnit id="1821" loc="3.309">fas tamen est conferre genas, fas iungere tecum</TextUnit>
    <TextUnit id="1822" loc="3.310">pectora et exsangues miscere amplexibus artus.</TextUnit>
    <TextUnit id="1823" loc="3.273">cur etiam flammas miserosque moramur honores?</TextUnit>
    <TextUnit id="1824" loc="3.311">vos age funereas ad litora volvite silvas</TextUnit>
    <TextUnit id="1825" loc="3.312">et socios lustrate rogos, date debita caesis</TextUnit>
    <TextUnit id="1826" loc="3.313">munera, quae nostro misisset Cyzicus igni.'</TextUnit>
    <TextUnit id="1827" loc="3.314">Parte alia Clite laceras super ora mariti</TextUnit>
    <TextUnit id="1828" loc="3.315">fusa comas misera in planctus vocat agmina matrum</TextUnit>
    <TextUnit id="1829" loc="3.316">fatur et haec: 'primis coniunx ereptus in annis</TextUnit>
    <TextUnit id="1830" loc="3.317">cuncta trahis. necdum suboles nec gaudia de te</TextUnit>
    <TextUnit id="1831" loc="3.318">ulla mihi, quis maesta tuos nunc, optime, casus</TextUnit>
    <TextUnit id="1832" loc="3.319">perpeterer tenui luctum solamine fallens.</TextUnit>
    <TextUnit id="1833" loc="3.320">Mygdonis arma patrem funestaque proelia nuper</TextUnit>
    <TextUnit id="1834" loc="3.321">natales rapuere domos Triviaeque potentis</TextUnit>
    <TextUnit id="1835" loc="3.322">occidit arcana genetrix absumpta sagitta:</TextUnit>
    <TextUnit id="1836" loc="3.323">tu, mihi qui coniunx pariter fraterque parensque</TextUnit>
    <TextUnit id="1837" loc="3.324">solus et a prima fueras spes una iuventa,</TextUnit>
    <TextUnit id="1838" loc="3.325">deseris heu totamque deus simul impulit urbem.</TextUnit>
    <TextUnit id="1839" loc="3.326">ast ego non media te saltem, Cyzice, vidi</TextUnit>
    <TextUnit id="1840" loc="3.327">tendentem mihi morte manus aut ulla monentis</TextUnit>
    <TextUnit id="1841" loc="3.328">verba tuli; quin te thalamis modo questa morari</TextUnit>
    <TextUnit id="1842" loc="3.329">heu talem tantique metus secura recepi.'</TextUnit>
    <TextUnit id="1843" loc="3.330">illam vix gemino maerens cum Castore Pollux</TextUnit>
    <TextUnit id="1844" loc="3.331">erigit haerentem compressaque colla trahentem.</TextUnit>
    <TextUnit id="1845" loc="3.332">Interea innumeras nudatis montibus urgent</TextUnit>
    <TextUnit id="1846" loc="3.333">certatim decorantque pyras et corpora maesti</TextUnit>
    <TextUnit id="1847" loc="3.334">summa locant. vadit sonipes cervice remissa</TextUnit>
    <TextUnit id="1848" loc="3.335">venatrix nec turba canum pecudumque morantur</TextUnit>
    <TextUnit id="1849" loc="3.336">funereae, quae cuique manus, quae cura suorum,</TextUnit>
    <TextUnit id="1850" loc="3.337">quae fortuna fuit. medio rex aggere longe</TextUnit>
    <TextUnit id="1851" loc="3.338">eminet, hunc crebris quatiens singultibus ora</TextUnit>
    <TextUnit id="1852" loc="3.339">adlevat Aesonides celsoque reponit in ostro.</TextUnit>
    <TextUnit id="1853" loc="3.340">dat pictas auro atque ardentes murice vestes</TextUnit>
    <TextUnit id="1854" loc="3.341">quas rapuit telis festina vocantibus Austris</TextUnit>
    <TextUnit id="1855" loc="3.342">Hypsipyle. galeam dilectaque cingula regi</TextUnit>
    <TextUnit id="1856" loc="3.343">inicit. ille suam vultus conversus ad urbem</TextUnit>
    <TextUnit id="1857" loc="3.344">sceptra manu veterum retinet gestamen avorum.</TextUnit>
    <TextUnit id="1858" loc="3.345">nam quia nec proles alius nec denique sanguis,</TextUnit>
    <TextUnit id="1859" loc="3.346">ipse decus regnique refert insigne parenti.</TextUnit>
    <TextUnit id="1860" loc="3.347">inde ter armatos Minyis referentibus orbes</TextUnit>
    <TextUnit id="1861" loc="3.348">concussi tremuere rogi, ter inhorruit aether</TextUnit>
    <TextUnit id="1862" loc="3.349">luctificum clangente tuba. iecere supremo</TextUnit>
    <TextUnit id="1863" loc="3.350">tum clamore faces, rerum labor omnis in auras</TextUnit>
    <TextUnit id="1864" loc="3.351">solvitur et celsis conlucent aequora flammis.</TextUnit>
    <TextUnit id="1865" loc="3.352">scilicet haec illo iuvenem populosque manebant</TextUnit>
    <TextUnit id="1866" loc="3.353">tempore, Peliacis caderet cum montibus arbor:</TextUnit>
    <TextUnit id="1867" loc="3.354">hoc volucrumque minae praesagaque fulmina longo</TextUnit>
    <TextUnit id="1868" loc="3.355">acta mari tulerant. sed quis non prima refellat</TextUnit>
    <TextUnit id="1869" loc="3.356">monstra deum longosque sibi non auguret annos?</TextUnit>
    <TextUnit id="1870" loc="3.357">iamque solutus honos cineri, iam passibus aegris</TextUnit>
    <TextUnit id="1871" loc="3.358">dilapsae cum prole nurus tandemque quiescunt</TextUnit>
    <TextUnit id="1872" loc="3.359">dissona pervigili planctu vada, qualiter Arctos</TextUnit>
    <TextUnit id="1873" loc="3.360">ad patrias avibus medio iam vere revectis</TextUnit>
    <TextUnit id="1874" loc="3.361">Memphis et aprici statio silet annua Nili.</TextUnit>
    <TextUnit id="1875" loc="3.362">At non inde dies nec quae magis aspera curis</TextUnit>
    <TextUnit id="1876" loc="3.363">nox Minyas tanta caesorum ab imagine solvit.</TextUnit>
    <TextUnit id="1877" loc="3.364">bis Zephyri iam vela vocant. fiducia maestis</TextUnit>
    <TextUnit id="1878" loc="3.365">nulla viris, aegro adsidue mens carpitur aestu</TextUnit>
    <TextUnit id="1879" loc="3.366">necdum omnes lacrimas atque omnia reddita caesis</TextUnit>
    <TextUnit id="1880" loc="3.367">iusta putant. patria ex oculis acerque laborum</TextUnit>
    <TextUnit id="1881" loc="3.368">pulsus amor segnique iuvat frigescere luctu.</TextUnit>
    <TextUnit id="1882" loc="3.369">ipse etiam Aesonides, quamquam tristissima rerum</TextUnit>
    <TextUnit id="1883" loc="3.370">castiganda duci vultuque premenda sereno,</TextUnit>
    <TextUnit id="1884" loc="3.371">dulcibus indulget lacrimis aperitque dolorem.</TextUnit>
    <TextUnit id="1885" loc="3.372">tum secreta trahens Phoebeum ad litora Mopsum</TextUnit>
    <TextUnit id="1886" loc="3.373">'quaenam' ait 'ista lues aut quae sententia divum?</TextUnit>
    <TextUnit id="1887" loc="3.374">decretusne venit fato pavor an sibi nectunt</TextUnit>
    <TextUnit id="1888" loc="3.375">corda moras? cur immemores famaeque larisque</TextUnit>
    <TextUnit id="1889" loc="3.376">angimur aut pariet quemnam haec ignavia finem?'</TextUnit>
    <TextUnit id="1890" loc="3.377">'Dicam' ait 'ac penitus causas labemque docebo.'</TextUnit>
    <TextUnit id="1891" loc="3.378">Mopsus et astra tuens: 'non si mortalia membra</TextUnit>
    <TextUnit id="1892" loc="3.379">sortitusque breves et parvi tempora fati</TextUnit>
    <TextUnit id="1893" loc="3.380">perpetimur, socius superi quondam ignis Olympi,</TextUnit>
    <TextUnit id="1894" loc="3.381">fas ideo miscere neces ferroque morantes</TextUnit>
    <TextUnit id="1895" loc="3.382">exigere hinc animas redituraque semina caelo.</TextUnit>
    <TextUnit id="1896" loc="3.383">quippe nec in ventos nec in ultima solvimur ossa;</TextUnit>
    <TextUnit id="1897" loc="3.384">ira manet duratque dolor. cum deinde tremendi</TextUnit>
    <TextUnit id="1898" loc="3.385">ad solium venere Iovis questuque nefandam</TextUnit>
    <TextUnit id="1899" loc="3.386">edocuere necem, patet ollis ianua leti</TextUnit>
    <TextUnit id="1900" loc="3.387">atque iterum remeare licet. comes una sororum</TextUnit>
    <TextUnit id="1901" loc="3.388">additur et pariter terras atque aequora lustrant.</TextUnit>
    <TextUnit id="1902" loc="3.389">quisque suos sontes inimicaque pectora poenis</TextUnit>
    <TextUnit id="1903" loc="3.390">implicat et varia meritos formidine pulsant.</TextUnit>
    <TextUnit id="1904" loc="3.391">at quibus invito maduerunt sanguine dextrae,</TextUnit>
    <TextUnit id="1905" loc="3.392">si fors saeva tulit miseros, sed proxima culpa,</TextUnit>
    <TextUnit id="1906" loc="3.393">hos variis mens ipsa modis agit et sua carpunt</TextUnit>
    <TextUnit id="1907" loc="3.394">facta viros: resides et iam nil amplius ausi</TextUnit>
    <TextUnit id="1908" loc="3.395">in lacrimas humilesque metus aegramque fatiscunt</TextUnit>
    <TextUnit id="1909" loc="3.396">segnitiem, quos ecce vides. sed nostra requiret</TextUnit>
    <TextUnit id="1910" loc="3.397">cura viam. memori iam pridem cognita vati</TextUnit>
    <TextUnit id="1911" loc="3.398">est procul ad Stygiae devexa silentia noctis</TextUnit>
    <TextUnit id="1912" loc="3.399">Cimmerium domus et superis incognita tellus</TextUnit>
    <TextUnit id="1913" loc="3.400">caeruleo tenebrosa situ, quo flammea numquam</TextUnit>
    <TextUnit id="1914" loc="3.401">Sol iuga sidereos nec mittit Iuppiter annos.</TextUnit>
    <TextUnit id="1915" loc="3.402">stant tacitae frondes immotaque silva comanti</TextUnit>
    <TextUnit id="1916" loc="3.403">horret Averna iugo. specus umbrarumque meatus</TextUnit>
    <TextUnit id="1917" loc="3.404">subter et Oceani praeceps fragor arvaque nigro</TextUnit>
    <TextUnit id="1918" loc="3.405">vasta metu et subitae post longa silentia voces.</TextUnit>
    <TextUnit id="1919" loc="3.406">ensifer hic atraque sedens in veste Celaeneus</TextUnit>
    <TextUnit id="1920" loc="3.407">insontes errore luit culpamque remittens</TextUnit>
    <TextUnit id="1921" loc="3.408">carmina turbatos volvit placantia manes.</TextUnit>
    <TextUnit id="1922" loc="3.409">ille mihi quae danda forent lustramina caesis</TextUnit>
    <TextUnit id="1923" loc="3.410">prodidit, ille volens Erebum tenebrasque retexit.</TextUnit>
    <TextUnit id="1924" loc="3.411">ergo ubi puniceas oriens accenderit undas,</TextUnit>
    <TextUnit id="1925" loc="3.412">te socios adhibere sacris armentaque magnis</TextUnit>
    <TextUnit id="1926" loc="3.413">bina deis, me iam coetus accedere vestros</TextUnit>
    <TextUnit id="1927" loc="3.414">haud fas interea, donec lustralia pernox</TextUnit>
    <TextUnit id="1928" loc="3.415">vota fero. movet en gelidos Latonia currus:</TextUnit>
    <TextUnit id="1929" loc="3.416">flecte gradum, placitis sileant age litora coeptis!'</TextUnit>
    <TextUnit id="1930" loc="3.417">Iamque sopor mediis tellurem presserat horis</TextUnit>
    <TextUnit id="1931" loc="3.418">et circum tacito volitabant somnia mundo,</TextUnit>
    <TextUnit id="1932" loc="3.419">cum vigil arcani speculatus tempora sacri</TextUnit>
    <TextUnit id="1933" loc="3.420">Ampycides petit adversis Aesepia silvis</TextUnit>
    <TextUnit id="1934" loc="3.421">flumina et aequoreas pariter decurrit ad undas.</TextUnit>
    <TextUnit id="1935" loc="3.422">hic sale purpureo vivaque nitentia lympha</TextUnit>
    <TextUnit id="1936" loc="3.423">membra novat seque horrificis accommodat actis.</TextUnit>
    <TextUnit id="1937" loc="3.424">tempora tum vittis et supplice castus oliva</TextUnit>
    <TextUnit id="1938" loc="3.425">implicat et stricto designat litora ferro,</TextUnit>
    <TextUnit id="1939" loc="3.426">circum humiles aras ignotaque nomina divum</TextUnit>
    <TextUnit id="1940" loc="3.427">instituit silvaque super contristat opaca:</TextUnit>
    <TextUnit id="1941" loc="3.428">utque metum numenque loco sacramque quietem</TextUnit>
    <TextUnit id="1942" loc="3.429">addidit, ardenti nitidum iubar evocat alto.</TextUnit>
    <TextUnit id="1943" loc="3.430">Atque Argoa manus variis insignis in armis</TextUnit>
    <TextUnit id="1944" loc="3.431">ibat agens lectas aurata fronte bidentes.</TextUnit>
    <TextUnit id="1945" loc="3.432">Delius hic longe candenti veste sacerdos</TextUnit>
    <TextUnit id="1946" loc="3.433">occurrit ramoque vocat iamque ipse recenti</TextUnit>
    <TextUnit id="1947" loc="3.434">stat tumulo placida transmittens agmina lauro.</TextUnit>
    <TextUnit id="1948" loc="3.435">ducit et ad fluvios ac vincula solvere monstrat</TextUnit>
    <TextUnit id="1949" loc="3.436">prima pedum glaucasque comis praetexere frondes</TextUnit>
    <TextUnit id="1950" loc="3.437">imperat, hinc alte Phoebi surgentis ad orbem</TextUnit>
    <TextUnit id="1951" loc="3.438">ferre manus totisque simul procumbere campis.</TextUnit>
    <TextUnit id="1952" loc="3.439">tunc piceae mactantur oves prosectaque partim</TextUnit>
    <TextUnit id="1953" loc="3.440">pectora per medios, partim gerit obvius Idmon.</TextUnit>
    <TextUnit id="1954" loc="3.441">ter tacitos egere gradus, ter tristia tangens</TextUnit>
    <TextUnit id="1955" loc="3.442">arma simul vestesque virum lustramina ponto</TextUnit>
    <TextUnit id="1956" loc="3.443">pone iacit, rapidis adolentur cetera flammis.</TextUnit>
    <TextUnit id="1957" loc="3.444">quin etiam truncas nemorum[que] effigiesque virorum</TextUnit>
    <TextUnit id="1958" loc="3.445">rite locat quercus simulataque subligat arma.</TextUnit>
    <TextUnit id="1959" loc="3.446">huc Stygias transire minas iramque severi</TextUnit>
    <TextUnit id="1960" loc="3.447">sanguinis, his orat vigiles incumbere curas</TextUnit>
    <TextUnit id="1961" loc="3.448">atque ita lustrifico cantu vocat: 'ite, perempti,</TextUnit>
    <TextUnit id="1962" loc="3.449">ac memores abolete animos. sint otia vobis,</TextUnit>
    <TextUnit id="1963" loc="3.450">sit Stygiae iam sedis amor, procul agmine nostro</TextUnit>
    <TextUnit id="1964" loc="3.451">et procul este mari cunctisque absistite bellis.</TextUnit>
    <TextUnit id="1965" loc="3.452">vos ego nec Graias umquam contendere ad urbes</TextUnit>
    <TextUnit id="1966" loc="3.453">nec triviis ululare velim pecorique satisque</TextUnit>
    <TextUnit id="1967" loc="3.454">nullae ideo pestes nec luctifer ingruat annus</TextUnit>
    <TextUnit id="1968" loc="3.455">nec populi nostrive luant ea facta minores.'</TextUnit>
    <TextUnit id="1969" loc="3.456">dixerat et summas frondentibus intulit aris</TextUnit>
    <TextUnit id="1970" loc="3.457">libavitque dapes, placidi quas protinus angues,</TextUnit>
    <TextUnit id="1971" loc="3.458">umbrarum famuli, linguis rapuere coruscis.</TextUnit>
    <TextUnit id="1972" loc="3.459">Continuo puppem petere et considere transtris</TextUnit>
    <TextUnit id="1973" loc="3.460">imperat Ampycides nec visum vertere terrae:</TextUnit>
    <TextUnit id="1974" loc="3.461">exciderint quae gesta manu, quae debita fatis.</TextUnit>
    <TextUnit id="1975" loc="3.462">illi alacres pars arma locant, pars ardua summis</TextUnit>
    <TextUnit id="1976" loc="3.463">insternunt tabulata toris oriturque trementum</TextUnit>
    <TextUnit id="1977" loc="3.464">remorum sonus et laetae concordia vocis.</TextUnit>
    <TextUnit id="1978" loc="3.465">Iuppiter urgentem ceu summa Ceraunia nubem</TextUnit>
    <TextUnit id="1979" loc="3.466">cum pepulit movitque iugis, fulsere repente</TextUnit>
    <TextUnit id="1980" loc="3.467">et nemora et scopuli nitidusque reducitur aether,</TextUnit>
    <TextUnit id="1981" loc="3.468">sic animi rediere viris iamque ipse magister</TextUnit>
    <TextUnit id="1982" loc="3.469">nutat ab arce ratis remisque insistere tendit.</TextUnit>
    <TextUnit id="1983" loc="3.470">instaurant primi certamina liber amictu</TextUnit>
    <TextUnit id="1984" loc="3.471">Eurytus et dictis Talai non territus Idas,</TextUnit>
    <TextUnit id="1985" loc="3.472">inde alii increpitant atque aequora pectore tollunt.</TextUnit>
    <TextUnit id="1986" loc="3.473">par gemitu pulsuque labor versumque vicissim</TextUnit>
    <TextUnit id="1987" loc="3.474">mittitur in puppem remo mare. laetus et ipse</TextUnit>
    <TextUnit id="1988" loc="3.475">Alcides 'quisnam hos vocat in certamina fluctus?'</TextUnit>
    <TextUnit id="1989" loc="3.476">dixit et intortis adsurgens arduus undis</TextUnit>
    <TextUnit id="1990" loc="3.477">percussit subito deceptum fragmine pectus</TextUnit>
    <TextUnit id="1991" loc="3.478">atque in terga ruens Talaum fortemque Eriboten</TextUnit>
    <TextUnit id="1992" loc="3.479">et longe tantae securum Amphiona molis</TextUnit>
    <TextUnit id="1993" loc="3.480">obruit inque tuo posuit caput, Iphite, transtro.</TextUnit>
    <TextUnit id="1994" loc="3.481">Iam summas caeli Phoebus candentior arces</TextUnit>
    <TextUnit id="1995" loc="3.482">vicerat et longas medius revocaverat umbras.</TextUnit>
    <TextUnit id="1996" loc="3.483">tardior hinc cessante viro quae proxima Tiphys</TextUnit>
    <TextUnit id="1997" loc="3.484">litora quosque dabat densa trabe Mysia montes</TextUnit>
    <TextUnit id="1998" loc="3.485">advehitur. petit excelsas Tirynthius ornos,</TextUnit>
    <TextUnit id="1999" loc="3.486">haeret Hylas lateri passusque moratur iniquos.</TextUnit>
    <TextUnit id="2000" loc="3.487">Illum ubi Iuno poli summo de vertice puppem</TextUnit>
    <TextUnit id="2001" loc="3.488">deseruisse videt, tempus rata diva nocendi</TextUnit>
    <TextUnit id="2002" loc="3.489">Pallada consortem curis cursusque regentem,</TextUnit>
    <TextUnit id="2003" loc="3.490">nequa inde inceptis fieret mora, fallere prima</TextUnit>
    <TextUnit id="2004" loc="3.491">molitur caroque dolis avertere fratri,</TextUnit>
    <TextUnit id="2005" loc="3.492">tum sic adloquitur: 'procerum vi pulsus iniqua</TextUnit>
    <TextUnit id="2006" loc="3.493">germanique manu (repetis quo crimine) Perses</TextUnit>
    <TextUnit id="2007" loc="3.494">barbaricas iam movit opes Hyrcanaque signa.</TextUnit>
    <TextUnit id="2008" loc="3.495">Aeetes contra thalamis et virgine pacta</TextUnit>
    <TextUnit id="2009" loc="3.496">conciliat reges Scythicos primusque coacta</TextUnit>
    <TextUnit id="2010" loc="3.497">advehit Albana Styrus gener agmina porta,</TextUnit>
    <TextUnit id="2011" loc="3.498">bellum ingens, atque ipse citis Gradivus habenis</TextUnit>
    <TextUnit id="2012" loc="3.499">fundit equos. viden Arctoo de carcere quanta</TextUnit>
    <TextUnit id="2013" loc="3.500">tollat se nubes atque aequore pendeat atro?</TextUnit>
    <TextUnit id="2014" loc="3.501">corripe prima vias. finem cum Phasidis alti</TextUnit>
    <TextUnit id="2015" loc="3.502">transierit Perses aciemque admoverit urbi,</TextUnit>
    <TextUnit id="2016" loc="3.503">coepta refer paulumque moras et foedera necte</TextUnit>
    <TextUnit id="2017" loc="3.504">consiliis atque arte tua. sponde adfore reges</TextUnit>
    <TextUnit id="2018" loc="3.505">dis genitos, quis arma volens, quis agmina iungat.'</TextUnit>
    <TextUnit id="2019" loc="3.506">at virgo, quamquam insidias aestusque novercae</TextUnit>
    <TextUnit id="2020" loc="3.507">sentiat et blandos quaerentem fingere vultus,</TextUnit>
    <TextUnit id="2021" loc="3.508">obsequitur tamen et iussas petit ocius oras.</TextUnit>
    <TextUnit id="2022" loc="3.509">Ingemuit Iuno tandemque silentia rumpit:</TextUnit>
    <TextUnit id="2023" loc="3.510">'en labor, en odiis caput insuperabile nostris!</TextUnit>
    <TextUnit id="2024" loc="3.511">quam Nemeen tot fessa minis quae bellave Lernae</TextUnit>
    <TextUnit id="2025" loc="3.512">experiar? Phrygiis ultro concurrere monstris</TextUnit>
    <TextUnit id="2026" loc="3.513">nempe virum et pulso reserantem Pergama ponto</TextUnit>
    <TextUnit id="2027" loc="3.514">vidimus: en ego nunc regum soror++et mihi gentis</TextUnit>
    <TextUnit id="2028" loc="3.515">ullus honos? iam tum indecores iussaeque dolorum</TextUnit>
    <TextUnit id="2029" loc="3.516">primitiae et tenero superati protinus angues.</TextUnit>
    <TextUnit id="2030" loc="3.517">debueram nullos iuveni iam quaerere casus</TextUnit>
    <TextUnit id="2031" loc="3.518">victa nec ad tales forsan descendere pugnas.</TextUnit>
    <TextUnit id="2032" loc="3.519">verum animis insiste tuis ~actumque movebo~</TextUnit>
    <TextUnit id="2033" loc="3.520">tende, pudor; mox et Furias Ditemque movebo.'</TextUnit>
    <TextUnit id="2034" loc="3.521">haec ait et pariter laevi iuga pinea montis</TextUnit>
    <TextUnit id="2035" loc="3.522">respicit ac pulchro venantes agmine nymphas,</TextUnit>
    <TextUnit id="2036" loc="3.523">undarum nemorumque decus. levis omnibus arcus</TextUnit>
    <TextUnit id="2037" loc="3.524">et manicae virides et stricta myrtus habena,</TextUnit>
    <TextUnit id="2038" loc="3.525">summo palla genu, tenui vagus innatat unda</TextUnit>
    <TextUnit id="2039" loc="3.526">crinis ad obscurae decurrens cingula mammae.</TextUnit>
    <TextUnit id="2040" loc="3.527">ipsa citatarum tellus pede plausa sororum</TextUnit>
    <TextUnit id="2041" loc="3.528">personat et teneris summittit gramina plantis.</TextUnit>
    <TextUnit id="2042" loc="3.529">e quibus Herculeo Dryope percussa fragore,</TextUnit>
    <TextUnit id="2043" loc="3.530">cum fugerent iam tela ferae, processerat ultra</TextUnit>
    <TextUnit id="2044" loc="3.531">turbatum visura nemus fontemque petebat</TextUnit>
    <TextUnit id="2045" loc="3.532">rursus et attonitos referebat ab Hercule vultus.</TextUnit>
    <TextUnit id="2046" loc="3.533">hanc delapsa polo piceaeque adclinis opacae</TextUnit>
    <TextUnit id="2047" loc="3.534">Iuno vocat prensaque manu sic blanda profatur:</TextUnit>
    <TextUnit id="2048" loc="3.535">'quem tibi coniugio tot dedignata dicavi,</TextUnit>
    <TextUnit id="2049" loc="3.536">nympha, procos, en Haemonia puer adpulit alno,</TextUnit>
    <TextUnit id="2050" loc="3.537">clarus Hylas, saltusque tuos fontesque pererrat.</TextUnit>
    <TextUnit id="2051" loc="3.538">vidisti roseis haec per loca Bacchus habenis</TextUnit>
    <TextUnit id="2052" loc="3.539">cum domitas acies et eoi fercula regni</TextUnit>
    <TextUnit id="2053" loc="3.540">duceret ac rursus thiasos et sacra moventem.</TextUnit>
    <TextUnit id="2054" loc="3.541">hunc tibi vel posito venan pectine Phoebum</TextUnit>
    <TextUnit id="2055" loc="3.542">crede dari. quae spes nymphis aufertur Achaeis,</TextUnit>
    <TextUnit id="2056" loc="3.543">praereptum quanto proles Boebeia questu</TextUnit>
    <TextUnit id="2057" loc="3.544">audiet et flavi quam tristis nata Lycormae!'</TextUnit>
    <TextUnit id="2058" loc="3.545">sic ait et celerem frondosa per avia cervum</TextUnit>
    <TextUnit id="2059" loc="3.546">suscitat ac iuveni sublimem cornibus offert.</TextUnit>
    <TextUnit id="2060" loc="3.547">ille animos tardusque fugae longumque resistens</TextUnit>
    <TextUnit id="2061" loc="3.548">sollicitat suadetque pari contendere cursu.</TextUnit>
    <TextUnit id="2062" loc="3.549">credit Hylas praedaeque ferox ardore propinquae</TextUnit>
    <TextUnit id="2063" loc="3.550">insequitur, simul Alcides hortatibus urget</TextUnit>
    <TextUnit id="2064" loc="3.551">prospiciens. iamque ex oculis aufertur uterque,</TextUnit>
    <TextUnit id="2065" loc="3.552">cum puerum instantem quadripes fessaque minantem</TextUnit>
    <TextUnit id="2066" loc="3.553">tela manu procul ad nitidi spiracula fontis</TextUnit>
    <TextUnit id="2067" loc="3.554">ducit et intactas levis ipse superfugit undas.</TextUnit>
    <TextUnit id="2068" loc="3.555">hoc pueri spes lusa modo est nec tendere certat</TextUnit>
    <TextUnit id="2069" loc="3.556">amplius; utque artus et concita pectora sudor</TextUnit>
    <TextUnit id="2070" loc="3.557">diluerat, gratos avidus procumbit ad amnes.</TextUnit>
    <TextUnit id="2071" loc="3.558">stagna vaga sic luce micant ubi Cynthia caelo</TextUnit>
    <TextUnit id="2072" loc="3.559">prospicit aut medii transit rota candida Phoebi,</TextUnit>
    <TextUnit id="2073" loc="3.560">tale iubar diffundit aquis: nil umbra comaeque</TextUnit>
    <TextUnit id="2074" loc="3.561">turbavitque sonus surgentis ad oscula nymphae.</TextUnit>
    <TextUnit id="2075" loc="3.562">illa avidas iniecta manus heu sera cientem</TextUnit>
    <TextUnit id="2076" loc="3.563">auxilia et magni referentem nomen amici</TextUnit>
    <TextUnit id="2077" loc="3.564">detrahit, adiutae prono nam pondere vires.</TextUnit>
    <TextUnit id="2078" loc="3.565">Iam pater umbrosis Tirynthius arcibus ornum</TextUnit>
    <TextUnit id="2079" loc="3.566">depulerat magnoque iugi stridore revulsam</TextUnit>
    <TextUnit id="2080" loc="3.567">terga super fulvi porrexerat horrida monstri</TextUnit>
    <TextUnit id="2081" loc="3.568">litora curva petens; alio nam calle reversum</TextUnit>
    <TextUnit id="2082" loc="3.569">credit Hylan captaque dapes auxisse ferina.</TextUnit>
    <TextUnit id="2083" loc="3.570">sed neque apud socios structasque in litore mensas</TextUnit>
    <TextUnit id="2084" loc="3.571">unanimum videt aeger Hylan nec longius acrem</TextUnit>
    <TextUnit id="2085" loc="3.572">intendens aciem. varios hinc excitat aestus</TextUnit>
    <TextUnit id="2086" loc="3.573">nube mali percussus amor, quibus haeserit oris,</TextUnit>
    <TextUnit id="2087" loc="3.574">quis tales impune moras casusve laborve</TextUnit>
    <TextUnit id="2088" loc="3.575">attulerit. densam interea descendere noctem</TextUnit>
    <TextUnit id="2089" loc="3.576">iam maiore metu, tum vero et pallor et amens</TextUnit>
    <TextUnit id="2090" loc="3.577">cum piceo sudore rigor. ceu pectora nautis</TextUnit>
    <TextUnit id="2091" loc="3.578">congelat hiberni vultus Iovis agricolisve,</TextUnit>
    <TextUnit id="2092" loc="3.579">cum coit umbra minax, comitis sic adficit error</TextUnit>
    <TextUnit id="2093" loc="3.580">Alciden saevaeque monet meminisse novercae.</TextUnit>
    <TextUnit id="2094" loc="3.581">continuo, volucri ceu pectora tactus asilo</TextUnit>
    <TextUnit id="2095" loc="3.582">emicuit Calabris taurus per confraga saeptis</TextUnit>
    <TextUnit id="2096" loc="3.583">obvia quaeque ruens, tali se concitat ardens</TextUnit>
    <TextUnit id="2097" loc="3.584">in iuga senta fuga. pavet omnis conscia late</TextUnit>
    <TextUnit id="2098" loc="3.585">silva, pavent montes, luctu succensus acerbo</TextUnit>
    <TextUnit id="2099" loc="3.586">quid struat Alcides tantaque quid apparet ira.</TextUnit>
    <TextUnit id="2100" loc="3.587">ille, velut refugi quem contigit improba Mauri</TextUnit>
    <TextUnit id="2101" loc="3.588">lancea sanguineus vasto leo murmure fertur</TextUnit>
    <TextUnit id="2102" loc="3.589">frangit et absentem vacuis sub dentibus hostem,</TextUnit>
    <TextUnit id="2103" loc="3.590">sic furiis accensa gerens Tirynthius ora</TextUnit>
    <TextUnit id="2104" loc="3.591">fertur et intento decurrit montibus arcu.</TextUnit>
    <TextUnit id="2105" loc="3.592">heu miserae quibus ille feris, quibus incidit usquam</TextUnit>
    <TextUnit id="2106" loc="3.593">immeritis per lustra viris! volat ordine nullo</TextUnit>
    <TextUnit id="2107" loc="3.594">cuncta petens, nunc ad ripas deiectaque saxis</TextUnit>
    <TextUnit id="2108" loc="3.595">flumina, nunc notas nemorum procurrit ad umbras.</TextUnit>
    <TextUnit id="2109" loc="3.596">rursus Hylan et rursus Hylan per longa reclamat</TextUnit>
    <TextUnit id="2110" loc="3.597">avia: responsant silvae et vaga certat imago.</TextUnit>
    <TextUnit id="2111" loc="3.598">At sociis immota fides Austrisque secundis</TextUnit>
    <TextUnit id="2112" loc="3.599">certa: morae nec parvus Hylas, quamquam omnibus aeque</TextUnit>
    <TextUnit id="2113" loc="3.600">grata rudimenta, Herculeo sub nomine pendent.</TextUnit>
    <TextUnit id="2114" loc="3.601">illum omnes lacrimis maestisque reposcere votis</TextUnit>
    <TextUnit id="2115" loc="3.602">incertique metu nunc longas litore voces</TextUnit>
    <TextUnit id="2116" loc="3.603">spargere, nunc seris ostendere noctibus ignes.</TextUnit>
    <TextUnit id="2117" loc="3.604">ipse vel excelsi cum densa silentia montis</TextUnit>
    <TextUnit id="2118" loc="3.605">strata vel oblatis ductor videt aequora ventis</TextUnit>
    <TextUnit id="2119" loc="3.606">stat lacrimans magnoque viri cunctatur amore.</TextUnit>
    <TextUnit id="2120" loc="3.607">illius incessus habilemque ad terga pharetram,</TextUnit>
    <TextUnit id="2121" loc="3.608">illum inter proceres maestaeque silentia mensae</TextUnit>
    <TextUnit id="2122" loc="3.609">quaerit inops quondam ingenti comprensa trahentem</TextUnit>
    <TextUnit id="2123" loc="3.610">vina manu et durae referentem monstra novercae.</TextUnit>
    <TextUnit id="2124" loc="3.611">Nec minus interea crudelis Iapyga Iuno</TextUnit>
    <TextUnit id="2125" loc="3.612">adsidue movet et primis cum solibus offert.</TextUnit>
    <TextUnit id="2126" loc="3.613">iamque morae impatiens cunctantes increpat ausus</TextUnit>
    <TextUnit id="2127" loc="3.614">Tiphys et oblato monet otia rumpere cursu.</TextUnit>
    <TextUnit id="2128" loc="3.615">ergo animum flexus dictis instantis Iason</TextUnit>
    <TextUnit id="2129" loc="3.616">concedit sociosque simul sic fatur ad omnes:</TextUnit>
    <TextUnit id="2130" loc="3.617">'o utinam, Scythicis struerem cum funera terris,</TextUnit>
    <TextUnit id="2131" loc="3.618">vox mihi mentitas tulerit Parnasia sortes,</TextUnit>
    <TextUnit id="2132" loc="3.619">agmine de tanto socium qui maximus armis</TextUnit>
    <TextUnit id="2133" loc="3.620">adforet, hunc Iovis imperiis fatoque teneri</TextUnit>
    <TextUnit id="2134" loc="3.621">ante procellosum scopulis errantibus aequor.</TextUnit>
    <TextUnit id="2135" loc="3.622">necdum fama viri nec certior exstitit auctor.</TextUnit>
    <TextUnit id="2136" loc="3.623">verum agite et, dubiis variant quae pectora curis,</TextUnit>
    <TextUnit id="2137" loc="3.624">consulite et, motis seu vos via flatibus urget,</TextUnit>
    <TextUnit id="2138" loc="3.625">pergite et inceptos mecum revocate labores,</TextUnit>
    <TextUnit id="2139" loc="3.626">seu pluris tolerare moras rursusque propinquis</TextUnit>
    <TextUnit id="2140" loc="3.627">quaesivisse iugis, pretium haud leve temporis acti.'</TextUnit>
    <TextUnit id="2141" loc="3.628">Dixerat. at studiis iamdudum freta iuventus</TextUnit>
    <TextUnit id="2142" loc="3.629">orat inire vias: unum tanto afore coetu</TextUnit>
    <TextUnit id="2143" loc="3.630">nec minus in sese generis dextrasque potentes</TextUnit>
    <TextUnit id="2144" loc="3.631">esse ferunt. tali mentem pars maxima flatu</TextUnit>
    <TextUnit id="2145" loc="3.632">erigit et vana gliscunt praecordia lingua:</TextUnit>
    <TextUnit id="2146" loc="3.633">saltibus ut mediis tum demum laeta reducit</TextUnit>
    <TextUnit id="2147" loc="3.634">cerva gregem, tum gestit aper reboatque superbis</TextUnit>
    <TextUnit id="2148" loc="3.635">comminus ~ursa~ lupis, cum sese Martia tigris</TextUnit>
    <TextUnit id="2149" loc="3.636">abstulit aut curvo tacitus leo condidit antro.</TextUnit>
    <TextUnit id="2150" loc="3.637">At pius ingenti Telamon iam fluctuat ira</TextUnit>
    <TextUnit id="2151" loc="3.638">cum fremitu saevisque serens fera iurgia dictis</TextUnit>
    <TextUnit id="2152" loc="3.639">insequitur magnoque implorat numina questu.</TextUnit>
    <TextUnit id="2153" loc="3.640">idem orans prensatque viros demissaque supplex</TextUnit>
    <TextUnit id="2154" loc="3.641">haeret ad ora ducis, nil se super Hercule fari,</TextUnit>
    <TextUnit id="2155" loc="3.642">sed socio quocumque, gemens; quamquam aspera fama</TextUnit>
    <TextUnit id="2156" loc="3.643">iam loca iamque feras per barbara litora gentes,</TextUnit>
    <TextUnit id="2157" loc="3.644">non alium contra Alciden, non pectora tanta</TextUnit>
    <TextUnit id="2158" loc="3.645">posse dari. rursum instimulat ducitque faventes</TextUnit>
    <TextUnit id="2159" loc="3.646">magnanimus Calydone satus, potioribus ille</TextUnit>
    <TextUnit id="2160" loc="3.647">deteriora fovens semperque inversa tueri</TextUnit>
    <TextUnit id="2161" loc="3.648">durus et haud ullis umquam superabilis aequis</TextUnit>
    <TextUnit id="2162" loc="3.649">rectorumve memor. 'non Herculis' inquit 'adempti,</TextUnit>
    <TextUnit id="2163" loc="3.650">sed tuus in seros haec nostra silentia questus</TextUnit>
    <TextUnit id="2164" loc="3.651">traxit honor, dum iura dares, dum tempora fandi.</TextUnit>
    <TextUnit id="2165" loc="3.652">septimus hic celsis descendit montibus Auster</TextUnit>
    <TextUnit id="2166" loc="3.653">iamque ratem Scythicis forsan statuisset in oris.</TextUnit>
    <TextUnit id="2167" loc="3.654">nos patriae immemores, maneant ceu nulla revectos</TextUnit>
    <TextUnit id="2168" loc="3.655">gaudia, sed duro saevae sub rege Mycenae,</TextUnit>
    <TextUnit id="2169" loc="3.656">ad medium cunctamur iter. si finibus ullis</TextUnit>
    <TextUnit id="2170" loc="3.657">has tolerare moras et inania tempora possem,</TextUnit>
    <TextUnit id="2171" loc="3.658">regna hodie et dulcem sceptris Calydona tenerem</TextUnit>
    <TextUnit id="2172" loc="3.659">laetus opum pacisque meae tutusque manerem</TextUnit>
    <TextUnit id="2173" loc="3.660">quis genitor materque locis. quid deside terra</TextUnit>
    <TextUnit id="2174" loc="3.661">haeremus, vacuos cur lassant aequora visus?</TextUnit>
    <TextUnit id="2175" loc="3.662">tu comitem Alciden ad Phasidis amplius arva</TextUnit>
    <TextUnit id="2176" loc="3.663">adfore, tu socias ultra tibi rere pharetras?</TextUnit>
    <TextUnit id="2177" loc="3.664">non ea fax odiis oblitave numine fesso</TextUnit>
    <TextUnit id="2178" loc="3.665">Iuno sui. nova Tartareo fors semine monstra</TextUnit>
    <TextUnit id="2179" loc="3.666">atque iterum Inachiis iam nuntius urget ab Argis.</TextUnit>
    <TextUnit id="2180" loc="3.667">non datur haec magni proles Iovis, at tibi Pollux</TextUnit>
    <TextUnit id="2181" loc="3.668">stirpe pares Castorque manent, at cetera divum</TextUnit>
    <TextUnit id="2182" loc="3.669">progenies nec parva mihi fiducia gentis.</TextUnit>
    <TextUnit id="2183" loc="3.670">en egomet quocumque vocas sequar, agmina ferro</TextUnit>
    <TextUnit id="2184" loc="3.671">plura metam, tibi dicta manus, tibi quicquid in ipso</TextUnit>
    <TextUnit id="2185" loc="3.672">sanguine erit iamque hinc operum quae maxima posco.</TextUnit>
    <TextUnit id="2186" loc="3.673">scilicet in solis profugi stetit Herculis armis</TextUnit>
    <TextUnit id="2187" loc="3.674">nostra salus. nempe ora aeque mortalia cuncti</TextUnit>
    <TextUnit id="2188" loc="3.675">ecce gerunt, ibant aequo nempe ordine remi.</TextUnit>
    <TextUnit id="2189" loc="3.676">ille vel insano iamdudum turbidus aestu</TextUnit>
    <TextUnit id="2190" loc="3.677">vel parta iam laude tumens consortia famae</TextUnit>
    <TextUnit id="2191" loc="3.678">despicit ac nostris ferri comes abnuit actis.</TextUnit>
    <TextUnit id="2192" loc="3.679">vos, quibus et virtus et spes in limine primo,</TextUnit>
    <TextUnit id="2193" loc="3.680">tendite, dum rerum patiens calor et rude membris</TextUnit>
    <TextUnit id="2194" loc="3.681">robur inest; nec enim solis dare funera Colchis</TextUnit>
    <TextUnit id="2195" loc="3.682">sit satis et tota pelagus lustrasse iuventa.</TextUnit>
    <TextUnit id="2196" loc="3.683">spes mihi quae tali potuit longissima casu</TextUnit>
    <TextUnit id="2197" loc="3.684">esse fuit: quiscumque virum perquirere silvis</TextUnit>
    <TextUnit id="2198" loc="3.685">egit amor, loca vociferans non ulla reliqui.</TextUnit>
    <TextUnit id="2199" loc="3.686">nunc quoque, dum vario nutat sententia motu,</TextUnit>
    <TextUnit id="2200" loc="3.687">cernere devexis redeuntem montibus opto.</TextUnit>
    <TextUnit id="2201" loc="3.688">sat lacrimis comitique datum, quem sortibus aevi</TextUnit>
    <TextUnit id="2202" loc="3.689">crede vel in mediae raptum tibi sanguine pugnae!'</TextUnit>
    <TextUnit id="2203" loc="3.690">Talibus Oenides urget, simul incita dictis</TextUnit>
    <TextUnit id="2204" loc="3.691">heroum manus. ante omnes Argoa iubebat</TextUnit>
    <TextUnit id="2205" loc="3.692">vincla rapi Calais. furias miratur ovantum</TextUnit>
    <TextUnit id="2206" loc="3.693">Aeacides multusque viri cunctantia corda</TextUnit>
    <TextUnit id="2207" loc="3.694">fert dolor, an sese comitem tam tristibus actis</TextUnit>
    <TextUnit id="2208" loc="3.695">abneget et celsi maerens petat ardua montis.</TextUnit>
    <TextUnit id="2209" loc="3.696">non tamen et gemitus et inanes desinit iras</TextUnit>
    <TextUnit id="2210" loc="3.697">fundere. 'quis terris pro Iuppiter' inquit 'Achaeis</TextUnit>
    <TextUnit id="2211" loc="3.698">iste dies! saevi capient quae gaudia Colchi!</TextUnit>
    <TextUnit id="2212" loc="3.699">non hi tum flatus, non ista superbia dictis,</TextUnit>
    <TextUnit id="2213" loc="3.700">litore cum patrio iam vela petentibus Austris</TextUnit>
    <TextUnit id="2214" loc="3.701">cunctus ad Alciden versus favor: ipse iuvaret,</TextUnit>
    <TextUnit id="2215" loc="3.702">ipse ducis curas meritosque subiret honores.</TextUnit>
    <TextUnit id="2216" loc="3.703">iamne animis, iam[ne] gente pares? aeque inclita vulgi</TextUnit>
    <TextUnit id="2217" loc="3.704">dextera? nulla fides, nulli super Hercule fletus?</TextUnit>
    <TextUnit id="2218" loc="3.705">nunc Porthaonides, nunc dux mihi Thracia proles?</TextUnit>
    <TextUnit id="2219" loc="3.706">aspera nunc pavidos contra ruit agna leones?</TextUnit>
    <TextUnit id="2220" loc="3.707">hanc ego magnanimi spolium Didymaonis hastam,</TextUnit>
    <TextUnit id="2221" loc="3.708">quae neque iam frondes virides nec proferet umbras,</TextUnit>
    <TextUnit id="2222" loc="3.709">ut semel est evulsa iugis ac matre perempta</TextUnit>
    <TextUnit id="2223" loc="3.710">fida ministeria et duras obit horrida pugnas,</TextUnit>
    <TextUnit id="2224" loc="3.711">testor et hoc omni, ductor, tibi numine firmo:</TextUnit>
    <TextUnit id="2225" loc="3.712">saepe metu, saepe in tenui discrimine rerum</TextUnit>
    <TextUnit id="2226" loc="3.713">Herculeas iam serus opes spretique vocabis</TextUnit>
    <TextUnit id="2227" loc="3.714">arma viri nec nos tumida haec tum dicta iuvabunt.'</TextUnit>
    <TextUnit id="2228" loc="3.715">Talibus Aeacides socios terroribus urgens</TextUnit>
    <TextUnit id="2229" loc="3.716">inlacrimat multaque comas deformat harena.</TextUnit>
    <TextUnit id="2230" loc="3.717">fata trahunt raptusque virum certamine ductor</TextUnit>
    <TextUnit id="2231" loc="3.718">ibat et obtenta mulcebat lumina palla.</TextUnit>
    <TextUnit id="2232" loc="3.719">hic vero ingenti repetuntur pectora luctu,</TextUnit>
    <TextUnit id="2233" loc="3.720">ut socii sedere locis nullaeque leonis</TextUnit>
    <TextUnit id="2234" loc="3.721">exuviae tantique vacant vestigia transtri.</TextUnit>
    <TextUnit id="2235" loc="3.722">flet pius Aeacides, maerent Poeantia corda,</TextUnit>
    <TextUnit id="2236" loc="3.723">ingemit et dulci frater cum Castore Pollux.</TextUnit>
    <TextUnit id="2237" loc="3.724">omnis adhuc vocat Alciden fugiente carina,</TextUnit>
    <TextUnit id="2238" loc="3.725">omnis Hylan, medio pereunt iam nomina ponto.</TextUnit>
    <TextUnit id="2239" loc="3.726">Dat procul interea toto pater aequore signum</TextUnit>
    <TextUnit id="2240" loc="3.727">Phorcys et immanes intorto murice phocas</TextUnit>
    <TextUnit id="2241" loc="3.728">contrahit antra petens. simul et Massylus et una</TextUnit>
    <TextUnit id="2242" loc="3.729">Lyctius et Calabris redit armentarius arvis.</TextUnit>
    <TextUnit id="2243" loc="3.730">ilicet extremi nox litore Solis Hiberas</TextUnit>
    <TextUnit id="2244" loc="3.731">condidit alta domos et sidera sustulit axis.</TextUnit>
    <TextUnit id="2245" loc="3.732">flumina conticuere, iacet cum flatibus aequor.</TextUnit>
    <TextUnit id="2246" loc="3.733">Amphitryoniades nec quae nova lustra requirat</TextUnit>
    <TextUnit id="2247" loc="3.734">nec quo temptet iter comitis nec fata parenti</TextUnit>
    <TextUnit id="2248" loc="3.735">quae referat videt aut socios qua mente revisat.</TextUnit>
    <TextUnit id="2249" loc="3.736">urit amor solisque negat decedere silvis.</TextUnit>
    <TextUnit id="2250" loc="3.737">non aliter gemitu quondam lea prolis ademptae</TextUnit>
    <TextUnit id="2251" loc="3.738">terga dedit: sedet inde viis inclusaque longo</TextUnit>
    <TextUnit id="2252" loc="3.739">pervigilant castella metu, dolor attrahit orbes</TextUnit>
    <TextUnit id="2253" loc="3.740">interea et misero manat iuba sordida luctu.</TextUnit>
    <TextUnit id="2254" loc="4.1">Atque ea non oculis divum pater amplius aequis</TextUnit>
    <TextUnit id="2255" loc="4.2">sustinuit natique pios miseratus amores</TextUnit>
    <TextUnit id="2256" loc="4.3">Iunonem ardenti trepidam gravis increpat ira:</TextUnit>
    <TextUnit id="2257" loc="4.4">'ut nova nunc tacito se pectore gaudia tollunt!</TextUnit>
    <TextUnit id="2258" loc="4.5">haeret inops solisque furit Tirynthius oris,</TextUnit>
    <TextUnit id="2259" loc="4.6">at comite immemores Minyae facilesque relicto</TextUnit>
    <TextUnit id="2260" loc="4.7">alta tenent. sic Iuno ducem fovet anxia curis</TextUnit>
    <TextUnit id="2261" loc="4.8">Aesonium, sic arma viro sociosque ministrat.</TextUnit>
    <TextUnit id="2262" loc="4.9">iam quibus incertam bellis Scythicaeque paventem</TextUnit>
    <TextUnit id="2263" loc="4.10">gentis opes, quanta trepidam formidine cernam!</TextUnit>
    <TextUnit id="2264" loc="4.11">tum precibus, tum me lacrimis et supplice dextra</TextUnit>
    <TextUnit id="2265" loc="4.12">attemptare veto. rerum mihi firma potestas.</TextUnit>
    <TextUnit id="2266" loc="4.13">i, Furias Veneremque move, dabit impia poenas</TextUnit>
    <TextUnit id="2267" loc="4.14">virgo nec Aeetae gemitus patiemur inultos.'</TextUnit>
    <TextUnit id="2268" loc="4.15">dixit et arcano redolentem nectare rorem,</TextUnit>
    <TextUnit id="2269" loc="4.16">quem penes alta quies liquidique potentia somni,</TextUnit>
    <TextUnit id="2270" loc="4.17">detulit inque vagi libavit tempora nati.</TextUnit>
    <TextUnit id="2271" loc="4.18">ille graves oculos et Hylan resonantia semper</TextUnit>
    <TextUnit id="2272" loc="4.19">ora ferens, ut nulla deum superare potestas,</TextUnit>
    <TextUnit id="2273" loc="4.20">procumbit. tandem fessis pax reddita silvis</TextUnit>
    <TextUnit id="2274" loc="4.21">fluminaque et vacuis auditae montibus aurae.</TextUnit>
    <TextUnit id="2275" loc="4.22">ecce puer summa se tollere visus ab unda</TextUnit>
    <TextUnit id="2276" loc="4.23">frondibus in croceis et iniquae munera nymphae</TextUnit>
    <TextUnit id="2277" loc="4.24">stansque super carum talis caput edere voces:</TextUnit>
    <TextUnit id="2278" loc="4.25">'quid, pater, in vanos absumis tempora questus?</TextUnit>
    <TextUnit id="2279" loc="4.26">hoc nemus, hoc fatis mihi iam domus, improba quo me</TextUnit>
    <TextUnit id="2280" loc="4.27">nympha rapit saevae monitu Iunonis, in amne.</TextUnit>
    <TextUnit id="2281" loc="4.28">nunc Iovis accessus et iam mihi limina caeli</TextUnit>
    <TextUnit id="2282" loc="4.29">conciliat iungitque toros et fontis honores.</TextUnit>
    <TextUnit id="2283" loc="4.30">o dolor, o dulces quas gessimus ante pharetrae!</TextUnit>
    <TextUnit id="2284" loc="4.31">iam socii laetis rapuerunt vincula ventis,</TextUnit>
    <TextUnit id="2285" loc="4.32">hortator postquam furiis et voce nefanda</TextUnit>
    <TextUnit id="2286" loc="4.33">impulit Oenides. verum cum gente domoque</TextUnit>
    <TextUnit id="2287" loc="4.34">ista luet saevaeque aderunt tua numina matri.</TextUnit>
    <TextUnit id="2288" loc="4.35">surge age et in duris haud umquam defice, caelo</TextUnit>
    <TextUnit id="2289" loc="4.36">mox aderis teque astra ferent: tu semper amoris</TextUnit>
    <TextUnit id="2290" loc="4.37">sis memor et cari comitis ne abscedat imago.'</TextUnit>
    <TextUnit id="2291" loc="4.38">talibus orantem dictis visuque fruentem</TextUnit>
    <TextUnit id="2292" loc="4.39">ille ultro petit et vacuis amplexibus instat</TextUnit>
    <TextUnit id="2293" loc="4.40">languentisque movet frustra conamina dextrae:</TextUnit>
    <TextUnit id="2294" loc="4.41">corpus hebet somno refugaque eluditur umbra.</TextUnit>
    <TextUnit id="2295" loc="4.42">tum lacrimis, tum voce sequi, tum rumpere questus,</TextUnit>
    <TextUnit id="2296" loc="4.43">cum sopor et vano spes maesta resolvitur actu.</TextUnit>
    <TextUnit id="2297" loc="4.44">fluctus ab undisoni ceu forte crepidine saxi</TextUnit>
    <TextUnit id="2298" loc="4.45">cum rapit halcyonis miserae fetumque laremque,</TextUnit>
    <TextUnit id="2299" loc="4.46">it super aegra parens queriturque tumentibus undis</TextUnit>
    <TextUnit id="2300" loc="4.47">certa sequi quocumque ferant audetque pavetque,</TextUnit>
    <TextUnit id="2301" loc="4.48">icta fatiscit aquis donec domus haustaque fluctu est;</TextUnit>
    <TextUnit id="2302" loc="4.49">illa dolens vocem dedit et se sustulit alis:</TextUnit>
    <TextUnit id="2303" loc="4.50">haud aliter somni maestus labor. exsilit amens</TextUnit>
    <TextUnit id="2304" loc="4.51">effusisque genas lacrimis rigat. 'ibimus' inquit</TextUnit>
    <TextUnit id="2305" loc="4.52">'solus et hos montes desertaque lustra tenebis,</TextUnit>
    <TextUnit id="2306" loc="4.53">care puer, nec res ultra mirabere nostras?'</TextUnit>
    <TextUnit id="2307" loc="4.54">haec fatus relegitque vias et vallibus exit</TextUnit>
    <TextUnit id="2308" loc="4.55">incertus quid Iuno ferat, quas apparet iras.</TextUnit>
    <TextUnit id="2309" loc="4.56">nec minus et socios cernit procul aequore ferri</TextUnit>
    <TextUnit id="2310" loc="4.57">praecipites tacitumque pudet potuisse relinqui.</TextUnit>
    <TextUnit id="2311" loc="4.58">Iamque iter ad Teucros atque hospita moenia Troiae</TextUnit>
    <TextUnit id="2312" loc="4.59">flexerat Iliaci repetens promissa tyranni,</TextUnit>
    <TextUnit id="2313" loc="4.60">cum maesto Latona simul Dianaque vultu</TextUnit>
    <TextUnit id="2314" loc="4.61">ante Iovem stetit et supplex sic fatur Apollo:</TextUnit>
    <TextUnit id="2315" loc="4.62">'in quem alium Alciden, in quae iam tempora differs</TextUnit>
    <TextUnit id="2316" loc="4.63">Caucaseum, rex magne, senem? nullumne malorum</TextUnit>
    <TextUnit id="2317" loc="4.64">finem adeo poenaeque dabis? te cuncta precatur</TextUnit>
    <TextUnit id="2318" loc="4.65">gens hominum atque ipsi iam te, pater optime, montes</TextUnit>
    <TextUnit id="2319" loc="4.66">fessaque cum silvis orant iuga. sat tibi furtum</TextUnit>
    <TextUnit id="2320" loc="4.67">ignis et aetheriae defensa silentia mensae!'</TextUnit>
    <TextUnit id="2321" loc="4.68">dixit ubi, e scopulis media inter pabula diri</TextUnit>
    <TextUnit id="2322" loc="4.69">vulturis ipse etiam gemitu maestaque fatigat</TextUnit>
    <TextUnit id="2323" loc="4.70">voce Iovem saevis relevans ambusta pruinis</TextUnit>
    <TextUnit id="2324" loc="4.71">lumina, congeminant amnes rupesque fragorem</TextUnit>
    <TextUnit id="2325" loc="4.72">Caucaseae, stupet ipse dei clamoribus ales.</TextUnit>
    <TextUnit id="2326" loc="4.73">tunc etiam superas Acheronte auditus ad arces</TextUnit>
    <TextUnit id="2327" loc="4.74">Iapetus, gravis orantem procul arcet Erinys</TextUnit>
    <TextUnit id="2328" loc="4.75">respiciens celsi legem Iovis. ille dearum</TextUnit>
    <TextUnit id="2329" loc="4.76">fletibus et magno Phoebi commotus honore</TextUnit>
    <TextUnit id="2330" loc="4.77">velocem roseis demittit nubibus Irin.</TextUnit>
    <TextUnit id="2331" loc="4.78">'i, Phrygas Alcides et Troiae differat arma.</TextUnit>
    <TextUnit id="2332" loc="4.79">nunc' ait 'eripiat dirae Titana volucri.'</TextUnit>
    <TextUnit id="2333" loc="4.80">diva volat defertque viro celeranda parentis</TextUnit>
    <TextUnit id="2334" loc="4.81">imperia atque alacrem laetis hortatibus implet.</TextUnit>
    <TextUnit id="2335" loc="4.82">Iam Minyae mediis clarae per sidera noctis</TextUnit>
    <TextUnit id="2336" loc="4.83">fluctibus intulerant placido cava lintea cursu</TextUnit>
    <TextUnit id="2337" loc="4.84">multaque deserto memores super Hercule volvunt.</TextUnit>
    <TextUnit id="2338" loc="4.85">Thracius at summa sociis e puppe sacerdos</TextUnit>
    <TextUnit id="2339" loc="4.86">fata deum et miserae solans incommoda vitae</TextUnit>
    <TextUnit id="2340" loc="4.87">securum numeris agit et medicabile carmen.</TextUnit>
    <TextUnit id="2341" loc="4.88">quod simul adsumpta pulsum fide, luctus et irae</TextUnit>
    <TextUnit id="2342" loc="4.89">et labor et dulces cedunt e pectore nati.</TextUnit>
    <TextUnit id="2343" loc="4.90">Interea magni iamiam subeuntibus astris</TextUnit>
    <TextUnit id="2344" loc="4.91">Oceani genitale caput Titania frenis</TextUnit>
    <TextUnit id="2345" loc="4.92">antra sonant, Sol auricomis urgentibus horis</TextUnit>
    <TextUnit id="2346" loc="4.93">multifidum iubar et bisseno sidere textam</TextUnit>
    <TextUnit id="2347" loc="4.94">loricam induitur; ligat hanc qui nubila contra</TextUnit>
    <TextUnit id="2348" loc="4.95">balteus undantem variat mortalibus arcum.</TextUnit>
    <TextUnit id="2349" loc="4.96">inde super terras et eoi cornua montis</TextUnit>
    <TextUnit id="2350" loc="4.97">emicuit traxitque diem candentibus undis</TextUnit>
    <TextUnit id="2351" loc="4.98">et Minyas viso liquerunt flamina Phoebo.</TextUnit>
    <TextUnit id="2352" loc="4.99">Proxima Bebrycii panduntur litora regni,</TextUnit>
    <TextUnit id="2353" loc="4.100">pingue solum et duris regio non invida tauris.</TextUnit>
    <TextUnit id="2354" loc="4.101">rex Amycus. regis fatis et numine freti</TextUnit>
    <TextUnit id="2355" loc="4.102">non muris cinxere domos, non foedera legum</TextUnit>
    <TextUnit id="2356" loc="4.103">ulla colunt placidas aut iura tenentia mentes.</TextUnit>
    <TextUnit id="2357" loc="4.104">quales Aetnaeis rabidi Cyclopes in antris</TextUnit>
    <TextUnit id="2358" loc="4.105">nocte sub hiberna servant freta, sicubi saevis</TextUnit>
    <TextUnit id="2359" loc="4.106">advectet ratis acta notis tibi pabula dira</TextUnit>
    <TextUnit id="2360" loc="4.107">et miseras, Polypheme, dapes, sic undique in omnes</TextUnit>
    <TextUnit id="2361" loc="4.108">prospiciunt cursantque vias, qui corpora regi</TextUnit>
    <TextUnit id="2362" loc="4.109">capta trahant. ea Neptuno trux ipse parenti</TextUnit>
    <TextUnit id="2363" loc="4.110">sacrifici pro rupe iugi media aequora supra</TextUnit>
    <TextUnit id="2364" loc="4.111">torquet agens. sin forma viris praestantior adsit,</TextUnit>
    <TextUnit id="2365" loc="4.112">tum legere arma iubet sumptisque occurrere contra</TextUnit>
    <TextUnit id="2366" loc="4.113">caestibus: haec miseri sors est aequissima leti.</TextUnit>
    <TextUnit id="2367" loc="4.114">huc ubi devectam Neptunus gurgite puppem</TextUnit>
    <TextUnit id="2368" loc="4.115">sensit et extremum nati prospexit in oras</TextUnit>
    <TextUnit id="2369" loc="4.116">et quondam laetos domini certamine campos,</TextUnit>
    <TextUnit id="2370" loc="4.117">ingemit ac tales evolvit pectore questus:</TextUnit>
    <TextUnit id="2371" loc="4.118">'infelix imas quondam mihi rapta sub undas</TextUnit>
    <TextUnit id="2372" loc="4.119">nec potius magno Melie tum mixta Tonanti!</TextUnit>
    <TextUnit id="2373" loc="4.120">usque adeone meam quacumque ab origine prolem</TextUnit>
    <TextUnit id="2374" loc="4.121">tristia fata manent? sic te olim pergere sensi,</TextUnit>
    <TextUnit id="2375" loc="4.122">Iuppiter, iniustae quando mihi virginis armis</TextUnit>
    <TextUnit id="2376" loc="4.123">concidit infelix et nunc chaos implet Orion.</TextUnit>
    <TextUnit id="2377" loc="4.124">nec tibi nunc virtus aut det fiducia nostri,</TextUnit>
    <TextUnit id="2378" loc="4.125">nate, animos opibusque ultra ne crede paternis.</TextUnit>
    <TextUnit id="2379" loc="4.126">iamiam aliae vires maioraque sanguine nostro</TextUnit>
    <TextUnit id="2380" loc="4.127">vincunt fata Iovis, potior cui cura suorum est.</TextUnit>
    <TextUnit id="2381" loc="4.128">atque ideo nec ego hanc tumidis avertere ventis</TextUnit>
    <TextUnit id="2382" loc="4.129">temptavi tenuive ratem nec iam mora morti</TextUnit>
    <TextUnit id="2383" loc="4.130">hinc erit ulla tuae. reges preme, dure, secundos!'</TextUnit>
    <TextUnit id="2384" loc="4.131">abstulit inde oculos natumque et tristia linquens</TextUnit>
    <TextUnit id="2385" loc="4.132">proelia sanguineo terras pater adluit aestu.</TextUnit>
    <TextUnit id="2386" loc="4.133">Principio fluvios gentemque et litora ductor</TextUnit>
    <TextUnit id="2387" loc="4.134">explorare iubet paulumque egressus Echion</TextUnit>
    <TextUnit id="2388" loc="4.135">invenit obscura gemitus in valle trahentem</TextUnit>
    <TextUnit id="2389" loc="4.136">clam iuvenem et caesi maerentem nomen amici.</TextUnit>
    <TextUnit id="2390" loc="4.137">ille virum ut contra venientem umbrataque vidit</TextUnit>
    <TextUnit id="2391" loc="4.138">tempora Parrhasio patris de more galero</TextUnit>
    <TextUnit id="2392" loc="4.139">paciferaeque manu nequiquam insignia virgae,</TextUnit>
    <TextUnit id="2393" loc="4.140">'heu fuge' ait 'certo quicumque es, perdite, passu</TextUnit>
    <TextUnit id="2394" loc="4.141">dum datur!' obstipuit visu Nonacria proles</TextUnit>
    <TextUnit id="2395" loc="4.142">quid ferat admirans. postquam remeare monentem</TextUnit>
    <TextUnit id="2396" loc="4.143">ocius et dictis perstantem cernit in isdem,</TextUnit>
    <TextUnit id="2397" loc="4.144">abripit et sociis quae sint ea promere cogit.</TextUnit>
    <TextUnit id="2398" loc="4.145">ille manum tendens 'non haec' ait 'hospita vobis</TextUnit>
    <TextUnit id="2399" loc="4.146">terra, viri, non hic ullos reverentia ritus</TextUnit>
    <TextUnit id="2400" loc="4.147">pectora: mors habitat saevaeque hoc litore pugnae.</TextUnit>
    <TextUnit id="2401" loc="4.148">iam veniet diros Amycus qui tollere caestus</TextUnit>
    <TextUnit id="2402" loc="4.149">imperet et vasto qui vertice nubila pulset.</TextUnit>
    <TextUnit id="2403" loc="4.150">talis in advectos Neptuni credita proles</TextUnit>
    <TextUnit id="2404" loc="4.151">aeternum furit atque aequae virtutis egentes</TextUnit>
    <TextUnit id="2405" loc="4.152">ceu superum segnes ad iniqua altaria tauros</TextUnit>
    <TextUnit id="2406" loc="4.153">constituit, tandem ut misero lavet arma cerebro.</TextUnit>
    <TextUnit id="2407" loc="4.154">consulite atque fugae medium ne temnite tempus.</TextUnit>
    <TextUnit id="2408" loc="4.155">namque isti frustra quisquam concurrere monstro</TextUnit>
    <TextUnit id="2409" loc="4.156">audeat et quaenam talem vidisse voluptas?'</TextUnit>
    <TextUnit id="2410" loc="4.157">ductor ad haec: 'Bebryxne venis diversaque regi</TextUnit>
    <TextUnit id="2411" loc="4.158">corda gerens--melior vulgi nam saepe voluntas--</TextUnit>
    <TextUnit id="2412" loc="4.159">hostis an externis fato delatus ab oris?</TextUnit>
    <TextUnit id="2413" loc="4.160">et tua cur Amycus caestu nondum obruit ora?'</TextUnit>
    <TextUnit id="2414" loc="4.161">'nomen' ait 'praedulce mihi ~nomen~que secutus</TextUnit>
    <TextUnit id="2415" loc="4.162">Otreos unanimi. decus ille et laeta suorum</TextUnit>
    <TextUnit id="2416" loc="4.163">gloria nec vestros comes aspernandus in actus</TextUnit>
    <TextUnit id="2417" loc="4.164">Hesionam et Phrygiae peteret cum gaudia nuptae,</TextUnit>
    <TextUnit id="2418" loc="4.165">hic Amycum contra iussus stetit atque ego palmas</TextUnit>
    <TextUnit id="2419" loc="4.166">implicui. sed prima procul vixdum ora levantis</TextUnit>
    <TextUnit id="2420" loc="4.167">fulminea frontem dextra disiectaque fudit</TextUnit>
    <TextUnit id="2421" loc="4.168">lumina. me numquam leto dignatus et armis,</TextUnit>
    <TextUnit id="2422" loc="4.169">sed lacrimis potius luctuque absumor inerti.</TextUnit>
    <TextUnit id="2423" loc="4.170">spes tamen, his fando si nuntius extitit oris</TextUnit>
    <TextUnit id="2424" loc="4.171">et Mariandynum patrias penetravit ad urbes,</TextUnit>
    <TextUnit id="2425" loc="4.172">unde genus fraterque viro--sed et ille quierit</TextUnit>
    <TextUnit id="2426" loc="4.173">oro nec vanis cladem Lycus augeat armis.'</TextUnit>
    <TextUnit id="2427" loc="4.174">Haec ubi non ulla iuvenes formidine moti</TextUnit>
    <TextUnit id="2428" loc="4.175">accipiunt (dulce et dura sic pergere mente),</TextUnit>
    <TextUnit id="2429" loc="4.176">terga sequi properosque iubet coniungere gressus.</TextUnit>
    <TextUnit id="2430" loc="4.177">litore in extremo spelunca apparuit ingens</TextUnit>
    <TextUnit id="2431" loc="4.178">arboribus super et dorso contecta minanti,</TextUnit>
    <TextUnit id="2432" loc="4.179">non quae dona deum, non quae trahat aetheris ignem,</TextUnit>
    <TextUnit id="2433" loc="4.180">infelix domus et sonitu tremebunda profundi.</TextUnit>
    <TextUnit id="2434" loc="4.181">at varii pro rupe metus: hinc trunca rotatis</TextUnit>
    <TextUnit id="2435" loc="4.182">bracchia rapta viris strictoque immortua caestu</TextUnit>
    <TextUnit id="2436" loc="4.183">ossaque taetra situ et capitum maestissimus ordo</TextUnit>
    <TextUnit id="2437" loc="4.184">per piceas, quibus adverso sub vulnere nulla</TextUnit>
    <TextUnit id="2438" loc="4.185">iam facies nec nomen erat; media ipsius arma</TextUnit>
    <TextUnit id="2439" loc="4.186">sacra metu[que] magnique aris imposta parentis.</TextUnit>
    <TextUnit id="2440" loc="4.187">hospitis hic primum monitus rediere Dymantis</TextUnit>
    <TextUnit id="2441" loc="4.188">et pavor et monstri subiit absentis imago</TextUnit>
    <TextUnit id="2442" loc="4.189">atque oculos cuncti inter se tenuere silentes,</TextUnit>
    <TextUnit id="2443" loc="4.190">donec sidereo Pollux interritus ore</TextUnit>
    <TextUnit id="2444" loc="4.191">'te tamen hac, quicumque es,' ait 'formidine faxo</TextUnit>
    <TextUnit id="2445" loc="4.192">iam tua silva ferat, modo sint tibi sanguis et artus!'</TextUnit>
    <TextUnit id="2446" loc="4.193">omnibus idem animus forti decernere pugna</TextUnit>
    <TextUnit id="2447" loc="4.194">exoptantque virum contraque occurrere poscunt.</TextUnit>
    <TextUnit id="2448" loc="4.195">qualiter ignotis spumantem funditus amnem</TextUnit>
    <TextUnit id="2449" loc="4.196">pandit iter, mox omne pecus formidine pulsa</TextUnit>
    <TextUnit id="2450" loc="4.197">pone subit iamque et mediis procedit ab undis.</TextUnit>
    <TextUnit id="2451" loc="4.198">At procul e silvis sese gregibusque ferebat</TextUnit>
    <TextUnit id="2452" loc="4.200">saevus in antra gigas, quem nec sua turba tuendo</TextUnit>
    <TextUnit id="2453" loc="4.201">it taciti secura metus. mortalia nusquam</TextUnit>
    <TextUnit id="2454" loc="4.202">signa manent; instar scopuli, qui montibus altis</TextUnit>
    <TextUnit id="2455" loc="4.203">summus abit longeque iugo stat solus ab omni.</TextUnit>
    <TextUnit id="2456" loc="4.204">devolat inde furens nec quo via curve profecti</TextUnit>
    <TextUnit id="2457" loc="4.205">nec genus ante rogat, sed tali protonat ira:</TextUnit>
    <TextUnit id="2458" loc="4.206">'incipite, o iuvenes! etenim fiducia, credo,</TextUnit>
    <TextUnit id="2459" loc="4.207">huc tulit auditas et sponte lacessitis oras.</TextUnit>
    <TextUnit id="2460" loc="4.208">sin errore viae necdum mens gnara locorum,</TextUnit>
    <TextUnit id="2461" loc="4.213">Neptuni domus atque egomet Neptunia proles.</TextUnit>
    <TextUnit id="2462" loc="4.209">hic mihi lex caestus adversaque tollere contra</TextUnit>
    <TextUnit id="2463" loc="4.210">bracchia, sic ingens Asiae plaga quique per Arcton</TextUnit>
    <TextUnit id="2464" loc="4.211">dexter et in laevum pontus iacet haec mea visit</TextUnit>
    <TextUnit id="2465" loc="4.212">hospitia, hoc cuncti remeant certamine reges.</TextUnit>
    <TextUnit id="2466" loc="4.214">iam pridem caestus resides et frigida raris</TextUnit>
    <TextUnit id="2467" loc="4.215">dentibus aret humus. quis mecum foedera iunget?</TextUnit>
    <TextUnit id="2468" loc="4.216">prima manu cui dona fero? mox omnibus idem</TextUnit>
    <TextUnit id="2469" loc="4.217">ibit honos. fuga sub terras, fuga nulla per auras.</TextUnit>
    <TextUnit id="2470" loc="4.218">nec lacrimae--ne ferte preces--superive vocati</TextUnit>
    <TextUnit id="2471" loc="4.219">pectora nostra movent: aliis rex Iuppiter oris.</TextUnit>
    <TextUnit id="2472" loc="4.220">faxo Bebrycium nequeat transcendere puppis</TextUnit>
    <TextUnit id="2473" loc="4.221">ulla fretum et ponto volitet Symplegas inani.'</TextUnit>
    <TextUnit id="2474" loc="4.222">Talia dicta dabat, cum protinus asper Iason</TextUnit>
    <TextUnit id="2475" loc="4.223">et simul Aeacidae simul et Calydonis alumni</TextUnit>
    <TextUnit id="2476" loc="4.224">Nelidesque Idasque prior quae maxima surgunt</TextUnit>
    <TextUnit id="2477" loc="4.225">nomina, sed nudo steterat iam pectore Pollux.</TextUnit>
    <TextUnit id="2478" loc="4.226">tum pavor et gelidus defixit Castora sanguis,</TextUnit>
    <TextUnit id="2479" loc="4.227">nam nec ad Elei pugnam videt ora parentis</TextUnit>
    <TextUnit id="2480" loc="4.228">nec sonat Oebalius caveae favor aut iuga nota</TextUnit>
    <TextUnit id="2481" loc="4.229">Taygeti, lavitur patrios ubi victor ad amnes,</TextUnit>
    <TextUnit id="2482" loc="4.230">nec pretium sonipes aut sacrae taurus harenae,</TextUnit>
    <TextUnit id="2483" loc="4.231">praemia sed manes reclusaque ianua leti.</TextUnit>
    <TextUnit id="2484" loc="4.232">illum Amycus nec fronte trucem nec mole tremendum,</TextUnit>
    <TextUnit id="2485" loc="4.233">vixdum etiam primae spargentem signa iuventae,</TextUnit>
    <TextUnit id="2486" loc="4.234">ore renidenti lustrans obit et fremit ausum</TextUnit>
    <TextUnit id="2487" loc="4.235">sanguineosque rotat furiis ardentibus orbes.</TextUnit>
    <TextUnit id="2488" loc="4.236">non aliter iam regna poli, iam capta Typhoeus</TextUnit>
    <TextUnit id="2489" loc="4.237">astra ferens Bacchum ante acies primamque deorum</TextUnit>
    <TextUnit id="2490" loc="4.238">Pallada et oppositos doluit sibi virginis angues.</TextUnit>
    <TextUnit id="2491" loc="4.239">sic adeo insequitur rabidoque ita murmure terret:</TextUnit>
    <TextUnit id="2492" loc="4.240">'quisquis es, infelix celeras puer, haud tibi pulchrae</TextUnit>
    <TextUnit id="2493" loc="4.241">manserit hoc ultra frontis decus orave matri</TextUnit>
    <TextUnit id="2494" loc="4.242">nota feres. tune a sociis electus iniquis?</TextUnit>
    <TextUnit id="2495" loc="4.243">tune Amyci moriere manu?' nec plura moratus</TextUnit>
    <TextUnit id="2496" loc="4.244">ingentes umeros spatiosaque pectoris ossa</TextUnit>
    <TextUnit id="2497" loc="4.245">protulit horrendosque toris informibus artus.</TextUnit>
    <TextUnit id="2498" loc="4.246">deficiunt visu Minyae, miratur et ipse</TextUnit>
    <TextUnit id="2499" loc="4.247">Tyndarides. redit Alcidae iam sera cupido</TextUnit>
    <TextUnit id="2500" loc="4.248">et vacuo maestos lustrarunt lumine montes.</TextUnit>
    <TextUnit id="2501" loc="4.249">at satus aequoreo fatur tunc talia rege:</TextUnit>
    <TextUnit id="2502" loc="4.250">'aspice et haec crudis durata volumina tauris</TextUnit>
    <TextUnit id="2503" loc="4.251">nec peto sortis opem, sed quos potes indue caestus.'</TextUnit>
    <TextUnit id="2504" loc="4.252">Dixit et urgentis post saeva piacula fati</TextUnit>
    <TextUnit id="2505" loc="4.253">nescius extremum hoc armis innectere palmas</TextUnit>
    <TextUnit id="2506" loc="4.254">dat famulis, dat et inde Lacon. odia aspera surgunt</TextUnit>
    <TextUnit id="2507" loc="4.255">ignotis prius atque incensa mente feruntur</TextUnit>
    <TextUnit id="2508" loc="4.256">in medium sanguis Iovis et Neptunia proles.</TextUnit>
    <TextUnit id="2509" loc="4.257">hinc illinc dubiis intenta silentia votis</TextUnit>
    <TextUnit id="2510" loc="4.258">et pater orantis caesorum Tartarus umbras</TextUnit>
    <TextUnit id="2511" loc="4.259">nube cava tandem ad meritae spectacula pugnae</TextUnit>
    <TextUnit id="2512" loc="4.260">emittit. summi nigrescunt culmina montis.</TextUnit>
    <TextUnit id="2513" loc="4.261">Continuo Bebryx, Maleae velut arce fragosa</TextUnit>
    <TextUnit id="2514" loc="4.262">turbo rapax, vix ora virum, vix tollere passus</TextUnit>
    <TextUnit id="2515" loc="4.263">bracchia torrenti praeceps agit undique nimbo</TextUnit>
    <TextUnit id="2516" loc="4.264">cursibus involvens totaque immanis harena</TextUnit>
    <TextUnit id="2517" loc="4.265">insequitur. vigil ille metu cum pectore et armis</TextUnit>
    <TextUnit id="2518" loc="4.266">huc alternus et huc, semper cervice reducta</TextUnit>
    <TextUnit id="2519" loc="4.267">semper et in digitis et summi pulvere campi,</TextUnit>
    <TextUnit id="2520" loc="4.268">proiectusque redit. spumanti qualis in alto</TextUnit>
    <TextUnit id="2521" loc="4.269">Pliade capta ratis, trepidi quam sola magistri</TextUnit>
    <TextUnit id="2522" loc="4.270">cura tenet, rapidum ventis certantibus aequor</TextUnit>
    <TextUnit id="2523" loc="4.271">intemerata secat, Pollux sic providus ictus</TextUnit>
    <TextUnit id="2524" loc="4.272">servat et Oebalia dubium caput eripit arte.</TextUnit>
    <TextUnit id="2525" loc="4.273">ut deinde urgentes effudit nubibus iras</TextUnit>
    <TextUnit id="2526" loc="4.274">ardoremque viri, paulatim insurgere fesso</TextUnit>
    <TextUnit id="2527" loc="4.275">integer et summos ~manibus~ deducere caestus.</TextUnit>
    <TextUnit id="2528" loc="4.276">ille dies aegros Amyci sudoribus artus</TextUnit>
    <TextUnit id="2529" loc="4.277">primus et arenti cunctantem vidit hiatu</TextUnit>
    <TextUnit id="2530" loc="4.278">nec sua defessum noscunt loca nec sua regem</TextUnit>
    <TextUnit id="2531" loc="4.279">agmina. respirant ambo paulumque reponunt</TextUnit>
    <TextUnit id="2532" loc="4.280">bracchia, ceu Lapithas aut Paeonas aequore in ipso</TextUnit>
    <TextUnit id="2533" loc="4.281">cum refovet fixaque silet Gradivus in hasta.</TextUnit>
    <TextUnit id="2534" loc="4.282">vix steterant et iam ecce ruunt inflictaque late</TextUnit>
    <TextUnit id="2535" loc="4.283">terga sonant. nova vis iterum, nova corpora surgunt.</TextUnit>
    <TextUnit id="2536" loc="4.284">hunc pudor, hunc noto iam spes audentior hoste</TextUnit>
    <TextUnit id="2537" loc="4.285">instimulat. fumant crebro praecordia pulsu,</TextUnit>
    <TextUnit id="2538" loc="4.286">avia responsant gemitu iuga. pervigil ut cum</TextUnit>
    <TextUnit id="2539" loc="4.287">artificum notat Aetna manus et fulmina Cyclops</TextUnit>
    <TextUnit id="2540" loc="4.288">prosubigit, pulsis strepitant incudibus urbes.</TextUnit>
    <TextUnit id="2541" loc="4.289">emicat hic dextramque parat dextramque minatur</TextUnit>
    <TextUnit id="2542" loc="4.290">Tyndarides, redit huc oculis et pondere Bebryx</TextUnit>
    <TextUnit id="2543" loc="4.291">sic ratus, ille autem celeri rapit ora sinistra:</TextUnit>
    <TextUnit id="2544" loc="4.292">conclamant socii et subitas dant gaudia voces.</TextUnit>
    <TextUnit id="2545" loc="4.293">illum insperata turbatum fraude furentemque</TextUnit>
    <TextUnit id="2546" loc="4.294">Oebalides prima refugit dum detonet ira,</TextUnit>
    <TextUnit id="2547" loc="4.295">territus ipse etiam atque ingentis conscius ausi.</TextUnit>
    <TextUnit id="2548" loc="4.296">saevit inops Amycus nullo discrimine sese</TextUnit>
    <TextUnit id="2549" loc="4.297">praecipitans avidusque viri (respectat ovantes</TextUnit>
    <TextUnit id="2550" loc="4.298">quippe procul Minyas), tunc caestu elatus utroque</TextUnit>
    <TextUnit id="2551" loc="4.299">inruit. hos inter Pollux subit et trucis ultro</TextUnit>
    <TextUnit id="2552" loc="4.300">advolat ora viri nec spes effecta, sed ambae</TextUnit>
    <TextUnit id="2553" loc="4.301">in pectus cecidere manus. hoc saevior ille</TextUnit>
    <TextUnit id="2554" loc="4.302">ecce iterum vacuas agit inconsulta per auras</TextUnit>
    <TextUnit id="2555" loc="4.303">bracchia. sentit ubi Pollux rationis egentem,</TextUnit>
    <TextUnit id="2556" loc="4.304">dat genibus iunctis latus effusumque secutus</TextUnit>
    <TextUnit id="2557" loc="4.305">haud revocare gradum patitur turbatque premitque</TextUnit>
    <TextUnit id="2558" loc="4.306">ancipitem crebros et liber congerit ictus</TextUnit>
    <TextUnit id="2559" loc="4.307">desuper averso. sonat omni vulnere vertex</TextUnit>
    <TextUnit id="2560" loc="4.308">inclinis ceditque malis. iam tempora manant</TextUnit>
    <TextUnit id="2561" loc="4.309">sanguineaeque latent aures, vitalia donec</TextUnit>
    <TextUnit id="2562" loc="4.310">vincula, qua primo cervix committitur artu,</TextUnit>
    <TextUnit id="2563" loc="4.311">solvit dextra gravis. labentem propulit heros</TextUnit>
    <TextUnit id="2564" loc="4.312">ac super insistens 'Pollux ego missus Amyclis</TextUnit>
    <TextUnit id="2565" loc="4.313">et Iove natus.' ait 'nomen mirantibus umbris</TextUnit>
    <TextUnit id="2566" loc="4.314">hoc referes. sic et memori noscere sepulchro.'</TextUnit>
    <TextUnit id="2567" loc="4.315">Bebrycas extemplo spargit fuga, nullus adempti</TextUnit>
    <TextUnit id="2568" loc="4.316">regis amor: montem celeres silvamque capessunt.</TextUnit>
    <TextUnit id="2569" loc="4.317">haec sors, haec Amycum tandem manus arcuit ausis</TextUnit>
    <TextUnit id="2570" loc="4.318">effera servantem Ponti loca vimque iuventae</TextUnit>
    <TextUnit id="2571" loc="4.319">continuam et magni sperantem tempora patris.</TextUnit>
    <TextUnit id="2572" loc="4.320">tenditur ille ingens hominum pavor arvaque late</TextUnit>
    <TextUnit id="2573" loc="4.321">occupat, annosi veluti si decidat olim</TextUnit>
    <TextUnit id="2574" loc="4.322">pars Erycis vel totus Athos. qua mole iacentis</TextUnit>
    <TextUnit id="2575" loc="4.323">ipse etiam expleri victor nequit oraque longo</TextUnit>
    <TextUnit id="2576" loc="4.324">comminus obtutu mirans tenet. at manus omnis</TextUnit>
    <TextUnit id="2577" loc="4.325">heroum densis certatim amplexibus urgent</TextUnit>
    <TextUnit id="2578" loc="4.326">armaque ferre iuvat fessasque attollere palmas.</TextUnit>
    <TextUnit id="2579" loc="4.327">'salve, vera Iovis, vera o Iovis' undique 'proles'</TextUnit>
    <TextUnit id="2580" loc="4.328">ingeminant 'o magnanimis memoranda palaestris</TextUnit>
    <TextUnit id="2581" loc="4.329">Taygeta et primi felix labor ille magistri!'</TextUnit>
    <TextUnit id="2582" loc="4.330">dumque ea dicta ferunt, tenues tamen ire cruores</TextUnit>
    <TextUnit id="2583" loc="4.331">siderea de fronte vident nec sanguine Pollux</TextUnit>
    <TextUnit id="2584" loc="4.332">territus averso siccabat vulnera caestu.</TextUnit>
    <TextUnit id="2585" loc="4.333">illius excelsum ramis caput armaque Castor</TextUnit>
    <TextUnit id="2586" loc="4.334">implicat et viridi conectit tempora lauro</TextUnit>
    <TextUnit id="2587" loc="4.335">respiciensque ratem 'patriis' ait 'has precor oris,</TextUnit>
    <TextUnit id="2588" loc="4.336">diva, refer frondes cumque hac freta curre corona.'</TextUnit>
    <TextUnit id="2589" loc="4.337">dixerat. hinc valida caedunt armenta bipenni</TextUnit>
    <TextUnit id="2590" loc="4.338">perfusique sacro placati gurgitis amne</TextUnit>
    <TextUnit id="2591" loc="4.339">graminea sternuntur humo, tunc liba dapesque</TextUnit>
    <TextUnit id="2592" loc="4.340">frondibus accumulant; exsortia terga Laconi</TextUnit>
    <TextUnit id="2593" loc="4.341">praecipiunt pecudum. toto mox tempore mensae</TextUnit>
    <TextUnit id="2594" loc="4.342">laetus ovat nunc laude virum, nunc vatis honoro</TextUnit>
    <TextUnit id="2595" loc="4.343">carmine, victori geminans cratera parenti.</TextUnit>
    <TextUnit id="2596" loc="4.344">Iamque dies auraeque vocant rursusque capessunt</TextUnit>
    <TextUnit id="2597" loc="4.345">aequora, qua rigidos eructat Bosporos amnes.</TextUnit>
    <TextUnit id="2598" loc="4.346">illos, Nile, tuis nondum dea gentibus Io</TextUnit>
    <TextUnit id="2599" loc="4.347">transierat fluctus, unde haec data nomina ponto.</TextUnit>
    <TextUnit id="2600" loc="4.348">tum pius Oeagri claro de sanguine vates</TextUnit>
    <TextUnit id="2601" loc="4.349">admonita genetrice refert casusque locorum</TextUnit>
    <TextUnit id="2602" loc="4.350">Inachidosque vias pelagusque emensa iuvencae</TextUnit>
    <TextUnit id="2603" loc="4.351">exilia intentisque canit. 'videre priores</TextUnit>
    <TextUnit id="2604" loc="4.352">saepe Iovem in terras Argivaque regna Pelasgum</TextUnit>
    <TextUnit id="2605" loc="4.353">virginis Iasiae blandos descendere ad ignes.</TextUnit>
    <TextUnit id="2606" loc="4.354">sentit Iuno dolos curaque accensa iugali</TextUnit>
    <TextUnit id="2607" loc="4.355">aethere desiluit (dominam Lyrceia tellus</TextUnit>
    <TextUnit id="2608" loc="4.356">antraque deprensae tremuerunt conscia culpae),</TextUnit>
    <TextUnit id="2609" loc="4.357">cum trepida Inachiae paelex subit ora iuvencae</TextUnit>
    <TextUnit id="2610" loc="4.358">sponte dei; plausu fovet hanc et pectora mulcet</TextUnit>
    <TextUnit id="2611" loc="4.359">Iuno renidenti cohibens suspiria vultu.</TextUnit>
    <TextUnit id="2612" loc="4.360">mox ita adorta Iovem: "da quam modo ditibus Argis</TextUnit>
    <TextUnit id="2613" loc="4.361">campus alit primae referentem cornua Phoebes</TextUnit>
    <TextUnit id="2614" loc="4.362">indomitamque bovem, da carae munera nuptae.</TextUnit>
    <TextUnit id="2615" loc="4.363">ipsa ego dilectae pecudi iam pascua digna</TextUnit>
    <TextUnit id="2616" loc="4.364">praecipuosque legam fontes." qua fraude negaret</TextUnit>
    <TextUnit id="2617" loc="4.365">aut quos inventos tenuisset Iuppiter astus?</TextUnit>
    <TextUnit id="2618" loc="4.366">muneris illa potens custodem protinus Argum</TextUnit>
    <TextUnit id="2619" loc="4.367">adiungit. custos Argus placet, inscia somni</TextUnit>
    <TextUnit id="2620" loc="4.368">lumina non aliter toto cui vertice quam si</TextUnit>
    <TextUnit id="2621" loc="4.369">Lyda nurus sparso telas maculaverit ostro.</TextUnit>
    <TextUnit id="2622" loc="4.370">Argus et in scopulos et monstris horrida lustra</TextUnit>
    <TextUnit id="2623" loc="4.371">ignotas iubet ire vias heu multa morantem</TextUnit>
    <TextUnit id="2624" loc="4.372">conantemque preces inclusaque pectore verba.</TextUnit>
    <TextUnit id="2625" loc="4.373">ultima tum patriae cedens dedit oscula ripae;</TextUnit>
    <TextUnit id="2626" loc="4.374">flevit Amymone, flerunt Messeides undae,</TextUnit>
    <TextUnit id="2627" loc="4.375">flevit et effusis revocans Hyperia lacertis.</TextUnit>
    <TextUnit id="2628" loc="4.376">illa, ubi vel fessi tremerent erroribus artus</TextUnit>
    <TextUnit id="2629" loc="4.377">vel rueret summo iam frigidus aethere vesper,</TextUnit>
    <TextUnit id="2630" loc="4.378">heu quotiens saxo posuit latus aut, ubi longa</TextUnit>
    <TextUnit id="2631" loc="4.379">aegra siti, quos ore lacus, quae pabula carpsit,</TextUnit>
    <TextUnit id="2632" loc="4.380">verbere candentes quotiens exhorruit armos!</TextUnit>
    <TextUnit id="2633" loc="4.381">quin et ab excelso meditantem vertice saltus</TextUnit>
    <TextUnit id="2634" loc="4.382">audentemque mori valles citus egit in imas</TextUnit>
    <TextUnit id="2635" loc="4.383">Argus et arbitrio durus servavit erili,</TextUnit>
    <TextUnit id="2636" loc="4.384">cum subito Arcadio sonuit cava fistula ritu</TextUnit>
    <TextUnit id="2637" loc="4.385">imperiumque patris celerans Cyllenius ales</TextUnit>
    <TextUnit id="2638" loc="4.386">advenit et leni modulatur carmen avena</TextUnit>
    <TextUnit id="2639" loc="4.387">"quo" que ait "hinc diversus abis? heus respice cantus!"</TextUnit>
    <TextUnit id="2640" loc="4.388">haud procul insectans Argum languentia cantu</TextUnit>
    <TextUnit id="2641" loc="4.389">lumina cuncta notat dulcesque sequentia somnos</TextUnit>
    <TextUnit id="2642" loc="4.390">et celerem mediis in cantibus exigit harpen.</TextUnit>
    <TextUnit id="2643" loc="4.391">iamque refecta Iovi paulatim in imagine prisca</TextUnit>
    <TextUnit id="2644" loc="4.392">ibat agris Io victrix Iunonis et ecce</TextUnit>
    <TextUnit id="2645" loc="4.393">cum facibus spirisque et Tartareo ululatu</TextUnit>
    <TextUnit id="2646" loc="4.394">Tisiphonen videt: ac primo vestigia visu</TextUnit>
    <TextUnit id="2647" loc="4.395">figit et in miserae rursus bovis ora recurrit.</TextUnit>
    <TextUnit id="2648" loc="4.396">nec qua valle memor nec quo se vertice sistat</TextUnit>
    <TextUnit id="2649" loc="4.397">Inachias errore etiam defertur ad undas,</TextUnit>
    <TextUnit id="2650" loc="4.398">qualis et a prima quantum mutata iuvenca!</TextUnit>
    <TextUnit id="2651" loc="4.399">nec pater aut trepidae temptant accedere nymphae.</TextUnit>
    <TextUnit id="2652" loc="4.400">ergo iterum silvas, iterum petit invia retro</TextUnit>
    <TextUnit id="2653" loc="4.401">ceu Styga dilectum fugiens caput. inde per urbes</TextUnit>
    <TextUnit id="2654" loc="4.402">raptatur Graias atque ardua flumina ripis,</TextUnit>
    <TextUnit id="2655" loc="4.403">oblato donec paulum cunctata profundo</TextUnit>
    <TextUnit id="2656" loc="4.404">incidit. absistunt fluctus et gnara futuri</TextUnit>
    <TextUnit id="2657" loc="4.405">dant pavida alta viam, celsis procul ipsa refulget</TextUnit>
    <TextUnit id="2658" loc="4.406">cornibus ac summa palearia sustinet unda.</TextUnit>
    <TextUnit id="2659" loc="4.407">ast Erebi virgo ditem volat aethere Memphin</TextUnit>
    <TextUnit id="2660" loc="4.408">praecipere et Pharia venientem pellere terra.</TextUnit>
    <TextUnit id="2661" loc="4.409">contra Nilus adest et toto gurgite torrens</TextUnit>
    <TextUnit id="2662" loc="4.410">Tisiphonen agit atque imis inlidit harenis</TextUnit>
    <TextUnit id="2663" loc="4.411">Ditis opem ac saevi clamantem numina regni.</TextUnit>
    <TextUnit id="2664" loc="4.412">apparent sparsaeque faces disiectaque longe</TextUnit>
    <TextUnit id="2665" loc="4.413">verbera et abruptis excussi crinibus hydri.</TextUnit>
    <TextUnit id="2666" loc="4.414">nec Iovis interea cessat manus: intonat alto</TextUnit>
    <TextUnit id="2667" loc="4.415">insurgens caelo genitor curamque fatetur</TextUnit>
    <TextUnit id="2668" loc="4.416">atque ipsa imperium Iuno pavet. haec procul Io</TextUnit>
    <TextUnit id="2669" loc="4.417">spect[ab]at ab arce Phari, iam divis addita iamque</TextUnit>
    <TextUnit id="2670" loc="4.418">aspide cincta comas et ovanti persona sistro.</TextUnit>
    <TextUnit id="2671" loc="4.419">Bosporon hinc veteres errantis nomine divae</TextUnit>
    <TextUnit id="2672" loc="4.420">vulgavere. iuvet nostros nunc ipsa labores</TextUnit>
    <TextUnit id="2673" loc="4.421">immissisque ratem sua per freta provehat Euris.'</TextUnit>
    <TextUnit id="2674" loc="4.422">Dixerat et placidi tendebant carbasa venti.</TextUnit>
    <TextUnit id="2675" loc="4.423">postera non cassae Minyis Aurora retexit</TextUnit>
    <TextUnit id="2676" loc="4.424">noctis iter: nova cuncta vident Thyneaque iuxta</TextUnit>
    <TextUnit id="2677" loc="4.425">litora fatidici poenis horrentia Phinei,</TextUnit>
    <TextUnit id="2678" loc="4.426">dira deum summo quem vis urgebat in aevo.</TextUnit>
    <TextUnit id="2679" loc="4.427">quippe neque extorrem tantum nec lucis egentem</TextUnit>
    <TextUnit id="2680" loc="4.428">insuper Harpyiae Typhonides, ira Tonantis,</TextUnit>
    <TextUnit id="2681" loc="4.429">depopulant ipsoque dapes praedantur ab ore.</TextUnit>
    <TextUnit id="2682" loc="4.430">talia prodigia et tales pro crimine poenas</TextUnit>
    <TextUnit id="2683" loc="4.431">perpetitur. spes una seni, quod pellere saevam</TextUnit>
    <TextUnit id="2684" loc="4.432">quondam fata luem dederant Aquilone creatis.</TextUnit>
    <TextUnit id="2685" loc="4.433">ergo ubi iam Minyas certamque accedere Phineus</TextUnit>
    <TextUnit id="2686" loc="4.434">sentit opem, primas baculo defertur ad undas</TextUnit>
    <TextUnit id="2687" loc="4.435">vestigatque ratem atque oculos attollit inanes.</TextUnit>
    <TextUnit id="2688" loc="4.436">tunc tenuem spirans animam 'salve o mihi longum</TextUnit>
    <TextUnit id="2689" loc="4.437">exspectata manus nostrisque' ait 'agnita votis.</TextUnit>
    <TextUnit id="2690" loc="4.438">novimus et divis geniti quibus et via iussos</TextUnit>
    <TextUnit id="2691" loc="4.439">quae ferat ac vestri rebar sic tempora cursus</TextUnit>
    <TextUnit id="2692" loc="4.440">proxima quaeque legens, quantum Vulcania Lemnos</TextUnit>
    <TextUnit id="2693" loc="4.441">traxerit, infelix tulerit quae Cyzicus arma.</TextUnit>
    <TextUnit id="2694" loc="4.442">sensi et Bebrycio supremam in litore pugnam</TextUnit>
    <TextUnit id="2695" loc="4.443">iam propior iamque hoc animam solamine mulcens.</TextUnit>
    <TextUnit id="2696" loc="4.444">non ego nunc magno quod cretus Agenore Phineus</TextUnit>
    <TextUnit id="2697" loc="4.445">aut memorem mea quod vates insedit Apollo</TextUnit>
    <TextUnit id="2698" loc="4.446">pectora: praesentis potius miserescite fati!</TextUnit>
    <TextUnit id="2699" loc="4.447">nec mihi diversis erratum casibus orbem</TextUnit>
    <TextUnit id="2700" loc="4.448">amissas aut flere domos aut dulcia tempus</TextUnit>
    <TextUnit id="2701" loc="4.449">lumina; consuetis serum est ex ordine fatis</TextUnit>
    <TextUnit id="2702" loc="4.450">ingemere. Harpyiae semper mea pabula servant,</TextUnit>
    <TextUnit id="2703" loc="4.451">fallere quas nusquam misero locus: ilicet omnes</TextUnit>
    <TextUnit id="2704" loc="4.452">deveniunt niger intorto ceu turbine nimbus</TextUnit>
    <TextUnit id="2705" loc="4.453">iamque alis procul et sonitu mihi nota Celaeno.</TextUnit>
    <TextUnit id="2706" loc="4.454">diripiunt verruntque dapes foedataque turbant</TextUnit>
    <TextUnit id="2707" loc="4.455">pocula, saevit odor surgitque miserrima pugna</TextUnit>
    <TextUnit id="2708" loc="4.456">parque mihi monstrisque fames. sprevere quod omnes</TextUnit>
    <TextUnit id="2709" loc="4.457">pollueruntque manu quodque unguibus excidit atris</TextUnit>
    <TextUnit id="2710" loc="4.458">has mihi fert in luce moras. nec rumpere fata</TextUnit>
    <TextUnit id="2711" loc="4.459">morte licet, trahitur victu crudelis egestas.</TextUnit>
    <TextUnit id="2712" loc="4.460">sed vos o servate precor, praedicta deorum</TextUnit>
    <TextUnit id="2713" loc="4.461">si non falsa mihi, vos finem imponite poenis.</TextUnit>
    <TextUnit id="2714" loc="4.462">nempe adsunt qui monstra fugent, Aquilonia proles</TextUnit>
    <TextUnit id="2715" loc="4.463">non externa mihi: nam rex ego divitis Hebri</TextUnit>
    <TextUnit id="2716" loc="4.464">iunctaque vestra meo quondam Cleopatra cubili.'</TextUnit>
    <TextUnit id="2717" loc="4.465">Nomen ad Actaeae Calais Zetesque sororis</TextUnit>
    <TextUnit id="2718" loc="4.466">prosiliunt Zetesque prior 'quem cernimus?' inquit</TextUnit>
    <TextUnit id="2719" loc="4.467">'tune ille Odrysiae Phineus rex inclitus orae?</TextUnit>
    <TextUnit id="2720" loc="4.468">tu Phoebi comes et nostro dilecte parenti?</TextUnit>
    <TextUnit id="2721" loc="4.469">o ubi nunc regni generisque ubi gloria? quam te</TextUnit>
    <TextUnit id="2722" loc="4.470">exedit labor et miseris festina senectus!</TextUnit>
    <TextUnit id="2723" loc="4.471">quin age mitte preces: namque est tibi nostra voluntas,</TextUnit>
    <TextUnit id="2724" loc="4.472">si non ira deum--vel si placabilis--urget.'</TextUnit>
    <TextUnit id="2725" loc="4.473">sustulit hic geminas Phineus ad sidera palmas</TextUnit>
    <TextUnit id="2726" loc="4.474">'te'que ait 'infesti, quae nunc premis, ira Tonantis,</TextUnit>
    <TextUnit id="2727" loc="4.475">ante precor, nostrae tandem iam parce senectae,</TextUnit>
    <TextUnit id="2728" loc="4.476">sit modus. et fore credo equidem, nam vestra voluntas</TextUnit>
    <TextUnit id="2729" loc="4.477">quid, iuvenes, sine pace deum? nec credite culpam</TextUnit>
    <TextUnit id="2730" loc="4.478">saevitiae scelerumve mihi nunc crimina pendi:</TextUnit>
    <TextUnit id="2731" loc="4.479">fata loquax mentemque Iovis quaeque abdita solus</TextUnit>
    <TextUnit id="2732" loc="4.480">consilia et terris subito ventura parabat</TextUnit>
    <TextUnit id="2733" loc="4.481">prodideram miserans hominum genus. hinc mihi tanta</TextUnit>
    <TextUnit id="2734" loc="4.482">pestis et offusae media inter dicta tenebrae.</TextUnit>
    <TextUnit id="2735" loc="4.483">iam tandem cessere irae nec casus ab alto,</TextUnit>
    <TextUnit id="2736" loc="4.484">ipse volens nostris sed vos deus adpulit oris.'</TextUnit>
    <TextUnit id="2737" loc="4.485">sic ait et fatis ita iam cedentibus omnes</TextUnit>
    <TextUnit id="2738" loc="4.486">impulit et durae commovit imagine poenae.</TextUnit>
    <TextUnit id="2739" loc="4.487">instituere toros mediisque tapetibus ipsum</TextUnit>
    <TextUnit id="2740" loc="4.488">accipiunt circumque iacent; simul aequora servant,</TextUnit>
    <TextUnit id="2741" loc="4.489">astra simul, vescique iubent ac mittere curas,</TextUnit>
    <TextUnit id="2742" loc="4.490">cum subitus misero tremor et pallentia primae</TextUnit>
    <TextUnit id="2743" loc="4.491">ora senis fugere manus. nec prodita pestis</TextUnit>
    <TextUnit id="2744" loc="4.492">ante, sed in mediis dapibus videre volucres.</TextUnit>
    <TextUnit id="2745" loc="4.493">fragrat acerbus odor patriique exspirat Averni</TextUnit>
    <TextUnit id="2746" loc="4.494">halitus, unum omnes incessere planctibus, unum</TextUnit>
    <TextUnit id="2747" loc="4.495">infestare manus. inhiat Cocytia nubes</TextUnit>
    <TextUnit id="2748" loc="4.496">luxurians ipsoque ferens fastidia visu.</TextUnit>
    <TextUnit id="2749" loc="4.497">tum sola conluvie atque inlusis stramina mensis</TextUnit>
    <TextUnit id="2750" loc="4.498">foeda rigant, stridunt alae praedaque retenta</TextUnit>
    <TextUnit id="2751" loc="4.499">saevit utrimque fames. nec solum horrenda Celaeno</TextUnit>
    <TextUnit id="2752" loc="4.500">Phinea, sed miseras etiam prohibere sorores.</TextUnit>
    <TextUnit id="2753" loc="4.501">emicat hic subito seseque Aquilonia proles</TextUnit>
    <TextUnit id="2754" loc="4.502">cum clamore levat, genitor simul impulit alas.</TextUnit>
    <TextUnit id="2755" loc="4.503">hoste novo turbata lues lapsaeque rapinae</TextUnit>
    <TextUnit id="2756" loc="4.504">faucibus et primum pavidae Phineia tecta</TextUnit>
    <TextUnit id="2757" loc="4.505">pervolitant, mox alta petunt. stant litore fixi</TextUnit>
    <TextUnit id="2758" loc="4.506">Haemonidae atque oculis palantia monstra sequuntur.</TextUnit>
    <TextUnit id="2759" loc="4.507">sicut, prorupti tonuit cum forte Vesevi</TextUnit>
    <TextUnit id="2760" loc="4.508">Hesperiae letalis apex, vixdum ignea montem</TextUnit>
    <TextUnit id="2761" loc="4.509">torsit hiems, iamque eoas cinis induit urbes:</TextUnit>
    <TextUnit id="2762" loc="4.510">turbine sic rapido populos atque aequora longe</TextUnit>
    <TextUnit id="2763" loc="4.511">transabeunt nullaque datur considere terra.</TextUnit>
    <TextUnit id="2764" loc="4.512">iamque et ad Ionii metas atque intima tendunt</TextUnit>
    <TextUnit id="2765" loc="4.513">saxa, vocat magni Strophadas nunc incola ponti.</TextUnit>
    <TextUnit id="2766" loc="4.514">hic fessae letique metu propioris anhelae</TextUnit>
    <TextUnit id="2767" loc="4.515">dum trepidant humilique graves timidoque volatu</TextUnit>
    <TextUnit id="2768" loc="4.516">implorant clamore patrem Typhona nefando,</TextUnit>
    <TextUnit id="2769" loc="4.517">extulit adsurgens noctem pater imaque summis</TextUnit>
    <TextUnit id="2770" loc="4.518">miscuit et mediis vox exaudita tenebris:</TextUnit>
    <TextUnit id="2771" loc="4.519">'iam satis huc pepulisse deas. cur tenditis ultra</TextUnit>
    <TextUnit id="2772" loc="4.520">in famulas saevire Iovis, quas fulmina quamquam</TextUnit>
    <TextUnit id="2773" loc="4.521">aegidaque ille gerens magnas sibi legit in iras?</TextUnit>
    <TextUnit id="2774" loc="4.522">nunc quoque Agenoreis idem decedere tectis</TextUnit>
    <TextUnit id="2775" loc="4.523">imperat: agnoscunt monitus iussaeque recedunt.</TextUnit>
    <TextUnit id="2776" loc="4.524">mox tamen et vobis similis fuga, cum premet arcus</TextUnit>
    <TextUnit id="2777" loc="4.525">letifer. Harpyiae numquam nova pabula quaerent</TextUnit>
    <TextUnit id="2778" loc="4.526">donec erunt divum meritae mortalibus irae.'</TextUnit>
    <TextUnit id="2779" loc="4.527">haesit uterque polo dubiisque elanguit alis,</TextUnit>
    <TextUnit id="2780" loc="4.528">mox abit et sociae victor petit agmina puppis.</TextUnit>
    <TextUnit id="2781" loc="4.529">Interea Minyae pulsa lue prima Tonanti</TextUnit>
    <TextUnit id="2782" loc="4.530">sacra novant, tum vina toris epulasque reponunt.</TextUnit>
    <TextUnit id="2783" loc="4.531">ipse inter medios ceu dulcis imagine somni</TextUnit>
    <TextUnit id="2784" loc="4.532">laetus ad oblitae Cereris suspirat honores;</TextUnit>
    <TextUnit id="2785" loc="4.533">agnoscit Bacchi latices, agnoscit et undam</TextUnit>
    <TextUnit id="2786" loc="4.534">et nova non pavidae miratur gaudia mensae.</TextUnit>
    <TextUnit id="2787" loc="4.535">hunc ubi reclinem stratis et pace fruentem</TextUnit>
    <TextUnit id="2788" loc="4.536">aspicit ac longae ducentem oblivia poenae</TextUnit>
    <TextUnit id="2789" loc="4.537">talibus appellat supplexque ita fatur Iason:</TextUnit>
    <TextUnit id="2790" loc="4.538">'vota, senex, perfecta tibi. nunc me quoque curis</TextUnit>
    <TextUnit id="2791" loc="4.539">eripe et ad nostros animum converte labores.</TextUnit>
    <TextUnit id="2792" loc="4.540">omnis adhuc sors laeta quidem nec numine vano,</TextUnit>
    <TextUnit id="2793" loc="4.541">siqua fides curae superum, tantum aequor adorti</TextUnit>
    <TextUnit id="2794" loc="4.542">tendimus: ipsa mihi puppem Iovis optima proles</TextUnit>
    <TextUnit id="2795" loc="4.543">instituit, dedit et socios Saturnia reges.</TextUnit>
    <TextUnit id="2796" loc="4.544">fidere mens sed nostra nequit quantumque propinquat</TextUnit>
    <TextUnit id="2797" loc="4.545">Phasis et ille operum summus labor, hoc magis angunt</TextUnit>
    <TextUnit id="2798" loc="4.546">proxima nec vates sat iam mihi Mopsus et Idmon.'</TextUnit>
    <TextUnit id="2799" loc="4.547">ille ducem nec ferre preces nec dicere passus</TextUnit>
    <TextUnit id="2800" loc="4.548">amplius hic demum vittas laurumque capessit</TextUnit>
    <TextUnit id="2801" loc="4.549">numina nota ciens. stupet Aesonis inclita proles</TextUnit>
    <TextUnit id="2802" loc="4.550">Phinea ceu numquam poenis nullaque gravatum</TextUnit>
    <TextUnit id="2803" loc="4.551">peste Iovis: tam largus honos, tam mira senectae</TextUnit>
    <TextUnit id="2804" loc="4.552">maiestas infusa; vigor novus auxerat artus.</TextUnit>
    <TextUnit id="2805" loc="4.553">tum canit: 'o terras fama venture per omnes,</TextUnit>
    <TextUnit id="2806" loc="4.554">quem sociis ducibusque deis atque arte benigna</TextUnit>
    <TextUnit id="2807" loc="4.555">Pallados ipse ultro Pelias ad sidera tollit,</TextUnit>
    <TextUnit id="2808" loc="4.556">demens, dum profugi non sperat vellera Phrixi,</TextUnit>
    <TextUnit id="2809" loc="4.557">fata locosque tibi, possum quas reddere grates,</TextUnit>
    <TextUnit id="2810" loc="4.558">expediam rerumque vias finemque docebo.</TextUnit>
    <TextUnit id="2811" loc="4.559">ipse etiam, qui me prohibet sua pandere terris</TextUnit>
    <TextUnit id="2812" loc="4.560">saecula, te propter fandi mihi Iuppiter auctor.</TextUnit>
    <TextUnit id="2813" loc="4.561">hinc iter ad Ponti caput errantesque per altum</TextUnit>
    <TextUnit id="2814" loc="4.562">Cyaneas. furor his medio concurrere ponto;</TextUnit>
    <TextUnit id="2815" loc="4.563">necdum ullas videre rates: sua comminus actae</TextUnit>
    <TextUnit id="2816" loc="4.564">saxa premunt cautesque suas. ceu vincula mundi</TextUnit>
    <TextUnit id="2817" loc="4.565">ima labant, tremere ecce solum, tremere ipsa repente</TextUnit>
    <TextUnit id="2818" loc="4.566">tecta vides: illae redeunt, illae aequore certant.</TextUnit>
    <TextUnit id="2819" loc="4.567">di tibi progresso propius, di forsitan ipsi</TextUnit>
    <TextUnit id="2820" loc="4.568">auxilium mentemque dabunt. ast ipse iuvare</TextUnit>
    <TextUnit id="2821" loc="4.569">ausa quibus monitis possim tua? quippe per altum</TextUnit>
    <TextUnit id="2822" loc="4.570">tenditis unde procul venti, procul unde volucres,</TextUnit>
    <TextUnit id="2823" loc="4.571">et pater ipse maris pavidas detorquet habenas.</TextUnit>
    <TextUnit id="2824" loc="4.572">siqua brevis scopulis fieret mora, si semel orsis</TextUnit>
    <TextUnit id="2825" loc="4.573">ulla quies, fuga tunc medio speranda recursu:</TextUnit>
    <TextUnit id="2826" loc="4.574">vix repetunt primae celeres confinia terrae</TextUnit>
    <TextUnit id="2827" loc="4.575">iamque alio clamore ruunt omnisque tenetur</TextUnit>
    <TextUnit id="2828" loc="4.576">pontus et infestis anceps cum montibus errat.</TextUnit>
    <TextUnit id="2829" loc="4.577">verum animo redit illa meo sors cognita divum</TextUnit>
    <TextUnit id="2830" loc="4.578">(fabor enim nec spe dubios solabor inani):</TextUnit>
    <TextUnit id="2831" loc="4.579">cum mihi Tartareas saevo clangore volucres</TextUnit>
    <TextUnit id="2832" loc="4.580">protulit ira Iovis, vox haec simul excidit auris:</TextUnit>
    <TextUnit id="2833" loc="4.581">"ne vanas impende preces finemque malorum</TextUnit>
    <TextUnit id="2834" loc="4.582">expete, Agenoride! Pontum penetraverit ulla</TextUnit>
    <TextUnit id="2835" loc="4.583">cum ratis et rabidi steterint in gurgite montes,</TextUnit>
    <TextUnit id="2836" loc="4.584">tum sperare modum poenae veniamque licebit."</TextUnit>
    <TextUnit id="2837" loc="4.585">sic deus. aut vobis ergo fera [per] saxa patescunt</TextUnit>
    <TextUnit id="2838" loc="4.586">aut mea iam saevae redeunt ad pabula Dirae.</TextUnit>
    <TextUnit id="2839" loc="4.587">verum inter medias dabitur si currere cautes</TextUnit>
    <TextUnit id="2840" loc="4.588">(certe digna manus) vacuumque exibis in aequor,</TextUnit>
    <TextUnit id="2841" loc="4.589">proxima regna Lyci, remeat qui victor ab oris</TextUnit>
    <TextUnit id="2842" loc="4.590">Bebryciis. toto non ullus litore Ponti</TextUnit>
    <TextUnit id="2843" loc="4.591">mitior. hic lecto comitum de robore siquem</TextUnit>
    <TextUnit id="2844" loc="4.592">perculerit vicina lues, ne defice casus</TextUnit>
    <TextUnit id="2845" loc="4.593">praedicti memor atque animos accinge futuris.</TextUnit>
    <TextUnit id="2846" loc="4.594">illic pestiferas subter iuga concava torquet</TextUnit>
    <TextUnit id="2847" loc="4.595">alter aquas Acheron vastoque exundat hiatu</TextUnit>
    <TextUnit id="2848" loc="4.596">fumeus et saeva sequitur caligine campos.</TextUnit>
    <TextUnit id="2849" loc="4.597">linque gravem fluvium et miseris sua fata colonis:</TextUnit>
    <TextUnit id="2850" loc="4.598">sic quoque non uno dabitur transcurrere luctu.</TextUnit>
    <TextUnit id="2851" loc="4.599">quid tibi nubifera surgentem rupe Carambin,</TextUnit>
    <TextUnit id="2852" loc="4.600">quid memorem quas Iris aquas aut torqueat Ancon?</TextUnit>
    <TextUnit id="2853" loc="4.601">proxima Thermodon hinc iam secat arva--memento--</TextUnit>
    <TextUnit id="2854" loc="4.602">inclita Amazonidum magnoque exorta Gradivo</TextUnit>
    <TextUnit id="2855" loc="4.603">gens ibi: femineas nec tu nunc crede catervas,</TextUnit>
    <TextUnit id="2856" loc="4.604">sed qualis, sed quanta viris insultat Enyo</TextUnit>
    <TextUnit id="2857" loc="4.605">divaque Gorgonei gestatrix innuba monstri.</TextUnit>
    <TextUnit id="2858" loc="4.606">ne tibi tunc horrenda rapax ad litora puppem</TextUnit>
    <TextUnit id="2859" loc="4.607">ventus agat, ludo volitans cum turma superbo</TextUnit>
    <TextUnit id="2860" loc="4.608">pulvereis exsultat equis ululataque tellus</TextUnit>
    <TextUnit id="2861" loc="4.609">intremit et pugnas mota pater incitet hasta.</TextUnit>
    <TextUnit id="2862" loc="4.610">non ita sit metuenda tibi saevissima quamquam</TextUnit>
    <TextUnit id="2863" loc="4.611">gens Chalybum, duris patiens cui cultus in arvis</TextUnit>
    <TextUnit id="2864" loc="4.612">et tonat adflicta semper domus ignea massa.</TextUnit>
    <TextUnit id="2865" loc="4.613">inde omnem innumeri reges per litoris oram,</TextUnit>
    <TextUnit id="2866" loc="4.614">hospitii quis nulla fides, sed limite recto</TextUnit>
    <TextUnit id="2867" loc="4.615">puppis et aequali transcurrat carbasus aura:</TextUnit>
    <TextUnit id="2868" loc="4.616">sic demum rapidi venies ad Phasidis amnem.</TextUnit>
    <TextUnit id="2869" loc="4.617">castra ibi iam Scythiae fraternaque surgit Erinys.</TextUnit>
    <TextUnit id="2870" loc="4.618">ipse truces illic Colchos hostemque iuvabis</TextUnit>
    <TextUnit id="2871" loc="4.619">auxiliis. nec plura equidem discrimina cerno.</TextUnit>
    <TextUnit id="2872" loc="4.620">fors etiam optatam dabitur contingere pellem.</TextUnit>
    <TextUnit id="2873" loc="4.621">sed te non animis nec solis viribus aequum</TextUnit>
    <TextUnit id="2874" loc="4.622">credere: saepe acri potior prudentia dextra.</TextUnit>
    <TextUnit id="2875" loc="4.623">quam tulerit deus, arripe opem. iamque ultima nobis</TextUnit>
    <TextUnit id="2876" loc="4.624">promere fata nefas. sileo prior.' atque ita facto</TextUnit>
    <TextUnit id="2877" loc="4.625">fine dedit tacitis iterum responsa tenebris.</TextUnit>
    <TextUnit id="2878" loc="4.626">Tum subita resides socios formidine Iason</TextUnit>
    <TextUnit id="2879" loc="4.627">praecipitat rumpitque moras tempusque timendi.</TextUnit>
    <TextUnit id="2880" loc="4.628">ipse viros gradiens ad primi litoris undam</TextUnit>
    <TextUnit id="2881" loc="4.629">prosequitur Phineus. 'quaenam tibi praemia,' dixit</TextUnit>
    <TextUnit id="2882" loc="4.630">'quas, decus o Boreae, possim persolvere grates?</TextUnit>
    <TextUnit id="2883" loc="4.631">me Pangaea super rursus iuga meque paterna</TextUnit>
    <TextUnit id="2884" loc="4.632">stare Tyro dulcesque iterum mihi surgere soles</TextUnit>
    <TextUnit id="2885" loc="4.633">nunc reor. exactae (verumne?) abiere volucres</TextUnit>
    <TextUnit id="2886" loc="4.634">nec metuam tutaeque dapes? date tangere vultus,</TextUnit>
    <TextUnit id="2887" loc="4.635">dem sinite amplexus propiusque accedite dextrae.'</TextUnit>
    <TextUnit id="2888" loc="4.636">dixerat. abscedunt terris et litora condunt.</TextUnit>
    <TextUnit id="2889" loc="4.637">Omnibus extemplo saeva sub imagine rupes</TextUnit>
    <TextUnit id="2890" loc="4.638">Cyaneae propiorque labor. quando adfore quaque</TextUnit>
    <TextUnit id="2891" loc="4.639">parte putent? stant ora metu nec fessa recedunt</TextUnit>
    <TextUnit id="2892" loc="4.640">lumina diversas circum servantibus undas,</TextUnit>
    <TextUnit id="2893" loc="4.641">cum procul auditi sonitus insanaque saxa,</TextUnit>
    <TextUnit id="2894" loc="4.642">saxa neque illa viris, sed praecipitata profundo</TextUnit>
    <TextUnit id="2895" loc="4.643">siderei pars visa poli. dumque ocius instant,</TextUnit>
    <TextUnit id="2896" loc="4.644">ferre fugam maria ante ratem, maria ipsa repente</TextUnit>
    <TextUnit id="2897" loc="4.645">deficere adversosque vident discedere montes,</TextUnit>
    <TextUnit id="2898" loc="4.646">omnibus et gelida rapti formidine remi.</TextUnit>
    <TextUnit id="2899" loc="4.647">ipse per arma volans et per iuga summa carinae</TextUnit>
    <TextUnit id="2900" loc="4.648">hortatur supplexque manus intendit Iason</TextUnit>
    <TextUnit id="2901" loc="4.649">nomine quemque premens: 'ubi nunc promissa superba</TextUnit>
    <TextUnit id="2902" loc="4.650">ingentesque minae, mecum quibus ista secuti?</TextUnit>
    <TextUnit id="2903" loc="4.651">idem Amyci certe visus timor omnibus antro</TextUnit>
    <TextUnit id="2904" loc="4.652">perculerat; stetimus tamen et deus adfuit ausis.</TextUnit>
    <TextUnit id="2905" loc="4.653">quin iterum idem aderit, credo, deus.' haec ubi fatus</TextUnit>
    <TextUnit id="2906" loc="4.654">corripit abiecti remumque locumque Phaleri</TextUnit>
    <TextUnit id="2907" loc="4.655">et trahit, insequitur flammata pudore iuventus.</TextUnit>
    <TextUnit id="2908" loc="4.656">unda laborantes praeceps rotat ac fuga ponti</TextUnit>
    <TextUnit id="2909" loc="4.657">obvia. miscentur rupes iamque aequore toto</TextUnit>
    <TextUnit id="2910" loc="4.658">Cyaneae iuga praecipites inlisa remittunt.</TextUnit>
    <TextUnit id="2911" loc="4.659">bis fragor infestas cautes adversaque saxis</TextUnit>
    <TextUnit id="2912" loc="4.660">saxa dedit, flamma expresso bis fulsit in imbri.</TextUnit>
    <TextUnit id="2913" loc="4.661">sicut multifidus ruptis e nubibus horror</TextUnit>
    <TextUnit id="2914" loc="4.662">effugit et tenebras nimbosque intermicat ignis</TextUnit>
    <TextUnit id="2915" loc="4.663">terrificique ruunt tonitrus elisaque noctem</TextUnit>
    <TextUnit id="2916" loc="4.664">lux dirimit (pavor ora virum, pavor occupat aures),</TextUnit>
    <TextUnit id="2917" loc="4.665">haud secus implevit pontum fragor; effluit imber</TextUnit>
    <TextUnit id="2918" loc="4.666">spumeus et magno puppem procul aequore vestit.</TextUnit>
    <TextUnit id="2919" loc="4.667">Advertere dei defixaque numina ponto,</TextUnit>
    <TextUnit id="2920" loc="4.668">quid scopulis praeclusa ratis, quid dura iuventus</TextUnit>
    <TextUnit id="2921" loc="4.669">expediat. pendet magnis favor ortus ab ausis.</TextUnit>
    <TextUnit id="2922" loc="4.670">prima coruscanti signum dedit aegide virgo</TextUnit>
    <TextUnit id="2923" loc="4.671">fulmineam iaculata facem. vixdum ardua cautes</TextUnit>
    <TextUnit id="2924" loc="4.672">cesserat, illa volans tenui per concita saxa</TextUnit>
    <TextUnit id="2925" loc="4.673">luce fugit. rediere viris animique manusque</TextUnit>
    <TextUnit id="2926" loc="4.674">ut videre viam. 'sequor, o quicumque deorum,'</TextUnit>
    <TextUnit id="2927" loc="4.675">Aesonides 'vel fallis' ait praecepsque fragores</TextUnit>
    <TextUnit id="2928" loc="4.676">per medios ruit et fumo se condidit atro.</TextUnit>
    <TextUnit id="2929" loc="4.677">coeperat hinc cedens abductis montibus unda</TextUnit>
    <TextUnit id="2930" loc="4.678">ferre ratem pelagoque dies occurrere aperto.</TextUnit>
    <TextUnit id="2931" loc="4.679">sed neque permissis iam fundere rector habenis</TextUnit>
    <TextUnit id="2932" loc="4.680">vela neque eniti remis pote, cum super adsunt</TextUnit>
    <TextUnit id="2933" loc="4.681">Cyaneae. premit umbra ratem scopulique feruntur</TextUnit>
    <TextUnit id="2934" loc="4.682">comminus. hic Iuno praecepsque ex aethere Pallas</TextUnit>
    <TextUnit id="2935" loc="4.683">insiliunt pariter scopulos: hunc nata coercet,</TextUnit>
    <TextUnit id="2936" loc="4.684">hunc coniunx Iovis, ut valido qui robore tauros</TextUnit>
    <TextUnit id="2937" loc="4.685">sub iuga et invito detorquet in ilia cornu.</TextUnit>
    <TextUnit id="2938" loc="4.686">inde, velut mixtis Vulcanius ardor harenis</TextUnit>
    <TextUnit id="2939" loc="4.687">verset aquas, sic ima fremunt fluctuque coacto</TextUnit>
    <TextUnit id="2940" loc="4.688">angitur et clausum scopulos super effluit aequor.</TextUnit>
    <TextUnit id="2941" loc="4.689">contra omnes validis tenui discrimine remis</TextUnit>
    <TextUnit id="2942" loc="4.690">pergere iter mediosque ratem transferre per ictus.</TextUnit>
    <TextUnit id="2943" loc="4.691">saxa sed extremis tamen increpuere corymbis</TextUnit>
    <TextUnit id="2944" loc="4.692">parsque (nefas) deprensa iugis, nam cetera caelo</TextUnit>
    <TextUnit id="2945" loc="4.693">debita. conclamant Minyae, latera utraque quippe</TextUnit>
    <TextUnit id="2946" loc="4.694">dissiluisse putant. fugit ipse novissimus ictus</TextUnit>
    <TextUnit id="2947" loc="4.695">Tiphys et e mediis sequitur freta rapta ruinis</TextUnit>
    <TextUnit id="2948" loc="4.696">nec prius obsessum scopulis respexit ad aequor</TextUnit>
    <TextUnit id="2949" loc="4.697">aut sociis temptata quies, nigrantia quam iam</TextUnit>
    <TextUnit id="2950" loc="4.698">litora longinquique exirent flumina Rhebae.</TextUnit>
    <TextUnit id="2951" loc="4.699">tunc fessas posuere manus, tunc arida anheli</TextUnit>
    <TextUnit id="2952" loc="4.700">pectora, discussa quales formidine Averni</TextUnit>
    <TextUnit id="2953" loc="4.701">Alcides Theseusque comes pallentia iungunt</TextUnit>
    <TextUnit id="2954" loc="4.702">oscula vix primis amplexi luminis oris.</TextUnit>
    <TextUnit id="2955" loc="4.703">nec vero ipse metus curasque resolvere ductor,</TextUnit>
    <TextUnit id="2956" loc="4.704">sed maria aspectans 'heu qui datus iste deorum</TextUnit>
    <TextUnit id="2957" loc="4.705">sorte labor nobis! serum ut veniamus ad amnem</TextUnit>
    <TextUnit id="2958" loc="4.706">Phasidis et mites' inquit 'dent vellera Colchi,</TextUnit>
    <TextUnit id="2959" loc="4.707">unde per hos iterum montes fuga?' talia fundit</TextUnit>
    <TextUnit id="2960" loc="4.708">imperio fixos Iovis aeternumque revinctos</TextUnit>
    <TextUnit id="2961" loc="4.709">nescius. id fati certa nam lege manebat,</TextUnit>
    <TextUnit id="2962" loc="4.710">siqua per hos undis umquam ratis isset apertis.</TextUnit>
    <TextUnit id="2963" loc="4.711">Tum freta, quae longis fuerant impervia saeclis,</TextUnit>
    <TextUnit id="2964" loc="4.712">ad subitam stupuere ratem Pontique iacentis</TextUnit>
    <TextUnit id="2965" loc="4.713">omne solum regesque patent gentesque repostae.</TextUnit>
    <TextUnit id="2966" loc="4.714">non alibi effusis cesserunt longius undis</TextUnit>
    <TextUnit id="2967" loc="4.715">litora, non, tantas quamvis Tyrrhenus et Aegon</TextUnit>
    <TextUnit id="2968" loc="4.716">volvat aquas, geminis tot desint Syrtibus undae.</TextUnit>
    <TextUnit id="2969" loc="4.717">nam super huc vastos tellus quoque congerit amnes;</TextUnit>
    <TextUnit id="2970" loc="4.718">non septemgemini memorem quas exitus Histri,</TextUnit>
    <TextUnit id="2971" loc="4.719">quas Tanais flavusque Tyres Hypanisque Novasque</TextUnit>
    <TextUnit id="2972" loc="4.720">addat opes quantosque sinus Maeotia laxent</TextUnit>
    <TextUnit id="2973" loc="4.721">aequora. flumineo sic agmine fregit amari</TextUnit>
    <TextUnit id="2974" loc="4.722">vim salis hinc Boreae cedens glaciantibus auris</TextUnit>
    <TextUnit id="2975" loc="4.723">Pontus et exorta facilis concrescere bruma.</TextUnit>
    <TextUnit id="2976" loc="4.724">utque vel immotos Ursae rigor invehit amnes</TextUnit>
    <TextUnit id="2977" loc="4.725">vel freta versa vadis, hiemem sic unda per omnem</TextUnit>
    <TextUnit id="2978" loc="4.726">aut campo iacet aut tumido riget ardua fluctu,</TextUnit>
    <TextUnit id="2979" loc="4.727">atque hac Europam curvis anfractibus urget,</TextUnit>
    <TextUnit id="2980" loc="4.728">hac Asiam, Scythicum specie sinuatus in arcum.</TextUnit>
    <TextUnit id="2981" loc="4.729">illic umbrosae semper stant aequore nubes</TextUnit>
    <TextUnit id="2982" loc="4.730">et non certa dies, primo nec sole profundum</TextUnit>
    <TextUnit id="2983" loc="4.731">solvitur aut vernis cum lux aequata tenebris,</TextUnit>
    <TextUnit id="2984" loc="4.732">sed redit extremo tandem in sua litora Tauro.</TextUnit>
    <TextUnit id="2985" loc="4.733">Iam Mariandynis advertit puppis harenis</TextUnit>
    <TextUnit id="2986" loc="4.734">atque celer terras regemque exquirit Echion</TextUnit>
    <TextUnit id="2987" loc="4.735">dicta ferens lectos (fama est si nominis umquam)</TextUnit>
    <TextUnit id="2988" loc="4.736">Haemoniae subiisse viros, det litora fessis.</TextUnit>
    <TextUnit id="2989" loc="4.737">adproperat Lycus auditis laetatus Achivis</TextUnit>
    <TextUnit id="2990" loc="4.738">ac simul Aesoniden omnemque in regia turbam</TextUnit>
    <TextUnit id="2991" loc="4.739">tecta trahit modo Bebryciis praefixa tropaeis,</TextUnit>
    <TextUnit id="2992" loc="4.740">mitis et in mediis effatur talia Grais:</TextUnit>
    <TextUnit id="2993" loc="4.741">'haud temere est, fato divum reor ad mea vectos</TextUnit>
    <TextUnit id="2994" loc="4.742">litora vos, odium quibus atque eadem ira furentis</TextUnit>
    <TextUnit id="2995" loc="4.743">Bebryciae saevaque pares de gente triumphi:</TextUnit>
    <TextUnit id="2996" loc="4.744">certa fides animis, idem quibus incidit hostis.</TextUnit>
    <TextUnit id="2997" loc="4.745">nos quoque, nos Amycum tanto procul orbe remoti</TextUnit>
    <TextUnit id="2998" loc="4.746">sensimus et saevis frater mihi fusus harenis.</TextUnit>
    <TextUnit id="2999" loc="4.747">ultor ego atque illuc cunctis accensus in armis</TextUnit>
    <TextUnit id="3000" loc="4.748">tunc aderam, cum vos mediis contenta ferebant</TextUnit>
    <TextUnit id="3001" loc="4.749">vela fretis. illum in sanie taboque recenti</TextUnit>
    <TextUnit id="3002" loc="4.750">vidimus aequoreo similem per litora monstro.</TextUnit>
    <TextUnit id="3003" loc="4.751">nec vero praerepta mihi suprema tyranni</TextUnit>
    <TextUnit id="3004" loc="4.752">fata queror bellove magis laetarer et armis</TextUnit>
    <TextUnit id="3005" loc="4.753">procubuisse meis, quam lege quod occidit ultus</TextUnit>
    <TextUnit id="3006" loc="4.754">ipse sua meritoque madent quod sanguine caestus.'</TextUnit>
    <TextUnit id="3007" loc="4.755">excipit Aesonides: 'tuus ergo in montibus ignis</TextUnit>
    <TextUnit id="3008" loc="4.756">ille? tuas acies medio de gurgite vidi?'</TextUnit>
    <TextUnit id="3009" loc="4.757">fatur et ostentans prolem Iovis 'hic tibi Pollux</TextUnit>
    <TextUnit id="3010" loc="4.758">en,' ait 'inviso solvit cui pectore poenas.'</TextUnit>
    <TextUnit id="3011" loc="4.759">ille virum circa mirantia lumina volvit.</TextUnit>
    <TextUnit id="3012" loc="4.760">festa dehinc mediis ineunt convivia tectis</TextUnit>
    <TextUnit id="3013" loc="4.761">communesque vocant superos, quorum eruta nutu</TextUnit>
    <TextUnit id="3014" loc="4.762">Bebrycia, et votis pariter praedaque fruuntur.</TextUnit>
    <TextUnit id="3015" loc="5.1">Altera lux haud laeta viris emersit Olympo:</TextUnit>
    <TextUnit id="3016" loc="5.2">Argolicus morbis fatisque rapacibus Idmon</TextUnit>
    <TextUnit id="3017" loc="5.3">labitur extremi sibi tum non inscius aevi.</TextUnit>
    <TextUnit id="3018" loc="5.4">at memor Aesonides nimium iam vera locuti</TextUnit>
    <TextUnit id="3019" loc="5.5">Phineos hinc alios rapto pavet Idmone luctus.</TextUnit>
    <TextUnit id="3020" loc="5.6">tum comiti pia iusta tulit caelataque multa</TextUnit>
    <TextUnit id="3021" loc="5.7">arte Dolionii donat velamina regis,</TextUnit>
    <TextUnit id="3022" loc="5.8">hospes humum sedemque Lycus. flens arma revellit</TextUnit>
    <TextUnit id="3023" loc="5.9">Idmonis e celsa Mopsus rate. robora caedunt</TextUnit>
    <TextUnit id="3024" loc="5.10">pars silvis portantque arae, pars auguris alba</TextUnit>
    <TextUnit id="3025" loc="5.11">fronde caput vittisque ligant positumque feretro</TextUnit>
    <TextUnit id="3026" loc="5.12">congemuere; dies simul et suus admonet omnes.</TextUnit>
    <TextUnit id="3027" loc="5.13">Ecce inter lacrimas interque extrema virorum</TextUnit>
    <TextUnit id="3028" loc="5.14">munera, quem cursus penes imperiumque carinae,</TextUnit>
    <TextUnit id="3029" loc="5.15">Tiphyn agit violenta lues cunctique pavore</TextUnit>
    <TextUnit id="3030" loc="5.16">attoniti fundunt maestas ad sidera voces:</TextUnit>
    <TextUnit id="3031" loc="5.17">'arquipotens adverte, precor, nunc denique Apollo!</TextUnit>
    <TextUnit id="3032" loc="5.18">hoc, pater, hoc nobis refove caput, ulla laboris</TextUnit>
    <TextUnit id="3033" loc="5.19">si nostri te cura movet, qui cardine summo</TextUnit>
    <TextUnit id="3034" loc="5.20">vertitur atque omnis manibus nunc pendet ab unis!'</TextUnit>
    <TextUnit id="3035" loc="5.21">dicta dabant ventis nec debita fata movebant.</TextUnit>
    <TextUnit id="3036" loc="5.22">qualem praecipiti gravidum iam sorte parentem</TextUnit>
    <TextUnit id="3037" loc="5.23">natorum flet parva manus trepidique precantur</TextUnit>
    <TextUnit id="3038" loc="5.24">duret ut invalidis et adhuc genitoris egenis,</TextUnit>
    <TextUnit id="3039" loc="5.25">haud aliter socii supremo in tempore Tiphyn</TextUnit>
    <TextUnit id="3040" loc="5.26">ante alios superesse volunt. mors frigida contra</TextUnit>
    <TextUnit id="3041" loc="5.27">urget et ille recens oculis intervolat Idmon.</TextUnit>
    <TextUnit id="3042" loc="5.28">exanimum frustra Minyae clamore morantur</TextUnit>
    <TextUnit id="3043" loc="5.29">avellique negant: vix membra rigentia tandem</TextUnit>
    <TextUnit id="3044" loc="5.30">imposuere rogo lacrimasque et munera flammis</TextUnit>
    <TextUnit id="3045" loc="5.31">vana ferunt, crescit donis feralis acervus.</TextUnit>
    <TextUnit id="3046" loc="5.32">ut vero amplexus fessi rupere supremos</TextUnit>
    <TextUnit id="3047" loc="5.33">et rapidae sonuere faces, tunc ipsa cremari</TextUnit>
    <TextUnit id="3048" loc="5.34">visa ratis medioque viros deponere ponto.</TextUnit>
    <TextUnit id="3049" loc="5.35">non tulit Aesonius geminis flagrantia cernens</TextUnit>
    <TextUnit id="3050" loc="5.36">corpora cara rogis, sed pectore ductor ab imo</TextUnit>
    <TextUnit id="3051" loc="5.37">talia voce gemit: 'quid tantum infensa repente</TextUnit>
    <TextUnit id="3052" loc="5.38">numina? quas nostri poenas meruere labores?</TextUnit>
    <TextUnit id="3053" loc="5.39">bina (nefas) toto pariter mihi funera surgunt</TextUnit>
    <TextUnit id="3054" loc="5.40">litore. magna adeo comitum numerosaque pubes?</TextUnit>
    <TextUnit id="3055" loc="5.41">aut socios rapit atra dies aut ipse relinquo</TextUnit>
    <TextUnit id="3056" loc="5.42">sontibus impulsus Furiis. ubi Tiphys? ubi Idmon</TextUnit>
    <TextUnit id="3057" loc="5.43">fata canens? ubi monstriferae par ille novercae?</TextUnit>
    <TextUnit id="3058" loc="5.44">te sine, Thespiade, nos ulla movebimus ultra</TextUnit>
    <TextUnit id="3059" loc="5.45">aequora? nec summa speculantem puppe videbo</TextUnit>
    <TextUnit id="3060" loc="5.46">Pleiadumque globos et agentes noctibus Arctos?</TextUnit>
    <TextUnit id="3061" loc="5.47">cui Minyas caramque ratem, cui sidera tradis?</TextUnit>
    <TextUnit id="3062" loc="5.48">carpere securas quis iam iubet Aesona noctes?</TextUnit>
    <TextUnit id="3063" loc="5.49">hoc labor, hoc dulci totiens fraudata sopore</TextUnit>
    <TextUnit id="3064" loc="5.50">lumina et admotis nimium mens anxia Colchis</TextUnit>
    <TextUnit id="3065" loc="5.51">profuit? heu quantum Phasis, quantum Aea recessit!</TextUnit>
    <TextUnit id="3066" loc="5.52">nunc quoque, si tenui superant in imagine curae,</TextUnit>
    <TextUnit id="3067" loc="5.53">adsis umbra, precor, venturi praescia caeli</TextUnit>
    <TextUnit id="3068" loc="5.54">rectoremque tuae moneas ratis.' haec ubi fatus,</TextUnit>
    <TextUnit id="3069" loc="5.55">sola virum flammis vidit labentibus ossa.</TextUnit>
    <TextUnit id="3070" loc="5.56">'quod tamen externis unum solamen in oris</TextUnit>
    <TextUnit id="3071" loc="5.57">restat,' ait 'caras humus haec non dividat umbras</TextUnit>
    <TextUnit id="3072" loc="5.58">ossaque nec tumulo nec separe contegat urna,</TextUnit>
    <TextUnit id="3073" loc="5.59">sed simul, ut iunctis venistis in aequora fatis.'</TextUnit>
    <TextUnit id="3074" loc="5.60">haud mora, reliquias socii defletaque miscent</TextUnit>
    <TextUnit id="3075" loc="5.61">nomina. tum vivo frondens e caespite tellus</TextUnit>
    <TextUnit id="3076" loc="5.62">aggeritur cinerem Lyco commendat Iason.</TextUnit>
    <TextUnit id="3077" loc="5.63">Maesti omnes dubiique, ratem fidissima cuius</TextUnit>
    <TextUnit id="3078" loc="5.64">dextra regat. simul Ancaeus sollersque petebat</TextUnit>
    <TextUnit id="3079" loc="5.65">Nauplius. Erginum fato vocat ipsa monenti</TextUnit>
    <TextUnit id="3080" loc="5.66">quercus et ad tonsas victi rediere magistri.</TextUnit>
    <TextUnit id="3081" loc="5.67">ac velut ille, gregis cessit cui regia, taurus</TextUnit>
    <TextUnit id="3082" loc="5.68">fertur ovans, hunc omnis honos, hunc omnis in unum</TextUnit>
    <TextUnit id="3083" loc="5.69">transit amor. primo laetus sic tempore rector</TextUnit>
    <TextUnit id="3084" loc="5.70">ingreditur cursus. etenim dat candida certam</TextUnit>
    <TextUnit id="3085" loc="5.71">nox Helicen. iam prora fretum commoverat et iam</TextUnit>
    <TextUnit id="3086" loc="5.72">puppe sedes  . .  dimiserat ancora terras.</TextUnit>
    <TextUnit id="3087" loc="5.73">Inde premente noto tristes Acherusidos oras</TextUnit>
    <TextUnit id="3088" loc="5.74">praeterit et festa vulgatum nocte Lyaei</TextUnit>
    <TextUnit id="3089" loc="5.75">Callichoron. nec vana fides: his Bacchus in undis</TextUnit>
    <TextUnit id="3090" loc="5.76">abluit eoo rorantes sanguine thyrsos.</TextUnit>
    <TextUnit id="3091" loc="5.77">illum post acies rubrique novissima claustra</TextUnit>
    <TextUnit id="3092" loc="5.78">aequoris hic resides thiasos, hic aera moventem</TextUnit>
    <TextUnit id="3093" loc="5.79">udaque pampinea nectentem cornua vitta</TextUnit>
    <TextUnit id="3094" loc="5.80">nunc etiam meministis, aquae, Boeotia qualem</TextUnit>
    <TextUnit id="3095" loc="5.81">Thyias et infelix cuperet vidisse Cithaeron.</TextUnit>
    <TextUnit id="3096" loc="5.82">Fama per extremos quin iam volat improba manes</TextUnit>
    <TextUnit id="3097" loc="5.83">interea et magnis natorum laudibus implet,</TextUnit>
    <TextUnit id="3098" loc="5.84">addita iamque fretis repetens freta iamque patentes</TextUnit>
    <TextUnit id="3099" loc="5.85">Cyaneas. ardent avidos attollere vultus</TextUnit>
    <TextUnit id="3100" loc="5.86">quos pietas vel tangit adhuc quos aemula virtus.</TextUnit>
    <TextUnit id="3101" loc="5.87">fata immota manent; unum, qui litore in illo</TextUnit>
    <TextUnit id="3102" loc="5.88">conditus, ad carae mittunt spectacula turbae.</TextUnit>
    <TextUnit id="3103" loc="5.89">it Sthenelus. qualem Mavortia vidit Amazon</TextUnit>
    <TextUnit id="3104" loc="5.90">cumque suis comitem Alcides ut condidit armis,</TextUnit>
    <TextUnit id="3105" loc="5.91">talis ab aequorei consurgens aggere busti</TextUnit>
    <TextUnit id="3106" loc="5.92">emicuit. fulsere undae, sol magnus ut orbem</TextUnit>
    <TextUnit id="3107" loc="5.93">tolleret aut nubem quateret polus. atque ea vixdum</TextUnit>
    <TextUnit id="3108" loc="5.94">visa viris atra nox protinus abstulit umbra.</TextUnit>
    <TextUnit id="3109" loc="5.95">ille dolens altum repetit chaos. omina Mopsus</TextUnit>
    <TextUnit id="3110" loc="5.96">dum stupet, in prima tumulum procul aspicit acta</TextUnit>
    <TextUnit id="3111" loc="5.97">obnubensque caput cineri dat vina vocato.</TextUnit>
    <TextUnit id="3112" loc="5.98">carmina quin etiam visos placantia manes</TextUnit>
    <TextUnit id="3113" loc="5.99">Odrysius dux rite movet mixtoque sonantem</TextUnit>
    <TextUnit id="3114" loc="5.100">percutit ore lyram nomenque relinquit harenis.</TextUnit>
    <TextUnit id="3115" loc="5.101">Altius hinc ventos recipit ratis ac fugit omne</TextUnit>
    <TextUnit id="3116" loc="5.102">Crobiali latus et fatis tibi, Tiphy, negatum</TextUnit>
    <TextUnit id="3117" loc="5.103">Parthenium, ante alios Triviae qui creditur amnis</TextUnit>
    <TextUnit id="3118" loc="5.104">fidus et Inopi materna gratior unda.</TextUnit>
    <TextUnit id="3119" loc="5.105">mox etiam Cromnae iuga pallentemque Cytoron</TextUnit>
    <TextUnit id="3120" loc="5.106">te cita penitus condunt, Erythia, carina.</TextUnit>
    <TextUnit id="3121" loc="5.107">iamque reducebat noctem polus: alta Carambis</TextUnit>
    <TextUnit id="3122" loc="5.108">raditur et magnae pelago tremit umbra Sinopes.</TextUnit>
    <TextUnit id="3123" loc="5.109">Assyrios complexa sinus stat opima Sinope,</TextUnit>
    <TextUnit id="3124" loc="5.110">nympha prius blandosque Iovis quae luserat ignes</TextUnit>
    <TextUnit id="3125" loc="5.111">caelicolis immota procis: deceptus amatae</TextUnit>
    <TextUnit id="3126" loc="5.112">fraude deae nec solus Halys nec solus Apollo.</TextUnit>
    <TextUnit id="3127" loc="5.113">Addidit hic casu comites fortuna benigno</TextUnit>
    <TextUnit id="3128" loc="5.114">Autolycum Phlogiumque et Deileonta, secutos</TextUnit>
    <TextUnit id="3129" loc="5.115">Herculis arma viros. vagus hos ibi fixerat error.</TextUnit>
    <TextUnit id="3130" loc="5.116">ut Graiam videre manum puppemque Pelasgam</TextUnit>
    <TextUnit id="3131" loc="5.117">prima ruunt celeres ad litora seque precantur</TextUnit>
    <TextUnit id="3132" loc="5.118">accipiant socios. nova dux accedere gaudet</TextUnit>
    <TextUnit id="3133" loc="5.119">nomina desertos et iam sibi currere remos.</TextUnit>
    <TextUnit id="3134" loc="5.120">transit Halys longisque fluens anfractibus Iris</TextUnit>
    <TextUnit id="3135" loc="5.121">saevaque Thermodon medio sale murmura volvens,</TextUnit>
    <TextUnit id="3136" loc="5.122">Gradivo sacer et spoliis ditissimus amnis,</TextUnit>
    <TextUnit id="3137" loc="5.123">donat equos, donat votas cui virgo secures</TextUnit>
    <TextUnit id="3138" loc="5.124">cum redit ingenti per Caspia claustra triumpho</TextUnit>
    <TextUnit id="3139" loc="5.125">Massageten Medumque trahens. est vera propago</TextUnit>
    <TextUnit id="3140" loc="5.126">sanguinis, est ollis genitor deus. hinc magis alta</TextUnit>
    <TextUnit id="3141" loc="5.127">Haemonidae petere et monitus non temnere Phinei.</TextUnit>
    <TextUnit id="3142" loc="5.128">ipse autem comitum conversus ad ora novorum</TextUnit>
    <TextUnit id="3143" loc="5.129">'vos mihi nunc pugnas' ait 'et victricia' ductor</TextUnit>
    <TextUnit id="3144" loc="5.130">'Herculis arma mei vestrasque in litore Martis</TextUnit>
    <TextUnit id="3145" loc="5.131">interea memorate manus.' sic fatus et aegro</TextUnit>
    <TextUnit id="3146" loc="5.132">corde silens audit currus bellique labores</TextUnit>
    <TextUnit id="3147" loc="5.133">virginei, exciderit frenis quae prima remissis,</TextUnit>
    <TextUnit id="3148" loc="5.134">semianimem patrius quam sanguine vexerit amnis,</TextUnit>
    <TextUnit id="3149" loc="5.135">quae pelta latus atque umeros nudata pharetris</TextUnit>
    <TextUnit id="3150" loc="5.136">fugerit, Herculeae mox vulnere prensa sagittae,</TextUnit>
    <TextUnit id="3151" loc="5.137">utque securigeras stimulaverit Ira catervas</TextUnit>
    <TextUnit id="3152" loc="5.138">fleturusque pater, quantus duce terror in ipsa,</TextUnit>
    <TextUnit id="3153" loc="5.139">qui furor in signis, quo balteus arserit auro.</TextUnit>
    <TextUnit id="3154" loc="5.140">Nocte sub extrema clausis telluris ab antris</TextUnit>
    <TextUnit id="3155" loc="5.141">pervigil auditur Chalybum labor: arma fatigant</TextUnit>
    <TextUnit id="3156" loc="5.142">ruricolae, Gradive, tui; sonat illa creatrix</TextUnit>
    <TextUnit id="3157" loc="5.143">prima manus belli, terras crudelis in omnes.</TextUnit>
    <TextUnit id="3158" loc="5.144">nam prius ignoti quam dura cubilia ferri</TextUnit>
    <TextUnit id="3159" loc="5.145">eruerent ensesque darent, Odia aegra sine armis</TextUnit>
    <TextUnit id="3160" loc="5.146">errabant Iraeque inopes et segnis Erinys.</TextUnit>
    <TextUnit id="3161" loc="5.147">inde Genetaei rupem Iovis, hinc Tibarenum</TextUnit>
    <TextUnit id="3162" loc="5.148">dant virides post terga lacus, ubi deside mitra</TextUnit>
    <TextUnit id="3163" loc="5.149">feta ligat partuque virum fovet ipsa soluto.</TextUnit>
    <TextUnit id="3164" loc="5.150">vos quoque non notae mirati vela carinae,</TextUnit>
    <TextUnit id="3165" loc="5.151">Mossynoeci, et vos stabulis, Macrones, ab altis</TextUnit>
    <TextUnit id="3166" loc="5.152">Byzeresque vagi Philyraeque a nomine dicta</TextUnit>
    <TextUnit id="3167" loc="5.153">litora, quae cornu pepulit Saturnus equino.</TextUnit>
    <TextUnit id="3168" loc="5.154">Ultimus inde sinus saevumque cubile Promethei</TextUnit>
    <TextUnit id="3169" loc="5.155">cernitur, in gelidas consurgens Caucasus Arctos.</TextUnit>
    <TextUnit id="3170" loc="5.156">ille etiam Alciden Titania fata morantem</TextUnit>
    <TextUnit id="3171" loc="5.157">attulerat tum forte dies iamque aspera nisu</TextUnit>
    <TextUnit id="3172" loc="5.158">undique convellens veteris cum strage pruinae</TextUnit>
    <TextUnit id="3173" loc="5.159">vincula prensa manu saxis abduxerat imis</TextUnit>
    <TextUnit id="3174" loc="5.160">arduus et laevo gravior pede. consonat ingens</TextUnit>
    <TextUnit id="3175" loc="5.161">Caucasus et summo pariter cum monte secutae</TextUnit>
    <TextUnit id="3176" loc="5.162">incubuere trabes abductaque flumina ponto.</TextUnit>
    <TextUnit id="3177" loc="5.163">fit fragor, aetherias ceu Iuppiter arduus arces</TextUnit>
    <TextUnit id="3178" loc="5.164">impulerit imas manus aut Neptunia terras.</TextUnit>
    <TextUnit id="3179" loc="5.165">horruit immensum Ponti latus, horruit omnis</TextUnit>
    <TextUnit id="3180" loc="5.166">Armeniae praetentus Hiber penitusque recusso</TextUnit>
    <TextUnit id="3181" loc="5.167">aequore Cyaneas Minyae timuere relictas.</TextUnit>
    <TextUnit id="3182" loc="5.168">tum gemitu propiore chalybs densusque revulsis</TextUnit>
    <TextUnit id="3183" loc="5.169">rupibus audiri montis labor et grave Titan</TextUnit>
    <TextUnit id="3184" loc="5.170">vociferans, fixos scopulis dum vellitur artus.</TextUnit>
    <TextUnit id="3185" loc="5.171">contra autem ignari (quis enim nunc credat in illis</TextUnit>
    <TextUnit id="3186" loc="5.172">montibus Alciden dimissave vota retemptet?)</TextUnit>
    <TextUnit id="3187" loc="5.173">pergere iter socii. tantum mirantur ab alto</TextUnit>
    <TextUnit id="3188" loc="5.174">litora discussa sterni nive ruptaque saxa</TextUnit>
    <TextUnit id="3189" loc="5.175">et simul ingentem moribundae desuper umbram</TextUnit>
    <TextUnit id="3190" loc="5.176">alitis atque atris rorantes imbribus auras.</TextUnit>
    <TextUnit id="3191" loc="5.177">Sol propius flammabat aquas extremaque fessis</TextUnit>
    <TextUnit id="3192" loc="5.178">coeperat optatos iam lux ostendere Colchos,</TextUnit>
    <TextUnit id="3193" loc="5.179">magnus ubi adversum spumanti Phasis in aequor</TextUnit>
    <TextUnit id="3194" loc="5.180">ore ruit. cuncti pariter loca debita noscunt</TextUnit>
    <TextUnit id="3195" loc="5.181">signaque commemorant emensasque ordine gentes</TextUnit>
    <TextUnit id="3196" loc="5.182">dantque ratem fluvio. simul aethere plena corusco</TextUnit>
    <TextUnit id="3197" loc="5.183">Pallas et alipedum Iuno iuga sistit equorum.</TextUnit>
    <TextUnit id="3198" loc="5.184">Ac dum prima gravi ductor subit ostia pulsu</TextUnit>
    <TextUnit id="3199" loc="5.185">populeos flexus tumulumque virentia supra</TextUnit>
    <TextUnit id="3200" loc="5.186">flumina cognati medio videt aggere Phrixi,</TextUnit>
    <TextUnit id="3201" loc="5.187">quem comes infelix Pario de marmore iuxta</TextUnit>
    <TextUnit id="3202" loc="5.188">stat soror, hinc saevae formidine maesta novercae,</TextUnit>
    <TextUnit id="3203" loc="5.189">inde maris, pecudique timens imponere palmas.</TextUnit>
    <TextUnit id="3204" loc="5.190">sistere tum socios iubet atque hinc prima ligari</TextUnit>
    <TextUnit id="3205" loc="5.191">vincula, ceu Pagasas patriumque intraverit amnem.</TextUnit>
    <TextUnit id="3206" loc="5.192">ipse gravi patera sacri libamina Bacchi</TextUnit>
    <TextUnit id="3207" loc="5.193">rite ferens umbram vocat et sic fatur ad aras:</TextUnit>
    <TextUnit id="3208" loc="5.194">'per genus atque pares tecum mihi, Phrixe, labores,</TextUnit>
    <TextUnit id="3209" loc="5.195">tu precor orsa regas meque his tuteris in oris</TextUnit>
    <TextUnit id="3210" loc="5.196">tot freta, tot ~durae properanti~ sidera passum.</TextUnit>
    <TextUnit id="3211" loc="5.197">Phrixe, fave et patrias  . . .  reminiscere terras.</TextUnit>
    <TextUnit id="3212" loc="5.198">tu quoque nunc, tumulo nequiquam condita inani,</TextUnit>
    <TextUnit id="3213" loc="5.199">adnue, diva maris, numeroque accede tuorum.</TextUnit>
    <TextUnit id="3214" loc="5.200">quando egomet rursus per te vehar? aurea quando</TextUnit>
    <TextUnit id="3215" loc="5.201">Seston et infaustos agnoscent vellera fluctus?</TextUnit>
    <TextUnit id="3216" loc="5.202">vos etiam, silvae, vos, Colchidos hospitis orae,</TextUnit>
    <TextUnit id="3217" loc="5.203">pandite dives ubi pellis micet arbore sacra.</TextUnit>
    <TextUnit id="3218" loc="5.204">tunc tibi, fecundi proles Iovis, orte nivali</TextUnit>
    <TextUnit id="3219" loc="5.205">Arcados axe deae, fluvio modo, Phasi, quieto</TextUnit>
    <TextUnit id="3220" loc="5.206">Palladiam patiare ratem. nec dona nec arae</TextUnit>
    <TextUnit id="3221" loc="5.207">defuerint tellure mea: veneranda fluentis</TextUnit>
    <TextUnit id="3222" loc="5.208">effigies te, Phasi, manet, quam magnus Enipeus</TextUnit>
    <TextUnit id="3223" loc="5.209">et pater aurato quantus iacet Inachus antro.'</TextUnit>
    <TextUnit id="3224" loc="5.210">dixerat atque illi dextra sine versa magistri</TextUnit>
    <TextUnit id="3225" loc="5.211">protinus in proram rediit ratis omine certo</TextUnit>
    <TextUnit id="3226" loc="5.212">fluminis os pontumque tuens. 'promittis ut ecce</TextUnit>
    <TextUnit id="3227" loc="5.213">utque vocas, revehemur!' ait. sic deinde precatus</TextUnit>
    <TextUnit id="3228" loc="5.214">arma iubet celsa socios depromere puppe.</TextUnit>
    <TextUnit id="3229" loc="5.215">dona dehinc Bacchi casusque ut firmet in omnes</TextUnit>
    <TextUnit id="3230" loc="5.216">rapta Ceres viridesque premunt longo ordine ripas.</TextUnit>
    <TextUnit id="3231" loc="5.217">Incipe nunc cantus alios, dea, visaque vobis</TextUnit>
    <TextUnit id="3232" loc="5.218">Thessalici da bella ducis. non mens mihi, non haec</TextUnit>
    <TextUnit id="3233" loc="5.219">ora satis. ventum ad furias infandaque natae</TextUnit>
    <TextUnit id="3234" loc="5.220">foedera et horrenda trepidam sub virgine puppem;</TextUnit>
    <TextUnit id="3235" loc="5.221">impia monstriferis surgunt iam proelia campis.</TextUnit>
    <TextUnit id="3236" loc="5.222">ante dolos, ante infidi tamen exsequar astus</TextUnit>
    <TextUnit id="3237" loc="5.223">Soligenae falli meriti meritique relinqui,</TextUnit>
    <TextUnit id="3238" loc="5.224">inde canens: Scythica senior iam Solis in urbe</TextUnit>
    <TextUnit id="3239" loc="5.225">fata laborati Phrixus compleverat aevi.</TextUnit>
    <TextUnit id="3240" loc="5.226">illius extremo sub funere mira repente</TextUnit>
    <TextUnit id="3241" loc="5.227">flamma poli magnoque aries apparuit astro</TextUnit>
    <TextUnit id="3242" loc="5.228">aequora cuncta movens. at vellera Martis in umbra</TextUnit>
    <TextUnit id="3243" loc="5.229">ipse sui Phrixus monumentum insigne pericli</TextUnit>
    <TextUnit id="3244" loc="5.230">liquerat ardenti quercum complexa metallo.</TextUnit>
    <TextUnit id="3245" loc="5.231">quondam etiam tacitae visus per tempora noctis</TextUnit>
    <TextUnit id="3246" loc="5.232">effigie vasta socerumque exterruit ingens</TextUnit>
    <TextUnit id="3247" loc="5.233">prodita vox: 'o qui patria tellure fugatum</TextUnit>
    <TextUnit id="3248" loc="5.234">quaerentemque domos his me considere passus</TextUnit>
    <TextUnit id="3249" loc="5.235">sedibus, oblata generum mox prole petisti,</TextUnit>
    <TextUnit id="3250" loc="5.236">tunc tibi regnorum labes luctusque supersunt</TextUnit>
    <TextUnit id="3251" loc="5.237">rapta soporato fuerint cum vellera luco.</TextUnit>
    <TextUnit id="3252" loc="5.238">praeterea infernae quae nunc sacrata Dianae</TextUnit>
    <TextUnit id="3253" loc="5.239">fert castos Medea choros, quemcumque procorum</TextUnit>
    <TextUnit id="3254" loc="5.240">pacta petat, maneat regnis ne virgo paternis.'</TextUnit>
    <TextUnit id="3255" loc="5.241">dixit et admota pariter fatalia visus</TextUnit>
    <TextUnit id="3256" loc="5.242">tradere terga manu, tum falso fusus ab auro</TextUnit>
    <TextUnit id="3257" loc="5.243">currere per summi fulgor laquearia tecti.</TextUnit>
    <TextUnit id="3258" loc="5.244">membra toris rapit ille tremens patriumque precatur</TextUnit>
    <TextUnit id="3259" loc="5.245">numen et eoo surgentes litore currus:</TextUnit>
    <TextUnit id="3260" loc="5.246">'haec tibi fatorum, genitor, tutela meorum,</TextUnit>
    <TextUnit id="3261" loc="5.247">omnituens, tua nunc terris, tua lumina toto</TextUnit>
    <TextUnit id="3262" loc="5.248">sparge mari. seu nostra dolos molitur opertos</TextUnit>
    <TextUnit id="3263" loc="5.249">sive externa manus, primus mihi nuntius esto.</TextUnit>
    <TextUnit id="3264" loc="5.250">tu quoque, sacrata rutilant cui vellera quercu,</TextUnit>
    <TextUnit id="3265" loc="5.251">excubias, Gradive, tene. praesentia luco</TextUnit>
    <TextUnit id="3266" loc="5.252">arma tubaeque sonent, vox et tua noctibus exstet.'</TextUnit>
    <TextUnit id="3267" loc="5.253">vix ea, Caucaseis cum lapsus montibus anguis</TextUnit>
    <TextUnit id="3268" loc="5.254">haud sine mente dei spiris nemus omne refusis</TextUnit>
    <TextUnit id="3269" loc="5.255">implicuit Graiumque procul respexit ad orbem.</TextUnit>
    <TextUnit id="3270" loc="5.256">ergo omnes prohibere minas praedictaque Phrixi</TextUnit>
    <TextUnit id="3271" loc="5.257">invigilat, plena necdum Medea iuventa</TextUnit>
    <TextUnit id="3272" loc="5.258">adnuitur thalamis Albani virgo tyranni.</TextUnit>
    <TextUnit id="3273" loc="5.259">Interea auguriis monstrisque minacibus urbem</TextUnit>
    <TextUnit id="3274" loc="5.260">territat ante monens semper deus et data seri</TextUnit>
    <TextUnit id="3275" loc="5.261">signa mali, reddi iubet exitiale sacerdos</TextUnit>
    <TextUnit id="3276" loc="5.262">vellus et Haemoniis infaustum mittere terris.</TextUnit>
    <TextUnit id="3277" loc="5.263">contra Sole satus Phrixi praecepta volutans</TextUnit>
    <TextUnit id="3278" loc="5.264">aegro corde negat nec vulgi cura tyranno</TextUnit>
    <TextUnit id="3279" loc="5.265">dum sua sit modo tuta salus. tunc ordine regi</TextUnit>
    <TextUnit id="3280" loc="5.266">proximus et frater materno sanguine Perses</TextUnit>
    <TextUnit id="3281" loc="5.267">increpitare virum, sequitur duce turba reperto.</TextUnit>
    <TextUnit id="3282" loc="5.268">ille furens ira solio se proripit alto</TextUnit>
    <TextUnit id="3283" loc="5.269">praecipitatque patres ipsumque ut talibus ausis</TextUnit>
    <TextUnit id="3284" loc="5.270">spem sibi iam rerum vulgi levitate serentem</TextUnit>
    <TextUnit id="3285" loc="5.271">ense petit. rapit inde fugam crudelia Perses</TextUnit>
    <TextUnit id="3286" loc="5.272">signa gerens omnemque quatit rumoribus Arcton.</TextUnit>
    <TextUnit id="3287" loc="5.273">iamque aderat magnis regum cum milibus urbi</TextUnit>
    <TextUnit id="3288" loc="5.274">primaque in adversos frustratus proelia muros</TextUnit>
    <TextUnit id="3289" loc="5.275">constiterat. datus et sociis utrimque cremandis</TextUnit>
    <TextUnit id="3290" loc="5.276">ille dies alterque dies, cum Marte remisso</TextUnit>
    <TextUnit id="3291" loc="5.277">debitus Aeaeis dux Thessalus adpulit oris.</TextUnit>
    <TextUnit id="3292" loc="5.278">Nox hominum genus et duros miserata labores</TextUnit>
    <TextUnit id="3293" loc="5.279">rettulerat fessis optata silentia terris.</TextUnit>
    <TextUnit id="3294" loc="5.280">at Iuno et summi virgo Iovis intima secum</TextUnit>
    <TextUnit id="3295" loc="5.281">consilia et varias sociabant pectore curas.</TextUnit>
    <TextUnit id="3296" loc="5.282">virgo prior 'magna pariter quos mole petamus?</TextUnit>
    <TextUnit id="3297" loc="5.283">cernis,' ait 'Colchos habeant quae proelia quique</TextUnit>
    <TextUnit id="3298" loc="5.284">nunc status. hinc Perses, illinc non viribus aequis</TextUnit>
    <TextUnit id="3299" loc="5.285">apparat Aeetes aciem. quibus addimur armis?'</TextUnit>
    <TextUnit id="3300" loc="5.286">cui Iuno: 'dimitte metus, ne proelia forte</TextUnit>
    <TextUnit id="3301" loc="5.287">hinc tibi grata negem.  . . .  manet aegida sudor</TextUnit>
    <TextUnit id="3302" loc="5.288">et nostros iam sudor equos. stat pectore fixum</TextUnit>
    <TextUnit id="3303" loc="5.289">Aeetae sociare manus. scio perfida regis</TextUnit>
    <TextUnit id="3304" loc="5.290">corda quidem, nullos Minyis exsolvet honores.</TextUnit>
    <TextUnit id="3305" loc="5.291">verum alios tunc ipsa dolos, alia orsa movebo.'--</TextUnit>
    <TextUnit id="3306" loc="5.292">'sint precor haec; tua namque mihi comitanda potestas,'</TextUnit>
    <TextUnit id="3307" loc="5.293">Pallas ait 'liceat Grais ut reddere terris</TextUnit>
    <TextUnit id="3308" loc="5.294">Aesonium caput et puppem, quam struximus ipsae,</TextUnit>
    <TextUnit id="3309" loc="5.295">iactatam tandem nostro componere caelo.'</TextUnit>
    <TextUnit id="3310" loc="5.296">talia tunc hominum superi pro laude movebant.</TextUnit>
    <TextUnit id="3311" loc="5.297">Tristior at numquam tantove paventibus ulla</TextUnit>
    <TextUnit id="3312" loc="5.298">nox Minyis egesta metu. nil quippe reperto</TextUnit>
    <TextUnit id="3313" loc="5.299">Phaside, nil domitis actum Symplegados undis</TextUnit>
    <TextUnit id="3314" loc="5.300">cunctaque adhuc, magni veniant dum regis ad urbem,</TextUnit>
    <TextUnit id="3315" loc="5.301">ambigua et dubia rerum pendentia summa.</TextUnit>
    <TextUnit id="3316" loc="5.302">praecipue Aesoniden varios incerta per aestus</TextUnit>
    <TextUnit id="3317" loc="5.303">mens rapit undantem curis ac multa novantem.</TextUnit>
    <TextUnit id="3318" loc="5.304">qualiter ex alta cum Iuppiter arce coruscat</TextUnit>
    <TextUnit id="3319" loc="5.305">Pliadas ille movens mixtumque sonoribus imbrem</TextUnit>
    <TextUnit id="3320" loc="5.306">horriferamve nivem, canis ubi tollitur omnis</TextUnit>
    <TextUnit id="3321" loc="5.307">campus aquis, aut sanguinei magna ostia belli</TextUnit>
    <TextUnit id="3322" loc="5.308">aut alios duris fatorum gentibus ortus,</TextUnit>
    <TextUnit id="3323" loc="5.309">sic tum diversis hinc atque hinc motibus anceps</TextUnit>
    <TextUnit id="3324" loc="5.310">pectora dux crebro gemitu quatit, optat et almum</TextUnit>
    <TextUnit id="3325" loc="5.311">iam iubar et certi tandem discriminis horas.</TextUnit>
    <TextUnit id="3326" loc="5.312">tunc defixa solo coetuque intenta silenti</TextUnit>
    <TextUnit id="3327" loc="5.313">versus ad ora virum 'quod primum ingentibus ausis</TextUnit>
    <TextUnit id="3328" loc="5.314">optavistis' ait 'veterumque quod horruit aetas,</TextUnit>
    <TextUnit id="3329" loc="5.315">adsumus en tantumque fretis enavimus orbem.</TextUnit>
    <TextUnit id="3330" loc="5.316">nec pelagi nos mille viae nec fama fefellit</TextUnit>
    <TextUnit id="3331" loc="5.317">Soligenam Aeeten media regnare sub Arcto.</TextUnit>
    <TextUnit id="3332" loc="5.318">ergo ubi lux altum sparget mare, tecta petenda</TextUnit>
    <TextUnit id="3333" loc="5.319">urbis et ignoti mens experienda tyranni.</TextUnit>
    <TextUnit id="3334" loc="5.320">adnuet ipse, reor, neque inexorabile certe</TextUnit>
    <TextUnit id="3335" loc="5.321">quod petimus. sin vero preces et dicta superbus</TextUnit>
    <TextUnit id="3336" loc="5.322">respuerit, iam nunc animos firmate repulsae</TextUnit>
    <TextUnit id="3337" loc="5.323">quaque via patriis referamus vellera terris,</TextUnit>
    <TextUnit id="3338" loc="5.324">stet potius: rebus semper pudor absit in artis.'</TextUnit>
    <TextUnit id="3339" loc="5.325">dixerat et Scythicam qui se comitentur ad urbem</TextUnit>
    <TextUnit id="3340" loc="5.326">sorte petit numeroque novem ducuntur ab omni.</TextUnit>
    <TextUnit id="3341" loc="5.327">inde viam, qua Circaei plaga proxima campi,</TextUnit>
    <TextUnit id="3342" loc="5.328">corripiunt regemque petunt iam luce reducta.</TextUnit>
    <TextUnit id="3343" loc="5.329">Forte deum variis per noctem territa monstris</TextUnit>
    <TextUnit id="3344" loc="5.330">senserat ut pulsas tandem Medea tenebras</TextUnit>
    <TextUnit id="3345" loc="5.331">rapta toris primi iubar ad placabile Phoebi</TextUnit>
    <TextUnit id="3346" loc="5.332">ibat et horrendas lustrantia flumina noctes.</TextUnit>
    <TextUnit id="3347" loc="5.333">namque soporatos tacitis in sedibus artus</TextUnit>
    <TextUnit id="3348" loc="5.334">dum premit alta quies nullaeque in virgine curae,</TextUnit>
    <TextUnit id="3349" loc="5.335">visa pavens castis Hecates excedere lucis,</TextUnit>
    <TextUnit id="3350" loc="5.336">dumque pii petit ora patris, stetit arduus inter</TextUnit>
    <TextUnit id="3351" loc="5.337">pontus et ingenti circum stupefacta profundo</TextUnit>
    <TextUnit id="3352" loc="5.338">fratre tamen conante sequi. mox stare paventes</TextUnit>
    <TextUnit id="3353" loc="5.339">viderat intenta pueros nece seque trementem</TextUnit>
    <TextUnit id="3354" loc="5.340">spargere caede manus et lumina rumpere fletu.</TextUnit>
    <TextUnit id="3355" loc="5.341">his turbata minis fluvios ripamque petebat</TextUnit>
    <TextUnit id="3356" loc="5.342">Phasidis aequali Scythidum comitante caterva.</TextUnit>
    <TextUnit id="3357" loc="5.343">florea per verni qualis iuga duxit Hymetti</TextUnit>
    <TextUnit id="3358" loc="5.344">aut Sicula sub rupe choros hinc gressibus haerens</TextUnit>
    <TextUnit id="3359" loc="5.345">Pallados, hinc carae Proserpina iuncta Dianae,</TextUnit>
    <TextUnit id="3360" loc="5.346">altior ac nulla comitum certante, priusquam</TextUnit>
    <TextUnit id="3361" loc="5.347">palluit et viso pulsus decor omnis Averno;</TextUnit>
    <TextUnit id="3362" loc="5.348">talis et in vittis geminae cum lumine taedae</TextUnit>
    <TextUnit id="3363" loc="5.349">Colchis erat nondum miseros exosa parentes.</TextUnit>
    <TextUnit id="3364" loc="5.350">ut procul extremi gelidis a fluminis undis</TextUnit>
    <TextUnit id="3365" loc="5.351">prima viros tacito vidit procedere passu,</TextUnit>
    <TextUnit id="3366" loc="5.352">substitit ac maesto nutricem adfata timore est:</TextUnit>
    <TextUnit id="3367" loc="5.353">'quae manus haec, certo ceu me petat agmine, mater,</TextUnit>
    <TextUnit id="3368" loc="5.354">advenit haud armis, haud umquam cognita cultu?</TextUnit>
    <TextUnit id="3369" loc="5.355">quaere fugam, precor, et tutos circumspice saltus.'</TextUnit>
    <TextUnit id="3370" loc="5.356">audit virginei custos grandaeva pudoris</TextUnit>
    <TextUnit id="3371" loc="5.357">Henioche, cultus primi cui creditus aevi,</TextUnit>
    <TextUnit id="3372" loc="5.358">tum trepidam dictis firmans hortatur alumnam.</TextUnit>
    <TextUnit id="3373" loc="5.359">'non tibi ab hoste minae nec vis' ait 'ulla propinquat</TextUnit>
    <TextUnit id="3374" loc="5.360">nec [te] metus: externo iam flammea murice cerno</TextUnit>
    <TextUnit id="3375" loc="5.361">tegmina, iam vittas frondemque imbellis olivae.</TextUnit>
    <TextUnit id="3376" loc="5.362">Graius adest, Graio sic cuncta simillima Phrixo.'</TextUnit>
    <TextUnit id="3377" loc="5.363">Sic ait. at Iuno, pulchrum longissima quando</TextUnit>
    <TextUnit id="3378" loc="5.364">robur cura ducis magnique edere labores,</TextUnit>
    <TextUnit id="3379" loc="5.365">mole nova et roseae perfudit luce iuventae.</TextUnit>
    <TextUnit id="3380" loc="5.366">iam Talaum iamque Ampyciden astroque comantes</TextUnit>
    <TextUnit id="3381" loc="5.367">Tyndaridas ipse egregio supereminet ore.</TextUnit>
    <TextUnit id="3382" loc="5.368">non secus autumno quam cum magis asperat ignes</TextUnit>
    <TextUnit id="3383" loc="5.369">Sirius et saevo cum nox accenditur auro</TextUnit>
    <TextUnit id="3384" loc="5.370">luciferas crinita faces, hebet Arcas et ingens</TextUnit>
    <TextUnit id="3385" loc="5.371">Iuppiter. ast illum tanto non gliscere caelo</TextUnit>
    <TextUnit id="3386" loc="5.372">vellet ager, vellent calidis iam fontibus amnes.</TextUnit>
    <TextUnit id="3387" loc="5.373">regina, attonito quamquam pavor ore silentem</TextUnit>
    <TextUnit id="3388" loc="5.374">exanimet, mirata tamen paulumque reductis</TextUnit>
    <TextUnit id="3389" loc="5.375">passibus in solo stupuit duce. nec minus inter</TextUnit>
    <TextUnit id="3390" loc="5.376">ille tot ignoti socias gregis haeret in una</TextUnit>
    <TextUnit id="3391" loc="5.377">defixus sentitque ducem dominamque catervae.</TextUnit>
    <TextUnit id="3392" loc="5.378">'si dea, si magni decus huc ades' inquit 'Olympi,</TextUnit>
    <TextUnit id="3393" loc="5.379">has ego credo faces, haec virginis ora Dianae,</TextUnit>
    <TextUnit id="3394" loc="5.380">teque renodatam pharetris ac pace fruentem</TextUnit>
    <TextUnit id="3395" loc="5.381">ad sua Caucaseae producunt flumina nymphae.</TextUnit>
    <TextUnit id="3396" loc="5.382">si domus in terris atque hinc tibi gentis origo,</TextUnit>
    <TextUnit id="3397" loc="5.383">felix prole parens olimque beatior ille,</TextUnit>
    <TextUnit id="3398" loc="5.384">qui tulerit longis et te sibi iunxerit annis.</TextUnit>
    <TextUnit id="3399" loc="5.385">sed fer opem, regina, viris! nos hospita pubes</TextUnit>
    <TextUnit id="3400" loc="5.386">advehimur, Graium proceres [ta] tua tecta petentes.</TextUnit>
    <TextUnit id="3401" loc="5.387">duc, precor, ad vestri quicumque est ora tyranni</TextUnit>
    <TextUnit id="3402" loc="5.388">ac tu prima doce fandi tempusque modumque.</TextUnit>
    <TextUnit id="3403" loc="5.389">nam mihi sollicito deus ignaroque locorum</TextUnit>
    <TextUnit id="3404" loc="5.390">te dedit, in te animos atque omnia nostra repono.'</TextUnit>
    <TextUnit id="3405" loc="5.391">Dixit et opperiens trepidam stetit. illa parumper</TextUnit>
    <TextUnit id="3406" loc="5.392">virgineo cunctata metu sic orsa vicissim:</TextUnit>
    <TextUnit id="3407" loc="5.393">'quem petis Aeeten genitor meus ipsaque iuxta</TextUnit>
    <TextUnit id="3408" loc="5.394">moenia, si vivos possis discernere calles.</TextUnit>
    <TextUnit id="3409" loc="5.395">hac adeo duce ferte gradus! ingentia namque</TextUnit>
    <TextUnit id="3410" loc="5.396">castra alios aditus atque impius obsidet hostis.'</TextUnit>
    <TextUnit id="3411" loc="5.397">dixerat haec patriumque viam detorquet ad amnem</TextUnit>
    <TextUnit id="3412" loc="5.398">sacraque terrificae supplex movet inrita Nocti.</TextUnit>
    <TextUnit id="3413" loc="5.399">Ille autem inceptum famula duce protinus urget</TextUnit>
    <TextUnit id="3414" loc="5.400">aere saeptus iter, patitur nec regia cerni</TextUnit>
    <TextUnit id="3415" loc="5.401">Iuno virum, prior Aeetae ne nuntius adsit.</TextUnit>
    <TextUnit id="3416" loc="5.402">iamque inerat populo mediaeque incognitus urbi</TextUnit>
    <TextUnit id="3417" loc="5.403">cum comes orsa loqui: 'Phoebi genitoris ad aras</TextUnit>
    <TextUnit id="3418" loc="5.404">ventum.' ait 'huc adytis iam se de more paternis</TextUnit>
    <TextUnit id="3419" loc="5.405">rex feret, hic proceres audit populosque precantes</TextUnit>
    <TextUnit id="3420" loc="5.406">adloquiis facilis: praesens pater admonet aequi.'</TextUnit>
    <TextUnit id="3421" loc="5.426">Dixerat. ast illi propere monstrata capessunt</TextUnit>
    <TextUnit id="3422" loc="5.407">limina. non aliter quam si radiantis adirent</TextUnit>
    <TextUnit id="3423" loc="5.408">ora dei verasque aeterni luminis arces,</TextUnit>
    <TextUnit id="3424" loc="5.409">tale iubar per tecta micat. stat ferreus Atlans</TextUnit>
    <TextUnit id="3425" loc="5.410">Oceano genibusque tumens infringitur unda.</TextUnit>
    <TextUnit id="3426" loc="5.411">at medii per terga senis rapit ipse nitentes</TextUnit>
    <TextUnit id="3427" loc="5.412">altus equos curvoque diem subtexit Olympo.</TextUnit>
    <TextUnit id="3428" loc="5.413">pone rota breviore soror densaeque sequuntur</TextUnit>
    <TextUnit id="3429" loc="5.414">Pliades et madidis rorantes crinibus ignes.</TextUnit>
    <TextUnit id="3430" loc="5.415">nec minus hinc varia dux laetus imagine templi</TextUnit>
    <TextUnit id="3431" loc="5.416">ad geminas fert ora fores cunabula gentis</TextUnit>
    <TextUnit id="3432" loc="5.417">Colchidos hic ortusque tuens, ut prima Sesostris</TextUnit>
    <TextUnit id="3433" loc="5.418">intulerit rex bella Getis, ut clade suorum</TextUnit>
    <TextUnit id="3434" loc="5.419">territus hos Thebas patriumque reducat ad amnem,</TextUnit>
    <TextUnit id="3435" loc="5.420">Phasidis hos imponat agris Colchosque vocari</TextUnit>
    <TextUnit id="3436" loc="5.421">imperet. Arsinoen illi tepidaeque requirunt</TextUnit>
    <TextUnit id="3437" loc="5.422">otia laeta Phari pinguemque sine imbribus annum</TextUnit>
    <TextUnit id="3438" loc="5.423">et iam Sarmaticis permutant carbasa bracis.</TextUnit>
    <TextUnit id="3439" loc="5.424">barbarus in patriis sectatur montibus Aean</TextUnit>
    <TextUnit id="3440" loc="5.425">Phasis amore furens. pavidas iacit illa pharetras</TextUnit>
    <TextUnit id="3441" loc="5.427">virgineo turbata metu, discursibus et iam</TextUnit>
    <TextUnit id="3442" loc="5.428">deficit ac volucri victam deus alligat unda.</TextUnit>
    <TextUnit id="3443" loc="5.429">flebant populeae iuvenem Phaethonta sorores</TextUnit>
    <TextUnit id="3444" loc="5.430">ater et Eridani trepidum globus ibat in amnem.</TextUnit>
    <TextUnit id="3445" loc="5.431">at iuga vix Tethys sparsumque recolligit axem</TextUnit>
    <TextUnit id="3446" loc="5.432">et formidantem patrios Pyroenta dolores.</TextUnit>
    <TextUnit id="3447" loc="5.433">aurea quin etiam praesaga Mulciber arte</TextUnit>
    <TextUnit id="3448" loc="5.434">vellera venturosque olim caelarat Achivos.</TextUnit>
    <TextUnit id="3449" loc="5.435">texitur Argea pinus Pagasaea securi</TextUnit>
    <TextUnit id="3450" loc="5.436">iamque eadem remos, eadem dea flectit habenas,</TextUnit>
    <TextUnit id="3451" loc="5.437">ipsa subit nudaque vocat dux agmina dextra.</TextUnit>
    <TextUnit id="3452" loc="5.438">exoritur Notus et toto ratis una profundo</TextUnit>
    <TextUnit id="3453" loc="5.439">cernitur, Odrysio gaudebant carmine phocae.</TextUnit>
    <TextUnit id="3454" loc="5.440">apparent trepidi per Phasidis ostia Colchi</TextUnit>
    <TextUnit id="3455" loc="5.441">clamantemque procul linquens regina parentem.</TextUnit>
    <TextUnit id="3456" loc="5.442">urbs erat hinc contra gemino circumflua ponto,</TextUnit>
    <TextUnit id="3457" loc="5.443">ludus ubi et cantus taedaeque in nocte iugales</TextUnit>
    <TextUnit id="3458" loc="5.444">regalique toro laetus gener; ille priorem</TextUnit>
    <TextUnit id="3459" loc="5.445">deserit: ultrices spectant a culmine Dirae.</TextUnit>
    <TextUnit id="3460" loc="5.446">deficit in thalamis turbataque paelice coniunx</TextUnit>
    <TextUnit id="3461" loc="5.447">pallam et gemmiferae donum exitiale coronae</TextUnit>
    <TextUnit id="3462" loc="5.448">apparat ante omnes secum dequesta labores.</TextUnit>
    <TextUnit id="3463" loc="5.449">munere quo patrias paelex ornatur ad aras</TextUnit>
    <TextUnit id="3464" loc="5.450">infelix et iam rutilis correpta venenis</TextUnit>
    <TextUnit id="3465" loc="5.451">implicat igne domos. haec tum miracula Colchis</TextUnit>
    <TextUnit id="3466" loc="5.452">struxerat Ignipotens nondum noscentibus, ille</TextUnit>
    <TextUnit id="3467" loc="5.453">quis labor, aligeris aut quae secet anguibus auras</TextUnit>
    <TextUnit id="3468" loc="5.454">caede madens. odere tamen visusque reflectunt.</TextUnit>
    <TextUnit id="3469" loc="5.455">Quin idem Minyas operum defixerat error,</TextUnit>
    <TextUnit id="3470" loc="5.456">cum se Sole satus patriis penetralibus infert.</TextUnit>
    <TextUnit id="3471" loc="5.457">filius hunc iuxta primis Absyrtus in annis,</TextUnit>
    <TextUnit id="3472" loc="5.458">dignus avo quemque insontem meliora manerent.</TextUnit>
    <TextUnit id="3473" loc="5.459">tum gener Albanis Styrus qui advenerat oris,</TextUnit>
    <TextUnit id="3474" loc="5.460">distulerant sed bella toros. tum Phrontis et Argus</TextUnit>
    <TextUnit id="3475" loc="5.461">Aeolidae fraterque Melas, quos advena Phrixus</TextUnit>
    <TextUnit id="3476" loc="5.462">progenuit, pariterque levi Cytisorus in hasta.</TextUnit>
    <TextUnit id="3477" loc="5.463">post alii, quos praecipuo Titania tellus</TextUnit>
    <TextUnit id="3478" loc="5.464">legit honore patres, motique ad proelia reges.</TextUnit>
    <TextUnit id="3479" loc="5.465">admonet hic socios nebulamque erumpit Iason</TextUnit>
    <TextUnit id="3480" loc="5.466">sideris ora ferens; nova lux offusa Cytaeis.</TextUnit>
    <TextUnit id="3481" loc="5.467">conveniunt ~rogitant~que viros rogitantque, quid ausi</TextUnit>
    <TextUnit id="3482" loc="5.468">quidve ferant. postquam primis inhiantia dictis</TextUnit>
    <TextUnit id="3483" loc="5.469">agmina suppressumque videt iam murmur Iason</TextUnit>
    <TextUnit id="3484" loc="5.470">talia miranti propius tulit orsa tyranno:</TextUnit>
    <TextUnit id="3485" loc="5.471">'rex Hyperionide, quem per freta tanta petendum</TextUnit>
    <TextUnit id="3486" loc="5.472">caelicolae et prima dignum statuere carina,</TextUnit>
    <TextUnit id="3487" loc="5.473">siquando hic aliquam nostro satus orbe solebat</TextUnit>
    <TextUnit id="3488" loc="5.474">Thessaliam, siquos Phrixus memorare Pelasgos,</TextUnit>
    <TextUnit id="3489" loc="5.475">hi tibi tot casus, horrenda tot avia mensi</TextUnit>
    <TextUnit id="3490" loc="5.476">cernimur. ipse egomet proprio de sanguine Phrixi:</TextUnit>
    <TextUnit id="3491" loc="5.477">namque idem Cretheus ambobus et Aeolus auctor</TextUnit>
    <TextUnit id="3492" loc="5.478">cum Iove Neptunoque et cum Salmonide nympha.</TextUnit>
    <TextUnit id="3493" loc="5.479">me neque nunc enses araeque egere paternae</TextUnit>
    <TextUnit id="3494" loc="5.480">nec tua Thessalicis quamquam inclita nomina terris</TextUnit>
    <TextUnit id="3495" loc="5.481">sponte sequor. cui non iusso tot adire voluptas</TextUnit>
    <TextUnit id="3496" loc="5.482">monstra maris, cui Cyaneos intrare fragores?</TextUnit>
    <TextUnit id="3497" loc="5.483">sceptra tui toto Pelias sub numine Phoebi</TextUnit>
    <TextUnit id="3498" loc="5.484">maxima sorte tenens totque illa ~cremantia~ clivos</TextUnit>
    <TextUnit id="3499" loc="5.485">oppida, tot vigili pulcherrima flumina cornu,</TextUnit>
    <TextUnit id="3500" loc="5.486">ille meum imperiis urget caput, ille labores</TextUnit>
    <TextUnit id="3501" loc="5.487">dat varios, suus ut magnum rex spargit ab Argis</TextUnit>
    <TextUnit id="3502" loc="5.488">Alciden, Sthenelo ipse satus. tamen aspera regum</TextUnit>
    <TextUnit id="3503" loc="5.489">perpetimur iuga nec melior parere recuso.</TextUnit>
    <TextUnit id="3504" loc="5.490">hic sibi me auratae pecudis quiscumque periclis</TextUnit>
    <TextUnit id="3505" loc="5.491">exuvias perferre iubet. tibi gratia nostri</TextUnit>
    <TextUnit id="3506" loc="5.492">sit precor haec meritique locus, quod iussa recepi</TextUnit>
    <TextUnit id="3507" loc="5.493">teque alium quam quem Pelias speratque cupitque</TextUnit>
    <TextUnit id="3508" loc="5.494">promisi et meliora tuae mihi foedera dextrae.</TextUnit>
    <TextUnit id="3509" loc="5.495">si petere hoc saevi statuissem sanguine belli,</TextUnit>
    <TextUnit id="3510" loc="5.496">Ossa dabat Pindusque rates quotque ante secuti</TextUnit>
    <TextUnit id="3511" loc="5.497">inde nec audacem Bacchum nec Persea reges.</TextUnit>
    <TextUnit id="3512" loc="5.498">sed me nuda fides sanctique potentia iusti</TextUnit>
    <TextUnit id="3513" loc="5.499">huc tulit ac medii sociatrix gratia Phrixi</TextUnit>
    <TextUnit id="3514" loc="5.500">iamque tibi nostra geniti de stirpe nepotes.</TextUnit>
    <TextUnit id="3515" loc="5.501">nec tamen aut Phrygios reges aut arva furentis</TextUnit>
    <TextUnit id="3516" loc="5.502">Bebryciae spernendus adi: seu fraude petivit</TextUnit>
    <TextUnit id="3517" loc="5.503">seu quis honore meos, sua reddita dona deumque</TextUnit>
    <TextUnit id="3518" loc="5.504">nos genus atque ratem magnae sensere Minervae.</TextUnit>
    <TextUnit id="3519" loc="5.505">vix tandem longis quaesitam Colchida votis</TextUnit>
    <TextUnit id="3520" loc="5.506">contigimus qualemque dabat te fama videmus.</TextUnit>
    <TextUnit id="3521" loc="5.507">tu modo ne claros Minyis invideris actus!</TextUnit>
    <TextUnit id="3522" loc="5.508">non aliena peto terrisve indebita nostris</TextUnit>
    <TextUnit id="3523" loc="5.509">(siquis et in precibus vero locus) atque ea Phrixo</TextUnit>
    <TextUnit id="3524" loc="5.510">crede dari, Phrixum ad patrios ea ferre penates.</TextUnit>
    <TextUnit id="3525" loc="5.511">munera tu contra victum mihi vecta per aequor</TextUnit>
    <TextUnit id="3526" loc="5.512">accipe, Taenarii chlamydem de sanguine aeni</TextUnit>
    <TextUnit id="3527" loc="5.513">frenaque et accinctum gemmis fulgentibus ensem:</TextUnit>
    <TextUnit id="3528" loc="5.514">hoc patrium decus, haec materni texta laboris,</TextUnit>
    <TextUnit id="3529" loc="5.515">his Lapithes adsuerat eques. da iungere dona,</TextUnit>
    <TextUnit id="3530" loc="5.516">da Scythicas sociare domos. sciat effera regis</TextUnit>
    <TextUnit id="3531" loc="5.517">ira mei, quem te horrifero sortitus in axe</TextUnit>
    <TextUnit id="3532" loc="5.518">Caucasus atque tuis quantum mitescat habenis.'</TextUnit>
    <TextUnit id="3533" loc="5.519">Talibus orantem vultu gravis ille minaci</TextUnit>
    <TextUnit id="3534" loc="5.520">iamdudum premit et furiis ignescit opertis.</TextUnit>
    <TextUnit id="3535" loc="5.521">ceu tumet atque imo sub gurgite concipit austros</TextUnit>
    <TextUnit id="3536" loc="5.522">unda silens, trahit ex alto sic barbarus iras</TextUnit>
    <TextUnit id="3537" loc="5.523">et nunc ausa viri, nunc heu sua prodita Grais</TextUnit>
    <TextUnit id="3538" loc="5.524">regna fremit. quin et facili sibi mente receptum</TextUnit>
    <TextUnit id="3539" loc="5.525">iam Phrixum dolet et Scythiae periisse timores.</TextUnit>
    <TextUnit id="3540" loc="5.526">nunc quassat caput ac iuvenis spes ridet inanes,</TextUnit>
    <TextUnit id="3541" loc="5.527">quid vesanus agat, quod vellera poscat ab angue.</TextUnit>
    <TextUnit id="3542" loc="5.528">urit et antiquae memorem vox praescia sortis:</TextUnit>
    <TextUnit id="3543" loc="5.529">cur simul ac Persen illinc sibi moverit atque hinc</TextUnit>
    <TextUnit id="3544" loc="5.530">Thessalicam fortuna ratem, num debitus ista</TextUnit>
    <TextUnit id="3545" loc="5.531">finis agat saevaeque petant iam vellera Parcae.</TextUnit>
    <TextUnit id="3546" loc="5.532">interea quoniam belli pugnaeque propinquae</TextUnit>
    <TextUnit id="3547" loc="5.533">cura prior, fingit placidis fera pectora dictis</TextUnit>
    <TextUnit id="3548" loc="5.534">reddit et haec: 'cuperem haut tali vos tempore tectis</TextUnit>
    <TextUnit id="3549" loc="5.535">advenisse meis, quo me gravis adsidet hostis.</TextUnit>
    <TextUnit id="3550" loc="5.536">frater enim--sceptri sic omnibus una cupido--</TextUnit>
    <TextUnit id="3551" loc="5.537">excidium parat et castris me ingentibus urget.</TextUnit>
    <TextUnit id="3552" loc="5.538">quare age cognatas primum defendite sedes</TextUnit>
    <TextUnit id="3553" loc="5.539">nec decus oblati dimiseris advena belli;</TextUnit>
    <TextUnit id="3554" loc="5.540">namque virum trahit ipse chalybs. tum vellera victor</TextUnit>
    <TextUnit id="3555" loc="5.541">tam meritis nec sola dabo.' contra inscius astus</TextUnit>
    <TextUnit id="3556" loc="5.542">'ergo nec hic nostris derat labor arduus actis'</TextUnit>
    <TextUnit id="3557" loc="5.543">excipit Aesonides 'et ceu nihil aequore passis</TextUnit>
    <TextUnit id="3558" loc="5.544">additus iste dies? veniant super haec quoque fato</TextUnit>
    <TextUnit id="3559" loc="5.545">bella meo? non hunc parva mihi caede dolorem</TextUnit>
    <TextUnit id="3560" loc="5.546">quasque dedit luet ille moras.' tum Castora mittit,</TextUnit>
    <TextUnit id="3561" loc="5.547">qui ferat Aeaei sociis responsa tyranni.</TextUnit>
    <TextUnit id="3562" loc="5.548">acribus ast illos curis mora saeva trahebat</TextUnit>
    <TextUnit id="3563" loc="5.549">ac simul ut medio viderunt Castora campo</TextUnit>
    <TextUnit id="3564" loc="5.550">crebrior incussit mentem pavor. 'o Iovis alma</TextUnit>
    <TextUnit id="3565" loc="5.551">progenies, fare an patriam spes ulla videndi,</TextUnit>
    <TextUnit id="3566" loc="5.552">fare!' omnes, ille in mediis sic orsus Achivis:</TextUnit>
    <TextUnit id="3567" loc="5.553">'nec ferus Aeetes, ut fama, nec aurea nobis</TextUnit>
    <TextUnit id="3568" loc="5.554">terga negat, bello interea sed pressus iniquo</TextUnit>
    <TextUnit id="3569" loc="5.555">auxilium petit: armatos dux protinus omnes</TextUnit>
    <TextUnit id="3570" loc="5.556">accelerare iubet, longo nam tuta recessu</TextUnit>
    <TextUnit id="3571" loc="5.557">puppis et apposita fluvius defenditur urbe.'</TextUnit>
    <TextUnit id="3572" loc="5.558">Haud mora. prosiliunt quos nec Rhipaea iuventus</TextUnit>
    <TextUnit id="3573" loc="5.559">quos nec Hiber aut tota suis Aurora pharetris</TextUnit>
    <TextUnit id="3574" loc="5.560">sustineat. stetit explicito prius agmine pubes</TextUnit>
    <TextUnit id="3575" loc="5.561">expertique simul si tela artusque sequantur.</TextUnit>
    <TextUnit id="3576" loc="5.562">nec quisquam freta nec patrias iam respicit urbes,</TextUnit>
    <TextUnit id="3577" loc="5.563">sed magis ad praesens itur decus. incita cristas</TextUnit>
    <TextUnit id="3578" loc="5.564">aura quatit, variis floret via discolor armis,</TextUnit>
    <TextUnit id="3579" loc="5.565">qualis ab Oceano nitidum ~chorus~ aethera vestit,</TextUnit>
    <TextUnit id="3580" loc="5.566">qualibus adsurgens nox aurea cingitur astris.</TextUnit>
    <TextUnit id="3581" loc="5.567">illos Sole satus tacita maestissimus ira</TextUnit>
    <TextUnit id="3582" loc="5.568">miratur temere adsumptos nec talia mallet</TextUnit>
    <TextUnit id="3583" loc="5.569">robora quam medios hostem subiisse penates.</TextUnit>
    <TextUnit id="3584" loc="5.570">interea laeto patitur convivia cultu</TextUnit>
    <TextUnit id="3585" loc="5.571">et iuxta Aesoniden magno cratere lacessit</TextUnit>
    <TextUnit id="3586" loc="5.572">nunc sibi monstrantem natos Iovis oraque iuxta</TextUnit>
    <TextUnit id="3587" loc="5.573">Aeacidum, nunc ingentes Calydonis alumnos.</TextUnit>
    <TextUnit id="3588" loc="5.574">audit et Alciden infando errore relictum</TextUnit>
    <TextUnit id="3589" loc="5.575">defletosque duces terraeque marisque labores.</TextUnit>
    <TextUnit id="3590" loc="5.576">ipse autem tantis concita furoribus arma</TextUnit>
    <TextUnit id="3591" loc="5.577">expetit Aesonides et amicos ordine reges.</TextUnit>
    <TextUnit id="3592" loc="5.578">'quis procul ille virum nobis, quem balteus asper</TextUnit>
    <TextUnit id="3593" loc="5.579">subligat et stricto stat proximus armiger arcu</TextUnit>
    <TextUnit id="3594" loc="5.580">ceu pugnam paret et positas confundere mensas?'</TextUnit>
    <TextUnit id="3595" loc="5.581">contra flammigeri proles Perseia Solis</TextUnit>
    <TextUnit id="3596" loc="5.582">'quem rogitas, Carmeius.' ait. 'mos comminus arma</TextUnit>
    <TextUnit id="3597" loc="5.583">semper habere viro, semper meminisse pharetrae.'</TextUnit>
    <TextUnit id="3598" loc="5.587">'illum' ait Aesonides 'pariter refer, horrida signis</TextUnit>
    <TextUnit id="3599" loc="5.588">cui chlamys et multa spirat coma flexilis aura.'</TextUnit>
    <TextUnit id="3600" loc="5.589">respicit Aeetes atque hunc quoque nomine reddit:</TextUnit>
    <TextUnit id="3601" loc="5.590">'dives Aron. croceos sic illius omnis odores</TextUnit>
    <TextUnit id="3602" loc="5.591">iactat eques, cunctis sic est coma culta maniplis;</TextUnit>
    <TextUnit id="3603" loc="5.592">sed ne sperne virum et comptis diffide capillis.</TextUnit>
    <TextUnit id="3604" loc="5.593">Campesus hic spoliis in tigridis. ille profundo</TextUnit>
    <TextUnit id="3605" loc="5.594">incumbens Odrussa mero; viden alta comantem</TextUnit>
    <TextUnit id="3606" loc="5.595">pectora et ingenti turbantem pocula barba?'</TextUnit>
    <TextUnit id="3607" loc="5.596">hic et Iaxarten dictis stupet hospes acerbis</TextUnit>
    <TextUnit id="3608" loc="5.597">immodicum linguaque gravem, cui nulla minanti</TextUnit>
    <TextUnit id="3609" loc="5.598">non superum, non praesentis reverentia belli.</TextUnit>
    <TextUnit id="3610" loc="5.599">contra autem Aeetes 'non frustra magna superbo</TextUnit>
    <TextUnit id="3611" loc="5.600">dicta volant' ait 'et vocem paria arma sequuntur</TextUnit>
    <TextUnit id="3612" loc="5.601">nec requies quin Marte diem noctemque fatiget.</TextUnit>
    <TextUnit id="3613" loc="5.602">atque ubi Rhipaea stupuerunt flumina bruma</TextUnit>
    <TextUnit id="3614" loc="5.603">iam pavidi cum prole Getae, iam pervigil illum</TextUnit>
    <TextUnit id="3615" loc="5.604">Medus et oppositis exspectat Hiberia claustris.</TextUnit>
    <TextUnit id="3616" loc="5.584">quid Latagum, quid si amnigenam mirere Choaspen?</TextUnit>
    <TextUnit id="3617" loc="5.585">bellatoris equi potantem cerne cruores</TextUnit>
    <TextUnit id="3618" loc="5.586">nec tamen immissis hic segnior ibit habenis.</TextUnit>
    <TextUnit id="3619" loc="5.605">hos autem quae quemque manus, quae signa sequantur</TextUnit>
    <TextUnit id="3620" loc="5.606">si memorem, prius umentem lux solverit umbram.</TextUnit>
    <TextUnit id="3621" loc="5.607">cras acies atque illa ducum cras regna videbis</TextUnit>
    <TextUnit id="3622" loc="5.608">dissona, saxiferae surgat quibus imber habenae,</TextUnit>
    <TextUnit id="3623" loc="5.609">quae iaculo gens apta levi, quae picta pharetris</TextUnit>
    <TextUnit id="3624" loc="5.610">venerit. ingentes animo iam prospice campos</TextUnit>
    <TextUnit id="3625" loc="5.611">atque hanc alipedi pulsantem corpora curru</TextUnit>
    <TextUnit id="3626" loc="5.612">Euryalen, quibus exsultet Mavortia turmis</TextUnit>
    <TextUnit id="3627" loc="5.613">et quantum elata valeat peltata securi,</TextUnit>
    <TextUnit id="3628" loc="5.614">cara mihi et veras inter non ultima natas.'</TextUnit>
    <TextUnit id="3629" loc="5.615">fatur et occiduo libat cratera parenti.</TextUnit>
    <TextUnit id="3630" loc="5.616">quisque suis tum vota deis et pocula fundit,</TextUnit>
    <TextUnit id="3631" loc="5.617">dent aciem, dent belligeros superare labores.</TextUnit>
    <TextUnit id="3632" loc="5.618">Ecce autem Geticis veniens Gradivus ab antris</TextUnit>
    <TextUnit id="3633" loc="5.619">ingentemque trahens Arctoa per aequora nubem</TextUnit>
    <TextUnit id="3634" loc="5.620">aspicit Aeaea Minyas stupefactus in urbe</TextUnit>
    <TextUnit id="3635" loc="5.621">ambitumque senem promissaque vellera puppi</TextUnit>
    <TextUnit id="3636" loc="5.622">Thessalicae. citus ad summi stellantia patris</TextUnit>
    <TextUnit id="3637" loc="5.623">tecta ruit questuque Iovem testatur acerbo:</TextUnit>
    <TextUnit id="3638" loc="5.624">'quae studiis, rex magne, quies? iam mutua divi</TextUnit>
    <TextUnit id="3639" loc="5.625">exitia in solos hominum molimur honores</TextUnit>
    <TextUnit id="3640" loc="5.626">teque ea cuncta iuvant, rabidam qui Pallada caelo</TextUnit>
    <TextUnit id="3641" loc="5.627">non abigis neque femineis ius obicis ausis.</TextUnit>
    <TextUnit id="3642" loc="5.628">non queror exstructa quod vexerit ipsa carina</TextUnit>
    <TextUnit id="3643" loc="5.629">vellera sacra meis sperantem avertere lucis</TextUnit>
    <TextUnit id="3644" loc="5.630">quodque palam tutata viros. sic cetera pergat,</TextUnit>
    <TextUnit id="3645" loc="5.631">si valet. insidiis quid nunc fallacibus ambit,</TextUnit>
    <TextUnit id="3646" loc="5.632">nostra ut Phrixeo spolientur templa metallo?</TextUnit>
    <TextUnit id="3647" loc="5.633">non opus auxilio Colchis nec foedere vestro:</TextUnit>
    <TextUnit id="3648" loc="5.634">et Persen simul et Minyas deposcimus hostes.</TextUnit>
    <TextUnit id="3649" loc="5.635">quin age (quid tantae coeunt in proelia gentes,</TextUnit>
    <TextUnit id="3650" loc="5.636">quid tuus Aesonides?) imus nos, protinus imus</TextUnit>
    <TextUnit id="3651" loc="5.637">in nemus auriferum et sumptis decernimus armis?</TextUnit>
    <TextUnit id="3652" loc="5.638">vel tu sola polo tacitis inopina tenebris</TextUnit>
    <TextUnit id="3653" loc="5.639">labere: quantus ibi deus experiere nec illas</TextUnit>
    <TextUnit id="3654" loc="5.640">adstiteris impune trabes. an Martia templa</TextUnit>
    <TextUnit id="3655" loc="5.641">intemeranda minus, tantum mihi lucus et agger</TextUnit>
    <TextUnit id="3656" loc="5.642">quod rudis et sola colimur si gentibus umbra?</TextUnit>
    <TextUnit id="3657" loc="5.643">est amor et rerum cunctis tutela suarum.</TextUnit>
    <TextUnit id="3658" loc="5.644">et tibi, magne pater, terris donaria certant;</TextUnit>
    <TextUnit id="3659" loc="5.645">est honor his etiam silvis. ego cara Mycenes</TextUnit>
    <TextUnit id="3660" loc="5.646">culmina, virgineas praeder si Cecropis arces,</TextUnit>
    <TextUnit id="3661" loc="5.647">iam coniunx, iam te gemitu lacrimisque tenebit</TextUnit>
    <TextUnit id="3662" loc="5.648">nata querens. metuant ergo nec talia possint.'</TextUnit>
    <TextUnit id="3663" loc="5.649">Non tulit haec animis quin longa silentia Pallas</TextUnit>
    <TextUnit id="3664" loc="5.650">rumperet inridens strepitumque minasque Gradivi.</TextUnit>
    <TextUnit id="3665" loc="5.651">'non tibi Aloidae quibus haec fera murmura iactes,</TextUnit>
    <TextUnit id="3666" loc="5.652">non Lapithae, sed Pallas' ait 'neque ego aegide digna</TextUnit>
    <TextUnit id="3667" loc="5.653">nec vocer ulterius proles Iovis, excidat iste</TextUnit>
    <TextUnit id="3668" loc="5.654">ni tibi corde tumor: lituos miser armaque faxo</TextUnit>
    <TextUnit id="3669" loc="5.655">oderis et primis adimam tua nomina bellis.</TextUnit>
    <TextUnit id="3670" loc="5.656">quin simili matrem demens gravitate secutus?</TextUnit>
    <TextUnit id="3671" loc="5.657">digna quidem, monstrum superis quae tale crearit.</TextUnit>
    <TextUnit id="3672" loc="5.658">quod tamen adgressae scelus aut quo crimine sontes</TextUnit>
    <TextUnit id="3673" loc="5.659">si iuvenem, qui iussa sui tam dira tyranni</TextUnit>
    <TextUnit id="3674" loc="5.660">impavidus maria et nondum qui nota subibat,</TextUnit>
    <TextUnit id="3675" loc="5.661">iuvimus et magnis aliquam spem movimus ausis?</TextUnit>
    <TextUnit id="3676" loc="5.662">an nullas praeferre preces nec foedera regis</TextUnit>
    <TextUnit id="3677" loc="5.663">ulla sequi, caeca sed cuncta impellere pugna</TextUnit>
    <TextUnit id="3678" loc="5.664">debuimus? sic Thraces agunt, sic turbidus iste</TextUnit>
    <TextUnit id="3679" loc="5.665">siqua petit. cuperem haec etiamnum bella remitti</TextUnit>
    <TextUnit id="3680" loc="5.666">nec socias armare manus. da vellera, rector,</TextUnit>
    <TextUnit id="3681" loc="5.667">et medio nos cerne mari. quod sin ea Mavors</TextUnit>
    <TextUnit id="3682" loc="5.668">abnegat et solus nostris sudoribus obstat,</TextUnit>
    <TextUnit id="3683" loc="5.669">ibimus indecores frustraque tot aequora vectae?'--</TextUnit>
    <TextUnit id="3684" loc="5.670">'fas aliquid nequeat sit femina--' coeperat ardens</TextUnit>
    <TextUnit id="3685" loc="5.671">hic iterum alternis Mavors insurgere dictis.</TextUnit>
    <TextUnit id="3686" loc="5.672">excipit hinc contra pater et sic voce coercet:</TextUnit>
    <TextUnit id="3687" loc="5.673">'quid, vesane, fremis? cum vos iam paenitet acti</TextUnit>
    <TextUnit id="3688" loc="5.674">peccatumque satis, tunc ad mea iura venitis.</TextUnit>
    <TextUnit id="3689" loc="5.675">quolibet ista modo quacumque impellite pugna,</TextUnit>
    <TextUnit id="3690" loc="5.676">quae coepistis, habent quoniam sua fata furores.</TextUnit>
    <TextUnit id="3691" loc="5.677">te tamen hoc, coniunx, et te, mea nata, monebo:</TextUnit>
    <TextUnit id="3692" loc="5.678">sit Persen pepulisse satis nec vana retentet</TextUnit>
    <TextUnit id="3693" loc="5.679">spes Minyas finemve velint imponere bello.</TextUnit>
    <TextUnit id="3694" loc="5.680">illum etenim talis rerum manet, accipite, ordo:</TextUnit>
    <TextUnit id="3695" loc="5.681">victa retro nunc castra dabit bellumque remittet</TextUnit>
    <TextUnit id="3696" loc="5.682">territus adventu ducis et virtute Pelasgi.</TextUnit>
    <TextUnit id="3697" loc="5.683">mox ubi Thessalicis referent hos flamina terris,</TextUnit>
    <TextUnit id="3698" loc="5.684">tunc aderit victorque domos et sceptra tenebit,</TextUnit>
    <TextUnit id="3699" loc="5.685">donec et Aeeten inopis post longa senectae</TextUnit>
    <TextUnit id="3700" loc="5.686">exilia, heu magnis quantum licet, impia, fatis,</TextUnit>
    <TextUnit id="3701" loc="5.687">nata iuvet Graiusque nepos in regna reponat.</TextUnit>
    <TextUnit id="3702" loc="5.688">hic labor amborumque haec sunt discrimina fratrum.</TextUnit>
    <TextUnit id="3703" loc="5.689">vadite et adversis, ut quis volet, inruat armis.'</TextUnit>
    <TextUnit id="3704" loc="5.690">Dixerat. instaurat mensas pacemque reducit</TextUnit>
    <TextUnit id="3705" loc="5.691">et iam sidereo noctem demittit Olympo.</TextUnit>
    <TextUnit id="3706" loc="5.692">tunc adsuetus adest Phlegraeas [qui] reddere pugnas</TextUnit>
    <TextUnit id="3707" loc="5.693">Musarum chorus et citharae pulsator Apollo</TextUnit>
    <TextUnit id="3708" loc="5.694">fertque gravem Phrygius circum cratera minister.</TextUnit>
    <TextUnit id="3709" loc="5.695">surgitur in somnos seque ad sua limina flectunt.</TextUnit>
    <TextUnit id="3710" loc="6.1">At vigil isdem ardet furiis Gradivus et acri</TextUnit>
    <TextUnit id="3711" loc="6.2">corde tumet nec quas acies, quae castra sequatur</TextUnit>
    <TextUnit id="3712" loc="6.3">invenit. ire placet tandem[que] praesensque tueri,</TextUnit>
    <TextUnit id="3713" loc="6.4">sternere si Minyas magnoque rependere luctu</TextUnit>
    <TextUnit id="3714" loc="6.5">regis pacta queat Graiamque absumere pubem.</TextUnit>
    <TextUnit id="3715" loc="6.6">impulit hinc currus monstrum inrevocabile belli</TextUnit>
    <TextUnit id="3716" loc="6.7">concutiens Scythiaeque super tentoria sistit.</TextUnit>
    <TextUnit id="3717" loc="6.8">protinus e castris fugit sopor: excita tela,</TextUnit>
    <TextUnit id="3718" loc="6.9">turbati coiere duces. hos insuper ingens</TextUnit>
    <TextUnit id="3719" loc="6.10">fama movet, rate quae sacra vulgabat Achivos</TextUnit>
    <TextUnit id="3720" loc="6.11">advenisse sui repetentes vellera Phrixi,</TextUnit>
    <TextUnit id="3721" loc="6.12">quos malus hospitio iunctaque ad foedera dextra</TextUnit>
    <TextUnit id="3722" loc="6.13">luserit Aeetes atque in sua traxerit arma.</TextUnit>
    <TextUnit id="3723" loc="6.14">Ergo consiliis dum nox vacat alta movendis</TextUnit>
    <TextUnit id="3724" loc="6.15">legatos placet ire duces mandataque Perses</TextUnit>
    <TextUnit id="3725" loc="6.16">edocet, adfari Minyas fraudemque tyranni</TextUnit>
    <TextUnit id="3726" loc="6.17">ut moneant. quinam hinc animos averterit error?</TextUnit>
    <TextUnit id="3727" loc="6.18">se primum Haemoniis hortatum ea vellera terris</TextUnit>
    <TextUnit id="3728" loc="6.19">reddere et exuvias pecudis dimittere sacrae:</TextUnit>
    <TextUnit id="3729" loc="6.20">hinc odium et tanti venisse exordia belli.</TextUnit>
    <TextUnit id="3730" loc="6.21">quin potius dextramque suam suaque arma sequantur</TextUnit>
    <TextUnit id="3731" loc="6.22">aut remeent (neque enim Aeetae promissa fidemque</TextUnit>
    <TextUnit id="3732" loc="6.23">esse loco). abstineant alienae sanguine pugnae.</TextUnit>
    <TextUnit id="3733" loc="6.24">non illos ideo tanti venisse labores</TextUnit>
    <TextUnit id="3734" loc="6.25">per maris. ignotis quid opus concurrere nec quos</TextUnit>
    <TextUnit id="3735" loc="6.26">oderis? haec medio Perses dum tempore mandat,</TextUnit>
    <TextUnit id="3736" loc="6.27">aureus effulsit campis rubor armaque et acres</TextUnit>
    <TextUnit id="3737" loc="6.28">sponte sua strepuere tubae. Mars saevus ab altis</TextUnit>
    <TextUnit id="3738" loc="6.29">'hostis io,' conclamat equis 'agite ite [ite], propinquat!'</TextUnit>
    <TextUnit id="3739" loc="6.30">ac simul hinc Colchos, hinc fundit in aequora Persen.</TextUnit>
    <TextUnit id="3740" loc="6.31">[tum gens quaeque suis commisit proelia telis</TextUnit>
    <TextUnit id="3741" loc="6.32">voxque dei pariter pugnas audita per omnes.]</TextUnit>
    <TextUnit id="3742" loc="6.33">Hinc age Rhipaeo quos videris orbe furores,</TextUnit>
    <TextUnit id="3743" loc="6.34">Musa, mone, quanto Scythiam molimine Perses</TextUnit>
    <TextUnit id="3744" loc="6.35">concierit, quis fretus equis per bella virisque.</TextUnit>
    <TextUnit id="3745" loc="6.36">verum ego nec numero memorem nec nomine cunctos</TextUnit>
    <TextUnit id="3746" loc="6.37">mille vel ora movens. neque enim plaga gentibus ulla</TextUnit>
    <TextUnit id="3747" loc="6.38">ditior: aeterno quamquam Maeotia pubes</TextUnit>
    <TextUnit id="3748" loc="6.39">Marte cadat, pingui numquam tamen ubere defit</TextUnit>
    <TextUnit id="3749" loc="6.40">quod geminas Arctos magnumque quod impleat Anguem</TextUnit>
    <TextUnit id="3750" loc="6.41">ergo duces solasque, deae, mihi promite gentes.</TextUnit>
    <TextUnit id="3751" loc="6.42">Miserat ardentes mox ipsa secutus Alanos</TextUnit>
    <TextUnit id="3752" loc="6.43">Heniochosque truces iam pridem infensus Anausis,</TextUnit>
    <TextUnit id="3753" loc="6.44">pacta quod Albano coniunx Medea tyranno,</TextUnit>
    <TextUnit id="3754" loc="6.45">nescius heu quanti thalamos ascendere monstri</TextUnit>
    <TextUnit id="3755" loc="6.46">arserit atque urbes maneat qui terror Achaeas,</TextUnit>
    <TextUnit id="3756" loc="6.47">gratior ipse deis orbaque beatior aula.</TextUnit>
    <TextUnit id="3757" loc="6.48">proxima Bisaltae legio ductorque Colaxes,</TextUnit>
    <TextUnit id="3758" loc="6.49">sanguis et ipse deum, Scythicis quem Iuppiter oris</TextUnit>
    <TextUnit id="3759" loc="6.50">progenuit viridem Myracen Tibisenaque iuxta</TextUnit>
    <TextUnit id="3760" loc="6.51">ostia, semifero--dignum si credere--captus</TextUnit>
    <TextUnit id="3761" loc="6.52">corpore, nec nymphae geminos exhorruit angues.</TextUnit>
    <TextUnit id="3762" loc="6.53">cuncta phalanx insigne Iovis caelataque gestat</TextUnit>
    <TextUnit id="3763" loc="6.54">tegmina dispersos trifidis ardoribus ignes;</TextUnit>
    <TextUnit id="3764" loc="6.55">nec primus radios, miles Romane, corusci</TextUnit>
    <TextUnit id="3765" loc="6.56">fulminis et rutilas scutis diffuderis alas.</TextUnit>
    <TextUnit id="3766" loc="6.57">insuper auratos collo gerit ipse dracones,</TextUnit>
    <TextUnit id="3767" loc="6.58">matris Horae specimen, linguisque adversus utrimque</TextUnit>
    <TextUnit id="3768" loc="6.59">congruit et tereti serpens dat vulnere gemmae.</TextUnit>
    <TextUnit id="3769" loc="6.60">tertius unanimis veniens cum milibus Auchus</TextUnit>
    <TextUnit id="3770" loc="6.61">Cimmerias ostentat opes, cui candidus olim</TextUnit>
    <TextUnit id="3771" loc="6.62">crinis inest, natale decus; dat longior aetas</TextUnit>
    <TextUnit id="3772" loc="6.63">iam speciem; triplici percurrens tempora nodo</TextUnit>
    <TextUnit id="3773" loc="6.64">demittit sacro geminas a vertice vittas.</TextUnit>
    <TextUnit id="3774" loc="6.65">Datin Achaemeniae gravior de vulnere pugnae</TextUnit>
    <TextUnit id="3775" loc="6.66">misit in arma Daraps, acies quem Martia circum</TextUnit>
    <TextUnit id="3776" loc="6.67">Gangaridum potaque Gerus quos efferat unda</TextUnit>
    <TextUnit id="3777" loc="6.68">quique lacum cinxere Bycen. non defuit Anxur,</TextUnit>
    <TextUnit id="3778" loc="6.69">non Radalo cum fratre Sydon, Acesinaque laevo</TextUnit>
    <TextUnit id="3779" loc="6.70">omine fatidicae ~Phrixus~ movet agmina cervae.</TextUnit>
    <TextUnit id="3780" loc="6.71">ipsa comes saetis fulgens et cornibus aureis</TextUnit>
    <TextUnit id="3781" loc="6.72">ante aciem celsi vehitur gestamine conti</TextUnit>
    <TextUnit id="3782" loc="6.73">maesta nec in saevae lucos reditura Dianae.</TextUnit>
    <TextUnit id="3783" loc="6.74">movit et Hylaea supplex cum gente Syenen</TextUnit>
    <TextUnit id="3784" loc="6.75">impia germani praetentans vulnera Perses.</TextUnit>
    <TextUnit id="3785" loc="6.76">densior haud usquam nec celsior extulit ullas</TextUnit>
    <TextUnit id="3786" loc="6.77">silva trabes fessaeque prius rediere sagittae</TextUnit>
    <TextUnit id="3787" loc="6.78">quin et ab Hyrcanis Titanius expulit antris</TextUnit>
    <TextUnit id="3788" loc="6.80">Ciris in arma viros plaustrisque ad proelia cunctas</TextUnit>
    <TextUnit id="3789" loc="6.81">Coelaletae traxere manus. ibi sutilis illis</TextUnit>
    <TextUnit id="3790" loc="6.82">est domus et crudo residens sub vellere coniunx</TextUnit>
    <TextUnit id="3791" loc="6.83">et puer e primo torquens temone cateias.</TextUnit>
    <TextUnit id="3792" loc="6.84">linquitur abruptus pelago Tyra, linquitur et mons</TextUnit>
    <TextUnit id="3793" loc="6.85">Ambenus et gelidis pollens Ophiusa venenis</TextUnit>
    <TextUnit id="3794" loc="6.86">degeneresque ruunt Sindi glomerantque paterno</TextUnit>
    <TextUnit id="3795" loc="6.87">crimine nunc etiam metuentes verbera turmas.</TextUnit>
    <TextUnit id="3796" loc="6.88">hos super aeratam Phalces agit aequore nubem</TextUnit>
    <TextUnit id="3797" loc="6.89">cum fremitu densique levant vexilla Coralli,</TextUnit>
    <TextUnit id="3798" loc="6.90">barbaricae quis signa rotae ferrataque dorso</TextUnit>
    <TextUnit id="3799" loc="6.91">forma suum truncaeque, Iovis simulacra, columnae.</TextUnit>
    <TextUnit id="3800" loc="6.92">proelia nec rauco curant incendere cornu</TextUnit>
    <TextUnit id="3801" loc="6.93">indigenas sed rite duces et prisca suorum</TextUnit>
    <TextUnit id="3802" loc="6.94">facta canunt veterumque, viris hortamina, laudes.</TextUnit>
    <TextUnit id="3803" loc="6.95">ast ubi Sidonicas inter pedes aequat habenas</TextUnit>
    <TextUnit id="3804" loc="6.96">illinc iuratos in se trahit Aea Batarnas,</TextUnit>
    <TextUnit id="3805" loc="6.97">quos duce Teutagono crudi mora corticis armat</TextUnit>
    <TextUnit id="3806" loc="6.98">aequaque nec ferro brevior nec rumpia ligno.</TextUnit>
    <TextUnit id="3807" loc="6.99">nec procul albentes gemina ferit aclyde parmas</TextUnit>
    <TextUnit id="3808" loc="6.100">hiberni qui terga Novae gelidumque securi</TextUnit>
    <TextUnit id="3809" loc="6.101">eruit et tota non audit Alazona ripa.</TextUnit>
    <TextUnit id="3810" loc="6.102">quosque Taras niveumque ferax Euarchus olorum.</TextUnit>
    <TextUnit id="3811" loc="6.103">te quoque venturis, ingens Ariasmene, saeclis</TextUnit>
    <TextUnit id="3812" loc="6.104">tradiderim, molem belli lateque ferentem</TextUnit>
    <TextUnit id="3813" loc="6.105">undique falcatos deserta per aequora currus.</TextUnit>
    <TextUnit id="3814" loc="6.106">insequitur Drangea phalanx claustrisque profusi</TextUnit>
    <TextUnit id="3815" loc="6.107">Caspiadae, quis turba canum non segnius acres</TextUnit>
    <TextUnit id="3816" loc="6.108">exsilit ad lituos pugnasque capessit eriles.</TextUnit>
    <TextUnit id="3817" loc="6.109">inde etiam par mortis honos tumulisque recepti</TextUnit>
    <TextUnit id="3818" loc="6.110">inter avos positusque virum. nam pectora ferro</TextUnit>
    <TextUnit id="3819" loc="6.111">terribilesque innexa iubas ruit agmine nigro</TextUnit>
    <TextUnit id="3820" loc="6.112">latratuque cohors quanto sonat horrida Ditis</TextUnit>
    <TextUnit id="3821" loc="6.113">ianua vel superas Hecates comitatus in auras.</TextUnit>
    <TextUnit id="3822" loc="6.114">ducit ab Hyrcanis vates sacer agmina lucis</TextUnit>
    <TextUnit id="3823" loc="6.115">Vanus, eum Scythiae iam tertia viderat aetas</TextUnit>
    <TextUnit id="3824" loc="6.116">magnanimos Minyas Argoaque vela canentem.</TextUnit>
    <TextUnit id="3825" loc="6.117">illius et dites monitis spondentibus Indi</TextUnit>
    <TextUnit id="3826" loc="6.118">et centumgeminae Lagea novalia Thebes</TextUnit>
    <TextUnit id="3827" loc="6.119">totaque Rhipaeo Panchaia rapta triumpho.</TextUnit>
    <TextUnit id="3828" loc="6.120">discolor hastatas effudit Hiberia turmas,</TextUnit>
    <TextUnit id="3829" loc="6.121">quas Otaces, quas Latris agunt, et raptor amorum</TextUnit>
    <TextUnit id="3830" loc="6.122">Neurus et expertes canentis Iazyges aevi.</TextUnit>
    <TextUnit id="3831" loc="6.123">namque ubi iam vires gelidae notusque refutat</TextUnit>
    <TextUnit id="3832" loc="6.124">arcus et inceptus iam lancea temnit eriles</TextUnit>
    <TextUnit id="3833" loc="6.125">magnanimis mos ductus avis haud segnia mortis</TextUnit>
    <TextUnit id="3834" loc="6.126">iura pati, dextra sed carae occumbere prolis</TextUnit>
    <TextUnit id="3835" loc="6.127">ense dato, rumpuntque moras natusque parensque,</TextUnit>
    <TextUnit id="3836" loc="6.128">ambo animis, ambo miri tam fortibus actis.</TextUnit>
    <TextUnit id="3837" loc="6.129">hic et odorato spirantes crine ~Mycael~</TextUnit>
    <TextUnit id="3838" loc="6.130">Cessaeaeque manus et qui tua iugera nondum</TextUnit>
    <TextUnit id="3839" loc="6.131">eruis, ignotis insons Arimaspe metallis,</TextUnit>
    <TextUnit id="3840" loc="6.132">doctus et Auchates patulo vaga vincula gyro</TextUnit>
    <TextUnit id="3841" loc="6.133">spargere et extremas laqueis adducere turmas.</TextUnit>
    <TextUnit id="3842" loc="6.134">non ego sanguineis gestantem tympana bellis</TextUnit>
    <TextUnit id="3843" loc="6.135">Thyrsageten cinctumque vagis post terga silebo</TextUnit>
    <TextUnit id="3844" loc="6.136">pellibus et nexas viridantem floribus hastas.</TextUnit>
    <TextUnit id="3845" loc="6.137">fama ducem Iovis et Cadmi de sanguine Bacchum</TextUnit>
    <TextUnit id="3846" loc="6.138">hac quoque turiferos, felicia regna, Sabaeos,</TextUnit>
    <TextUnit id="3847" loc="6.139">hac Arabas fudisse manu, mox rumperet Hebri</TextUnit>
    <TextUnit id="3848" loc="6.140">cum vada Thyrsagetas gelida liquisse sub Arcto.</TextUnit>
    <TextUnit id="3849" loc="6.141">illis omnis adhuc veterum tenor et sacer aeris</TextUnit>
    <TextUnit id="3850" loc="6.142">pulsus et eoae memoratrix tibia pugnae.</TextUnit>
    <TextUnit id="3851" loc="6.143">iungit opes Emeda suas, sua signa secuti</TextUnit>
    <TextUnit id="3852" loc="6.144">Exomatae Torynique et flavi crine Satarchae.</TextUnit>
    <TextUnit id="3853" loc="6.145">mellis honor Torynis, ditant sua mulctra Satarchen,</TextUnit>
    <TextUnit id="3854" loc="6.146">Exomatas venatus alit nec clarior ullis</TextUnit>
    <TextUnit id="3855" loc="6.147">Arctos equis. abeunt Hypanin fragilemque per undam</TextUnit>
    <TextUnit id="3856" loc="6.148">tigridis aut saevae profugi cum prole leaenae</TextUnit>
    <TextUnit id="3857" loc="6.149">maestaque suspectae mater stupet aggere ripae.</TextUnit>
    <TextUnit id="3858" loc="6.150">impulit et dubios Phrixei velleris ardor</TextUnit>
    <TextUnit id="3859" loc="6.151">Centoras et diros magico terrore Choatras.</TextUnit>
    <TextUnit id="3860" loc="6.152">omnibus in superos saevus honor, omnibus artes</TextUnit>
    <TextUnit id="3861" loc="6.153">monstrificae, nunc vere novo compescere frondes,</TextUnit>
    <TextUnit id="3862" loc="6.154">nunc subitam trepidis Maeotin solvere plaustris.</TextUnit>
    <TextUnit id="3863" loc="6.155">maximus hos inter Stygia venit arte Coastes.</TextUnit>
    <TextUnit id="3864" loc="6.156">sollicitat nec Martis amor, sed fama Cytaeae</TextUnit>
    <TextUnit id="3865" loc="6.157">virginis et paribus spirans Medea venenis.</TextUnit>
    <TextUnit id="3866" loc="6.158">gaudet Averna palus, gaudet iam nocte quieta</TextUnit>
    <TextUnit id="3867" loc="6.159">portitor et tuto veniens Latonia caelo.</TextUnit>
    <TextUnit id="3868" loc="6.160">ibant et geminis aequantes cornibus alas</TextUnit>
    <TextUnit id="3869" loc="6.161">Balloniti comitumque celer mutator equorum</TextUnit>
    <TextUnit id="3870" loc="6.162">Moesus et ingentis frenator Sarmata conti.</TextUnit>
    <TextUnit id="3871" loc="6.163">nec tot ab extremo fluctus agit aequore nec sic</TextUnit>
    <TextUnit id="3872" loc="6.164">fratribus adversa Boreas respondet ab unda</TextUnit>
    <TextUnit id="3873" loc="6.165">aut is apud fluvios volucrum canor, aethera quantus</TextUnit>
    <TextUnit id="3874" loc="6.166">tunc lituum concentus adit lymphataque miscet</TextUnit>
    <TextUnit id="3875" loc="6.167">milia, quot foliis, quot floribus incipit annus.</TextUnit>
    <TextUnit id="3876" loc="6.168">ipse rotis gemit ictus ager tremibundaque pulsu</TextUnit>
    <TextUnit id="3877" loc="6.169">nutat humus, quatit ut saevo cum fulmine Phlegram</TextUnit>
    <TextUnit id="3878" loc="6.170">Iuppiter atque imis Typhoea verberat arvis.</TextUnit>
    <TextUnit id="3879" loc="6.171">Prima tenent illinc patriis Absyrtus in armis</TextUnit>
    <TextUnit id="3880" loc="6.172">et gener ingentesque inter sua milia reges.</TextUnit>
    <TextUnit id="3881" loc="6.173">at circa Aesoniden Danaum manus ipsaque Pallas</TextUnit>
    <TextUnit id="3882" loc="6.174">aegide terrifica, quam nec dea lassat habendo</TextUnit>
    <TextUnit id="3883" loc="6.175">nec pater horrentem colubris vultuque tremendam</TextUnit>
    <TextUnit id="3884" loc="6.176">Gorgoneo. nec semineces ostendere crines</TextUnit>
    <TextUnit id="3885" loc="6.177">tempus adhuc primasque sinit concurrere pugnas.</TextUnit>
    <TextUnit id="3886" loc="6.178">impulit hos contra Mavors pater et mala leti</TextUnit>
    <TextUnit id="3887" loc="6.179">Gaudia Tisiphoneque caput per nubila tollens</TextUnit>
    <TextUnit id="3888" loc="6.180">ad sonitum litui mediaque altissima pugna</TextUnit>
    <TextUnit id="3889" loc="6.181">necdum clara quibus sese Fuga mentibus addat.</TextUnit>
    <TextUnit id="3890" loc="6.182">Illi ubi consertis iunxere frementia telis</TextUnit>
    <TextUnit id="3891" loc="6.183">agmina virque virum galeis adflavit adactis</TextUnit>
    <TextUnit id="3892" loc="6.184">continuo hinc obitus perfractaque caedibus arma</TextUnit>
    <TextUnit id="3893" loc="6.185">corporaque, alternus cruor alternaeque ruinae.</TextUnit>
    <TextUnit id="3894" loc="6.186">volvit ager galeas et thorax erigit imbres</TextUnit>
    <TextUnit id="3895" loc="6.187">sanguineos. hinc barbarici glomerantur ovatus,</TextUnit>
    <TextUnit id="3896" loc="6.188">hinc gemitus mixtaeque virum cum pulvere vitae.</TextUnit>
    <TextUnit id="3897" loc="6.189">Caspius Aeaeum correpto crine Monesen</TextUnit>
    <TextUnit id="3898" loc="6.190">abstulit; hinc pariter Colchi Graique sequuntur</TextUnit>
    <TextUnit id="3899" loc="6.191">missilibus; rapit ille necem praedamque relinquit</TextUnit>
    <TextUnit id="3900" loc="6.192">nec sociis iam cura viri. Dipsanta Caresus</TextUnit>
    <TextUnit id="3901" loc="6.193">Strymonaque obscura spargentem vulnera funda</TextUnit>
    <TextUnit id="3902" loc="6.194">deicit. Albani cadit ipse Chremedoni[di]s hasta</TextUnit>
    <TextUnit id="3903" loc="6.195">iamque latet currusque super turmaeque feruntur.</TextUnit>
    <TextUnit id="3904" loc="6.196">processere Melas et Idasmenus. incipit hasta</TextUnit>
    <TextUnit id="3905" loc="6.197">ante Melas, levis ast abies elusit utrumque.</TextUnit>
    <TextUnit id="3906" loc="6.198">ensibus inde ruunt. prior occupat aere citato</TextUnit>
    <TextUnit id="3907" loc="6.199">cassidis ima Melas, infracta est vulnere cervix.</TextUnit>
    <TextUnit id="3908" loc="6.200">mixta perit virtus: nescit cui debeat Ocheus</TextUnit>
    <TextUnit id="3909" loc="6.201">aut cui fata Tyres. dum sibila respicit Iron</TextUnit>
    <TextUnit id="3910" loc="6.202">cuspidis Argivae, Pyliam latere accipit hastam.</TextUnit>
    <TextUnit id="3911" loc="6.203">Viderat Hyrcanos paribus discurrere fratres</TextUnit>
    <TextUnit id="3912" loc="6.204">Castor equis, pater armento quos dives ab omni</TextUnit>
    <TextUnit id="3913" loc="6.205">nutrierat fatisque viam monstrarat iniquis.</TextUnit>
    <TextUnit id="3914" loc="6.206">tum magis atque magis peditem candore notato</TextUnit>
    <TextUnit id="3915" loc="6.207">Tyndariden incendit amor. simul obvius hastam</TextUnit>
    <TextUnit id="3916" loc="6.208">pectus in adversum ~gleacit~ alipedemque</TextUnit>
    <TextUnit id="3917" loc="6.209">insilit excusso victor duce. risit ab alta</TextUnit>
    <TextUnit id="3918" loc="6.210">nube pater prensisque equitem cognovit habenis.</TextUnit>
    <TextUnit id="3919" loc="6.211">at pariter luctuque furens visuque Medores</TextUnit>
    <TextUnit id="3920" loc="6.212">Tyndariden petit et superos sic voce precatur:</TextUnit>
    <TextUnit id="3921" loc="6.213">'hunc age vel caeso comitem me reddite fratri!</TextUnit>
    <TextUnit id="3922" loc="6.214">primus at hic nostra sonipes cadat impius hasta</TextUnit>
    <TextUnit id="3923" loc="6.215">credita qui misero non rettulit arma parenti</TextUnit>
    <TextUnit id="3924" loc="6.216">meque venit contra captivaque terga ministrat.'</TextUnit>
    <TextUnit id="3925" loc="6.217">dixerat, Actaei sed eum prior hasta Phaleri</TextUnit>
    <TextUnit id="3926" loc="6.218">deicit; ad socias sonipes citus effugit alas.</TextUnit>
    <TextUnit id="3927" loc="6.219">Quis tibi fatales umquam metuisset Amyclas</TextUnit>
    <TextUnit id="3928" loc="6.220">Oebaliamque manum, tot, Rhyndace, montibus inter</TextUnit>
    <TextUnit id="3929" loc="6.221">diviso totidemque fretis? cadit impiger una</TextUnit>
    <TextUnit id="3930" loc="6.222">inguine transfosso clari Taulantis alumnus</TextUnit>
    <TextUnit id="3931" loc="6.223">semidea genetrice Tages, cui plurima silvis</TextUnit>
    <TextUnit id="3932" loc="6.224">pervigilat materna soror cultusque laborat.</TextUnit>
    <TextUnit id="3933" loc="6.225">tenuia non illum candentis carbasa lini,</TextUnit>
    <TextUnit id="3934" loc="6.226">non auro depicta chlamys, non flava galeri</TextUnit>
    <TextUnit id="3935" loc="6.227">caesaries pictoque iuvant subtegmine bracae.</TextUnit>
    <TextUnit id="3936" loc="6.228">iamque novus mediae stupefacta per agmina pugnae</TextUnit>
    <TextUnit id="3937" loc="6.229">vadit eques densa spargens hastilia dextra</TextUnit>
    <TextUnit id="3938" loc="6.230">fulmineumque viris profundens ingerit ensem</TextUnit>
    <TextUnit id="3939" loc="6.231">huc alternus et huc, cum saevior ecce iuventus</TextUnit>
    <TextUnit id="3940" loc="6.232">Sarmaticae coiere manus fremitusque virorum</TextUnit>
    <TextUnit id="3941" loc="6.233">semiferi. riget his molli lorica catena,</TextUnit>
    <TextUnit id="3942" loc="6.234">id quoque tegmen equis; at equi porrecta per armos</TextUnit>
    <TextUnit id="3943" loc="6.235">et caput ingentem campis hostilibus umbram</TextUnit>
    <TextUnit id="3944" loc="6.236">fert abies obnixa genu vaditque virum vi,</TextUnit>
    <TextUnit id="3945" loc="6.237">vadit equum, docilis relegi docilisque relinqui</TextUnit>
    <TextUnit id="3946" loc="6.238">atque iterum medios non altior ire per hostes.</TextUnit>
    <TextUnit id="3947" loc="6.239">orbibus hos rapidis mollique per aequora Castor</TextUnit>
    <TextUnit id="3948" loc="6.240">anfractu levioris equi deludit anhelos</TextUnit>
    <TextUnit id="3949" loc="6.241">immemoresque mori; sed non isdem artibus aeque</TextUnit>
    <TextUnit id="3950" loc="6.242">concurrunt ultroque ruunt in funera Colchi.</TextUnit>
    <TextUnit id="3951" loc="6.243">Campesus impacta latus inter et ilia quercu</TextUnit>
    <TextUnit id="3952" loc="6.244">tollitur ac mediam moriens descendit in hastam.</TextUnit>
    <TextUnit id="3953" loc="6.245">Oebasus infestum summisso poplite Phalcen</TextUnit>
    <TextUnit id="3954" loc="6.246">evasisse ratus laevum per luminis orbem</TextUnit>
    <TextUnit id="3955" loc="6.247">transigitur; tenerae tinguuntur vulnere malae.</TextUnit>
    <TextUnit id="3956" loc="6.248">contra autem geminis fidens thoracibus ictum</TextUnit>
    <TextUnit id="3957" loc="6.249">sustulit et gladio Sibotes ferit ultima teli</TextUnit>
    <TextUnit id="3958" loc="6.250">nequiquam. iam cuspis inest nec fragmina curat</TextUnit>
    <TextUnit id="3959" loc="6.251">Ambenus et trunco medium subit Ocrea ligno.</TextUnit>
    <TextUnit id="3960" loc="6.252">seminecem Taxes Hypanin vehit atque remissum</TextUnit>
    <TextUnit id="3961" loc="6.253">pone trahit fugiens et cursibus exuit hastam</TextUnit>
    <TextUnit id="3962" loc="6.254">dumque recollectam rursus locat, inruit ultro</TextUnit>
    <TextUnit id="3963" loc="6.255">turbatumque Lacon et adhuc invadit inermem.</TextUnit>
    <TextUnit id="3964" loc="6.256">impulit adverso praeceps equus Onchea conto</TextUnit>
    <TextUnit id="3965" loc="6.257">nequiquam totis revocantem viribus armos</TextUnit>
    <TextUnit id="3966" loc="6.258">in latus. accedit sonipes, accedit et ipse</TextUnit>
    <TextUnit id="3967" loc="6.259">frigidus. arma cadunt, rorat procul ultima cuspis.</TextUnit>
    <TextUnit id="3968" loc="6.260">qualem populeae fidentem nexibus umbrae</TextUnit>
    <TextUnit id="3969" loc="6.261">siquis avem summi deducat ab aere rami</TextUnit>
    <TextUnit id="3970" loc="6.262">ante manu tacita cui plurima crevit harundo;</TextUnit>
    <TextUnit id="3971" loc="6.263">illa dolis viscoque super correpta sequaci</TextUnit>
    <TextUnit id="3972" loc="6.264">implorat ramos atque inrita concitat alas.</TextUnit>
    <TextUnit id="3973" loc="6.265">Parte alia infestis (nam fors ita iunxit) in armis</TextUnit>
    <TextUnit id="3974" loc="6.266">Styrus adest laetusque virum cognoscit Anausis</TextUnit>
    <TextUnit id="3975" loc="6.267">et prior 'en cuius thalamis Aeetia virgo</TextUnit>
    <TextUnit id="3976" loc="6.268">dicta manet nostrosque feret qui victor amores.</TextUnit>
    <TextUnit id="3977" loc="6.269">non' ait 'invitoque gener mutabere patri.'</TextUnit>
    <TextUnit id="3978" loc="6.270">tum simul adversas conlatis cursibus hastas</TextUnit>
    <TextUnit id="3979" loc="6.271">coniciunt, fugit adductis Albanus habenis</TextUnit>
    <TextUnit id="3980" loc="6.272">saucius atque datum leto non sperat Anausin</TextUnit>
    <TextUnit id="3981" loc="6.273">nec videt. ille autem telo moribundus adacto</TextUnit>
    <TextUnit id="3982" loc="6.274">'ad soceros pactaeque sinus en coniugis,' inquit</TextUnit>
    <TextUnit id="3983" loc="6.275">'Styre, fugis vulnus referens, quod carmine nullo</TextUnit>
    <TextUnit id="3984" loc="6.276">sustineat nullisque levet Medea venenis.'</TextUnit>
    <TextUnit id="3985" loc="6.277">dixerat, extremus cum lumina corripit error</TextUnit>
    <TextUnit id="3986" loc="6.278">voxque repressa gelu percussaque vertice tellus.</TextUnit>
    <TextUnit id="3987" loc="6.279">Hinc animos acies auget magnoque doloris</TextUnit>
    <TextUnit id="3988" loc="6.280">turbine Gesandrum Mavors rapit. ille morantes</TextUnit>
    <TextUnit id="3989" loc="6.281">increpat et stricto sic urget Iazygas ense:</TextUnit>
    <TextUnit id="3990" loc="6.282">'nempe omnes cecidere senes, nempe omnis ademptus</TextUnit>
    <TextUnit id="3991" loc="6.283">ante pater. quae vos subito tam foeda senectus</TextUnit>
    <TextUnit id="3992" loc="6.284">corripuit fregitque animos atque abstulit iras?</TextUnit>
    <TextUnit id="3993" loc="6.285">aut mecum mediam, iuvenes, agite ite per urbem</TextUnit>
    <TextUnit id="3994" loc="6.286">Argolicamque manum aut caris occumbite natis.'</TextUnit>
    <TextUnit id="3995" loc="6.287">inruit et patrias coeptis ferus advocat umbras:</TextUnit>
    <TextUnit id="3996" loc="6.288">'sancte mihi Vorapte pater, tua pectora nato</TextUnit>
    <TextUnit id="3997" loc="6.289">suggere nunc animamque parem, si fata peroso</TextUnit>
    <TextUnit id="3998" loc="6.290">tarda tibi turpesque moras non segnius ipsi</TextUnit>
    <TextUnit id="3999" loc="6.291">paruimus parvique eadem didicere nepotes.'</TextUnit>
    <TextUnit id="4000" loc="6.292">haec ait auditusque Erebo. tunc corripit ensem</TextUnit>
    <TextUnit id="4001" loc="6.293">turbidus et furiis ardens quatit arma paternis.</TextUnit>
    <TextUnit id="4002" loc="6.294">indigenis sacratus aquis magnique sacerdos</TextUnit>
    <TextUnit id="4003" loc="6.295">Phasidis Arctois Aquites errabat in armis</TextUnit>
    <TextUnit id="4004" loc="6.296">(populeus cui frondis honor conspectaque glauco</TextUnit>
    <TextUnit id="4005" loc="6.297">tempora nectuntur ramo) te, Cyrne, parentis</TextUnit>
    <TextUnit id="4006" loc="6.298">immemorem durae cupiens abducere pugnae.</TextUnit>
    <TextUnit id="4007" loc="6.299">iamque omnes impune globos diversaque lustrans</TextUnit>
    <TextUnit id="4008" loc="6.300">agmina non usquam videt utque iterum intrat  . . .</TextUnit>
    <TextUnit id="4009" loc="6.301">vociferans, iterum belli diversa peragrat,</TextUnit>
    <TextUnit id="4010" loc="6.302">lancea caeruleas circum strepit incita vittas.</TextUnit>
    <TextUnit id="4011" loc="6.303">opprimit admissis ferus hinc Gesander habenis.</TextUnit>
    <TextUnit id="4012" loc="6.304">ille manum trepidans atque inrita sacra tetendit</TextUnit>
    <TextUnit id="4013" loc="6.305">'te' que 'per hanc, genitor,' inquit 'tibi si manet, oro</TextUnit>
    <TextUnit id="4014" loc="6.306">canitiem, compesce minas et sicubi nato</TextUnit>
    <TextUnit id="4015" loc="6.307">parce meo!' dixit. contra sic victor adacto</TextUnit>
    <TextUnit id="4016" loc="6.308">ense refert: 'genitor, turpi durare senecta</TextUnit>
    <TextUnit id="4017" loc="6.309">quem mihi reris adhuc, ipse hac occumbere dextra</TextUnit>
    <TextUnit id="4018" loc="6.310">maluit atque ultro segnes abrumpere metas.</TextUnit>
    <TextUnit id="4019" loc="6.311">et tibi si pietas nati, si dextra fuisset,</TextUnit>
    <TextUnit id="4020" loc="6.312">haud medii precibus tereres nunc tempora belli,</TextUnit>
    <TextUnit id="4021" loc="6.313">praeda future canum. iuveni sors pulchrior omnis:</TextUnit>
    <TextUnit id="4022" loc="6.314">et certasse manu decet et caruisse sepulchro.'</TextUnit>
    <TextUnit id="4023" loc="6.315">dixerat. ille deos moriens caelumque precatur,</TextUnit>
    <TextUnit id="4024" loc="6.316">dextera ne misero talis foret obvia nato.</TextUnit>
    <TextUnit id="4025" loc="6.317">Te quoque, Canthe, tui non inscia funeris Argo</TextUnit>
    <TextUnit id="4026" loc="6.318">flevit ab invita rapientem tela carina.</TextUnit>
    <TextUnit id="4027" loc="6.319">iam Scythicos miserande sinus, iam Phasidis amnem</TextUnit>
    <TextUnit id="4028" loc="6.320">contigeras nec longa dies, ut capta videres</TextUnit>
    <TextUnit id="4029" loc="6.321">vellera et Euboicis patrios de montibus ignes.</TextUnit>
    <TextUnit id="4030" loc="6.322">illum ubi congressu subiit Gesander iniquo</TextUnit>
    <TextUnit id="4031" loc="6.323">territat his: 'tu qui faciles hominumque putasti</TextUnit>
    <TextUnit id="4032" loc="6.324">has, Argive, domos, alium hic miser aspicis annum</TextUnit>
    <TextUnit id="4033" loc="6.325">altricemque nivem festinaque taedia vitae.</TextUnit>
    <TextUnit id="4034" loc="6.326">non nos aut levibus componere bracchia remis</TextUnit>
    <TextUnit id="4035" loc="6.327">novimus aut ventos opus exspectare ferentes:</TextUnit>
    <TextUnit id="4036" loc="6.328">imus equis qua vel medio riget aequore pontus</TextUnit>
    <TextUnit id="4037" loc="6.329">vel tumida fremit Hister aqua. nec moenia nobis</TextUnit>
    <TextUnit id="4038" loc="6.330">vestra placent: feror Arctois nunc liber in arvis</TextUnit>
    <TextUnit id="4039" loc="6.331">cuncta tenens; mecum omnis amor iacturaque plaustri</TextUnit>
    <TextUnit id="4040" loc="6.332">sola nec hac longum victor potiere rapina.</TextUnit>
    <TextUnit id="4041" loc="6.333">ast epulae quodcumque pecus, quaecumque ferarum.</TextUnit>
    <TextUnit id="4042" loc="6.334">mitte Asiae, mitte Argolicis mandata colonis,</TextUnit>
    <TextUnit id="4043" loc="6.335">ne trepident. numquam has hiemes, haec saxa relinquam,</TextUnit>
    <TextUnit id="4044" loc="6.336">Martis agros, ubi tam saevo duravimus amne</TextUnit>
    <TextUnit id="4045" loc="6.337">progeniem natosque rudes, ubi copia leti</TextUnit>
    <TextUnit id="4046" loc="6.338">tanta viris. sic in patriis bellare pruinis</TextUnit>
    <TextUnit id="4047" loc="6.339">praedarique iuvat talemque hanc accipe dextram!'</TextUnit>
    <TextUnit id="4048" loc="6.340">dixit et Edonis nutritum missile ventis</TextUnit>
    <TextUnit id="4049" loc="6.341">concitat. it medium per pectus et horrida nexu</TextUnit>
    <TextUnit id="4050" loc="6.342">letifer aera chalybs. trepidus super advolat Idas</TextUnit>
    <TextUnit id="4051" loc="6.343">ac simul Oenides pariterque Menoetius et qui</TextUnit>
    <TextUnit id="4052" loc="6.344">Bebrycio ~propius~ remeavit ab hospite victor.</TextUnit>
    <TextUnit id="4053" loc="6.345">at vero ingentem Telamon procul extulit orbem</TextUnit>
    <TextUnit id="4054" loc="6.346">exanimem te, Canthe, tegens. ceu saeptus in arto</TextUnit>
    <TextUnit id="4055" loc="6.347">dat catulos post terga leo, sic comminus astat</TextUnit>
    <TextUnit id="4056" loc="6.348">Aeacides gressumque tenet contraque ruentem</TextUnit>
    <TextUnit id="4057" loc="6.349">septeno validam circumfert tegmine molem.</TextUnit>
    <TextUnit id="4058" loc="6.350">nec minus hinc urget Scythiae manus armaque Canthi</TextUnit>
    <TextUnit id="4059" loc="6.351">quisque sibi et Graio poenam de corpore poscens.</TextUnit>
    <TextUnit id="4060" loc="6.352">arduus inde labos medioque in corpore pugna</TextUnit>
    <TextUnit id="4061" loc="6.353">conseritur. magno veluti cum turbine sese</TextUnit>
    <TextUnit id="4062" loc="6.354">ipsius Aeoliae frangunt in limine venti,</TextUnit>
    <TextUnit id="4063" loc="6.355">quem pelagi rabies, quem nubila quemque sequatur</TextUnit>
    <TextUnit id="4064" loc="6.356">ille dies, obnixa virum sic comminus haeret</TextUnit>
    <TextUnit id="4065" loc="6.357">pugna nec arrepto pelli de corpore possunt.</TextUnit>
    <TextUnit id="4066" loc="6.358">ut bovis exuvias multo qui frangit olivo</TextUnit>
    <TextUnit id="4067" loc="6.359">dat famulis, tendunt illi tractuque vicissim</TextUnit>
    <TextUnit id="4068" loc="6.360">taurea terga domant, pingui fluit unguine tellus.</TextUnit>
    <TextUnit id="4069" loc="6.361">talis utrimque labos raptataque limite in arto</TextUnit>
    <TextUnit id="4070" loc="6.362">membra viri miseranda meant. hi tendere contra,</TextUnit>
    <TextUnit id="4071" loc="6.363">hi contra alternaeque virum non cedere dextrae.</TextUnit>
    <TextUnit id="4072" loc="6.364">hinc medium Telamon Canthum rapit, hinc tenet ardens</TextUnit>
    <TextUnit id="4073" loc="6.365">colla viri et molles galeae Gesander habenas,</TextUnit>
    <TextUnit id="4074" loc="6.366">insonuit quae lapsa solo dextramque fefellit.</TextUnit>
    <TextUnit id="4075" loc="6.367">ille iterum in clipei septemplicis improbus orbem</TextUnit>
    <TextUnit id="4076" loc="6.368">arietat et Canthum sequitur Canthumque reposcit,</TextUnit>
    <TextUnit id="4077" loc="6.369">quem manus a tergo socium rapit atque receptum</TextUnit>
    <TextUnit id="4078" loc="6.370">virginis Euryales curru locat. advolat ipsa</TextUnit>
    <TextUnit id="4079" loc="6.371">ac simul Haemonidae Gesandrumque omnis in unum</TextUnit>
    <TextUnit id="4080" loc="6.372">it manus. ille novas acies et virginis arma</TextUnit>
    <TextUnit id="4081" loc="6.373">ut videt 'has etiam contra bellabimus?' inquit</TextUnit>
    <TextUnit id="4082" loc="6.374">'heu pudor!' inde Lycen ferit ad confine papillae,</TextUnit>
    <TextUnit id="4083" loc="6.375">inde Thoen, qua pelta vacat iamque ibat in Harpen</TextUnit>
    <TextUnit id="4084" loc="6.376">vixdum prima levi ducentem cornua nervo</TextUnit>
    <TextUnit id="4085" loc="6.377">et labentis equi tendentem frena Menippen,</TextUnit>
    <TextUnit id="4086" loc="6.378">cum regina gravem nodis auroque securem</TextUnit>
    <TextUnit id="4087" loc="6.379">congeminans partem capitis galeaeque ferinae</TextUnit>
    <TextUnit id="4088" loc="6.380">dissipat. hic pariter telorum immanis in unum</TextUnit>
    <TextUnit id="4089" loc="6.381">it globus. ille diu coniectis sufficit hastis--</TextUnit>
    <TextUnit id="4090" loc="6.382">quin [etiam] gravior nutuque carens exterruit Idan--,</TextUnit>
    <TextUnit id="4091" loc="6.383">tunc ruit ut montis latus aut ut machina muri,</TextUnit>
    <TextUnit id="4092" loc="6.384">quae scopulis trabibusque diu confectaque flammis</TextUnit>
    <TextUnit id="4093" loc="6.385">procubuit tandem atque ingentem propulit urbem.</TextUnit>
    <TextUnit id="4094" loc="6.386">Ecce locum tempusque ratus iamque et sua posci</TextUnit>
    <TextUnit id="4095" loc="6.387">proelia falcatos infert Ariasmenus axes</TextUnit>
    <TextUnit id="4096" loc="6.388">saevaque diffundit socium iuga protinus omnes</TextUnit>
    <TextUnit id="4097" loc="6.389">Graiugenas, omnes rapturus acumine Colchos.</TextUnit>
    <TextUnit id="4098" loc="6.390">qualiter exosus Pyrrhae genus aequora rursus</TextUnit>
    <TextUnit id="4099" loc="6.391">Iuppiter atque omnes fluvium si fundat habenas,</TextUnit>
    <TextUnit id="4100" loc="6.392">ardua Parnasi lateant iuga, cesserit Othrys</TextUnit>
    <TextUnit id="4101" loc="6.393">piniger et mersis decrescant rupibus Alpes:</TextUnit>
    <TextUnit id="4102" loc="6.394">diluvio tali paribusque Ariasmenus urget</TextUnit>
    <TextUnit id="4103" loc="6.395">excidiis nullo rapiens discrimine currus.</TextUnit>
    <TextUnit id="4104" loc="6.396">aegida tum primum virgo spiramque Medusae</TextUnit>
    <TextUnit id="4105" loc="6.397">ter centum saevis squalentem sustulit hydris,</TextUnit>
    <TextUnit id="4106" loc="6.398">quam soli vidistis, equi. pavor occupat ingens</TextUnit>
    <TextUnit id="4107" loc="6.399">excussis in terga viris diramque retorquent</TextUnit>
    <TextUnit id="4108" loc="6.400">in socios non sponte luem. tunc ensibus uncis</TextUnit>
    <TextUnit id="4109" loc="6.401">implicat et trepidos lacerat discordia currus.</TextUnit>
    <TextUnit id="4110" loc="6.402">Romanas veluti saevissima cum legiones</TextUnit>
    <TextUnit id="4111" loc="6.403">Tisiphone regesque movet, quorum agmina pilis,</TextUnit>
    <TextUnit id="4112" loc="6.404">quorum aquilis utrimque micant eademque parentes</TextUnit>
    <TextUnit id="4113" loc="6.405">rura colunt, idem lectos ex omnibus agris</TextUnit>
    <TextUnit id="4114" loc="6.406">miserat infelix non haec ad proelia Thybris:</TextUnit>
    <TextUnit id="4115" loc="6.407">sic modo concordes externaque fata petentes</TextUnit>
    <TextUnit id="4116" loc="6.408">Palladii rapuere metus, sic in sua versi</TextUnit>
    <TextUnit id="4117" loc="6.409">funera concurrunt dominis revocantibus axes.</TextUnit>
    <TextUnit id="4118" loc="6.410">non tam foeda virum Laurentibus agmina terris</TextUnit>
    <TextUnit id="4119" loc="6.411">eiecere Noti, Libyco nec talis imago</TextUnit>
    <TextUnit id="4120" loc="6.412">litore cum fractas involvunt aequora puppes.</TextUnit>
    <TextUnit id="4121" loc="6.413">hinc biiuges, illinc artus tenduntur eriles</TextUnit>
    <TextUnit id="4122" loc="6.414">quos radii, quos frena secant trahiturque trahitque</TextUnit>
    <TextUnit id="4123" loc="6.415">currus caede madens atroque in pulvere regum</TextUnit>
    <TextUnit id="4124" loc="6.416">viscera nunc aliis, aliis nunc curribus haerent.</TextUnit>
    <TextUnit id="4125" loc="6.417">haud usquam Colchorum animi ~neque in peste revinctos~</TextUnit>
    <TextUnit id="4126" loc="6.418">tela, sed implicitos miseraque in peste revinctos</TextUnit>
    <TextUnit id="4127" loc="6.419">confodiunt ac forma necis non altera surgit</TextUnit>
    <TextUnit id="4128" loc="6.420">quam cervos ubi non Umbro venator edaci,</TextUnit>
    <TextUnit id="4129" loc="6.421">non penna petit, haerentes sed cornibus altis</TextUnit>
    <TextUnit id="4130" loc="6.422">invenit et caeca constrictos occupat ira.</TextUnit>
    <TextUnit id="4131" loc="6.423">ipse recollectis audax Ariasmenus armis</TextUnit>
    <TextUnit id="4132" loc="6.424">desilit. illum acies curvae secat undique falcis</TextUnit>
    <TextUnit id="4133" loc="6.425">partiturque rotis atque inde furentia raptus</TextUnit>
    <TextUnit id="4134" loc="6.426">in iuga Circaeos tetigit non amplius agros.</TextUnit>
    <TextUnit id="4135" loc="6.427">Talia certatim Minyae sparsique Cytaei</TextUnit>
    <TextUnit id="4136" loc="6.428">funera miscebant campis Scythiamque premebant.</TextUnit>
    <TextUnit id="4137" loc="6.429">cum Iuno Aesonidae non hanc ad vellera cernens</TextUnit>
    <TextUnit id="4138" loc="6.430">esse viam nec sic reditus regina parandos</TextUnit>
    <TextUnit id="4139" loc="6.431">extremam molitur opem, funesta priusquam</TextUnit>
    <TextUnit id="4140" loc="6.432">consilia ac saevas aperit rex perfidus iras.</TextUnit>
    <TextUnit id="4141" loc="6.433">increpat et seris Vulcanum maesta querellis,</TextUnit>
    <TextUnit id="4142" loc="6.434">cuius flammiferos videt inter regia tauros</TextUnit>
    <TextUnit id="4143" loc="6.435">pascua Tartaream proflantes pectore noctem.</TextUnit>
    <TextUnit id="4144" loc="6.436">haec etenim Minyas ne iungere Marte peracto</TextUnit>
    <TextUnit id="4145" loc="6.437">monstra satis iubeat Cadmei dentibus hydri</TextUnit>
    <TextUnit id="4146" loc="6.438">ante diem, timet et varias circumspicit artes.</TextUnit>
    <TextUnit id="4147" loc="6.439">sola animo Medea subit, mens omnis in una</TextUnit>
    <TextUnit id="4148" loc="6.440">virgine, nocturnis qua nulla potentior aris.</TextUnit>
    <TextUnit id="4149" loc="6.441">illius adflatus sparsosque per avia sucos</TextUnit>
    <TextUnit id="4150" loc="6.442">sidera fixa pavent et avi stupet orbita Solis.</TextUnit>
    <TextUnit id="4151" loc="6.443">mutat agros fluviumque vias, ~suus~ alligat ignis</TextUnit>
    <TextUnit id="4152" loc="6.444">~cuncta sopor~ recolit fessos aetate parentes</TextUnit>
    <TextUnit id="4153" loc="6.445">datque alias sine lege colus. hanc maxima Circe</TextUnit>
    <TextUnit id="4154" loc="6.446">terrificis mirata modis, hanc advena Phrixus</TextUnit>
    <TextUnit id="4155" loc="6.447">quamvis Atracio lunam spumare veneno</TextUnit>
    <TextUnit id="4156" loc="6.448">sciret et Haemoniis agitari cantibus umbras.</TextUnit>
    <TextUnit id="4157" loc="6.449">ergo opibus magicis et virginitate tremendam</TextUnit>
    <TextUnit id="4158" loc="6.450">Iuno duci sociam coniungere quaerit Achivo.</TextUnit>
    <TextUnit id="4159" loc="6.451">non aliam tauris videt et nascentibus armis</TextUnit>
    <TextUnit id="4160" loc="6.452">quippe parem nec quae medio stet in agmine flammae,</TextUnit>
    <TextUnit id="4161" loc="6.453">nullum mente nefas, nullos horrescere visus:</TextUnit>
    <TextUnit id="4162" loc="6.454">quid si caecus amor saevusque accesserit ignis?</TextUnit>
    <TextUnit id="4163" loc="6.455">hinc Veneris thalamos semperque recentia sertis</TextUnit>
    <TextUnit id="4164" loc="6.456">tecta petit. visa iamdudum prosilit altis</TextUnit>
    <TextUnit id="4165" loc="6.457">diva toris volucrumque exercitus omnis Amorum.</TextUnit>
    <TextUnit id="4166" loc="6.458">ac prior hanc placidis supplex Saturnia dictis</TextUnit>
    <TextUnit id="4167" loc="6.459">adgreditur veros metuens aperire timores.</TextUnit>
    <TextUnit id="4168" loc="6.460">'in manibus spes nostra tuis omnisque potestas</TextUnit>
    <TextUnit id="4169" loc="6.461">nunc.' ait 'hoc etiam magis adnue vera fatenti.</TextUnit>
    <TextUnit id="4170" loc="6.462">durus ut Argolicis Tirynthius exsulat oris</TextUnit>
    <TextUnit id="4171" loc="6.463">mens mihi non eadem Iovis atque adversa voluntas,</TextUnit>
    <TextUnit id="4172" loc="6.464">nullus honor thalamis flammaeve in nocte priores.</TextUnit>
    <TextUnit id="4173" loc="6.465">da, precor, artificis blanda adspiramina formae</TextUnit>
    <TextUnit id="4174" loc="6.466">ornatusque tuos terra caeloque potentes!'</TextUnit>
    <TextUnit id="4175" loc="6.467">sensit diva dolos iam pridem sponte requirens</TextUnit>
    <TextUnit id="4176" loc="6.468">Colchida et invisi genus omne exscindere Phoebi.</TextUnit>
    <TextUnit id="4177" loc="6.469">tum vero optatis potitur nec passa precari</TextUnit>
    <TextUnit id="4178" loc="6.470">ulterius dedit acre decus fecundaque monstris</TextUnit>
    <TextUnit id="4179" loc="6.471">cingula, non pietas quibus aut custodia famae,</TextUnit>
    <TextUnit id="4180" loc="6.472">non pudor, at contra levis et festina cupido</TextUnit>
    <TextUnit id="4181" loc="6.473">adfatusque mali dulcisque labantibus error</TextUnit>
    <TextUnit id="4182" loc="6.474">et metus et demens alieni cura pericli.</TextUnit>
    <TextUnit id="4183" loc="6.475">'omne' ait 'imperium natorumque arma meorum</TextUnit>
    <TextUnit id="4184" loc="6.476">cuncta dedi. quascumque libet nunc concute mentes.'</TextUnit>
    <TextUnit id="4185" loc="6.477">Cingitur arcanis Saturnia laeta venenis</TextUnit>
    <TextUnit id="4186" loc="6.478">atque hinc virgineae venit ad penetralia sedis</TextUnit>
    <TextUnit id="4187" loc="6.479">Chalciopen imitata sono formaque sororem.</TextUnit>
    <TextUnit id="4188" loc="6.480">fulsit ab invita numen procul et pavor artus</TextUnit>
    <TextUnit id="4189" loc="6.481">protinus atque ingens Aeetida perculit horror.</TextUnit>
    <TextUnit id="4190" loc="6.482">'ergo nec ignotis Minyas huc fluctibus' inquit</TextUnit>
    <TextUnit id="4191" loc="6.483">'advenisse, soror, nec nostro sola parenti</TextUnit>
    <TextUnit id="4192" loc="6.484">scis socias iunxisse manus? at cetera muros</TextUnit>
    <TextUnit id="4193" loc="6.485">turba tenet fruiturque virum caelestibus armis.</TextUnit>
    <TextUnit id="4194" loc="6.486">tu thalamis ignava sedes, tu sola paterna</TextUnit>
    <TextUnit id="4195" loc="6.487">fixa domo, tales quando tibi cernere reges?'</TextUnit>
    <TextUnit id="4196" loc="6.488">illa nihil contra. nec enim dea passa manumque</TextUnit>
    <TextUnit id="4197" loc="6.489">implicat et rapidis mirantem passibus aufert.</TextUnit>
    <TextUnit id="4198" loc="6.490">ducitur infelix ad moenia summa futuri</TextUnit>
    <TextUnit id="4199" loc="6.491">nescia virgo mali et falsae commissa sorori,</TextUnit>
    <TextUnit id="4200" loc="6.492">lilia per vernos lucent velut alba colores</TextUnit>
    <TextUnit id="4201" loc="6.493">praecipue, quis vita brevis totusque parumper</TextUnit>
    <TextUnit id="4202" loc="6.494">floret honor, fuscis et iam Notus imminet alis.</TextUnit>
    <TextUnit id="4203" loc="6.495">hanc residens altis Hecate Perseia lucis</TextUnit>
    <TextUnit id="4204" loc="6.496">flebat et has imo referebat pectore voces:</TextUnit>
    <TextUnit id="4205" loc="6.497">'deseris heu nostrum nemus aequalesque catervas,</TextUnit>
    <TextUnit id="4206" loc="6.498">a misera, ut Graias haud sponte vageris ad urbes.</TextUnit>
    <TextUnit id="4207" loc="6.499">non invisa tamen neque te, mea cura, relinquam.</TextUnit>
    <TextUnit id="4208" loc="6.500">magna fugae monumenta dabis, spernere nec usquam</TextUnit>
    <TextUnit id="4209" loc="6.501">mendaci captiva viro meque ille magistram</TextUnit>
    <TextUnit id="4210" loc="6.502">sentiet et raptu famulae doluisse pudendo.'</TextUnit>
    <TextUnit id="4211" loc="6.503">dixerat. ast illae murorum extrema capessunt</TextUnit>
    <TextUnit id="4212" loc="6.504">defixaeque virum lituumque fragoribus horrent,</TextUnit>
    <TextUnit id="4213" loc="6.505">quales instanti nimborum frigore maestae</TextUnit>
    <TextUnit id="4214" loc="6.506">succedunt ramis haerentque pavore volucres.</TextUnit>
    <TextUnit id="4215" loc="6.507">Iamque Getae iamque omnis Hiber Drangeaque densa</TextUnit>
    <TextUnit id="4216" loc="6.508">strage cadit legio et latis prosternitur arvis.</TextUnit>
    <TextUnit id="4217" loc="6.509">semineces duplicesque inter sua tela suosque</TextUnit>
    <TextUnit id="4218" loc="6.510">inter equos saevam misero luctamine versant</TextUnit>
    <TextUnit id="4219" loc="6.511">congeriem et longis campos singultibus implent.</TextUnit>
    <TextUnit id="4220" loc="6.512">victores patrium contra paeana Geloni</TextUnit>
    <TextUnit id="4221" loc="6.513">congeminant, eadem redeunt mox gaudia victis</TextUnit>
    <TextUnit id="4222" loc="6.514">qua deus et melior belli respexit imago.</TextUnit>
    <TextUnit id="4223" loc="6.515">Quis tales obitus dederit, quis talia facta</TextUnit>
    <TextUnit id="4224" loc="6.516">dic age tuque feri reminiscere, Musa, furoris.</TextUnit>
    <TextUnit id="4225" loc="6.517">Absyrtus clipei radiis curruque coruscus</TextUnit>
    <TextUnit id="4226" loc="6.518">Solis avi (cuius vibrantem comminus hastam</TextUnit>
    <TextUnit id="4227" loc="6.519">cernere nec galeam gentes potuere minantem,</TextUnit>
    <TextUnit id="4228" loc="6.520">sed trepidae redeunt et verso vulnera tergo</TextUnit>
    <TextUnit id="4229" loc="6.521">accipiunt magnisque fugam clamoribus augent)</TextUnit>
    <TextUnit id="4230" loc="6.522">proterit impulsu gravis agmina corporaque atris</TextUnit>
    <TextUnit id="4231" loc="6.523">sternit equis gemitusque premit spirantis acervi.</TextUnit>
    <TextUnit id="4232" loc="6.524">nec levior comitatur Aron, horrentia cuius</TextUnit>
    <TextUnit id="4233" loc="6.525">discolor arma super squalentesque aere lacertos</TextUnit>
    <TextUnit id="4234" loc="6.526">barbarica chlamys ardet acu tremefactaque vento</TextUnit>
    <TextUnit id="4235" loc="6.527">implet equum, qualis roseis it Lucifer alis,</TextUnit>
    <TextUnit id="4236" loc="6.528">quem Venus inlustri gaudet producere caelo.</TextUnit>
    <TextUnit id="4237" loc="6.529">at non inde procul Rambelus et acer Otaxes</TextUnit>
    <TextUnit id="4238" loc="6.530">dispulerant Colchos pariterque inglorius Armis,</TextUnit>
    <TextUnit id="4239" loc="6.531">fraude nova stabula et furtis adsuetus inultis</TextUnit>
    <TextUnit id="4240" loc="6.532">depopulare greges frontem cum cornibus auxit</TextUnit>
    <TextUnit id="4241" loc="6.533">hispidus inque dei latuit terrore Lycaei;</TextUnit>
    <TextUnit id="4242" loc="6.534">hac tunc attonitos facie defixerat hostes.</TextUnit>
    <TextUnit id="4243" loc="6.535">quem simul ac nota formidine bella moventem</TextUnit>
    <TextUnit id="4244" loc="6.536">vidit Aron, 'pavidos te' inquit 'nunc rere magistros</TextUnit>
    <TextUnit id="4245" loc="6.537">et stolidum petiisse pecus? non pascua nec bos</TextUnit>
    <TextUnit id="4246" loc="6.538">hic tibi: nocturni mitte haec simulamina Panis</TextUnit>
    <TextUnit id="4247" loc="6.539">neve deum mihi finge. deus quoque consere dextram.'</TextUnit>
    <TextUnit id="4248" loc="6.540">sic ait intentaque adiutum missile planta</TextUnit>
    <TextUnit id="4249" loc="6.541">derigit et lapsis patuerunt vulnera villis.</TextUnit>
    <TextUnit id="4250" loc="6.542">nec minus Aeolii proles Aeetia Phrixi</TextUnit>
    <TextUnit id="4251" loc="6.543">fertur et ipsa furens ac se modo laeta Cytaeis</TextUnit>
    <TextUnit id="4252" loc="6.544">agminibus, modo cognatis ostentat Achivis.</TextUnit>
    <TextUnit id="4253" loc="6.545">atque hos in medio duri discrimine belli</TextUnit>
    <TextUnit id="4254" loc="6.546">laudibus inque ipsis gaudens ubi vidit Iason</TextUnit>
    <TextUnit id="4255" loc="6.547">'macte' ait 'o nostrum genus et iam certa propago</TextUnit>
    <TextUnit id="4256" loc="6.548">Aeoliae nec opina domus. sat magna laborum</TextUnit>
    <TextUnit id="4257" loc="6.549">dona fero, satis hoc visu quaecumque rependo.'</TextUnit>
    <TextUnit id="4258" loc="6.550">dixit et in Sueten magnique in fata Ceramni</TextUnit>
    <TextUnit id="4259" loc="6.551">emicuit clipeumque rotans hunc poplite caeso</TextUnit>
    <TextUnit id="4260" loc="6.552">deicit, illum aperit lato per pectus hiatu.</TextUnit>
    <TextUnit id="4261" loc="6.553">Argus utrumque ab equis ingenti porrigit arvo</TextUnit>
    <TextUnit id="4262" loc="6.554">et Zacorum et Phalcen, peditem pedes haurit Amastrin.</TextUnit>
    <TextUnit id="4263" loc="6.555">sanguinis ille globos effusaque viscera gestat</TextUnit>
    <TextUnit id="4264" loc="6.556">barbarus et cassa stridens sublabitur ira.</TextUnit>
    <TextUnit id="4265" loc="6.557">dat Calais Barisanta neci semperque propinquas</TextUnit>
    <TextUnit id="4266" loc="6.558">Riphea venali comitantem sanguine pugnas.</TextUnit>
    <TextUnit id="4267" loc="6.559">centum lecta boum bellator corpora, centum</TextUnit>
    <TextUnit id="4268" loc="6.560">pactus equos; his ille animam lucemque rependit</TextUnit>
    <TextUnit id="4269" loc="6.561">credulus; at tandem dulces iam cassus in auras</TextUnit>
    <TextUnit id="4270" loc="6.562">respicit ac nulla caelum reparabile gaza.</TextUnit>
    <TextUnit id="4271" loc="6.563">labitur intortos per tempora caerula crines</TextUnit>
    <TextUnit id="4272" loc="6.564">tunc quoque materna velatus harundine Peucon.</TextUnit>
    <TextUnit id="4273" loc="6.565">at genetrix imis pariter Maeotis ab antris</TextUnit>
    <TextUnit id="4274" loc="6.566">implevit plangore lacus natumque vocavit</TextUnit>
    <TextUnit id="4275" loc="6.567">iam non per ripas, iam non per curva volantem</TextUnit>
    <TextUnit id="4276" loc="6.568">stagna nec in medio truncantem marmore cervos.</TextUnit>
    <TextUnit id="4277" loc="6.569">Eurytus Exomatas agit aequore. Nestoris hastae</TextUnit>
    <TextUnit id="4278" loc="6.570">immoritur primaevus Helix nec reddita caro</TextUnit>
    <TextUnit id="4279" loc="6.571">nutrimenta patri, brevibus ereptus in annis.</TextUnit>
    <TextUnit id="4280" loc="6.572">at Latagum Zetemque Daraps, illum exigit hasta,</TextUnit>
    <TextUnit id="4281" loc="6.573">hic fugit, ingentem subiti cum sanguinis undam</TextUnit>
    <TextUnit id="4282" loc="6.574">vidit et extremo lucentia pectora ferro.</TextUnit>
    <TextUnit id="4283" loc="6.575">Ecce autem muris residens Medea paternis</TextUnit>
    <TextUnit id="4284" loc="6.576">singula dum magni lustrat certamina belli</TextUnit>
    <TextUnit id="4285" loc="6.577">atque hos ipsa procul densa in caligine reges</TextUnit>
    <TextUnit id="4286" loc="6.578">agnoscit quaeritque alios Iunone magistra,</TextUnit>
    <TextUnit id="4287" loc="6.579">conspicit Aesonium longe caput ac simul acres</TextUnit>
    <TextUnit id="4288" loc="6.580">huc oculos sensusque refert animumque faventem,</TextUnit>
    <TextUnit id="4289" loc="6.581">nunc quo se raperet, nunc quo diversus abiret</TextUnit>
    <TextUnit id="4290" loc="6.582">ante videns, quotque unus equos, quot funderet arma</TextUnit>
    <TextUnit id="4291" loc="6.583">errantesque viros quam densis sisteret hastis.</TextUnit>
    <TextUnit id="4292" loc="6.584">quaque iterum tacito sparsit vaga lumina vultu</TextUnit>
    <TextUnit id="4293" loc="6.585">aut fratris quaerens aut pacti coniugis arma,</TextUnit>
    <TextUnit id="4294" loc="6.586">saevus ibi miserae solusque occurrit Iason.</TextUnit>
    <TextUnit id="4295" loc="6.587">tunc his germanam adgreditur ceu nescia dictis:</TextUnit>
    <TextUnit id="4296" loc="6.588">'quis precor hic toto iamdudum fervere campo</TextUnit>
    <TextUnit id="4297" loc="6.589">quem tueor quemque ipsa vides? nam te quoque tali</TextUnit>
    <TextUnit id="4298" loc="6.590">attonitam virtute reor.' contra aspera Iuno</TextUnit>
    <TextUnit id="4299" loc="6.591">reddit agens stimulis ac diris fraudibus urget.</TextUnit>
    <TextUnit id="4300" loc="6.592">'ipsum' ait 'Aesoniden cernis, soror, aequore tanto</TextUnit>
    <TextUnit id="4301" loc="6.593">debita cognati repetit qui vellera Phrixi</TextUnit>
    <TextUnit id="4302" loc="6.594">nec nunc laude prior generis nec sanguine quisquam.</TextUnit>
    <TextUnit id="4303" loc="6.595">aspicis ut Minyas inter proceresque Cytaeos</TextUnit>
    <TextUnit id="4304" loc="6.596">emicet effulgens quantisque insultet acervis?</TextUnit>
    <TextUnit id="4305" loc="6.597">et iam vela dabit, iam litora nostra relinquet</TextUnit>
    <TextUnit id="4306" loc="6.598">Thessaliae felicis opes dilectaque Phrixo</TextUnit>
    <TextUnit id="4307" loc="6.599">rura petens. eat atque utinam superetque labores!'</TextUnit>
    <TextUnit id="4308" loc="6.600">tantum effata magis campis intendere suadet</TextUnit>
    <TextUnit id="4309" loc="6.601">dum datur ardentesque viri percurrere pugnas,</TextUnit>
    <TextUnit id="4310" loc="6.602">ac simul hanc dictis, illum dea Marte secundo</TextUnit>
    <TextUnit id="4311" loc="6.603">impulit atque novas egit sub pectora vires.</TextUnit>
    <TextUnit id="4312" loc="6.604">ora sub excelso iamdudum vertice coni</TextUnit>
    <TextUnit id="4313" loc="6.605">saeva micant cursuque ardescit nec tibi, Perse,</TextUnit>
    <TextUnit id="4314" loc="6.606">nec tibi, virgo, iubae laetabile sidus Achivae,</TextUnit>
    <TextUnit id="4315" loc="6.607">acer ut autumni canis iratoque vocati</TextUnit>
    <TextUnit id="4316" loc="6.608">ab Iove fatales ad regna iniusta cometae.</TextUnit>
    <TextUnit id="4317" loc="6.609">nec sua Crethiden latuit dea vimque recentem</TextUnit>
    <TextUnit id="4318" loc="6.610">sentit agi membris ac se super agmina tollit,</TextUnit>
    <TextUnit id="4319" loc="6.611">quantus ubi ipse gelu magnoque incanuit imbre</TextUnit>
    <TextUnit id="4320" loc="6.612">Caucasus et summas abiit hibernus in Arctos.</TextUnit>
    <TextUnit id="4321" loc="6.613">tunc vero, stabulis qualis leo saevit opimis</TextUnit>
    <TextUnit id="4322" loc="6.614">luxurians spargitque famem mutatque cruores,</TextUnit>
    <TextUnit id="4323" loc="6.615">sic neque parte ferox nec caede moratur in una</TextUnit>
    <TextUnit id="4324" loc="6.616">turbidus inque omnes pariter furit ac modo saevo</TextUnit>
    <TextUnit id="4325" loc="6.617">ense, modo infesta rarescunt cuspide pugnae.</TextUnit>
    <TextUnit id="4326" loc="6.618">tunc et terrificis undantem crinibus Hebrum</TextUnit>
    <TextUnit id="4327" loc="6.619">et Geticum Priona ferit, caput eripit Auchi</TextUnit>
    <TextUnit id="4328" loc="6.620">~bracchiaque~ et vastis volvendum mittit harenis.</TextUnit>
    <TextUnit id="4329" loc="6.621">At genitus Iove complerat sua fata Colaxes</TextUnit>
    <TextUnit id="4330" loc="6.622">iamque pater maesto contristat sidera vultu</TextUnit>
    <TextUnit id="4331" loc="6.623">talibus aegra movens nequiquam pectora curis:</TextUnit>
    <TextUnit id="4332" loc="6.624">'ei mihi, si durae natum subducere sorti</TextUnit>
    <TextUnit id="4333" loc="6.625">moliar atque meis ausim confidere regnis,</TextUnit>
    <TextUnit id="4334" loc="6.626">frater adhuc Amyci maeret nece cunctaque divum</TextUnit>
    <TextUnit id="4335" loc="6.627">turba fremunt quorum nati cecidere cadentque.</TextUnit>
    <TextUnit id="4336" loc="6.628">quin habeat sua quemque dies cunctisque negabo</TextUnit>
    <TextUnit id="4337" loc="6.629">quae mihi.' supremos misero sic fatus honores</TextUnit>
    <TextUnit id="4338" loc="6.630">congerit atque animis moriturum ingentibus implet.</TextUnit>
    <TextUnit id="4339" loc="6.631">ille volat campis immensaque funera miscet</TextUnit>
    <TextUnit id="4340" loc="6.632">per cuneos, velut hiberno proruptus ab arcu</TextUnit>
    <TextUnit id="4341" loc="6.633">imber agens scopulos nemorumque operumque ruinas,</TextUnit>
    <TextUnit id="4342" loc="6.634">donec ab ingenti bacchatus vertice montis</TextUnit>
    <TextUnit id="4343" loc="6.635">frangitur inque novum paulatim deficit amnem.</TextUnit>
    <TextUnit id="4344" loc="6.636">talis in extremo proles Iovis emicat aevo</TextUnit>
    <TextUnit id="4345" loc="6.637">et nunc magnanimos Hypetaona Gessithoumque</TextUnit>
    <TextUnit id="4346" loc="6.638">nunc Arinen Olbumque rotat. iam saucius Aprem</TextUnit>
    <TextUnit id="4347" loc="6.639">et desertus equo Thydrum pedes excipit hasta</TextUnit>
    <TextUnit id="4348" loc="6.640">Phasiaden, pecoris custos de more paterni</TextUnit>
    <TextUnit id="4349" loc="6.641">Caucasus ad primas genuit quem Phasidis undas.</TextUnit>
    <TextUnit id="4350" loc="6.642">hinc puero cognomen erat famulumque ferebant</TextUnit>
    <TextUnit id="4351" loc="6.643">Phasidis intonso nequiquam crine parentes.</TextUnit>
    <TextUnit id="4352" loc="6.644">iamque aliis instabat atrox cum diva supremas</TextUnit>
    <TextUnit id="4353" loc="6.645">rumpit iniqua colus victorque advenit Iason.</TextUnit>
    <TextUnit id="4354" loc="6.646">excipit hunc saeva sic fatus voce Colaxes:</TextUnit>
    <TextUnit id="4355" loc="6.647">'vos Scythiae saturare canes Scythiaeque volucres</TextUnit>
    <TextUnit id="4356" loc="6.648">huc miseri venistis?' ait saxumque prehensum,</TextUnit>
    <TextUnit id="4357" loc="6.649">illius et dextrae gestamen et illius aevi,</TextUnit>
    <TextUnit id="4358" loc="6.650">concussa molitur humo, quod regia Iuno</TextUnit>
    <TextUnit id="4359" loc="6.651">flexit ad ignotum caput infletumque Monesi.</TextUnit>
    <TextUnit id="4360" loc="6.652">praeceps ille ruit. nato non depulit ictus</TextUnit>
    <TextUnit id="4361" loc="6.653">Iuppiter, Aesoniae vulnus fatale sed hastae</TextUnit>
    <TextUnit id="4362" loc="6.654">per clipeum, per pectus abit lapsoque cruentus</TextUnit>
    <TextUnit id="4363" loc="6.655">advolat Aesonides mortemque cadentis acerbat.</TextUnit>
    <TextUnit id="4364" loc="6.656">spargitur hinc miserisque venit iam notus Alanis.</TextUnit>
    <TextUnit id="4365" loc="6.657">At regina virum (neque enim deus amovet ignem)</TextUnit>
    <TextUnit id="4366" loc="6.658">persequitur lustrans oculisque ardentibus haeret.</TextUnit>
    <TextUnit id="4367" loc="6.659">et iam laeta minus praesentis imagine pugnae</TextUnit>
    <TextUnit id="4368" loc="6.660">castigatque metus et quas alit inscia curas</TextUnit>
    <TextUnit id="4369" loc="6.661">respiciens an vera soror nec credere falsos</TextUnit>
    <TextUnit id="4370" loc="6.662">audet atrox vultus eademque in gaudia rursus</TextUnit>
    <TextUnit id="4371" loc="6.663">labitur et saevae trahitur dulcedine flammae.</TextUnit>
    <TextUnit id="4372" loc="6.664">ac velut ante comas ac summa cacumina silvae</TextUnit>
    <TextUnit id="4373" loc="6.665">lenibus adludit flabris levis Auster, at illum</TextUnit>
    <TextUnit id="4374" loc="6.666">protinus immanem miserae sensere carinae,</TextUnit>
    <TextUnit id="4375" loc="6.667">talis ad extremos agitur Medea furores.</TextUnit>
    <TextUnit id="4376" loc="6.668">interdum blandae derepta monilia divae</TextUnit>
    <TextUnit id="4377" loc="6.669">contrectat miseroque aptat flagrantia collo,</TextUnit>
    <TextUnit id="4378" loc="6.670">quaque dedit teneros aurum furiale per artus,</TextUnit>
    <TextUnit id="4379" loc="6.671">deficit; ac sua virgo deae gestamina reddit</TextUnit>
    <TextUnit id="4380" loc="6.672">non gemmis, non illa levi turbata metallo,</TextUnit>
    <TextUnit id="4381" loc="6.673">sed facibus, sed mole dei, quem pectore toto</TextUnit>
    <TextUnit id="4382" loc="6.674">iam tenet. extremus roseo pudor errat in ore.</TextUnit>
    <TextUnit id="4383" loc="6.675">ac prior his: 'credisne patrem promissa daturum,</TextUnit>
    <TextUnit id="4384" loc="6.676">o soror, Argolicus cui dis melioribus hospes</TextUnit>
    <TextUnit id="4385" loc="6.677">contigit? aut belli quantum iam restat acerbi?</TextUnit>
    <TextUnit id="4386" loc="6.678">heu quibus ignota sese pro gente periclis</TextUnit>
    <TextUnit id="4387" loc="6.679">obicit!' haec fantem medio in sermone reliquit</TextUnit>
    <TextUnit id="4388" loc="6.680">incepti iam Iuno potens securaque fraudis.</TextUnit>
    <TextUnit id="4389" loc="6.681">imminet e celsis audentius improba muris</TextUnit>
    <TextUnit id="4390" loc="6.682">virgo nec ablatam sequitur quaeritve sororem.</TextUnit>
    <TextUnit id="4391" loc="6.683">at quotiens vis dura ducum densique repente</TextUnit>
    <TextUnit id="4392" loc="6.684">Aesoniden pressere viri cumque omnis in unum</TextUnit>
    <TextUnit id="4393" loc="6.685">imber iit, totiens saxis pulsatur et hastis.</TextUnit>
    <TextUnit id="4394" loc="6.686">primaque ad infesti Lexanoris horruit arcus,</TextUnit>
    <TextUnit id="4395" loc="6.687">alta sed Aesonium supra caput exit harundo</TextUnit>
    <TextUnit id="4396" loc="6.688">teque, Caice, petit. coniunx miseranda Caico</TextUnit>
    <TextUnit id="4397" loc="6.689">linquitur et primo domus imperfecta cubili.</TextUnit>
    <TextUnit id="4398" loc="6.690">Regius Eois Myraces interpres ab oris</TextUnit>
    <TextUnit id="4399" loc="6.691">venerat ut Colchos procul atque Aeetia Parthis</TextUnit>
    <TextUnit id="4400" loc="6.692">foedera donato non inrita iungeret auro.</TextUnit>
    <TextUnit id="4401" loc="6.693">tum iuvenem terris Parcae tenuere Cytaeis</TextUnit>
    <TextUnit id="4402" loc="6.694">ac subiti Mavortis amor: simul armiger ibat</TextUnit>
    <TextUnit id="4403" loc="6.695">semivir impubemque gerens sterilemque iuventam.</TextUnit>
    <TextUnit id="4404" loc="6.696">ipse ~pharetratis~ residens ad frena tapetis</TextUnit>
    <TextUnit id="4405" loc="6.697">nunc levis infesto procurrit in agmina curru,</TextUnit>
    <TextUnit id="4406" loc="6.698">nunc fuga conversas spargit mentita sagittas.</TextUnit>
    <TextUnit id="4407" loc="6.699">at viridem gemmis et eoae stamine silvae</TextUnit>
    <TextUnit id="4408" loc="6.700">subligat extrema patrium cervice tiaran</TextUnit>
    <TextUnit id="4409" loc="6.701">insignis manicis, insignis acinace dextro;</TextUnit>
    <TextUnit id="4410" loc="6.702">improba barbaricae procurrunt tegmina plantae.</TextUnit>
    <TextUnit id="4411" loc="6.703">nec latuere diu saevum spolia illa Syenen</TextUnit>
    <TextUnit id="4412" loc="6.704">perque levem et multo maculatam murice tigrin</TextUnit>
    <TextUnit id="4413" loc="6.705">concita cuspis abit. subitos ex ore cruores</TextUnit>
    <TextUnit id="4414" loc="6.706">saucia tigris hiat vitamque effundit erilem.</TextUnit>
    <TextUnit id="4415" loc="6.707">ipse puer fracto pronum caput implicat arcu.</TextUnit>
    <TextUnit id="4416" loc="6.708">sanguine tunc atro chlamys ignea, sanguine vultus</TextUnit>
    <TextUnit id="4417" loc="6.709">et gravidae maduere comae, quas flore Sabaeo</TextUnit>
    <TextUnit id="4418" loc="6.710">nutrierat liquidoque parens signaverat auro.</TextUnit>
    <TextUnit id="4419" loc="6.711">qualem siquis aquis et fertilis ubere terrae</TextUnit>
    <TextUnit id="4420" loc="6.712">educat ac ventis oleam felicibus implet</TextUnit>
    <TextUnit id="4421" loc="6.713">nec labor adsiduus nec spes sua fallit alentem</TextUnit>
    <TextUnit id="4422" loc="6.714">iamque videt primam tenero de vertice frondem,</TextUnit>
    <TextUnit id="4423" loc="6.715">cum subito immissis praeceps Aquilonia nimbis</TextUnit>
    <TextUnit id="4424" loc="6.716">venit hiems nigraque evulsam tendit harena:</TextUnit>
    <TextUnit id="4425" loc="6.717">haud secus ante urbem Myraces atque ipsius ante</TextUnit>
    <TextUnit id="4426" loc="6.718">virginis ora cadit. sed non magis illa movetur</TextUnit>
    <TextUnit id="4427" loc="6.719">unius aegra metu quam te, Meleagre, furentem,</TextUnit>
    <TextUnit id="4428" loc="6.720">quam Talaum videt aut pugnas miratur Acasti.</TextUnit>
    <TextUnit id="4429" loc="6.721">at satis hos ipsae gentes campique videbant</TextUnit>
    <TextUnit id="4430" loc="6.722">tempestate pari versis incumbere turmis.</TextUnit>
    <TextUnit id="4431" loc="6.723">ante oculos fuga foeda ducum largusque cadentum</TextUnit>
    <TextUnit id="4432" loc="6.724">it cruor et currus dominis ingentibus orbi.</TextUnit>
    <TextUnit id="4433" loc="6.725">Non tulit hos Perses gemitus clademque suorum</TextUnit>
    <TextUnit id="4434" loc="6.726">tergaque versa tuens his caelum questibus implet:</TextUnit>
    <TextUnit id="4435" loc="6.727">'quid me iam patriis eiectum sedibus istas</TextUnit>
    <TextUnit id="4436" loc="6.728">ut struerem pugnas Scythiamque in bella moverem</TextUnit>
    <TextUnit id="4437" loc="6.729">vos superi, vos augurio lusistis inani?</TextUnit>
    <TextUnit id="4438" loc="6.730">quid fratris meritas tum, Iuppiter, omina poenas</TextUnit>
    <TextUnit id="4439" loc="6.731">promisere mihi? nobis Argoa parabas</TextUnit>
    <TextUnit id="4440" loc="6.732">scilicet auxilia et tantas coniungere vires.</TextUnit>
    <TextUnit id="4441" loc="6.733">saeva quidem lucis miseris mora, dent tamen oro</TextUnit>
    <TextUnit id="4442" loc="6.734">unum illum mihi fata diem, qui fallat Achivos</TextUnit>
    <TextUnit id="4443" loc="6.735">sic meritos quoque hunc videam virtute superbum</TextUnit>
    <TextUnit id="4444" loc="6.736">Aesoniden tantos flentem sine honore labores!'</TextUnit>
    <TextUnit id="4445" loc="6.737">dixerat haec pectusque suis everberat armis</TextUnit>
    <TextUnit id="4446" loc="6.738">et galeam fletu, galeam singultibus implet.</TextUnit>
    <TextUnit id="4447" loc="6.739">ibat et in medii praeceps incendia belli,</TextUnit>
    <TextUnit id="4448" loc="6.740">ni prior adversis Pallas vidisset ab armis</TextUnit>
    <TextUnit id="4449" loc="6.741">et secum: 'ruit ecce ferox in funera Perses,</TextUnit>
    <TextUnit id="4450" loc="6.742">quem genitor Colchis solioque imponere fratris</TextUnit>
    <TextUnit id="4451" loc="6.743">iam statuit. nostra vereor ne fraude peremptum</TextUnit>
    <TextUnit id="4452" loc="6.744">increpet et culpam hanc magno terrore rependat.'</TextUnit>
    <TextUnit id="4453" loc="6.745">haec dicens atro nebulam diffundit amictu</TextUnit>
    <TextUnit id="4454" loc="6.746">stridentesque viri circum caput amovet hastas.</TextUnit>
    <TextUnit id="4455" loc="6.747">ille super socias clementi turbine gentes</TextUnit>
    <TextUnit id="4456" loc="6.748">erigitur paulumque levi raptatus in aethra</TextUnit>
    <TextUnit id="4457" loc="6.749">iam tandem extremas pugnae defertur in oras,</TextUnit>
    <TextUnit id="4458" loc="6.750">forte ubi serus Hiber Issedoniaeque phalanges</TextUnit>
    <TextUnit id="4459" loc="6.751">Marte carent solisque iuvant clamoribus agmen.</TextUnit>
    <TextUnit id="4460" loc="6.752">Nox simul astriferas profert optabilis umbras</TextUnit>
    <TextUnit id="4461" loc="6.753">et cadit extemplo belli fragor aegraque muris</TextUnit>
    <TextUnit id="4462" loc="6.754">digreditur longum virgo perpessa timorem.</TextUnit>
    <TextUnit id="4463" loc="6.755">ut fera Nyctelii paulum per sacra resistunt,</TextUnit>
    <TextUnit id="4464" loc="6.756">mox rapuere deum iamiam in quodcumque paratae</TextUnit>
    <TextUnit id="4465" loc="6.757">Thyiades, haud alio remeat Medea tumultu</TextUnit>
    <TextUnit id="4466" loc="6.758">atque inter Graiumque acies patriasque phalangas</TextUnit>
    <TextUnit id="4467" loc="6.759">semper inexpletis agnoscit Iasona curis</TextUnit>
    <TextUnit id="4468" loc="6.760">armaque quique cava superest de casside vultus.</TextUnit>
    <TextUnit id="4469" loc="7.1">Te quoque Thessalico iam serus ab hospite vesper</TextUnit>
    <TextUnit id="4470" loc="7.2">dividit et iam te tua gaudia, virgo, relinquunt</TextUnit>
    <TextUnit id="4471" loc="7.3">noxque ruit soli veniens non mitis amanti.</TextUnit>
    <TextUnit id="4472" loc="7.4">ergo ubi cunctatis extremo in limine plantis</TextUnit>
    <TextUnit id="4473" loc="7.5">contigit aegra toros et mens incensa tenebris,</TextUnit>
    <TextUnit id="4474" loc="7.6">vertere tunc varios per longa insomnia questus</TextUnit>
    <TextUnit id="4475" loc="7.7">nec pereat quo scire malo tandemque fateri</TextUnit>
    <TextUnit id="4476" loc="7.8">ausa sibi ~paulum~ medio sic fata dolore est:</TextUnit>
    <TextUnit id="4477" loc="7.9">'nunc ego quo casu vel quo sic pervigil usque</TextUnit>
    <TextUnit id="4478" loc="7.10">ipsa volens errore trahor? non haec mihi certe</TextUnit>
    <TextUnit id="4479" loc="7.11">nox erat ante tuos, iuvenis fortissime, vultus,</TextUnit>
    <TextUnit id="4480" loc="7.12">quos ego cur iterum demens iterumque recordor</TextUnit>
    <TextUnit id="4481" loc="7.13">tam magno discreta mari? quid in hospite solo</TextUnit>
    <TextUnit id="4482" loc="7.14">mens mihi? cognati potius iam vellera Phrixi</TextUnit>
    <TextUnit id="4483" loc="7.15">accipiat, quae sola petit quaeque una laborum</TextUnit>
    <TextUnit id="4484" loc="7.16">causa viro. nam quando domos has ille reviset</TextUnit>
    <TextUnit id="4485" loc="7.17">aut meus Aesonias quando pater ibit ad urbes?</TextUnit>
    <TextUnit id="4486" loc="7.18">felices mediis qui se dare fluctibus ausi</TextUnit>
    <TextUnit id="4487" loc="7.19">nec tantas timuere vias talemque secuti</TextUnit>
    <TextUnit id="4488" loc="7.20">huc qui deinde virum; sed, sit quoque talis, abito.'</TextUnit>
    <TextUnit id="4489" loc="7.21">tum iactata toro totumque experta cubile</TextUnit>
    <TextUnit id="4490" loc="7.22">ecce videt tenui candescere limen Eoo.</TextUnit>
    <TextUnit id="4491" loc="7.23">nec minus insomnem lux orta refecit amantem</TextUnit>
    <TextUnit id="4492" loc="7.24">quam cum languentes levis erigit imber aristas</TextUnit>
    <TextUnit id="4493" loc="7.25">grataque iam fessis descendunt flamina remis.</TextUnit>
    <TextUnit id="4494" loc="7.26">At sua longarum Minyas iam cura viarum</TextUnit>
    <TextUnit id="4495" loc="7.27">admonet inque ipso nequiquam tempore regem</TextUnit>
    <TextUnit id="4496" loc="7.28">laetitiae meritique petunt. quem passus Iason</TextUnit>
    <TextUnit id="4497" loc="7.29">vota prius captasque deis accendere praedas</TextUnit>
    <TextUnit id="4498" loc="7.30">prominet atque oculos longe tenet, aurea si iam</TextUnit>
    <TextUnit id="4499" loc="7.31">pellis et oblatis clarescant atria villis.</TextUnit>
    <TextUnit id="4500" loc="7.32">ille autem iamiam vultus vocesque parantem</TextUnit>
    <TextUnit id="4501" loc="7.33">ante capit rumpitque moras inque ipsa morantis</TextUnit>
    <TextUnit id="4502" loc="7.34">prosilit ora viri talique effunditur ira:</TextUnit>
    <TextUnit id="4503" loc="7.35">'orbe satos alio, sua litora regnaque habentes,</TextUnit>
    <TextUnit id="4504" loc="7.36">quis furor has mediis tot fluctibus egit in oras</TextUnit>
    <TextUnit id="4505" loc="7.37">quisve mei vos tantus amor? tu prima malorum</TextUnit>
    <TextUnit id="4506" loc="7.38">causa mihi, tu, Phrixe gener! non te aequore mersum</TextUnit>
    <TextUnit id="4507" loc="7.39">quo soror, ut felix nullos nunc nomine Graios</TextUnit>
    <TextUnit id="4508" loc="7.40">nossem ego! quis regum Pelias, quis Thessalus aut quae</TextUnit>
    <TextUnit id="4509" loc="7.41">Graecia? quodnam hominum Minyae genus aut ubi cautes</TextUnit>
    <TextUnit id="4510" loc="7.42">Cyaneae? venit Scythicas en hospes in oras.</TextUnit>
    <TextUnit id="4511" loc="7.43">quinquaginta Asiam (pudet heu) penetrarit Iason</TextUnit>
    <TextUnit id="4512" loc="7.44">exulibus meque ante alios sic spreverit una,</TextUnit>
    <TextUnit id="4513" loc="7.45">una ratis, spolium ut vivo de rege reportet?</TextUnit>
    <TextUnit id="4514" loc="7.46">ipsum offerre meos, ipsum iam pandere lucos</TextUnit>
    <TextUnit id="4515" loc="7.47">imperet et nullo dignetur vincere bello?</TextUnit>
    <TextUnit id="4516" loc="7.48">cur age non templis sacrata avellere dona</TextUnit>
    <TextUnit id="4517" loc="7.49">omnibus atque ipsas gremiis abducere natas,</TextUnit>
    <TextUnit id="4518" loc="7.50">praedo, libet? vobisne domos, vobisne parentes</TextUnit>
    <TextUnit id="4519" loc="7.51">esse putem, ratis infandis quos sola rapinis</TextUnit>
    <TextUnit id="4520" loc="7.52">saevaque pascit hiems et quos, credamus ut ipsis,</TextUnit>
    <TextUnit id="4521" loc="7.53">rex suus inlisit pelago vetuitque reverti,</TextUnit>
    <TextUnit id="4522" loc="7.54">scilicet Aeoliae pecudis poteretur ut auro?</TextUnit>
    <TextUnit id="4523" loc="7.55">ante meus caesa descendet Caucasus umbra</TextUnit>
    <TextUnit id="4524" loc="7.56">ac prior Haemonias repetet super aequora praedas,</TextUnit>
    <TextUnit id="4525" loc="7.57">ante ego cum vittis cernam feralibus Hellen.</TextUnit>
    <TextUnit id="4526" loc="7.58">si tamen his aliter perstas non cedere terris</TextUnit>
    <TextUnit id="4527" loc="7.59">teque pudor cassi reditus movet ac latet una</TextUnit>
    <TextUnit id="4528" loc="7.60">nescioquid plus puppe viris, haud ipse morabor</TextUnit>
    <TextUnit id="4529" loc="7.61">quae petitis; modo nostra prior tu perfice iussa.</TextUnit>
    <TextUnit id="4530" loc="7.62">Martius ante urbem longis iacet horridus annis</TextUnit>
    <TextUnit id="4531" loc="7.63">campus et ardentes ac me quoque vomere presso,</TextUnit>
    <TextUnit id="4532" loc="7.64">me quoque cunctantes interdum agnoscere tauri.</TextUnit>
    <TextUnit id="4533" loc="7.65">his magis atque magis rabiem nunc nostra senectus</TextUnit>
    <TextUnit id="4534" loc="7.66">luxuriemque dedit solitoque superbior ignis</TextUnit>
    <TextUnit id="4535" loc="7.67">ore fremit. succede meae, fortissime, laudi</TextUnit>
    <TextUnit id="4536" loc="7.68">et nostros recole, hospes, agros! nec semina derunt,</TextUnit>
    <TextUnit id="4537" loc="7.69">quae prius ipse dabam, et messes, quas solus obibam.</TextUnit>
    <TextUnit id="4538" loc="7.70">consiliis nox una satis tecumque retracta</TextUnit>
    <TextUnit id="4539" loc="7.71">cumque tuis haec iussa deis, ac siquid in isto est</TextUnit>
    <TextUnit id="4540" loc="7.72">robore praedicti venies in rura laboris.</TextUnit>
    <TextUnit id="4541" loc="7.73">ipse incertus adhuc tenebris te protinus illis</TextUnit>
    <TextUnit id="4542" loc="7.74">involvi flammisque velim, durare parumper</TextUnit>
    <TextUnit id="4543" loc="7.75">an magis, everso iacias dum semina campo,</TextUnit>
    <TextUnit id="4544" loc="7.76">ac tibi Cadmei dum dentibus exeat hydri</TextUnit>
    <TextUnit id="4545" loc="7.77">miles et armata florescant pube novales.'</TextUnit>
    <TextUnit id="4546" loc="7.78">Filia prima trucis vocem mirata tyranni</TextUnit>
    <TextUnit id="4547" loc="7.79">haesit et ad iuvenem pallentia rettulit ora</TextUnit>
    <TextUnit id="4548" loc="7.80">contremuitque metu ne nescius audeat hospes</TextUnit>
    <TextUnit id="4549" loc="7.81">seque miser ne posse putet. perstrinxerat horror</TextUnit>
    <TextUnit id="4550" loc="7.82">ipsum etiam et maesta stabat defixus in ira.</TextUnit>
    <TextUnit id="4551" loc="7.83">non ita Tyrrhenus stupet Ioniusque magister</TextUnit>
    <TextUnit id="4552" loc="7.84">qui iam te, Tiberine, tuens clarumque serena</TextUnit>
    <TextUnit id="4553" loc="7.85">arce pharon praeceps subito nusquam ostia, nusquam</TextUnit>
    <TextUnit id="4554" loc="7.86">Ausoniam videt et saevas accedere Syrtes.</TextUnit>
    <TextUnit id="4555" loc="7.87">par  tum tamen infando quae det responsa tyranno</TextUnit>
    <TextUnit id="4556" loc="7.88">colligit et tandem obtutu consurgit ab alto.</TextUnit>
    <TextUnit id="4557" loc="7.89">'non' ait 'hos reditus, non hanc, Aeeta, dedisti</TextUnit>
    <TextUnit id="4558" loc="7.90">spem Minyis cum prima tuis pro moenibus arma</TextUnit>
    <TextUnit id="4559" loc="7.91">induimus. quo versa fides? quos vestra volutant</TextUnit>
    <TextUnit id="4560" loc="7.92">iussa dolos? alium hic Pelian, alia aequora cerno.</TextUnit>
    <TextUnit id="4561" loc="7.93">quin agite [et] hoc omnes odiisque urgete tyranni</TextUnit>
    <TextUnit id="4562" loc="7.94">imperiisque caput: numquam mihi dextera nec spes</TextUnit>
    <TextUnit id="4563" loc="7.95">defuerit. mos iussa pati nec cedere duris.</TextUnit>
    <TextUnit id="4564" loc="7.96">unum oro, seu me illa suis seges obruet hastis</TextUnit>
    <TextUnit id="4565" loc="7.97">hauriet adverso seu crastinus ignis hiatu,</TextUnit>
    <TextUnit id="4566" loc="7.98">nuntius hinc saevas Peliae mittatur ad aures</TextUnit>
    <TextUnit id="4567" loc="7.99">hic periisse viros et me, si vestra fuisset</TextUnit>
    <TextUnit id="4568" loc="7.100">ulla fides, reducem patriae potuisse referri.'</TextUnit>
    <TextUnit id="4569" loc="7.101">Talibus attonitos dictis natamque patremque</TextUnit>
    <TextUnit id="4570" loc="7.102">linquit et infida praeceps prorumpit ab aula.</TextUnit>
    <TextUnit id="4571" loc="7.103">at trepida et medios inter deserta parentes</TextUnit>
    <TextUnit id="4572" loc="7.104">virgo silet nec fixa solo servare parumper</TextUnit>
    <TextUnit id="4573" loc="7.105">lumina nec potuit maestos non flectere vultus</TextUnit>
    <TextUnit id="4574" loc="7.106">respexitque fores et adhuc invenit euntem.</TextUnit>
    <TextUnit id="4575" loc="7.107">visus et heu miserae tunc pulchrior hospes amanti</TextUnit>
    <TextUnit id="4576" loc="7.108">discedens; tales umeros, ea terga relinquit.</TextUnit>
    <TextUnit id="4577" loc="7.109">illa domum atque ipsos paulum procedere postes</TextUnit>
    <TextUnit id="4578" loc="7.110">optat, at ardentes tenet intra limina gressus.</TextUnit>
    <TextUnit id="4579" loc="7.111">qualis ubi extremas Io vaga sentit harenas</TextUnit>
    <TextUnit id="4580" loc="7.112">fertque refertque pedem, tumido quam cogit Erinys</TextUnit>
    <TextUnit id="4581" loc="7.113">ire mari Phariaeque vocant trans aequora matres,</TextUnit>
    <TextUnit id="4582" loc="7.114">circuit haud aliter foribusque impendet apertis</TextUnit>
    <TextUnit id="4583" loc="7.115">an melior Minyas revocet pater, oraque quaerens</TextUnit>
    <TextUnit id="4584" loc="7.116">hospitis aut solo maeret defecta cubili</TextUnit>
    <TextUnit id="4585" loc="7.117">aut venit in carae gremium refugitque sororis</TextUnit>
    <TextUnit id="4586" loc="7.118">atque loqui conata silet rursusque recedens</TextUnit>
    <TextUnit id="4587" loc="7.119">quaerit, ut Aeaeis hospes consederit oris</TextUnit>
    <TextUnit id="4588" loc="7.120">Phrixus, ut aligeri Circen rapuere dracones.</TextUnit>
    <TextUnit id="4589" loc="7.121">tum comitum visu fruitur miseranda suarum</TextUnit>
    <TextUnit id="4590" loc="7.122">implerique nequit subitoque parentibus haeret</TextUnit>
    <TextUnit id="4591" loc="7.123">blandior et patriae circumfert oscula dextrae.</TextUnit>
    <TextUnit id="4592" loc="7.124">sic adsueta toris et mensae dulcis erili</TextUnit>
    <TextUnit id="4593" loc="7.125">aegra nova iam peste canis rabieque futura</TextUnit>
    <TextUnit id="4594" loc="7.126">ante fugam totos lustrat queribunda penates.</TextUnit>
    <TextUnit id="4595" loc="7.127">tandem etiam molli semet sic increpat ira:</TextUnit>
    <TextUnit id="4596" loc="7.128">'pergis,' ait 'demens, teque illius angit imago</TextUnit>
    <TextUnit id="4597" loc="7.129">curaque, qui profuga forsan tenet alta carina</TextUnit>
    <TextUnit id="4598" loc="7.130">quique meum patrias referet nec nomen ad urbes?</TextUnit>
    <TextUnit id="4599" loc="7.131">quid me autem sic ille movet, superetne labores</TextUnit>
    <TextUnit id="4600" loc="7.132">an cadat et tanto turbetur Graecia luctu?</TextUnit>
    <TextUnit id="4601" loc="7.133">saltem, fata virum si iam suprema ferebant,</TextUnit>
    <TextUnit id="4602" loc="7.134">iussus ad ignotos potius foret ire tyrannos</TextUnit>
    <TextUnit id="4603" loc="7.135">o utinam et tandem non hac moreretur in urbe!</TextUnit>
    <TextUnit id="4604" loc="7.136">namque et sidereo nostri de sanguine Phrixi</TextUnit>
    <TextUnit id="4605" loc="7.137">dicitur et caram vidi indoluisse sororem</TextUnit>
    <TextUnit id="4606" loc="7.138">seque ait has iussis actum miser ire per undas.</TextUnit>
    <TextUnit id="4607" loc="7.139">at redeat quocumque modo meque ista precari</TextUnit>
    <TextUnit id="4608" loc="7.140">nesciat atque meum non oderit ille parentem.'</TextUnit>
    <TextUnit id="4609" loc="7.141">dixerat haec stratoque graves proiecerat artus,</TextUnit>
    <TextUnit id="4610" loc="7.142">si veniat miserata quies, cum saevior ipse</TextUnit>
    <TextUnit id="4611" loc="7.143">turbat agitque sopor; supplex hinc sternitur hospes,</TextUnit>
    <TextUnit id="4612" loc="7.144">hinc pater. illa nova rumpit formidine somnos</TextUnit>
    <TextUnit id="4613" loc="7.145">erigiturque toro. famulas carosque penates</TextUnit>
    <TextUnit id="4614" loc="7.146">agnoscit, modo Thessalicas raptata per urbes:</TextUnit>
    <TextUnit id="4615" loc="7.147">turbidus ut poenis caecisque pavoribus ensem</TextUnit>
    <TextUnit id="4616" loc="7.148">corripit et saevae ferit agmina matris Orestes;</TextUnit>
    <TextUnit id="4617" loc="7.149">ipsum angues, ipsum horrisoni quatit ira flagelli</TextUnit>
    <TextUnit id="4618" loc="7.150">atque iterum infestae se fervere caede Lacaenae</TextUnit>
    <TextUnit id="4619" loc="7.151">credit agens falsaque redit de strage dearum</TextUnit>
    <TextUnit id="4620" loc="7.152">fessus et in miserae conlabitur ora sororis.</TextUnit>
    <TextUnit id="4621" loc="7.153">His ubi nequiquam nutantem Colchida curis</TextUnit>
    <TextUnit id="4622" loc="7.154">Iuno videt necdum extremo parere furori</TextUnit>
    <TextUnit id="4623" loc="7.155">non iam mentitae vultum vocemque resumit</TextUnit>
    <TextUnit id="4624" loc="7.156">Chalciopes. quando ardor hebet leviorque pudori</TextUnit>
    <TextUnit id="4625" loc="7.157">mensque obnixa malo, tenues sublimis in auras</TextUnit>
    <TextUnit id="4626" loc="7.158">tollitur et fulvo Venerem vestigat Olympo.</TextUnit>
    <TextUnit id="4627" loc="7.159">'sum memor ut ~tecum~ mecum partita laborem.</TextUnit>
    <TextUnit id="4628" loc="7.160">illa nimis sed dura manet conversaque in iram</TextUnit>
    <TextUnit id="4629" loc="7.161">et furias dolet ac me nunc decepta reliquit.</TextUnit>
    <TextUnit id="4630" loc="7.162">i precor atque istum quo me frustratur amorem</TextUnit>
    <TextUnit id="4631" loc="7.163">vince ~precor~ patriis ut tandem evadere tectis</TextUnit>
    <TextUnit id="4632" loc="7.164">audeat atque meum casu defendere ab omni</TextUnit>
    <TextUnit id="4633" loc="7.165">Aesoniden. quis illa sacris, quo freta veneno!</TextUnit>
    <TextUnit id="4634" loc="7.166">illum etiam totis adstantem noctibus anguem,</TextUnit>
    <TextUnit id="4635" loc="7.167">qui nemus omne suum quique aurea (respice porro)</TextUnit>
    <TextUnit id="4636" loc="7.168">vellera tot spiris circum, tot ductibus implet,</TextUnit>
    <TextUnit id="4637" loc="7.169">fallat et in somnos ingenti solvat ab orno.</TextUnit>
    <TextUnit id="4638" loc="7.170">haec tibi nunc, Furiis atque ipsi cetera mando.'</TextUnit>
    <TextUnit id="4639" loc="7.171">Tum Venus aligerum mater sic fatur Amorum:</TextUnit>
    <TextUnit id="4640" loc="7.172">'nec tibi cum primos adgressa es flectere sensus</TextUnit>
    <TextUnit id="4641" loc="7.173">virginis ignotaque animum contingere cura</TextUnit>
    <TextUnit id="4642" loc="7.174">defuimus, data continuo quin cingula soli</TextUnit>
    <TextUnit id="4643" loc="7.175">nostra tibi, quis mota loco labefactaque cessit.</TextUnit>
    <TextUnit id="4644" loc="7.176">haud satis est, sed me ipsa opus et cunctantia poscunt</TextUnit>
    <TextUnit id="4645" loc="7.177">pectora me dubiusque pudor. iam foedera faxo</TextUnit>
    <TextUnit id="4646" loc="7.178">Aesonii petat ipsa viri metuatque morari.</TextUnit>
    <TextUnit id="4647" loc="7.179">tu fac luciferae citus ad delubra Dianae</TextUnit>
    <TextUnit id="4648" loc="7.180">deveniat, sacras solita est ubi fundere taedas</TextUnit>
    <TextUnit id="4649" loc="7.181">Colchis et aequali dominam lustrare caterva.</TextUnit>
    <TextUnit id="4650" loc="7.182">nec te nunc Hecates subeat metus aut mea forte</TextUnit>
    <TextUnit id="4651" loc="7.183">impediat ne coepta time. quin audeat opto:</TextUnit>
    <TextUnit id="4652" loc="7.184">continuo transibit amor cantuque trilingui</TextUnit>
    <TextUnit id="4653" loc="7.185">ipsam flammiferos cogam compescere tauros</TextUnit>
    <TextUnit id="4654" loc="7.186">amplexumque pati.' volucrem tunc aspicit Irin</TextUnit>
    <TextUnit id="4655" loc="7.187">festinamque iubet monitis parere Diones</TextUnit>
    <TextUnit id="4656" loc="7.188">et iuvenem Aesonium praedicto sistere luco.</TextUnit>
    <TextUnit id="4657" loc="7.189">protinus hinc Iris Minyas, Cytherea petivit</TextUnit>
    <TextUnit id="4658" loc="7.190">Colchida, Caucaseis speculatrix Iuno resedit</TextUnit>
    <TextUnit id="4659" loc="7.191">rupibus attonitos Aeaea in moenia vultus</TextUnit>
    <TextUnit id="4660" loc="7.192">speque metuque tenens et adhuc ignara futuri.</TextUnit>
    <TextUnit id="4661" loc="7.193">Vix primas occulta Venus prospexerat arces,</TextUnit>
    <TextUnit id="4662" loc="7.194">virginis ecce novus mentem perstringere languor</TextUnit>
    <TextUnit id="4663" loc="7.195">incipit, ingeminant commotis questibus aestus.</TextUnit>
    <TextUnit id="4664" loc="7.196">ergo iterum sensus varios super hospite volvens</TextUnit>
    <TextUnit id="4665" loc="7.197">maeret et absenti nequiquam talia fatur:</TextUnit>
    <TextUnit id="4666" loc="7.198">'si tibi Thessalicis, nunc si tua forte venenis</TextUnit>
    <TextUnit id="4667" loc="7.199">mater et heu siqua est posset succurrere coniunx!</TextUnit>
    <TextUnit id="4668" loc="7.200">quidne tuos virgo possim nisi flere labores?</TextUnit>
    <TextUnit id="4669" loc="7.201a">hoc satis ipse ~etiam spectare supremos~</TextUnit>
    <TextUnit id="4670" loc="7.201b">ei mihi, ne casus etiam spectare supremos</TextUnit>
    <TextUnit id="4671" loc="7.202">atque iterum durae cogar comes ire sorori!</TextUnit>
    <TextUnit id="4672" loc="7.203">et nunc ille sua non quemquam sorte moveri,</TextUnit>
    <TextUnit id="4673" loc="7.204">non ullum meminisse putat cumque omnibus odit</TextUnit>
    <TextUnit id="4674" loc="7.205">me quoque. siquando fuerit tamen ulla potestas</TextUnit>
    <TextUnit id="4675" loc="7.206">illum ego qui diris cinis ultimus haeserit arvis</TextUnit>
    <TextUnit id="4676" loc="7.207">ossaque quis tauri saevusque pepercerit ignis</TextUnit>
    <TextUnit id="4677" loc="7.208">componam sedemque dabo. fas tunc mihi manes</TextUnit>
    <TextUnit id="4678" loc="7.209">dilexisse viri tumuloque has reddere curas.'</TextUnit>
    <TextUnit id="4679" loc="7.210">Dixerat. ecce toro Venus improvisa resedit,</TextUnit>
    <TextUnit id="4680" loc="7.211">sicut erat mutata deam mentitaque pictis</TextUnit>
    <TextUnit id="4681" loc="7.212">vestibus et magica Circen Titanida virga.</TextUnit>
    <TextUnit id="4682" loc="7.213">illa, velut lenti fallatur imagine somni,</TextUnit>
    <TextUnit id="4683" loc="7.214">sic oculos incerta tenet magnique sororem</TextUnit>
    <TextUnit id="4684" loc="7.215">paulatim putat esse patris. tum flebile gaudens</TextUnit>
    <TextUnit id="4685" loc="7.216">prosiluit saevaeque ultro tulit oscula divae</TextUnit>
    <TextUnit id="4686" loc="7.217">ac prior: 'o tandem, vix tandem reddita Circe</TextUnit>
    <TextUnit id="4687" loc="7.218">dura tuis, quae te biiugis serpentibus egit par</TextUnit>
    <TextUnit id="4688" loc="7.219">hinc fuga quaeve fuit patriis mora gratior oris?</TextUnit>
    <TextUnit id="4689" loc="7.220">ante et Thessalicae Phasin petiere carinae</TextUnit>
    <TextUnit id="4690" loc="7.221">perque tot infelix frustra vada venit Iason</TextUnit>
    <TextUnit id="4691" loc="7.222">quam patriae te movit amor.' tum cetera rumpit</TextUnit>
    <TextUnit id="4692" loc="7.223">occurritque Venus: 'tu nunc mihi causa viarum</TextUnit>
    <TextUnit id="4693" loc="7.224">sola, tuae venio iam pridem ignava iuventae.</TextUnit>
    <TextUnit id="4694" loc="7.225">cetera parce queri neu me meliora secutam</TextUnit>
    <TextUnit id="4695" loc="7.226">argue; quippe etiam reputentur munera divum.</TextUnit>
    <TextUnit id="4696" loc="7.227">omnibus hunc potius communem animantibus orbem</TextUnit>
    <TextUnit id="4697" loc="7.228">communes et crede deos. patriam inde vocato</TextUnit>
    <TextUnit id="4698" loc="7.229">qua redit itque dies, nec nos, o nata, malignus</TextUnit>
    <TextUnit id="4699" loc="7.230">clauserit hoc uno semper sub frigore mensis.</TextUnit>
    <TextUnit id="4700" loc="7.231">fas mihi non habiles, fas et tibi linquere Colchos.</TextUnit>
    <TextUnit id="4701" loc="7.232">et nunc Ausonii coniunx ego regia Pici</TextUnit>
    <TextUnit id="4702" loc="7.233">nec mihi flammiferis horrent ibi pascua tauris</TextUnit>
    <TextUnit id="4703" loc="7.234">meque vides Tusci dominam maris: at tibi quinam</TextUnit>
    <TextUnit id="4704" loc="7.235">Sauromatae, miseranda, proci? cui vadis Hibero,</TextUnit>
    <TextUnit id="4705" loc="7.236">ei mihi, vel saevo coniunx non una Gelono?'</TextUnit>
    <TextUnit id="4706" loc="7.237">Illa deae contra iamdudum spernere voces.</TextUnit>
    <TextUnit id="4707" loc="7.238">'non ita me immemorem magnae Perseidos,' inquit</TextUnit>
    <TextUnit id="4708" loc="7.239">'cernis ut infelix thalamos ego cogar in illos.</TextUnit>
    <TextUnit id="4709" loc="7.240">i precor atque illum pro me dimitte timorem.</TextUnit>
    <TextUnit id="4710" loc="7.241">sed magis his miseram, quando potes, eripe curis</TextUnit>
    <TextUnit id="4711" loc="7.242">unde metus aestusque mihi quaeque aspera, mater,</TextUnit>
    <TextUnit id="4712" loc="7.243">perpetior dubiae iamdudum incendia mentis.</TextUnit>
    <TextUnit id="4713" loc="7.244">nulla quies animo, nullus sopor, arida ~menti~.</TextUnit>
    <TextUnit id="4714" loc="7.245">quaere malis nostris requiem mentemque repone,</TextUnit>
    <TextUnit id="4715" loc="7.246">redde diem noctemque mihi, da prendere vestes</TextUnit>
    <TextUnit id="4716" loc="7.247">somniferas ipsaque oculos componere virga.</TextUnit>
    <TextUnit id="4717" loc="7.248">tu quoque nil, mater, prodes mihi; fortior ante</TextUnit>
    <TextUnit id="4718" loc="7.249">sola fui. tristes thalamos infestaque cerno</TextUnit>
    <TextUnit id="4719" loc="7.250">omnia, vipereos ipsi tibi surgere crines.'</TextUnit>
    <TextUnit id="4720" loc="7.251">talia verba dabat conlapsaque flebat iniquae</TextUnit>
    <TextUnit id="4721" loc="7.252">in Veneris Medea sinus pestemque latentem</TextUnit>
    <TextUnit id="4722" loc="7.253">ossibus atque imi monstrabat pectoris ignem.</TextUnit>
    <TextUnit id="4723" loc="7.254">Occupat amplexu Venus et furialia figit</TextUnit>
    <TextUnit id="4724" loc="7.255">oscula permixtumque odiis inspirat amorem</TextUnit>
    <TextUnit id="4725" loc="7.256">dumque illam variis maerentem vocibus ambit</TextUnit>
    <TextUnit id="4726" loc="7.257">inque alio sermone tenet 'quin hoc' ait 'audi</TextUnit>
    <TextUnit id="4727" loc="7.258">atque attolle genas.' lacrimisque haec infit obortis:</TextUnit>
    <TextUnit id="4728" loc="7.259">'cum levis a superis ad te modo laberer auris</TextUnit>
    <TextUnit id="4729" loc="7.260">forte ratem primo fulgentem litore cerno</TextUnit>
    <TextUnit id="4730" loc="7.261">qualem nostra suo numquam dimittere portu</TextUnit>
    <TextUnit id="4731" loc="7.262">vellet adhuc omnes quae detinet insula nautas.</TextUnit>
    <TextUnit id="4732" loc="7.263">unus ibi ante alios qui tum mihi pulchrior omnes</TextUnit>
    <TextUnit id="4733" loc="7.264">visus erat, longeque ducem mirabar et ipsa,</TextUnit>
    <TextUnit id="4734" loc="7.265">advolat atque unam comitum ratus esse tuarum</TextUnit>
    <TextUnit id="4735" loc="7.266">"per tibi siquis," ait "morituri protinus horror</TextUnit>
    <TextUnit id="4736" loc="7.267">et quem non meritis videas occurrere monstris,</TextUnit>
    <TextUnit id="4737" loc="7.268">haec precor, haec dominae referas ad virginis aurem.</TextUnit>
    <TextUnit id="4738" loc="7.269">tu fletus ostende meos. illi has ego voces,</TextUnit>
    <TextUnit id="4739" loc="7.270">qua datur, hasque manus, ut possum, a litore tendo.</TextUnit>
    <TextUnit id="4740" loc="7.271">ipsae quas mecum per mille pericula traxi</TextUnit>
    <TextUnit id="4741" loc="7.272">defecere deae. spes et via sola salutis</TextUnit>
    <TextUnit id="4742" loc="7.273">quam dederit, si forte dabit. ne vota repellat,</TextUnit>
    <TextUnit id="4743" loc="7.274">ne mea totque animas, quales nec viderit ultra,</TextUnit>
    <TextUnit id="4744" loc="7.275">dic precor auxilio iuvet atque haec nomina servet.</TextUnit>
    <TextUnit id="4745" loc="7.284">ei mihi quod nullas hic possum exsolvere grates!</TextUnit>
    <TextUnit id="4746" loc="7.285">at tamen hoc saeva corpus de morte receptum,</TextUnit>
    <TextUnit id="4747" loc="7.286">hanc animam sciat esse suam! miserebitur ergo?</TextUnit>
    <TextUnit id="4748" loc="7.287">dic" ait "an potius--?" strictumque ruebat in ensem.</TextUnit>
    <TextUnit id="4749" loc="7.288">promisi (ne falle precor) cumque ipsa moverer</TextUnit>
    <TextUnit id="4750" loc="7.289">adloquio casuque viri te passa rogari</TextUnit>
    <TextUnit id="4751" loc="7.290">sum potius: tu laude nova, tu supplice digno</TextUnit>
    <TextUnit id="4752" loc="7.291">dignior es et fama meis iam parta venenis.</TextUnit>
    <TextUnit id="4753" loc="7.276">si Pelopis duros prior Hippodamia labores</TextUnit>
    <TextUnit id="4754" loc="7.277">expediit totque ora simul vulgata procorum</TextUnit>
    <TextUnit id="4755" loc="7.278">respiciens tandem patrios exhorruit axes,</TextUnit>
    <TextUnit id="4756" loc="7.279">si dedit ipsa neci fratrem Minoia virgo,</TextUnit>
    <TextUnit id="4757" loc="7.280">cur non hospitibus fas sit succurrere dignis</TextUnit>
    <TextUnit id="4758" loc="7.281">te quoque et Aeaeos iubeas mitescere campos?</TextUnit>
    <TextUnit id="4759" loc="7.282">occidat aeterna tandem Cadmeia morte</TextUnit>
    <TextUnit id="4760" loc="7.283">iam seges et viso fumantes hospite tauri!'</TextUnit>
    <TextUnit id="4761" loc="7.292">Torserat illa gravi iamdudum lumina vultu</TextUnit>
    <TextUnit id="4762" loc="7.293">vix animos dextramque tenens quin ipsa loquentis</TextUnit>
    <TextUnit id="4763" loc="7.294">iret in ora deae; tanta pudor aestuat ira.</TextUnit>
    <TextUnit id="4764" loc="7.296">iamque toro trepidas infelix obruit aures</TextUnit>
    <TextUnit id="4765" loc="7.295">verba cavens; horror molles invaserat annos.</TextUnit>
    <TextUnit id="4766" loc="7.297">nec quo ferre fugam nec quo se vertere posset</TextUnit>
    <TextUnit id="4767" loc="7.298">prensa videt. rupta condi tellure premique</TextUnit>
    <TextUnit id="4768" loc="7.299">iamdudum cupit ac diras evadere voces.</TextUnit>
    <TextUnit id="4769" loc="7.300">illa sequi iubet et portis exspectat in ipsis</TextUnit>
    <TextUnit id="4770" loc="7.301">saevus Echionia ceu Penthea Bacchus in aula</TextUnit>
    <TextUnit id="4771" loc="7.302">deserit infectis per roscida cornua vittis,</TextUnit>
    <TextUnit id="4772" loc="7.303">cum tenet ille deum pudibundaque tegmina matris</TextUnit>
    <TextUnit id="4773" loc="7.304">tympanaque et mollem subito miser accipit hastam.</TextUnit>
    <TextUnit id="4774" loc="7.305">haud aliter deserta pavet perque omnia circum</TextUnit>
    <TextUnit id="4775" loc="7.306">fert oculos tectisque negat procedere virgo.</TextUnit>
    <TextUnit id="4776" loc="7.307">contra saevus amor, contra periturus Iason</TextUnit>
    <TextUnit id="4777" loc="7.308">urget et auditae crescunt in pectore voces.</TextUnit>
    <TextUnit id="4778" loc="7.309">heu quid agat? videt externo se prodere patrem</TextUnit>
    <TextUnit id="4779" loc="7.310">dura viro, famam scelerum iamque ipsa suorum</TextUnit>
    <TextUnit id="4780" loc="7.311">prospicit et questu superos questuque fatigat</TextUnit>
    <TextUnit id="4781" loc="7.312">Tartara. pulsat humum manibusque immurmurat uncis</TextUnit>
    <TextUnit id="4782" loc="7.313">noctis eram Ditemque ciens, succurrere tandem</TextUnit>
    <TextUnit id="4783" loc="7.314">morte velint ipsumque simul demittere leto</TextUnit>
    <TextUnit id="4784" loc="7.315">quem propter furit. absentem saevissima poscit</TextUnit>
    <TextUnit id="4785" loc="7.316">nunc Pelian, tanta iuvenem qui perderet ira:</TextUnit>
    <TextUnit id="4786" loc="7.317">saepe suas misero promittere destinat artes,</TextUnit>
    <TextUnit id="4787" loc="7.318">denegat atque una potius decernit ~in ira~</TextUnit>
    <TextUnit id="4788" loc="7.319">ac neque tam turpi cessuram semet amori</TextUnit>
    <TextUnit id="4789" loc="7.320">proclamat neque opem ignoto viresque daturam</TextUnit>
    <TextUnit id="4790" loc="7.321">atque toro proiecta manet, cum visa vocari</TextUnit>
    <TextUnit id="4791" loc="7.322">rursus et impulso sonuerunt cardine postes.</TextUnit>
    <TextUnit id="4792" loc="7.323">Ergo ubi nescioquo penitus se numine vinci</TextUnit>
    <TextUnit id="4793" loc="7.324">sentit et abscisum quicquid pudor ante monebat,</TextUnit>
    <TextUnit id="4794" loc="7.325">tum thalami penetrale petit quae maxima norat</TextUnit>
    <TextUnit id="4795" loc="7.326">auxilia Haemoniae quaerens pro rege carinae.</TextUnit>
    <TextUnit id="4796" loc="7.327">utque procul magicis spirantia tecta venenis</TextUnit>
    <TextUnit id="4797" loc="7.328">et saevae patuere fores oblataque contra</TextUnit>
    <TextUnit id="4798" loc="7.329">omnia quae ponto, quae manibus eruit imis</TextUnit>
    <TextUnit id="4799" loc="7.330">et quae sanguineo lunae destrinxit ab ore</TextUnit>
    <TextUnit id="4800" loc="7.331">'tune sequeris' ait 'quidquam aut patiere pudendum</TextUnit>
    <TextUnit id="4801" loc="7.332">cum tibi tot mortes scelerisque brevissima tanti</TextUnit>
    <TextUnit id="4802" loc="7.333">effugia?' haec dicens qua non velocior ulla</TextUnit>
    <TextUnit id="4803" loc="7.334">pestis erat toto nequiquam lumine lustrat</TextUnit>
    <TextUnit id="4804" loc="7.335">cunctaturque super morituraque colligit iras.</TextUnit>
    <TextUnit id="4805" loc="7.336">o nimium iucunda dies, quam cara sub ipsa</TextUnit>
    <TextUnit id="4806" loc="7.337">morte magis! stetit et sese mirata furentem est.</TextUnit>
    <TextUnit id="4807" loc="7.338">'occidis heu; primo potes hoc durare sub aevo?</TextUnit>
    <TextUnit id="4808" loc="7.339">nec tu lucis' ait 'nec videris ulla iuventae</TextUnit>
    <TextUnit id="4809" loc="7.340">gaudia, non dulces fratris pubescere malas?</TextUnit>
    <TextUnit id="4810" loc="7.341">hunc quoque, quicumque est, crudelis, Iasona nescis</TextUnit>
    <TextUnit id="4811" loc="7.342">morte perire tua, qui te nunc invocat unam,</TextUnit>
    <TextUnit id="4812" loc="7.343">qui rogat et nostro quem primum in litore vidi?</TextUnit>
    <TextUnit id="4813" loc="7.344">cur tibi fallaces placuit coniungere dextras</TextUnit>
    <TextUnit id="4814" loc="7.345">tunc, pater, atque istis iuvenem non perdere monstris</TextUnit>
    <TextUnit id="4815" loc="7.346">protinus? ipsa etiam, fateor, tunc ipsa volebam.</TextUnit>
    <TextUnit id="4816" loc="7.347">testor cara tuas Circe Titania voces,</TextUnit>
    <TextUnit id="4817" loc="7.348">te ducente sequor, tua me, grandaeva, fatigant</TextUnit>
    <TextUnit id="4818" loc="7.349">consilia et monitis cedo minor.' haec ubi fata</TextUnit>
    <TextUnit id="4819" loc="7.350">rursus ad Haemonii iuvenis curamque metumque</TextUnit>
    <TextUnit id="4820" loc="7.351">vertitur, hunc solum propter seu vivere gaudens</TextUnit>
    <TextUnit id="4821" loc="7.352">sive mori, quodcumque velit. maiora precatur</TextUnit>
    <TextUnit id="4822" loc="7.353">carmina, maiores Hecaten immittere vires</TextUnit>
    <TextUnit id="4823" loc="7.354">nunc sibi, nec notis stabat contenta venenis.</TextUnit>
    <TextUnit id="4824" loc="7.355">cingitur inde sinus et, qua sibi fida magis vis</TextUnit>
    <TextUnit id="4825" loc="7.356">nulla, Prometheae florem de sanguine fibrae</TextUnit>
    <TextUnit id="4826" loc="7.357">Caucaseum promit nutritaque gramina monti,</TextUnit>
    <TextUnit id="4827" loc="7.358">quae sacer ille nives inter tristesque pruinas</TextUnit>
    <TextUnit id="4828" loc="7.359">durat alitque cruor cum viscere vultur adeso</TextUnit>
    <TextUnit id="4829" loc="7.360">tollitur e scopulis et rostro inrorat aperto.</TextUnit>
    <TextUnit id="4830" loc="7.361">idem nec longi languescit finibus aevi</TextUnit>
    <TextUnit id="4831" loc="7.362">immortale virens, idem stat fulmina contra</TextUnit>
    <TextUnit id="4832" loc="7.363">salvus et in mediis florescunt ignibus herbae.</TextUnit>
    <TextUnit id="4833" loc="7.364">prima Hecate Stygiis duratam fontibus harpen</TextUnit>
    <TextUnit id="4834" loc="7.365">intulit et validas scopulis effodit aristas,</TextUnit>
    <TextUnit id="4835" loc="7.366">mox famulae monstrata seges, quae lampade Phoebes</TextUnit>
    <TextUnit id="4836" loc="7.367">sub decima iuga feta metit saevitque per omnes</TextUnit>
    <TextUnit id="4837" loc="7.368">reliquias saniemque dei. gemit inritus ille</TextUnit>
    <TextUnit id="4838" loc="7.369">Colchidos ora tuens. totos tunc contrahit artus</TextUnit>
    <TextUnit id="4839" loc="7.370">~monte~ dolor cunctaeque tremunt sub falce catenae.</TextUnit>
    <TextUnit id="4840" loc="7.371">Talibus infelix contra sua regna venenis</TextUnit>
    <TextUnit id="4841" loc="7.372">induitur noctique tremens infertur opacae.</TextUnit>
    <TextUnit id="4842" loc="7.373">dat dextram blandisque ~pavens vocem Venus osquam~</TextUnit>
    <TextUnit id="4843" loc="7.374">adloquiis iunctoque trahit per moenia passu.</TextUnit>
    <TextUnit id="4844" loc="7.375">qualis adhuc teneros ubi primum pallida fetus</TextUnit>
    <TextUnit id="4845" loc="7.376">mater ab excelso produxit in aera nido</TextUnit>
    <TextUnit id="4846" loc="7.377">hortaturque sequi brevibusque insurgere pinnis;</TextUnit>
    <TextUnit id="4847" loc="7.378">illos caerulei primus ferit horror Olympi</TextUnit>
    <TextUnit id="4848" loc="7.379">iamque redire rogant adsuetaque quaeritur arbor.</TextUnit>
    <TextUnit id="4849" loc="7.380">haud aliter caecae per moenia deficit urbis</TextUnit>
    <TextUnit id="4850" loc="7.381">incedens horretque domos Medea silentes</TextUnit>
    <TextUnit id="4851" loc="7.382">hic iterum extremae nequiquam in limine portae</TextUnit>
    <TextUnit id="4852" loc="7.383">substitit atque iterum fletus animique soluti</TextUnit>
    <TextUnit id="4853" loc="7.384">respexitque deam paulumque his vocibus haesit:</TextUnit>
    <TextUnit id="4854" loc="7.385">'ipse rogat certe meque ipse implorat Iason?</TextUnit>
    <TextUnit id="4855" loc="7.386">nullane culpa subest, labes non ulla pudoris,</TextUnit>
    <TextUnit id="4856" loc="7.387">nullus amor? nec turpe viro servire precanti?'</TextUnit>
    <TextUnit id="4857" loc="7.388">illa nihil contra vocesque abrumpit inanes.</TextUnit>
    <TextUnit id="4858" loc="7.389">et iamiam magico per opaca silentia Colchis</TextUnit>
    <TextUnit id="4859" loc="7.390">coeperat ire sono montanaque condere vultus</TextUnit>
    <TextUnit id="4860" loc="7.391">numina cumque suis averti fontibus amnes.</TextUnit>
    <TextUnit id="4861" loc="7.392">iam stabulis gregibusque pavor strepitusque sepulchris</TextUnit>
    <TextUnit id="4862" loc="7.393">inciderat, stupet ipsa gravi nox tardior umbra.</TextUnit>
    <TextUnit id="4863" loc="7.394">iamque tremens longe sequitur Venus. utque sub altas</TextUnit>
    <TextUnit id="4864" loc="7.395">pervenere trabes divaeque triformis in umbram</TextUnit>
    <TextUnit id="4865" loc="7.396">hic subito ante oculos nondum speratus Iason</TextUnit>
    <TextUnit id="4866" loc="7.397">emicuit viditque prior conterrita virgo.</TextUnit>
    <TextUnit id="4867" loc="7.398">atque hinc se profugam volucri Thaumantias ala</TextUnit>
    <TextUnit id="4868" loc="7.399">sustulit, inde Venus dextrae dilapsa tenenti.</TextUnit>
    <TextUnit id="4869" loc="7.400">obvius ut sera cum se sub nocte magistris</TextUnit>
    <TextUnit id="4870" loc="7.401">impingit pecorique pavor qualesve profundum</TextUnit>
    <TextUnit id="4871" loc="7.402">per chaos occurrunt caecae sine vocibus umbrae,</TextUnit>
    <TextUnit id="4872" loc="7.403">haud secus in mediis noctis nemorisque tenebris</TextUnit>
    <TextUnit id="4873" loc="7.404">inciderant ambo attoniti iuxtaque subibant</TextUnit>
    <TextUnit id="4874" loc="7.405">abietibus tacitis aut immotis cyparissis</TextUnit>
    <TextUnit id="4875" loc="7.406">adsimiles, rapidus nondum quas miscuit Auster.</TextUnit>
    <TextUnit id="4876" loc="7.407">Ergo ut erat vultu defixus uterque silenti</TextUnit>
    <TextUnit id="4877" loc="7.408">noxque suum peragebat iter, iamiam ora levare</TextUnit>
    <TextUnit id="4878" loc="7.409">Aesoniden farique cupit Medea priorem.</TextUnit>
    <TextUnit id="4879" loc="7.410">quam simul effusis pavitantem fletibus heros</TextUnit>
    <TextUnit id="4880" loc="7.411">flagrantesque genas vidit miserumque pudorem,</TextUnit>
    <TextUnit id="4881" loc="7.412">has tandem voces dedit et solatus amantem [est]</TextUnit>
    <TextUnit id="4882" loc="7.413">'fersne aliquam spem lucis?' ait. 'miserata laborem</TextUnit>
    <TextUnit id="4883" loc="7.414">nempe venis? an et ipsa mea laetabere morte?</TextUnit>
    <TextUnit id="4884" loc="7.415">ne precor infando similem te, virgo, parenti</TextUnit>
    <TextUnit id="4885" loc="7.416">gesseris. haud tales decet inclementia vultus.</TextUnit>
    <TextUnit id="4886" loc="7.417">hascine nunc grates, haec exspectata laborum</TextUnit>
    <TextUnit id="4887" loc="7.418">dona dari decuit? sic te sub teste remitti</TextUnit>
    <TextUnit id="4888" loc="7.419">fas mihi, virgo, ~tuum~? iustas da vocibus aures.</TextUnit>
    <TextUnit id="4889" loc="7.420">nec pater ille tuus tantis me opponere monstris</TextUnit>
    <TextUnit id="4890" loc="7.421">(quid meritum?) aut tales voluit expendere poenas.</TextUnit>
    <TextUnit id="4891" loc="7.422">an iacet externa quod nunc mihi cuspide Canthus</TextUnit>
    <TextUnit id="4892" loc="7.423">quodque meus vestris cecidit pro moenibus Iphis</TextUnit>
    <TextUnit id="4893" loc="7.424">aut Scythiae tanta inde manus? iussisset abire</TextUnit>
    <TextUnit id="4894" loc="7.425">perfidus atque suis extemplo cedere regnis.</TextUnit>
    <TextUnit id="4895" loc="7.426">spem mihi promissam per quae discrimina rursus</TextUnit>
    <TextUnit id="4896" loc="7.427">et reddat qua lege vides. occumbere tandem</TextUnit>
    <TextUnit id="4897" loc="7.428">possumus idque sedet quam non quaecumque subire</TextUnit>
    <TextUnit id="4898" loc="7.429">patris iussa tui. numquam sine vellere abibo</TextUnit>
    <TextUnit id="4899" loc="7.430">hinc ego, degenerem nec tu me prima videbis.'</TextUnit>
    <TextUnit id="4900" loc="7.431">Haec ait. illa tremens, ut supplicis aspicit ora</TextUnit>
    <TextUnit id="4901" loc="7.432">conticuisse viri iamque et sua verba reposci,</TextUnit>
    <TextUnit id="4902" loc="7.433">nec quibus incipiat demens videt ordine nec quo</TextUnit>
    <TextUnit id="4903" loc="7.434">quove tenus, prima cupiens effundere voce</TextUnit>
    <TextUnit id="4904" loc="7.435">omnia, sed nec prima pudor dat verba timenti.</TextUnit>
    <TextUnit id="4905" loc="7.436">haeret et attollens vix tandem lumina fatur:</TextUnit>
    <TextUnit id="4906" loc="7.437">'quid, precor, in nostras venisti, Thessale, terras?</TextUnit>
    <TextUnit id="4907" loc="7.438">unde mei spes ulla tibi tantosque petisti</TextUnit>
    <TextUnit id="4908" loc="7.439">cur non ipse tua fretus virtute labores?</TextUnit>
    <TextUnit id="4909" loc="7.440">nempe ego si patriis timuissem excedere tectis</TextUnit>
    <TextUnit id="4910" loc="7.441">occideras, nempe hanc animam cras saeva manebant</TextUnit>
    <TextUnit id="4911" loc="7.442">funera. Iuno ubi nunc, ubi nunc Tritonia virgo,</TextUnit>
    <TextUnit id="4912" loc="7.443">sola tibi quoniam tantis in casibus adsum</TextUnit>
    <TextUnit id="4913" loc="7.444">externae regina domus? miraris et ipse,</TextUnit>
    <TextUnit id="4914" loc="7.445">credo, nec agnoscunt hae nunc Aeetida silvae.</TextUnit>
    <TextUnit id="4915" loc="7.446">sed fatis sum victa tuis. cape munera supplex</TextUnit>
    <TextUnit id="4916" loc="7.447">non mea teque iterum Pelias si perdere quaeret</TextUnit>
    <TextUnit id="4917" loc="7.448">inque alios casus, alias si mittet ad urbes,</TextUnit>
    <TextUnit id="4918" loc="7.449">heu formae ne crede tuae!' Titania iamque</TextUnit>
    <TextUnit id="4919" loc="7.450">gramina Persaeasque sinu depromere vires</TextUnit>
    <TextUnit id="4920" loc="7.451">coeperat. his iterum compellat Iasona dictis:</TextUnit>
    <TextUnit id="4921" loc="7.452">'si tamen aut superis aliquam spem ponis in istis</TextUnit>
    <TextUnit id="4922" loc="7.453">aut tua praesenti virtus [te] educere leto</TextUnit>
    <TextUnit id="4923" loc="7.454">si te forte potest, etiam nunc deprecor, hospes,</TextUnit>
    <TextUnit id="4924" loc="7.455">me sine et insontem misero dimitte parenti.'</TextUnit>
    <TextUnit id="4925" loc="7.456">dixerat. extemplo (neque enim immatura ruebant</TextUnit>
    <TextUnit id="4926" loc="7.457">sidera et extremum suspexerat axe Booten)</TextUnit>
    <TextUnit id="4927" loc="7.458">cum gemitu et multo iuveni medicamina fletu</TextUnit>
    <TextUnit id="4928" loc="7.459">non secus ac patriam pariter famamque decusque</TextUnit>
    <TextUnit id="4929" loc="7.460">obicit. ille manu subit et vim corripit omnem.</TextUnit>
    <TextUnit id="4930" loc="7.461">Inde ubi facta nocens et non revocabilis umquam</TextUnit>
    <TextUnit id="4931" loc="7.462">cessit ab ore pudor propiorque implevit Erinys,</TextUnit>
    <TextUnit id="4932" loc="7.463">carmina nunc totos volvit figitque per artus</TextUnit>
    <TextUnit id="4933" loc="7.464">Aesonidae et totum septeno murmure fertur</TextUnit>
    <TextUnit id="4934" loc="7.465">per clipeum atque viro graviorem reddidit hastam</TextUnit>
    <TextUnit id="4935" loc="7.466">iamque sui tauris languent absentibus ignes.</TextUnit>
    <TextUnit id="4936" loc="7.467">'nunc age et has' inquit 'cristas galeamque resume</TextUnit>
    <TextUnit id="4937" loc="7.468">quam modo funerea tenuit Discordia dextra.</TextUnit>
    <TextUnit id="4938" loc="7.469">hanc iace per medias, cum verteris aequora, messes.</TextUnit>
    <TextUnit id="4939" loc="7.470">protinus in sese conversa furoribus ibit</TextUnit>
    <TextUnit id="4940" loc="7.471">cuncta phalanx atque ipse fremens mirabitur et me</TextUnit>
    <TextUnit id="4941" loc="7.472">respiciet fortasse pater.' sic deinde locuta</TextUnit>
    <TextUnit id="4942" loc="7.473">iam magis atque magis mentem super alta ferebat</TextUnit>
    <TextUnit id="4943" loc="7.474">aequora, pandentes Minyas iam vela videbat</TextUnit>
    <TextUnit id="4944" loc="7.475">se sine. tum vero extremo percussa dolore</TextUnit>
    <TextUnit id="4945" loc="7.476">arripit Aesoniden dextra ac summissa profatur:</TextUnit>
    <TextUnit id="4946" loc="7.477">'sis memor, oro, mei, contra memor ipsa manebo,</TextUnit>
    <TextUnit id="4947" loc="7.478">crede, tui. quantum hinc aberis, dic quaeso, profundi?</TextUnit>
    <TextUnit id="4948" loc="7.479">quod caeli spectabo latus? sed te quoque tangat</TextUnit>
    <TextUnit id="4949" loc="7.480">cura mei quocumque loco, quoscumque per annos</TextUnit>
    <TextUnit id="4950" loc="7.481">atque hunc te meminisse velis et nostra fateri</TextUnit>
    <TextUnit id="4951" loc="7.482">munera, servatum pudeat nec virginis arte.</TextUnit>
    <TextUnit id="4952" loc="7.483">ei mihi, cur nulli stringunt tua lumina fletus?</TextUnit>
    <TextUnit id="4953" loc="7.484">an me mox merita morituram patris ab ira</TextUnit>
    <TextUnit id="4954" loc="7.485">dissimulas? te regna tuae felicia gentis,</TextUnit>
    <TextUnit id="4955" loc="7.486">te coniunx natique manent; ego prodita abibo</TextUnit>
    <TextUnit id="4956" loc="7.487">nec queror et pro te lucem quoque laeta relinquam.'</TextUnit>
    <TextUnit id="4957" loc="7.488">protinus hospes ad haec (tacitis nam cantibus illum</TextUnit>
    <TextUnit id="4958" loc="7.489">flexerat et simili iamdudum adflarat amore)</TextUnit>
    <TextUnit id="4959" loc="7.490">'tune' ait 'Aesoniden quicquam te velle relicta</TextUnit>
    <TextUnit id="4960" loc="7.491">credis et ulla peti sine te loca? redde tyranno</TextUnit>
    <TextUnit id="4961" loc="7.492">me potius, recipe ingratos atque exue cantus!</TextUnit>
    <TextUnit id="4962" loc="7.493">quis mihi lucis amor? patriam cur amplius optem</TextUnit>
    <TextUnit id="4963" loc="7.494">si non et genitor te primam amplectitur Aeson</TextUnit>
    <TextUnit id="4964" loc="7.495">teque tuo longe fulgentem vellere gaudens</TextUnit>
    <TextUnit id="4965" loc="7.496">spectat et ad primos procumbit Graecia fluctus?</TextUnit>
    <TextUnit id="4966" loc="7.497">respice ad has voces et iam, precor, adnue, coniunx.</TextUnit>
    <TextUnit id="4967" loc="7.498">per te, quae superis divisque potentior imis,</TextUnit>
    <TextUnit id="4968" loc="7.499">perque haec, virgo, tuo redeuntia sidera nutu</TextUnit>
    <TextUnit id="4969" loc="7.500">atque per has nostri iuro discriminis horas:</TextUnit>
    <TextUnit id="4970" loc="7.501">umquam ego si meriti sim noctis et immemor huius,</TextUnit>
    <TextUnit id="4971" loc="7.502">si te sceptra, domum, si te liquisse parentes</TextUnit>
    <TextUnit id="4972" loc="7.503">senseris et me iam non haec promissa tuentem,</TextUnit>
    <TextUnit id="4973" loc="7.504">tum me non tauros iuvet evasisse ferosque</TextUnit>
    <TextUnit id="4974" loc="7.505">terrigenas, tum me tectis tua turbet in ipsis</TextUnit>
    <TextUnit id="4975" loc="7.506">flamma tuaeque artes. nullus succurrere contra</TextUnit>
    <TextUnit id="4976" loc="7.507">ingrato queat et siquid tu saevius istis</TextUnit>
    <TextUnit id="4977" loc="7.508">adicias meque in medio terrore relinquas.'</TextUnit>
    <TextUnit id="4978" loc="7.509">audiit atque simul meritis periuria poenis</TextUnit>
    <TextUnit id="4979" loc="7.510">despondet questus semper Furor ultus amantis.</TextUnit>
    <TextUnit id="4980" loc="7.511">Haec ubi dicta, tamen perstant defixus uterque</TextUnit>
    <TextUnit id="4981" loc="7.512">et nunc ora levant audaci laeta iuventa,</TextUnit>
    <TextUnit id="4982" loc="7.513">ora simul totiens dulces rapientia visus,</TextUnit>
    <TextUnit id="4983" loc="7.514">nunc deicit vultus aeger pudor et mora dictis</TextUnit>
    <TextUnit id="4984" loc="7.515">redditur ac rursus conterret Iasona virgo:</TextUnit>
    <TextUnit id="4985" loc="7.516">'accipe perdomitis quae deinde pericula tauris</TextUnit>
    <TextUnit id="4986" loc="7.517">et quis in Aeolio maneat te vellere custos.</TextUnit>
    <TextUnit id="4987" loc="7.518">nondum cuncta tibi, fateor, promissa peregi.</TextUnit>
    <TextUnit id="4988" loc="7.519">saevior ingenti Mavortis in arbore restat,</TextUnit>
    <TextUnit id="4989" loc="7.520">crede, labor. quem--tanta utinam fiducia nostri</TextUnit>
    <TextUnit id="4990" loc="7.521a">sit mihi nocturnaeque Hecates--. . . . . . .</TextUnit>
    <TextUnit id="4991" loc="7.521b">. . . . . . . . . . . . . . . nostrique vigoris.'</TextUnit>
    <TextUnit id="4992" loc="7.522">dixerat utque virum doceat, quae monstra supersint,</TextUnit>
    <TextUnit id="4993" loc="7.523">protinus immensis recubantem anfractibus anguem</TextUnit>
    <TextUnit id="4994" loc="7.524">turbat et Haemonii subito ducis obicit umbram.</TextUnit>
    <TextUnit id="4995" loc="7.525">ille, quod haud alias, stetit et trepidantia torsit</TextUnit>
    <TextUnit id="4996" loc="7.526">sibila seque metu postquam sua vellera circum</TextUnit>
    <TextUnit id="4997" loc="7.527">sustulit atque omnis spiris exhorruit arbor,</TextUnit>
    <TextUnit id="4998" loc="7.528">incipit inde sequi et vacuo furit ore per auras.</TextUnit>
    <TextUnit id="4999" loc="7.529">'quis fragor hic? quaenam tantae, dic, virgo, ruinae?'</TextUnit>
    <TextUnit id="5000" loc="7.530">exclamat stricto Aesonides stans frigidus ense.</TextUnit>
    <TextUnit id="5001" loc="7.531">illa tacet retinens tandemque ait angue represso:</TextUnit>
    <TextUnit id="5002" loc="7.532">'hunc tibi postremum nostri parat ira parentis,</TextUnit>
    <TextUnit id="5003" loc="7.533">heu miser, heu tantis iterum mihi care periclis.</TextUnit>
    <TextUnit id="5004" loc="7.534">o utinam [ut] nullo te sim visura labore</TextUnit>
    <TextUnit id="5005" loc="7.535">ipsam caeruleis squalentem nexibus ornum</TextUnit>
    <TextUnit id="5006" loc="7.536">ipsaque pervigilis calcare volumina monstri.</TextUnit>
    <TextUnit id="5007" loc="7.537">contingat bis deinde mori!' sic fata profugit</TextUnit>
    <TextUnit id="5008" loc="7.538">seque sub extremis in moenia rettulit umbris.</TextUnit>
    <TextUnit id="5009" loc="7.539">Et iam puniceo regem spes vana sub ortu</TextUnit>
    <TextUnit id="5010" loc="7.540">extulerat, quantis nox una diremerit undis</TextUnit>
    <TextUnit id="5011" loc="7.541">Aesoniden, liberne freto iam vultus aperto</TextUnit>
    <TextUnit id="5012" loc="7.542">utque prius totum sileat mare, dumque ea longe</TextUnit>
    <TextUnit id="5013" loc="7.543">explorare ~quaeat~, contra venit Arcas Echion</TextUnit>
    <TextUnit id="5014" loc="7.544">dicta ferens iam Circaeis Mavortis in agris</TextUnit>
    <TextUnit id="5015" loc="7.545">stare virum, daret aeripedes in proelia tauros.</TextUnit>
    <TextUnit id="5016" loc="7.546">rex 'vocor en ultro' dixit seque abripit aula</TextUnit>
    <TextUnit id="5017" loc="7.547">'vos mihi nunc primum ~in flammas~ invertite, tauri,</TextUnit>
    <TextUnit id="5018" loc="7.548">aequora, nunc totas aperite et volvite flammas.</TextUnit>
    <TextUnit id="5019" loc="7.549">exeat Haemonio messis memoranda colono.</TextUnit>
    <TextUnit id="5020" loc="7.550">tuque tuum pestem in Graium da, nata, draconem</TextUnit>
    <TextUnit id="5021" loc="7.551">ipsius aspectu pereant in velleris, ipsa</TextUnit>
    <TextUnit id="5022" loc="7.552">terga mihi diros servent infecta cruores.'</TextUnit>
    <TextUnit id="5023" loc="7.553">fatur et effusis pandi iubet aequora tauris.</TextUnit>
    <TextUnit id="5024" loc="7.554">pars et Echionii subeunt immania dentis</TextUnit>
    <TextUnit id="5025" loc="7.555">semina, pars diri portant grave robur aratri.</TextUnit>
    <TextUnit id="5026" loc="7.556">at sua magnanimum contra Pagasaea iuventus</TextUnit>
    <TextUnit id="5027" loc="7.557">prosequitur stipatque ducem. tum maxima quisque</TextUnit>
    <TextUnit id="5028" loc="7.558">dicta dedit saevisque procul discessit ab agris.</TextUnit>
    <TextUnit id="5029" loc="7.559">fixerat ille gradus totoque ex agmine solus</TextUnit>
    <TextUnit id="5030" loc="7.560">stabat ut extremis desertus ~ab orbibus axis~,</TextUnit>
    <TextUnit id="5031" loc="7.561">quem iam lassa dies Austrique ardentis harenae</TextUnit>
    <TextUnit id="5032" loc="7.562">aut quem Rhipaeas exstantem rursus ad arces</TextUnit>
    <TextUnit id="5033" loc="7.563">nix et caerulei Boreae ferus abstulit horror;</TextUnit>
    <TextUnit id="5034" loc="7.564">cum subito attoniti longissima Phasidis unda</TextUnit>
    <TextUnit id="5035" loc="7.565">Caucaseaeque trabes omnisque Aeetia tellus</TextUnit>
    <TextUnit id="5036" loc="7.566">fulsit et ardentes stabula effudere tenebras.</TextUnit>
    <TextUnit id="5037" loc="7.567">ac velut ex una siquando nube corusci</TextUnit>
    <TextUnit id="5038" loc="7.568">ira Iovis torsit geminos mortalibus ignes</TextUnit>
    <TextUnit id="5039" loc="7.569">aut duo cum pariter ruperunt vincula venti</TextUnit>
    <TextUnit id="5040" loc="7.570">dantque fugam, sic tunc claustris evasit uterque</TextUnit>
    <TextUnit id="5041" loc="7.571">taurus et immani proflavit turbine flammas</TextUnit>
    <TextUnit id="5042" loc="7.572">arduus atque atro volvens incendia fluctu.</TextUnit>
    <TextUnit id="5043" loc="7.573">horruit Argoae legio ratis, horruit audax</TextUnit>
    <TextUnit id="5044" loc="7.574">qui modo virgineis servari cantibus Idas</TextUnit>
    <TextUnit id="5045" loc="7.575">flebat et invito prospexit Colchida vultu.</TextUnit>
    <TextUnit id="5046" loc="7.576">non tulit ipse moras seseque immisit Iason,</TextUnit>
    <TextUnit id="5047" loc="7.577">diversos postquam ire videt, galeamque minantem</TextUnit>
    <TextUnit id="5048" loc="7.578">quassat et errantem dextra ciet obvius ignem.</TextUnit>
    <TextUnit id="5049" loc="7.579">ut tandem stetit et torvo se lumine flexit,</TextUnit>
    <TextUnit id="5050" loc="7.580">qui prior adversi respexit Iasonis arma,</TextUnit>
    <TextUnit id="5051" loc="7.581">cunctatus paulum subito furit. aequora non sic</TextUnit>
    <TextUnit id="5052" loc="7.582">in scopulos irata ruunt eademque recedunt</TextUnit>
    <TextUnit id="5053" loc="7.583">fracta retro. bis fulmineis se flatibus infert</TextUnit>
    <TextUnit id="5054" loc="7.584">obnubitque virum, sed non incendia Colchis</TextUnit>
    <TextUnit id="5055" loc="7.585">adspirare sinit clipeoque inliditur ignis</TextUnit>
    <TextUnit id="5056" loc="7.586">frigidus et viso pallescit flamma veneno.</TextUnit>
    <TextUnit id="5057" loc="7.587">inicit Aesonides dextram atque ardentia vincit</TextUnit>
    <TextUnit id="5058" loc="7.588">cornua, dein totis propendens viribus haeret.</TextUnit>
    <TextUnit id="5059" loc="7.589">ille virum atque ipsam tunc te, Medea, recusans</TextUnit>
    <TextUnit id="5060" loc="7.590">concutit et tota nitentem carminis ira</TextUnit>
    <TextUnit id="5061" loc="7.591">portat; iners tandem gravius mugire recedens</TextUnit>
    <TextUnit id="5062" loc="7.592">incipit et fesso victus descendere cornu.</TextUnit>
    <TextUnit id="5063" loc="7.593">respicit hinc socios immania vincula poscens</TextUnit>
    <TextUnit id="5064" loc="7.594">Aesonides iamque ora premit trahiturque trahitque</TextUnit>
    <TextUnit id="5065" loc="7.595">obnixusque genu superat cogitque trementes</TextUnit>
    <TextUnit id="5066" loc="7.596">sub iuga aena toros. alium dehinc turbida Colchis</TextUnit>
    <TextUnit id="5067" loc="7.597">exarmat lentumque offert timideque minantem</TextUnit>
    <TextUnit id="5068" loc="7.598">iamque propinquanti noctem[que] implicat. ille fatiscens</TextUnit>
    <TextUnit id="5069" loc="7.599">in caput inque umeros ipsa vi molis et irae</TextUnit>
    <TextUnit id="5070" loc="7.600">proruit. invadit totusque incumbit Iason</TextUnit>
    <TextUnit id="5071" loc="7.601">desuper atque suis defixum flatibus urget</TextUnit>
    <TextUnit id="5072" loc="7.602">utque dedit vinclis validoque obstrinxit aratro</TextUnit>
    <TextUnit id="5073" loc="7.603">suscitat ipse genu saevaque agit insuper hasta,</TextUnit>
    <TextUnit id="5074" loc="7.604">non secus a medio quam si telluris hiatu</TextUnit>
    <TextUnit id="5075" loc="7.605">terga recentis equi primumque invasit habenis</TextUnit>
    <TextUnit id="5076" loc="7.606">murmur et in summa Lapithes apparuit Ossa.</TextUnit>
    <TextUnit id="5077" loc="7.607">Ille, velut campos Libyes ac pinguia Nili</TextUnit>
    <TextUnit id="5078" loc="7.608">fertilis arva secet, plena sic semina dextra</TextUnit>
    <TextUnit id="5079" loc="7.609">spargere gaudet agris oneratque novalia bello.</TextUnit>
    <TextUnit id="5080" loc="7.610">Martius hic primum ter vomere fusus ab ipso</TextUnit>
    <TextUnit id="5081" loc="7.611">clangor et ex omni sonuerunt cornua sulco,</TextUnit>
    <TextUnit id="5082" loc="7.612">bellatrix tunc gleba quati pariterque creari</TextUnit>
    <TextUnit id="5083" loc="7.613">armarique phalanx totisque insurgere campis.</TextUnit>
    <TextUnit id="5084" loc="7.614">cessit et ad socios paulum se rettulit heros</TextUnit>
    <TextUnit id="5085" loc="7.615">opperiens ubi prima sibi daret agmina tellus.</TextUnit>
    <TextUnit id="5086" loc="7.616">at vero ut summis iam rura recedere cristis</TextUnit>
    <TextUnit id="5087" loc="7.617">vidit et infesta vibrantes casside terras</TextUnit>
    <TextUnit id="5088" loc="7.618">advolat atque, imo tellus qua proxima collo</TextUnit>
    <TextUnit id="5089" loc="7.619">necdum umeri videre diem, prior ense sequaci</TextUnit>
    <TextUnit id="5090" loc="7.620">aequat humo truncos; rutilum thoraca sequenti</TextUnit>
    <TextUnit id="5091" loc="7.621">aut primas a matre manus premit obvius ante.</TextUnit>
    <TextUnit id="5092" loc="7.622">nec magis aut illis aut illis milibus ultra</TextUnit>
    <TextUnit id="5093" loc="7.623">sufficit, ad dirae quam cum Tirynthius Hydrae</TextUnit>
    <TextUnit id="5094" loc="7.624">agmina Palladios defessus respicit ignes.</TextUnit>
    <TextUnit id="5095" loc="7.625">ergo iterum ad socias convertere Colchidos artes</TextUnit>
    <TextUnit id="5096" loc="7.626">et galeae nexus ac vincula dissipat imae</TextUnit>
    <TextUnit id="5097" loc="7.627">cunctaturque tamen totique occurrere bello</TextUnit>
    <TextUnit id="5098" loc="7.628">ipse cupit. spes nulla datur, sic undique densant</TextUnit>
    <TextUnit id="5099" loc="7.629">terrigenae iam signa duces clamorque tubaeque.</TextUnit>
    <TextUnit id="5100" loc="7.630">iamque omnes videre virum iamque omnia contra</TextUnit>
    <TextUnit id="5101" loc="7.631">tela volant. tum vero amens discrimine tanto</TextUnit>
    <TextUnit id="5102" loc="7.632">quam modo Tartareo galeam dedit illa veneno</TextUnit>
    <TextUnit id="5103" loc="7.634">in medios torsit; conversae protinus hastae.</TextUnit>
    <TextUnit id="5104" loc="7.635">qualis ubi attonitos maestae Phrygas annua Matris</TextUnit>
    <TextUnit id="5105" loc="7.636">ira vel exsectos lacerat Bellona comatos,</TextUnit>
    <TextUnit id="5106" loc="7.637">haud secus accensas subito Medea cohortes</TextUnit>
    <TextUnit id="5107" loc="7.638">implicat et miseros agit in sua proelia fratres.</TextUnit>
    <TextUnit id="5108" loc="7.639">omnis ibi Aesoniden sterni putat, omnibus ira</TextUnit>
    <TextUnit id="5109" loc="7.640">aequalis. stupet Aeetes ultroque furentes</TextUnit>
    <TextUnit id="5110" loc="7.641">ipse viros revocare cupit, sed cuncta iacebant</TextUnit>
    <TextUnit id="5111" loc="7.642">agmina nec quisquam primus ruit aut super ullus</TextUnit>
    <TextUnit id="5112" loc="7.643">linquitur atque hausit subito sua funera tellus.</TextUnit>
    <TextUnit id="5113" loc="7.644">Protinus in fluvium fumantibus evolat armis</TextUnit>
    <TextUnit id="5114" loc="7.645">Aesonides, qualis Getico de pulvere Mavors</TextUnit>
    <TextUnit id="5115" loc="7.646">intrat equis uritque gravem sudoribus Hebrum</TextUnit>
    <TextUnit id="5116" loc="7.647">aut niger ex antris rutilique a fulminis aestu</TextUnit>
    <TextUnit id="5117" loc="7.648">cum fugit et Siculo respirat in aequore Cyclops.</TextUnit>
    <TextUnit id="5118" loc="7.649">redditus hinc tandem sociosque amplexus ovantes</TextUnit>
    <TextUnit id="5119" loc="7.650">haud iam mendacem promissa reposcere regem</TextUnit>
    <TextUnit id="5120" loc="7.651">dignatur nec, si ipse sibi terga ingerat ultro</TextUnit>
    <TextUnit id="5121" loc="7.652">qui pepigit, velit in pacem dextramque reverti</TextUnit>
    <TextUnit id="5122" loc="7.653">amplius. ambo truces, ambo abscessere minantes.</TextUnit>
    <TextUnit id="5123" loc="8.1">At trepidam in thalamis et iam sua facta paventem</TextUnit>
    <TextUnit id="5124" loc="8.2">Colchida circa omnes pariter furiaeque minaeque</TextUnit>
    <TextUnit id="5125" loc="8.3">patris habent, nec caerulei timor aequoris ultra</TextUnit>
    <TextUnit id="5126" loc="8.4">nec miserae terra ulla procul: quascumque per undas</TextUnit>
    <TextUnit id="5127" loc="8.5">ferre fugam, quamcumque cupit iam scandere puppem.</TextUnit>
    <TextUnit id="5128" loc="8.6">ultima virgineis tunc flens dedit oscula vittis</TextUnit>
    <TextUnit id="5129" loc="8.7">quosque fugit complexa toros crinemque genasque</TextUnit>
    <TextUnit id="5130" loc="8.8">aegra per antiqui carpsit vestigia somni</TextUnit>
    <TextUnit id="5131" loc="8.9">atque haec impresso gemuit miseranda cubili:</TextUnit>
    <TextUnit id="5132" loc="8.10">'o mihi si profugae genitor nunc ille supremos</TextUnit>
    <TextUnit id="5133" loc="8.11">amplexus, Aeeta, dares fletusque videres</TextUnit>
    <TextUnit id="5134" loc="8.12">ecce meos! ne crede, pater, non carior ille est</TextUnit>
    <TextUnit id="5135" loc="8.13">quem sequimur--tumidis utinam simul obruar undis!</TextUnit>
    <TextUnit id="5136" loc="8.14">tu precor haec longa placidus mox sceptra senecta</TextUnit>
    <TextUnit id="5137" loc="8.15">tuta geras meliorque tibi sit cetera proles!'</TextUnit>
    <TextUnit id="5138" loc="8.16">dixit et Haemonio numquam spernenda marito</TextUnit>
    <TextUnit id="5139" loc="8.17">condita letiferis promit medicamina cistis</TextUnit>
    <TextUnit id="5140" loc="8.18">virgineosque sinus ipsumque monile venenis</TextUnit>
    <TextUnit id="5141" loc="8.19">implicat ac saevum super omnibus addidit ensem.</TextUnit>
    <TextUnit id="5142" loc="8.20">inde velut torto Furiarum erecta flagello</TextUnit>
    <TextUnit id="5143" loc="8.21">prosilit, attonito qualis pede prosilit Ino</TextUnit>
    <TextUnit id="5144" loc="8.22">in freta nec parvi meminit conterrita nati</TextUnit>
    <TextUnit id="5145" loc="8.23">quem tenet; extremum coniunx ferit inritus Isthmon.</TextUnit>
    <TextUnit id="5146" loc="8.24">Iam prior in lucos curis urgentibus heros</TextUnit>
    <TextUnit id="5147" loc="8.25">venerat et nemoris sacra se nocte tegebat</TextUnit>
    <TextUnit id="5148" loc="8.26">tum quoque siderea clarus procul ora iuventa.</TextUnit>
    <TextUnit id="5149" loc="8.27">qualis adhuc sparsis comitum per lustra catervis</TextUnit>
    <TextUnit id="5150" loc="8.28">Latmius aestiva residet venator in umbra</TextUnit>
    <TextUnit id="5151" loc="8.29">dignus amore deae, velatis cornibus et iam</TextUnit>
    <TextUnit id="5152" loc="8.30">Luna venit, roseo talis per nubila ductor</TextUnit>
    <TextUnit id="5153" loc="8.31">implet honore nemus talemque exspectat amantem.</TextUnit>
    <TextUnit id="5154" loc="8.32">ecce autem pavidae virgo de more columbae</TextUnit>
    <TextUnit id="5155" loc="8.33">quae super ingenti circumdata praepetis umbra</TextUnit>
    <TextUnit id="5156" loc="8.34">in quemcumque tremens hominem cadit, haud secus illa</TextUnit>
    <TextUnit id="5157" loc="8.35">acta timore gravi mediam se misit. at ille</TextUnit>
    <TextUnit id="5158" loc="8.36">excepit blandoque prior sic ore locutus:</TextUnit>
    <TextUnit id="5159" loc="8.37">'o decus in nostros magnum ventura penates</TextUnit>
    <TextUnit id="5160" loc="8.38">solaque tantarum virgo haud indigna viarum</TextUnit>
    <TextUnit id="5161" loc="8.39">causa reperta mihi, iamiam non ulla requiro</TextUnit>
    <TextUnit id="5162" loc="8.40">vellera teque meae satis est vexisse carinae.</TextUnit>
    <TextUnit id="5163" loc="8.41">verum age et hoc etiam, quando potes, adice tantis</TextUnit>
    <TextUnit id="5164" loc="8.42">muneribus meritisque tuis. namque aurea iussi</TextUnit>
    <TextUnit id="5165" loc="8.43">terga referre sumus. socios ea gloria tangit.'</TextUnit>
    <TextUnit id="5166" loc="8.44">sic ait et primis supplex dedit oscula palmis.</TextUnit>
    <TextUnit id="5167" loc="8.45">Contra virgo novis iterum singultibus orsa est:</TextUnit>
    <TextUnit id="5168" loc="8.46">'linquo domos patrias te propter opesque meorum</TextUnit>
    <TextUnit id="5169" loc="8.47">nec iam nunc regina loquor sceptrisque relictis</TextUnit>
    <TextUnit id="5170" loc="8.48">vota sequor; serva hanc profugae, prior ipse dedisti</TextUnit>
    <TextUnit id="5171" loc="8.49">quam (scis nempe) fidem. di nostris vocibus adsunt</TextUnit>
    <TextUnit id="5172" loc="8.50">sidera et haec te meque vident. tecum aequora, tecum</TextUnit>
    <TextUnit id="5173" loc="8.51">experiar quascumque vias, modo nequis abactam</TextUnit>
    <TextUnit id="5174" loc="8.52">huc referat me forte dies oculisque parentis</TextUnit>
    <TextUnit id="5175" loc="8.53">ingerar. hoc superos, hoc te quoque deprecor, hospes.'</TextUnit>
    <TextUnit id="5176" loc="8.54">Haec ait atque furens rapido per devia passu</TextUnit>
    <TextUnit id="5177" loc="8.55">tollitur. ille haeret comes et mi[se]ratur euntem</TextUnit>
    <TextUnit id="5178" loc="8.56">cum subito ingentem media inter nubila flammam</TextUnit>
    <TextUnit id="5179" loc="8.57">conspicit et saeva vibrantes luce tenebras.</TextUnit>
    <TextUnit id="5180" loc="8.58">'quis rubor iste poli? quod tam lugubre refulsit</TextUnit>
    <TextUnit id="5181" loc="8.59">sidus?' ait, reddit trepido cui talia virgo:</TextUnit>
    <TextUnit id="5182" loc="8.60">'ipsius en oculos et lumina torva draconis</TextUnit>
    <TextUnit id="5183" loc="8.61">aspicis. ille suis haec vibrat fulgura cristis</TextUnit>
    <TextUnit id="5184" loc="8.62">meque pavens contra solam videt ac vocat ultro,</TextUnit>
    <TextUnit id="5185" loc="8.63">ceu solet, et blanda poscit me pabula lingua.</TextUnit>
    <TextUnit id="5186" loc="8.64">dic age nunc utrum vigilanti hostemque videnti</TextUnit>
    <TextUnit id="5187" loc="8.65">exuvias auferre velis an lumina somno</TextUnit>
    <TextUnit id="5188" loc="8.66">mergimus et domitum potius tibi tradimus anguem.'</TextUnit>
    <TextUnit id="5189" loc="8.67">ille silet, tantus subiit tum virginis horror.</TextUnit>
    <TextUnit id="5190" loc="8.68">Iamque manus Colchis ~crinem~que intenderat astris</TextUnit>
    <TextUnit id="5191" loc="8.69">carmina barbarico fundens pede teque ciebat,</TextUnit>
    <TextUnit id="5192" loc="8.70">Somne pater: 'Somne omnipotens, te Colchi[di]s ab omni</TextUnit>
    <TextUnit id="5193" loc="8.71">orbe voco inque unum iubeo nunc ire draconem,</TextUnit>
    <TextUnit id="5194" loc="8.72">quae freta saepe tuo domui, quae nubila cornu</TextUnit>
    <TextUnit id="5195" loc="8.73">fulminaque et toto quicquid micat aethere, sed nunc,</TextUnit>
    <TextUnit id="5196" loc="8.74">nunc age maior ades fratrique simillime Leto.</TextUnit>
    <TextUnit id="5197" loc="8.75">te quoque, Phrixeae pecudis fidissime custos,</TextUnit>
    <TextUnit id="5198" loc="8.76">tempus ab hac oculos tandem deflectere cura.</TextUnit>
    <TextUnit id="5199" loc="8.77">quem metuis me adstante dolum? servabo parumper</TextUnit>
    <TextUnit id="5200" loc="8.78">ipsa nemus; longum interea tu pone laborem.'</TextUnit>
    <TextUnit id="5201" loc="8.79">ille haud Aeolio discedere fessus ab auro</TextUnit>
    <TextUnit id="5202" loc="8.80">nec dare permissae, quamvis iuvet, ora quieti</TextUnit>
    <TextUnit id="5203" loc="8.81">sustinet ac primi percussus nube soporis</TextUnit>
    <TextUnit id="5204" loc="8.82">horruit et dulces excussit ab arbore somnos.</TextUnit>
    <TextUnit id="5205" loc="8.83">contra Tartareis Colchis spumare venenis</TextUnit>
    <TextUnit id="5206" loc="8.84">cunctaque Lethaei quassare silentia rami</TextUnit>
    <TextUnit id="5207" loc="8.85">perstat et adverso luctantia lumina cantu</TextUnit>
    <TextUnit id="5208" loc="8.86">obruit atque omnem linguaque manuque fatigat</TextUnit>
    <TextUnit id="5209" loc="8.87">vim Stygiam ardentes donec sopor occupet iras.</TextUnit>
    <TextUnit id="5210" loc="8.88">iamque altae cecidere iubae nutatque coactum</TextUnit>
    <TextUnit id="5211" loc="8.89">iam caput atque ingens extra sua vellera cervix</TextUnit>
    <TextUnit id="5212" loc="8.90">ceu refluens Padus aut septem proiectus in amnes</TextUnit>
    <TextUnit id="5213" loc="8.91">Nilus et Hesperium veniens Alpheos in orbem.</TextUnit>
    <TextUnit id="5214" loc="8.92">ipsa caput cari postquam Medea draconis</TextUnit>
    <TextUnit id="5215" loc="8.93">vidit humi fusis circum proiecta lacertis</TextUnit>
    <TextUnit id="5216" loc="8.94">seque suumque simul flevit crudelis alumnum.</TextUnit>
    <TextUnit id="5217" loc="8.95">'non ego te sera talem sub nocte videbam</TextUnit>
    <TextUnit id="5218" loc="8.96">sacra ferens epulasque tibi nec talis hianti</TextUnit>
    <TextUnit id="5219" loc="8.97">mella dabam ac nostris nutribam fida venenis.</TextUnit>
    <TextUnit id="5220" loc="8.98">quam gravida nunc mole iaces, quam segnis inertem</TextUnit>
    <TextUnit id="5221" loc="8.99">flatus habet! nec te saltem, miserande, peremi.</TextUnit>
    <TextUnit id="5222" loc="8.100">heu saevum passure diem, iam nulla videbis</TextUnit>
    <TextUnit id="5223" loc="8.101">vellera, nulla tua fulgentia dona sub umbra.</TextUnit>
    <TextUnit id="5224" loc="8.102">cede adeo inque aliis senium nunc digere lucis</TextUnit>
    <TextUnit id="5225" loc="8.103">immemor, oro, mei nec me tua sibila toto</TextUnit>
    <TextUnit id="5226" loc="8.104">exagitent infesta mari. sed tu quoque cunctas,</TextUnit>
    <TextUnit id="5227" loc="8.105">Aesonide, dimitte moras atque effuge raptis</TextUnit>
    <TextUnit id="5228" loc="8.106">velleribus. patrios exstinxi noxia tauros,</TextUnit>
    <TextUnit id="5229" loc="8.107">terrigenas in fata dedi: fusum ecce draconis</TextUnit>
    <TextUnit id="5230" loc="8.108">corpus habes! iamque omne nefas, iam, spero, peregi.'</TextUnit>
    <TextUnit id="5231" loc="8.109">quaerenti tunc deinde viam, qua se arduus heros</TextUnit>
    <TextUnit id="5232" loc="8.110">ferret ad aurigerae caput arboris, 'heia per ipsum</TextUnit>
    <TextUnit id="5233" loc="8.111">scande age et adverso gressus' ait 'imprime dorso.'</TextUnit>
    <TextUnit id="5234" loc="8.112">nec mora fit. dictis fidens Cretheia proles</TextUnit>
    <TextUnit id="5235" loc="8.113">calcat et aeriam squamis perfertur ad ornum,</TextUnit>
    <TextUnit id="5236" loc="8.114">cuius adhuc rutilam servabant bracchia pellem,</TextUnit>
    <TextUnit id="5237" loc="8.115">nubibus accensis similem aut cum veste recincta</TextUnit>
    <TextUnit id="5238" loc="8.116">labitur ardenti Thaumantias obvia Phoebo.</TextUnit>
    <TextUnit id="5239" loc="8.117">corripit optatum decus extremumque laborem</TextUnit>
    <TextUnit id="5240" loc="8.118">Aesonides longosque sibi gestata per annos</TextUnit>
    <TextUnit id="5241" loc="8.119">Phrixeae monumenta fugae vix reddidit arbor</TextUnit>
    <TextUnit id="5242" loc="8.120">cum gemitu tristesque super coiere tenebrae.</TextUnit>
    <TextUnit id="5243" loc="8.121">egressi relegunt campos et fluminis ora</TextUnit>
    <TextUnit id="5244" loc="8.122">summa petunt. micat omnis ager villisque comantem</TextUnit>
    <TextUnit id="5245" loc="8.123">sidereis totos pellem nunc fundit in artus,</TextUnit>
    <TextUnit id="5246" loc="8.124">nunc in colla refert, nunc implicat ille sinistrae:</TextUnit>
    <TextUnit id="5247" loc="8.125">talis ab Inachiis Nemeae Tirynthius antris</TextUnit>
    <TextUnit id="5248" loc="8.126">ibat adhuc aptans umeris capitique leonem.</TextUnit>
    <TextUnit id="5249" loc="8.127">ut vero sociis, qui tunc praedicta tenebant</TextUnit>
    <TextUnit id="5250" loc="8.128">ostia, per longas apparuit aureus umbras,</TextUnit>
    <TextUnit id="5251" loc="8.129">clamor ab Haemonio surgit grege. se quoque gaudens</TextUnit>
    <TextUnit id="5252" loc="8.130">promovet ad primas iuveni ratis obvia ripas.</TextUnit>
    <TextUnit id="5253" loc="8.131">praecipites agit ille gradus atque aurea misit</TextUnit>
    <TextUnit id="5254" loc="8.132">terga prius, mox attonita cum virgine puppem</TextUnit>
    <TextUnit id="5255" loc="8.133">insilit ac rapta victor consistit in hasta.</TextUnit>
    <TextUnit id="5256" loc="8.134">Interea patrias saevus venit horror ad aures</TextUnit>
    <TextUnit id="5257" loc="8.135">fata domus luctumque ferens fraudemque fugamque</TextUnit>
    <TextUnit id="5258" loc="8.136">virginis. hinc subitis infelix frater in armis,</TextUnit>
    <TextUnit id="5259" loc="8.137">urbs etiam mox tota coit, volat ipse senectae</TextUnit>
    <TextUnit id="5260" loc="8.138">immemor Aeetes, complentur litora bello</TextUnit>
    <TextUnit id="5261" loc="8.139">nequiquam, fugit immissis iam puppis habenis.</TextUnit>
    <TextUnit id="5262" loc="8.140">Mater adhuc ambas tendebat in aequora palmas</TextUnit>
    <TextUnit id="5263" loc="8.141">et soror atque omnes aliae matresque nurusque</TextUnit>
    <TextUnit id="5264" loc="8.142">Colchides aequalesque tibi, Medea, puellae.</TextUnit>
    <TextUnit id="5265" loc="8.143">exstat sola parens impletque ululatibus auras:</TextUnit>
    <TextUnit id="5266" loc="8.144">'siste fugam, medio refer huc ex aequore puppem,</TextUnit>
    <TextUnit id="5267" loc="8.145">nata, potes! quo' clamat 'abis? hic turba tuorum</TextUnit>
    <TextUnit id="5268" loc="8.146">omnis et iratus nondum pater, haec tua tellus</TextUnit>
    <TextUnit id="5269" loc="8.147">sceptraque: quid terris solam te credis Achaeis?</TextUnit>
    <TextUnit id="5270" loc="8.148">quis locus Inachias inter tibi, barbara, natas?</TextUnit>
    <TextUnit id="5271" loc="8.149">istane vota domus exspectatique hymenaei?</TextUnit>
    <TextUnit id="5272" loc="8.150">hunc petii grandaeva diem? vellem unguibus uncis</TextUnit>
    <TextUnit id="5273" loc="8.151">ut volucris possem praedonis in ipsius ora</TextUnit>
    <TextUnit id="5274" loc="8.152">ire ratemque supra claroque reposcere cantu</TextUnit>
    <TextUnit id="5275" loc="8.153">quam genui. Albano fuit haec promissa tyranno,</TextUnit>
    <TextUnit id="5276" loc="8.154">non tibi; nil tecum miseri pepigere parentes,</TextUnit>
    <TextUnit id="5277" loc="8.155">Aesonide, non hoc Pelias evadere furto</TextUnit>
    <TextUnit id="5278" loc="8.156">te iubet aut ullas Colchis abducere natas:</TextUnit>
    <TextUnit id="5279" loc="8.157">vellus habe et nostris siquid super accipe templis!</TextUnit>
    <TextUnit id="5280" loc="8.158">sed quid ego quemquam immeritis incuso querellis?</TextUnit>
    <TextUnit id="5281" loc="8.159">ipsa fugit tantoque (nefas) ipsa ardet amore.</TextUnit>
    <TextUnit id="5282" loc="8.160">hoc erat, infelix, redeunt nam singula menti,</TextUnit>
    <TextUnit id="5283" loc="8.161">ex quo [to] Thessalici subierunt ~nam singula~</TextUnit>
    <TextUnit id="5284" loc="8.162">quod nullae te, nata, dapes, non ulla iuvabant</TextUnit>
    <TextUnit id="5285" loc="8.163">tempora. non ullus tibi tum color aegraque verba</TextUnit>
    <TextUnit id="5286" loc="8.164">errantesque genae atque alieno gaudia vultu</TextUnit>
    <TextUnit id="5287" loc="8.165">semper erant. cur tanta mihi non prodita pestis,</TextUnit>
    <TextUnit id="5288" loc="8.166">ut gener Aesonides nostra consideret aula</TextUnit>
    <TextUnit id="5289" loc="8.167">nec talem paterere fugam, commune fuisset</TextUnit>
    <TextUnit id="5290" loc="8.168">aut certe nunc omne nefas iremus et ambae</TextUnit>
    <TextUnit id="5291" loc="8.169">in quascumque vias? pariter petiisse iuvaret</TextUnit>
    <TextUnit id="5292" loc="8.170">Thessaliam et saevi, quaecumque est, hospitis urbem.'</TextUnit>
    <TextUnit id="5293" loc="8.171">sic genetrix similique implet soror omnia questu</TextUnit>
    <TextUnit id="5294" loc="8.172">exululans, famulae pariter clamore supremo</TextUnit>
    <TextUnit id="5295" loc="8.173">in vacuos dant verba notos dominamque reclamant</TextUnit>
    <TextUnit id="5296" loc="8.174">nomine; te venti procul et tua fata ferebant.</TextUnit>
    <TextUnit id="5297" loc="8.175">Inde diem noctemque volant. redeuntibus aura</TextUnit>
    <TextUnit id="5298" loc="8.176">gratior et notae Minyis transcurrere terrae,</TextUnit>
    <TextUnit id="5299" loc="8.177">cum subito Erginus puppi sic fatur ab alta:</TextUnit>
    <TextUnit id="5300" loc="8.178">'vos,' ait 'Aesonide, contenti vellere capto</TextUnit>
    <TextUnit id="5301" loc="8.179">nec via quae superet nec quae fortuna videtis.</TextUnit>
    <TextUnit id="5302" loc="8.180">crastina namque dies trucis ad confinia Ponti</TextUnit>
    <TextUnit id="5303" loc="8.181">Cyaneasque vocat meminique, o Tiphy, tuorum</TextUnit>
    <TextUnit id="5304" loc="8.182">saxa per illa, pater, memini, venerande, laborum.</TextUnit>
    <TextUnit id="5305" loc="8.183">mutandum, o socii, nobis iter: altera ponti</TextUnit>
    <TextUnit id="5306" loc="8.184">eluctanda via et cursu quem fabor eundum est.</TextUnit>
    <TextUnit id="5307" loc="8.185">haud procul hinc ingens Scythici ruit exitus Histri,</TextUnit>
    <TextUnit id="5308" loc="8.186">fundere non uno tantum quem flumina cornu</TextUnit>
    <TextUnit id="5309" loc="8.187">accipimus. septem exit aquis, septem ostia pandit.</TextUnit>
    <TextUnit id="5310" loc="8.188">illius adversi nunc ora petamus et undam</TextUnit>
    <TextUnit id="5311" loc="8.189">quae latus in laevum Ponti cadit, inde sequemur</TextUnit>
    <TextUnit id="5312" loc="8.190">ipsius amnis iter donec nos flumine certo</TextUnit>
    <TextUnit id="5313" loc="8.191">perferat inque aliud reddat mare. sint age tanti,</TextUnit>
    <TextUnit id="5314" loc="8.192">Aesonide, quaecumque morae quam saeva subire</TextUnit>
    <TextUnit id="5315" loc="8.193">saxa iterum, quam Cyaneos perrumpere montes.</TextUnit>
    <TextUnit id="5316" loc="8.194">sat mihi, non totis Argo redit ecce corymbis.'</TextUnit>
    <TextUnit id="5317" loc="8.195">haec ait ignarus fixas iam numine rupes</TextUnit>
    <TextUnit id="5318" loc="8.196">stare neque adversis ultra concurrere saxis.</TextUnit>
    <TextUnit id="5319" loc="8.197">reddidit Aesonides: 'et te, fidissime rector,</TextUnit>
    <TextUnit id="5320" loc="8.198">haud vani tetigere metus nec me ire recuso</TextUnit>
    <TextUnit id="5321" loc="8.199">longius et cunctis redeuntem ostendere terris.'</TextUnit>
    <TextUnit id="5322" loc="8.200">protinus inde alios flectunt regesque locosque</TextUnit>
    <TextUnit id="5323" loc="8.201">adsuetumque petunt plaustris migrantibus aequor.</TextUnit>
    <TextUnit id="5324" loc="8.202">Puppe procul summa vigilis post terga magistri</TextUnit>
    <TextUnit id="5325" loc="8.203">haeserat auratae genibus Medea Minervae</TextUnit>
    <TextUnit id="5326" loc="8.204">atque ibi deiecta residens in lumina palla</TextUnit>
    <TextUnit id="5327" loc="8.205">flebat adhuc, quamquam Haemoniis cum regibus iret</TextUnit>
    <TextUnit id="5328" loc="8.206">sola tamen nec coniugii secura futuri.</TextUnit>
    <TextUnit id="5329" loc="8.207">illam Sarmatici miserantur litora ponti,</TextUnit>
    <TextUnit id="5330" loc="8.208">illa Thoanteae transit defleta Dianae,</TextUnit>
    <TextUnit id="5331" loc="8.209">nulla palus, nullus Scythiae non maeret euntem</TextUnit>
    <TextUnit id="5332" loc="8.210">amnis. Hyperboreas movit conspecta pruinas</TextUnit>
    <TextUnit id="5333" loc="8.211">tot modo regna tenens; ipsi quoque murmura ponunt</TextUnit>
    <TextUnit id="5334" loc="8.212">iam Minyae, iam ferre volunt. vix adlevat ora</TextUnit>
    <TextUnit id="5335" loc="8.213">ad seras siquando dapes, quas carus Iason</TextUnit>
    <TextUnit id="5336" loc="8.214">ipse dabat, iam nubiferam transire Carambin</TextUnit>
    <TextUnit id="5337" loc="8.215">significans, iam regna Lyci, totiensque gementem</TextUnit>
    <TextUnit id="5338" loc="8.216">fallit ad Haemonios hortatus surgere montes.</TextUnit>
    <TextUnit id="5339" loc="8.217">Insula Sarmaticae Peuce stat nomine nymphae</TextUnit>
    <TextUnit id="5340" loc="8.218">torvus ubi et ripa semper metuendus utraque</TextUnit>
    <TextUnit id="5341" loc="8.219">in freta per saevos Hister descendit alumnos.</TextUnit>
    <TextUnit id="5342" loc="8.220">solvere in hoc tandem resides dux litore curas</TextUnit>
    <TextUnit id="5343" loc="8.221">ac primum socios ausus sua pacta docere</TextUnit>
    <TextUnit id="5344" loc="8.222">promissamque fidem thalami foedusque iugale.</TextUnit>
    <TextUnit id="5345" loc="8.223">ultro omnes laeti instigant meritamque fatentur,</TextUnit>
    <TextUnit id="5346" loc="8.224">ipse autem invitae iam Pallados erigit aras</TextUnit>
    <TextUnit id="5347" loc="8.225">incipit Idaliae numen nec spernere divae</TextUnit>
    <TextUnit id="5348" loc="8.226">praecipueque sui siquando in tempore pulcher</TextUnit>
    <TextUnit id="5349" loc="8.227">coniugii Minyas numquam magis eminet inter,</TextUnit>
    <TextUnit id="5350" loc="8.228">qualis sanguineo victor Gradivus ab Hebro</TextUnit>
    <TextUnit id="5351" loc="8.229">Idalium furto subit aut dilecta Cythera</TextUnit>
    <TextUnit id="5352" loc="8.230">seu cum caelestes Alcidae invisere mensas</TextUnit>
    <TextUnit id="5353" loc="8.231">iam vacat et fessum Iunonia sustinet Hebe.</TextUnit>
    <TextUnit id="5354" loc="8.232">adsunt unanimes Venus hortatorque Cupido;</TextUnit>
    <TextUnit id="5355" loc="8.233">suscitat adfixam maestis Aeetida curis,</TextUnit>
    <TextUnit id="5356" loc="8.234">ipsa suas illi croceo subtegmine vestes</TextUnit>
    <TextUnit id="5357" loc="8.235">induit, ipsa suam duplicem Cytherea coronam</TextUnit>
    <TextUnit id="5358" loc="8.236">donat et arsuras alia cum virgine gemmas.</TextUnit>
    <TextUnit id="5359" loc="8.237">tum novus implevit vultus honor ac sua flavis</TextUnit>
    <TextUnit id="5360" loc="8.238">reddita cura comis graditurque oblita malorum.</TextUnit>
    <TextUnit id="5361" loc="8.239">sic ubi Mygdonios planctus sacer abluit Almo</TextUnit>
    <TextUnit id="5362" loc="8.240">laetaque iam Cybele festaeque per oppida taedae,</TextUnit>
    <TextUnit id="5363" loc="8.241">quis modo tam saevos adytis fluxisse cruores</TextUnit>
    <TextUnit id="5364" loc="8.242">cogitet aut ipsi qui iam meminere ministri?</TextUnit>
    <TextUnit id="5365" loc="8.243">inde ubi sacrificas cum coniuge venit ad aras</TextUnit>
    <TextUnit id="5366" loc="8.244">Aesonides unaque adeunt pariterque precari</TextUnit>
    <TextUnit id="5367" loc="8.245">incipiunt, ignem Pollux undamque iugalem</TextUnit>
    <TextUnit id="5368" loc="8.246">praetulit et dextrum pariter vertuntur in orbem.</TextUnit>
    <TextUnit id="5369" loc="8.247">sed neque se pingues tum candida flamma per auras</TextUnit>
    <TextUnit id="5370" loc="8.248">explicuit nec tura videt concordia Mopsus</TextUnit>
    <TextUnit id="5371" loc="8.249">promissam nec stare fidem, breve tempus amorum.</TextUnit>
    <TextUnit id="5372" loc="8.250">odit utrumque simul, simul et miseratur utrumque</TextUnit>
    <TextUnit id="5373" loc="8.251">et tibi tum nullos optavit, barbara, natos.</TextUnit>
    <TextUnit id="5374" loc="8.252">mox epulas et sacra parant. silvestria laetis</TextUnit>
    <TextUnit id="5375" loc="8.253">praemia venatu facili quaesita supersunt;</TextUnit>
    <TextUnit id="5376" loc="8.254">pars veribus, pars undanti despumat aeno.</TextUnit>
    <TextUnit id="5377" loc="8.255">gramineis ast inde toris discumbitur, olim</TextUnit>
    <TextUnit id="5378" loc="8.256">Hister anhelantem Peucen quo presserat antro.</TextUnit>
    <TextUnit id="5379" loc="8.257">ipsi inter medios rosea radiante iuventa</TextUnit>
    <TextUnit id="5380" loc="8.258">altius inque sui sternuntur velleris auro.</TextUnit>
    <TextUnit id="5381" loc="8.259">Quis novus inceptos timor impediit hymenaeos</TextUnit>
    <TextUnit id="5382" loc="8.260">turbavitque toros et sacra calentia rupit?</TextUnit>
    <TextUnit id="5383" loc="8.261">Absyrtus subita praeceps cum classe parentis</TextUnit>
    <TextUnit id="5384" loc="8.262">advehitur profugis infestam lampada Grais</TextUnit>
    <TextUnit id="5385" loc="8.263">concutiens diramque premens clamore sororem</TextUnit>
    <TextUnit id="5386" loc="8.264">atque 'hanc, o siquis vobis dolor iraque, Colchi,</TextUnit>
    <TextUnit id="5387" loc="8.265">accelerate viam, neque enim fugit aequore raptor</TextUnit>
    <TextUnit id="5388" loc="8.266">Iuppiter aut falsi sequimur vestigia tauri.</TextUnit>
    <TextUnit id="5389" loc="8.267">puppe (nefas) una praedo Phrixea reportat</TextUnit>
    <TextUnit id="5390" loc="8.268">vellera, qua libuit remeat cum virgine; nobis,</TextUnit>
    <TextUnit id="5391" loc="8.269">o pudor, et muros et stantia tecta reliquit.</TextUnit>
    <TextUnit id="5392" loc="8.270">quid mihi deinde satis? nec quaero vellera nec te</TextUnit>
    <TextUnit id="5393" loc="8.271">accipio, germana, datam nec foederis ulla</TextUnit>
    <TextUnit id="5394" loc="8.272">spes erit aut irae quisquam modus. inde reverti</TextUnit>
    <TextUnit id="5395" loc="8.273">patris ad ora mei tam parvo in tempore fas sit?</TextUnit>
    <TextUnit id="5396" loc="8.274">quinquaginta animae me scilicet unaque mersa</TextUnit>
    <TextUnit id="5397" loc="8.275">sufficiet placare ratis? te, Graecia fallax,</TextUnit>
    <TextUnit id="5398" loc="8.276">persequor atque tuis hunc quasso moenibus ignem.</TextUnit>
    <TextUnit id="5399" loc="8.277">nec tibi digna, soror, desum ad conubia frater</TextUnit>
    <TextUnit id="5400" loc="8.278">primus et ecce fero quatioque hanc lampada vestro</TextUnit>
    <TextUnit id="5401" loc="8.279">coniugio, primus celebro dotalia sacra,</TextUnit>
    <TextUnit id="5402" loc="8.280">qui potui: patriae veniam da, quaeso, senectae.</TextUnit>
    <TextUnit id="5403" loc="8.281">quin omnes alii pariter populique patresque</TextUnit>
    <TextUnit id="5404" loc="8.282">mecum adsunt. magni virgo ne regia Solis</TextUnit>
    <TextUnit id="5405" loc="8.283">Haemonii thalamos adeas despecta mariti</TextUnit>
    <TextUnit id="5406" loc="8.284">tot decuit coiisse rates, tot fulgere taedas.'</TextUnit>
    <TextUnit id="5407" loc="8.285">Dixerat atque orans iterum ventosque virosque</TextUnit>
    <TextUnit id="5408" loc="8.286a">perque ratis supplex et remigis . . . . . . . .</TextUnit>
    <TextUnit id="5409" loc="8.286b">. . . . . . . . . . . . . . . . . . vexilla magistris.</TextUnit>
    <TextUnit id="5410" loc="8.287">illi autem intorquent truncis frondentibus undam</TextUnit>
    <TextUnit id="5411" loc="8.288">quaeque die fuerat raptim formata sub uno</TextUnit>
    <TextUnit id="5412" loc="8.289">et tantum deiecta suis a montibus arbor--</TextUnit>
    <TextUnit id="5413" loc="8.290">quid dolor et veterum potuit non ira virorum?--</TextUnit>
    <TextUnit id="5414" loc="8.291">haud longis iam distat aquis sequiturque volantem</TextUnit>
    <TextUnit id="5415" loc="8.292">barbara Palladiam puppem ratis, ostia donec</TextUnit>
    <TextUnit id="5416" loc="8.293">Danuvii viridemque vident ante ostia Peucen</TextUnit>
    <TextUnit id="5417" loc="8.294">ultimaque agnoscunt Argoi cornua mali.</TextUnit>
    <TextUnit id="5418" loc="8.295">tum vero clamorem omnes inimicaque tollunt</TextUnit>
    <TextUnit id="5419" loc="8.296">gaudia, tum gravior remis fragor, ut procul Argo</TextUnit>
    <TextUnit id="5420" loc="8.297">visa viris, unamque petunt rostra omnia puppem.</TextUnit>
    <TextUnit id="5421" loc="8.298">princeps navalem nodosi roboris uncum</TextUnit>
    <TextUnit id="5422" loc="8.299">arripit et longa Styrus prospectat ab unda</TextUnit>
    <TextUnit id="5423" loc="8.300">coniugio atque iterum sponsae flammatus amore.</TextUnit>
    <TextUnit id="5424" loc="8.301">iamque alii clipeos et tela trabalia dextris</TextUnit>
    <TextUnit id="5425" loc="8.302">expediunt, armant alii picis unguine flammas.</TextUnit>
    <TextUnit id="5426" loc="8.303">impatiens tremit hasta morae nec longius inter</TextUnit>
    <TextUnit id="5427" loc="8.304">quam quod tela vetet superest mare. vocibus urgent</TextUnit>
    <TextUnit id="5428" loc="8.305">interea et pedibus pulsant tabulata frementes.</TextUnit>
    <TextUnit id="5429" loc="8.306">Cum subitas videre rates vibrataque flammis</TextUnit>
    <TextUnit id="5430" loc="8.307">aequora non una Minyae formidine surgunt,</TextUnit>
    <TextUnit id="5431" loc="8.308">primus et in puppem deserta virgine ductor</TextUnit>
    <TextUnit id="5432" loc="8.309">prosilit et summa galeam rapit altus ab hasta,</TextUnit>
    <TextUnit id="5433" loc="8.310">ense simul clipeoque micat nec cetera pubes</TextUnit>
    <TextUnit id="5434" loc="8.311">segnius arreptis in litore constitit armis.</TextUnit>
    <TextUnit id="5435" loc="8.312">at tibi quae scelerum facies, Medea, tuorum</TextUnit>
    <TextUnit id="5436" loc="8.313">quisve pudor Colchos iterum fratremque videnti</TextUnit>
    <TextUnit id="5437" loc="8.314">quicquid et abscisum vasto iam tuta profundo</TextUnit>
    <TextUnit id="5438" loc="8.315">credideras! ergo infausto sese occulit antro</TextUnit>
    <TextUnit id="5439" loc="8.316">non aliud quam certa mori seu carus Iason</TextUnit>
    <TextUnit id="5440" loc="8.317">seu frater Graia victus cecidisset ab hasta.</TextUnit>
    <TextUnit id="5441" loc="8.318">Haud ita sed summo segnis sedet aethere Iuno</TextUnit>
    <TextUnit id="5442" loc="8.319">aut sinit extrema Minyas decernere pugna</TextUnit>
    <TextUnit id="5443" loc="8.320">nec numero quoniam Colchis nec puppibus aequos.</TextUnit>
    <TextUnit id="5444" loc="8.321">ergo ubi diva rates hostemque accedere cernit,</TextUnit>
    <TextUnit id="5445" loc="8.322">ipsa subit terras tempestatumque refringit</TextUnit>
    <TextUnit id="5446" loc="8.323">ventorumque domos. volucrum gens turbida fratrum</TextUnit>
    <TextUnit id="5447" loc="8.324">erumpit, classem dextra Saturnia monstrat.</TextUnit>
    <TextUnit id="5448" loc="8.325">videre inque unum pariter mare protinus omnes</TextUnit>
    <TextUnit id="5449" loc="8.326">infesto clamore ruunt inimicaque Colchis</TextUnit>
    <TextUnit id="5450" loc="8.327">aequora et adversos statuunt a litore fluctus.</TextUnit>
    <TextUnit id="5451" loc="8.328">Tollitur atque infra Minyas Argoaque vela</TextUnit>
    <TextUnit id="5452" loc="8.329">Styrus habet, vasto rursus desidit hiatu</TextUnit>
    <TextUnit id="5453" loc="8.330">abruptus revolutus aqua. iamque omnis in astra</TextUnit>
    <TextUnit id="5454" loc="8.331">itque reditque ratis lapsoque reciproca fluctu</TextUnit>
    <TextUnit id="5455" loc="8.332">descendit. vorat hos vertex, hos agmine toto</TextUnit>
    <TextUnit id="5456" loc="8.333">gurges agit, simul in vultus micat undique terror;</TextUnit>
    <TextUnit id="5457" loc="8.334">crebra ruina poli caelestia limina laxat.</TextUnit>
    <TextUnit id="5458" loc="8.335">non tamen ardentis Styri violentia cedit,</TextUnit>
    <TextUnit id="5459" loc="8.336">hortatur socios media inter proelia divum:</TextUnit>
    <TextUnit id="5460" loc="8.337">'transferet ergo meas in quae volet oppida dotes</TextUnit>
    <TextUnit id="5461" loc="8.338">Colchis et Haemonius nobis succedet adulter</TextUnit>
    <TextUnit id="5462" loc="8.339">nec mihi tot magnos inter regesque procosque</TextUnit>
    <TextUnit id="5463" loc="8.340">profuerit prona haud dubii sententia patris?</TextUnit>
    <TextUnit id="5464" loc="8.341">an virtus praelata viri est et fortior ille</TextUnit>
    <TextUnit id="5465" loc="8.342">quem sequitur? iungam igniferos sine carmine tauros</TextUnit>
    <TextUnit id="5466" loc="8.343">saevaque Echionii ferro sata persequar hydri.</TextUnit>
    <TextUnit id="5467" loc="8.344">hoc adeo interea specta de litore pugnas</TextUnit>
    <TextUnit id="5468" loc="8.345">amborum: victoris eris. iam digna videbis</TextUnit>
    <TextUnit id="5469" loc="8.346">proelia iamque illud carum caput ire cruenta</TextUnit>
    <TextUnit id="5470" loc="8.347">sub freta, semiviri nec murra corpus Achivi</TextUnit>
    <TextUnit id="5471" loc="8.348">sed pice, sed flammis et olentes sulphure crines.</TextUnit>
    <TextUnit id="5472" loc="8.349">vos modo vel solum hoc, fluctus, expellite corpus:</TextUnit>
    <TextUnit id="5473" loc="8.350">non te, Aeeta pater, generi aut, Sol magne, pudebit.</TextUnit>
    <TextUnit id="5474" loc="8.351">fallor, an hos nobis magico nunc carmine ventos</TextUnit>
    <TextUnit id="5475" loc="8.352">ipsa movet diraque levat maria ardua lingua</TextUnit>
    <TextUnit id="5476" loc="8.353">atque iterum Aesonides, iterum defenditur arte</TextUnit>
    <TextUnit id="5477" loc="8.354">qua solet? haud illi cantus et futile murmur</TextUnit>
    <TextUnit id="5478" loc="8.355">proderit. ite, rates, et frangite virginis undam!'</TextUnit>
    <TextUnit id="5479" loc="8.356">dixit et intortis socio cum milite remis</TextUnit>
    <TextUnit id="5480" loc="8.357">prosilit. at fluctu puppis labefacta reverso</TextUnit>
    <TextUnit id="5481" loc="8.358">solvitur effunditque viros ipsumque minantem</TextUnit>
    <TextUnit id="5482" loc="8.359">tunc quoque et elata quaerentem litora dextra.</TextUnit>
    <TextUnit id="5483" loc="8.360">ibat et arma ferens et strictum naufragus ensem</TextUnit>
    <TextUnit id="5484" loc="8.361">incipit et remos et quaerere transtra solutae</TextUnit>
    <TextUnit id="5485" loc="8.362">sparsa ratis maestasque altis intendere voces</TextUnit>
    <TextUnit id="5486" loc="8.363">puppibus. ast inter tantos succurrere fluctus</TextUnit>
    <TextUnit id="5487" loc="8.364">nulla potest aut ille sequi quotiensque propinquat</TextUnit>
    <TextUnit id="5488" loc="8.365">tunc alius rursus dirimit mare. iam tamen errat</TextUnit>
    <TextUnit id="5489" loc="8.366">iamque abiit fundoque iterum violentus ab imo</TextUnit>
    <TextUnit id="5490" loc="8.367">erigitur, sed fluctus adest magnoque sub altis</TextUnit>
    <TextUnit id="5491" loc="8.368">turbine figit aquis et tandem virgine cessit.</TextUnit>
    <TextUnit id="5492" loc="8.369">Absyrtus visu maeret defixus acerbo:</TextUnit>
    <TextUnit id="5493" loc="8.370">heu quid agat? qua vi portus et prima capessat</TextUnit>
    <TextUnit id="5494" loc="8.371">ostia, qua possit Minyas invadere clausos,</TextUnit>
    <TextUnit id="5495" loc="8.372">quos videt agnoscitque fremens? maria obvia contra</TextUnit>
    <TextUnit id="5496" loc="8.373">saevaque pugnat hiems totusque in vertice pontus.</TextUnit>
    <TextUnit id="5497" loc="8.374">abscessit tandem vanaque recedit ab ira</TextUnit>
    <TextUnit id="5498" loc="8.375">et tanta de clade ratis. latus inde sinistrum</TextUnit>
    <TextUnit id="5499" loc="8.376">adversamque procul Peuces defertur in oram</TextUnit>
    <TextUnit id="5500" loc="8.377">cum sociis, gemino nam scinditur insula flexu</TextUnit>
    <TextUnit id="5501" loc="8.378">Danuvii. hac dudum Minyas Pagasaeaque puppis</TextUnit>
    <TextUnit id="5502" loc="8.379">in statione manent, illinc Aeetius heros</TextUnit>
    <TextUnit id="5503" loc="8.380">obsidet adversa tentoria Thessala classe</TextUnit>
    <TextUnit id="5504" loc="8.381">impatiens pugnaeque datur non ulla potestas.</TextUnit>
    <TextUnit id="5505" loc="8.382">noctes atque dies vastis mare fluctibus inter</TextUnit>
    <TextUnit id="5506" loc="8.383">perfurit, expediant donec Iunonia sese</TextUnit>
    <TextUnit id="5507" loc="8.384">consilia atque aliquem bello ferat anxia finem.</TextUnit>
    <TextUnit id="5508" loc="8.385">At Minyae tanti reputantes ultima belli</TextUnit>
    <TextUnit id="5509" loc="8.386">urgent et precibus cuncti fremituque fatigant</TextUnit>
    <TextUnit id="5510" loc="8.387">Aesoniden: quid se externa pro virgine clausos</TextUnit>
    <TextUnit id="5511" loc="8.388">obiciat quidve illa pati discrimina cogat?</TextUnit>
    <TextUnit id="5512" loc="8.389">respiceret pluresque animas maioraque fata</TextUnit>
    <TextUnit id="5513" loc="8.390">tot comitum, qui non furiis nec amore nefando</TextUnit>
    <TextUnit id="5514" loc="8.391">per freta, sed sola sese virtute sequantur.</TextUnit>
    <TextUnit id="5515" loc="8.392">an vero ut thalamis raptisque indulgeat unus</TextUnit>
    <TextUnit id="5516" loc="8.393">coniugiis? id tempus enim. sat vellera Grais</TextUnit>
    <TextUnit id="5517" loc="8.394">et posse oblata componere virgine bellum.</TextUnit>
    <TextUnit id="5518" loc="8.395">quemque suas sinat ire domos nec Marte cruento</TextUnit>
    <TextUnit id="5519" loc="8.396">Europam atque Asiam prima haec committat Erinys.</TextUnit>
    <TextUnit id="5520" loc="8.397">namque datum hoc fatis trepidus supplexque canebat</TextUnit>
    <TextUnit id="5521" loc="8.398">Mopsus, ut in seros irent magis ista nepotes</TextUnit>
    <TextUnit id="5522" loc="8.399">atque alius lueret tam dira incendia raptor.</TextUnit>
    <TextUnit id="5523" loc="8.400">Ille trahens gemitum tantis ac vocibus impar</TextUnit>
    <TextUnit id="5524" loc="8.401">quamquam iura deum et sacri sibi conscia pacti</TextUnit>
    <TextUnit id="5525" loc="8.402">religio dulcisque movent primordia taedae,</TextUnit>
    <TextUnit id="5526" loc="8.403">cunctatur mortemque cupit sociamque pericli</TextUnit>
    <TextUnit id="5527" loc="8.404">cogitat. haud ultra sociis obsistere pergit.</TextUnit>
    <TextUnit id="5528" loc="8.405">haec ubi fixa viris, tempus fluctusque quietos</TextUnit>
    <TextUnit id="5529" loc="8.406">exspectant. ipsam interea quid restet amantem</TextUnit>
    <TextUnit id="5530" loc="8.407">ignorare sinunt decretaque tristia servant.</TextUnit>
    <TextUnit id="5531" loc="8.408">Sed miser ut vanos, veros ita saepe timores</TextUnit>
    <TextUnit id="5532" loc="8.409">versat amor fallique sinit nec virginis annos.</TextUnit>
    <TextUnit id="5533" loc="8.410">ac prior ipsa dolos et quamlibet intima sensit</TextUnit>
    <TextUnit id="5534" loc="8.411">non fidi iam signa viri nimiumque silentes</TextUnit>
    <TextUnit id="5535" loc="8.412">una omnes. haud illa sui tamen immemor umquam</TextUnit>
    <TextUnit id="5536" loc="8.413">nec subitis turbata minis prior occupat unum</TextUnit>
    <TextUnit id="5537" loc="8.414">Aesoniden longeque trahit, mox talibus infit:</TextUnit>
    <TextUnit id="5538" loc="8.415">'me quoque, vir, tecum Minyae, fortissima pubes,</TextUnit>
    <TextUnit id="5539" loc="8.416">nocte dieque movent? liceat cognoscere tandem,</TextUnit>
    <TextUnit id="5540" loc="8.417">si modo Peliacae non sum captiva carinae</TextUnit>
    <TextUnit id="5541" loc="8.418">nec dominos decepta sequor consultaque vestra</TextUnit>
    <TextUnit id="5542" loc="8.419">fas audire mihi. merear, fidissime coniunx,</TextUnit>
    <TextUnit id="5543" loc="8.420">nil equidem, miserere tamen promissaque serva</TextUnit>
    <TextUnit id="5544" loc="8.421">usque ad Thessalicos saltem conubia portus</TextUnit>
    <TextUnit id="5545" loc="8.422">inque tua me sperne domo. scis te mihi certe,</TextUnit>
    <TextUnit id="5546" loc="8.423">non socios iurasse tuos. hi reddere forsan</TextUnit>
    <TextUnit id="5547" loc="8.424">fas habeant, tibi non eadem permissa potestas</TextUnit>
    <TextUnit id="5548" loc="8.425">teque simul mecum ipsa traham: non sola reposcor</TextUnit>
    <TextUnit id="5549" loc="8.426">virgo nocens atque hac pariter rate fugimus omnes.</TextUnit>
    <TextUnit id="5550" loc="8.427">an fratris te bella mei patriaeque biremes</TextUnit>
    <TextUnit id="5551" loc="8.428">terrificant magnoque impar urgeris ab hoste?</TextUnit>
    <TextUnit id="5552" loc="8.429">finge rates alias et adhuc maiora coire</TextUnit>
    <TextUnit id="5553" loc="8.430">agmina: nulla fides, nullis ego digna periclis,</TextUnit>
    <TextUnit id="5554" loc="8.431">non merui mortemque tuam comitemque tuorum?</TextUnit>
    <TextUnit id="5555" loc="8.432">vellem equidem nostri tetigissent litora patris</TextUnit>
    <TextUnit id="5556" loc="8.433">te sine duxque illis alius quicumque fuisset.</TextUnit>
    <TextUnit id="5557" loc="8.434">nunc remeant meque ecce (nefas) et reddere possunt</TextUnit>
    <TextUnit id="5558" loc="8.435">nec spes ulla super. quin tu mea respice saltem</TextUnit>
    <TextUnit id="5559" loc="8.436">consilia et nimio comitum ne cede timori.</TextUnit>
    <TextUnit id="5560" loc="8.437">credidit ardentes quis te tunc iungere tauros</TextUnit>
    <TextUnit id="5561" loc="8.438">posse, quis ad saevi venturum templa draconis?</TextUnit>
    <TextUnit id="5562" loc="8.439">o utinam ergo meus pro te non omnia posset</TextUnit>
    <TextUnit id="5563" loc="8.440">atque aliquid dubitaret amor. quin nunc quoque quaero</TextUnit>
    <TextUnit id="5564" loc="8.460">quid iubeas. heu, dure, siles? magnumque minatur</TextUnit>
    <TextUnit id="5565" loc="8.441">nescioquid tuus iste pudor. mene, optime quondam</TextUnit>
    <TextUnit id="5566" loc="8.442">Aesonide, me ferre preces et supplicis ora</TextUnit>
    <TextUnit id="5567" loc="8.443">fas erat--haud hoc nunc genitor putat--aut dare poenas</TextUnit>
    <TextUnit id="5568" loc="8.444">iam sceleris dominumque pati?' sic fata parantem</TextUnit>
    <TextUnit id="5569" loc="8.445">reddere dicta virum furiata mente refugit</TextUnit>
    <TextUnit id="5570" loc="8.446">vociferans. qualem Ogygias cum tollit in arces</TextUnit>
    <TextUnit id="5571" loc="8.447">Bacchus et Aoniis inlidit Thyiada truncis,</TextUnit>
    <TextUnit id="5572" loc="8.448">talis erat talemque iugis se virgo ferebat</TextUnit>
    <TextUnit id="5573" loc="8.449">cuncta pavens; fugit infestos vibrantibus hastis</TextUnit>
    <TextUnit id="5574" loc="8.450">terrigenas, fugit ardentes exterrita tauros.</TextUnit>
    <TextUnit id="5575" loc="8.451">si Pagasas vel Peliacas hinc denique nubes</TextUnit>
    <TextUnit id="5576" loc="8.452">cerneret et tenui Tempe lucentia fumo,</TextUnit>
    <TextUnit id="5577" loc="8.453">hoc visu contenta mori. tunc tota querellis</TextUnit>
    <TextUnit id="5578" loc="8.454">egeritur questuque dies eademque sub astris</TextUnit>
    <TextUnit id="5579" loc="8.455">sola movet, maestis veluti nox illa sonaret</TextUnit>
    <TextUnit id="5580" loc="8.456">plena lupis quaterentque truces ieiuna leones</TextUnit>
    <TextUnit id="5581" loc="8.457">ora vel orbatae traherent suspiria vaccae.</TextUnit>
    <TextUnit id="5582" loc="8.458">procedit non gentis honos, non gloria magni</TextUnit>
    <TextUnit id="5583" loc="8.459">Solis avi, non barbaricae decor ille iuventae,</TextUnit>
    <TextUnit id="5584" loc="8.461">qualis erat cum Chaonio radiantia trunco</TextUnit>
    <TextUnit id="5585" loc="8.462">vellera vexit ovans interque ingentia Graium</TextUnit>
    <TextUnit id="5586" loc="8.463">nomina Palladia virgo stet altera prora.</TextUnit>
    <TextUnit id="5587" loc="8.463a">Maestus at ille minis et mota Colchidos ira</TextUnit>
    <TextUnit id="5588" loc="8.464">haeret et hinc praesens pudor, hinc decreta suorum</TextUnit>
    <TextUnit id="5589" loc="8.465">dura premunt. utcumque tamen mulcere gementem</TextUnit>
    <TextUnit id="5590" loc="8.466">temptat et ipse gemens et ~tempera~ dictis:</TextUnit>
    <TextUnit id="5591" loc="8.467">'mene aliquid meruisse putas, me talia velle?</TextUnit>
  </Text>
</TessDocument>
