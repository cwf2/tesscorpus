<?xml version="1.0" encoding="UTF-8"?>
<TessDocument id="horace.odes">
  <Metadata>
    <Author>horace</Author>
    <Display>Odes</Display>
    <Abbr>hor. od.</Abbr>
    <Lang>la</Lang>
    <Prose>0</Prose>
    <PrintSource>Paul Shorey and Gordon J. Laing, Horace: Odes and Epodes. Chicago: Benj. H. Sanborn &amp; Co., 1919.</PrintSource>
    <DigitalSourceDisplay>Perseus</DigitalSourceDisplay>
    <DigitalSourceURL>http://www.perseus.tufts.edu/hopper/text?doc=Perseus%3atext%3a1999.02.0024</DigitalSourceURL>
    <AddedBy>Chris Forstall</AddedBy>
    <URI>urn:cts:latinLit:phi0893.phi001.perseus-lat1</URI>
  </Metadata>
  <Parts><Part id="1"><Display>Book 1</Display><MaskLower>0</MaskLower><MaskUpper>875</MaskUpper><LocusLower>1.1.1</LocusLower><LocusUpper>1.38.8</LocusUpper></Part><Part id="2"><Display>Book 2</Display><MaskLower>876</MaskLower><MaskUpper>1447</MaskUpper><LocusLower>2.1.1</LocusLower><LocusUpper>2.20.24</LocusUpper></Part><Part id="3"><Display>Book 3</Display><MaskLower>1448</MaskLower><MaskUpper>2451</MaskUpper><LocusLower>3.1.1</LocusLower><LocusUpper>3.30.16</LocusUpper></Part><Part id="4"><Display>Book 4</Display><MaskLower>2452</MaskLower><MaskUpper>3033</MaskUpper><LocusLower>4.1.1</LocusLower><LocusUpper>4.15.32</LocusUpper></Part></Parts><Text>
    <TextUnit id="0" loc="1.1.1">Maecenas atavis edite regibus,</TextUnit>
    <TextUnit id="1" loc="1.1.2">o et praesidium et dulce decus meum:</TextUnit>
    <TextUnit id="2" loc="1.1.3">sunt quos curriculo pulverem Olympicum</TextUnit>
    <TextUnit id="3" loc="1.1.4">collegisse iuvat metaque fervidis</TextUnit>
    <TextUnit id="4" loc="1.1.5">evitata rotis palmaque nobilis.</TextUnit>
    <TextUnit id="5" loc="1.1.6">terrarum dominos evehit ad deos</TextUnit>
    <TextUnit id="6" loc="1.1.7">hunc, si mobilium turba Quiritium</TextUnit>
    <TextUnit id="7" loc="1.1.8">certat tergeminis tollere honoribus,</TextUnit>
    <TextUnit id="8" loc="1.1.9">illum, si proprio condidit horreo</TextUnit>
    <TextUnit id="9" loc="1.1.10">quidquid de Libycis verritur areis.</TextUnit>
    <TextUnit id="10" loc="1.1.11">gaudentem patrios findere sarculo</TextUnit>
    <TextUnit id="11" loc="1.1.12">agros Attalicis condicionibus</TextUnit>
    <TextUnit id="12" loc="1.1.13">numquam demoveas, ut trabe Cypria</TextUnit>
    <TextUnit id="13" loc="1.1.14">Myrtoum pavidus nauta secet mare.</TextUnit>
    <TextUnit id="14" loc="1.1.15">luctantem Icariis fluctibus Africum</TextUnit>
    <TextUnit id="15" loc="1.1.16">mercator metuens otium et oppidi</TextUnit>
    <TextUnit id="16" loc="1.1.17">laudat rura sui; mox reficit rates</TextUnit>
    <TextUnit id="17" loc="1.1.18">quassas indocilis pauperiem pati.</TextUnit>
    <TextUnit id="18" loc="1.1.19">est qui nec veteris pocula Massici</TextUnit>
    <TextUnit id="19" loc="1.1.20">nec partem solido demere de die</TextUnit>
    <TextUnit id="20" loc="1.1.21">spernit, nunc viridi membra sub arbuto</TextUnit>
    <TextUnit id="21" loc="1.1.22">stratus, nunc ad aquae lene caput sacrae.</TextUnit>
    <TextUnit id="22" loc="1.1.23">multos castra iuvant et lituo tubae</TextUnit>
    <TextUnit id="23" loc="1.1.24">permixtus sonitus bellaque matribus</TextUnit>
    <TextUnit id="24" loc="1.1.25">detestata. manet sub Iove frigido</TextUnit>
    <TextUnit id="25" loc="1.1.26">venator tenerae coniugis inmemor,</TextUnit>
    <TextUnit id="26" loc="1.1.27">seu visa est catulis cerva fidelibus</TextUnit>
    <TextUnit id="27" loc="1.1.28">seu rupit teretes Marsus aper plagas.</TextUnit>
    <TextUnit id="28" loc="1.1.29">me doctarum hederae praemia frontium</TextUnit>
    <TextUnit id="29" loc="1.1.30">dis miscent superis, me gelidum nemus</TextUnit>
    <TextUnit id="30" loc="1.1.31">Nympharumque leves cum Satyris chori</TextUnit>
    <TextUnit id="31" loc="1.1.32">secernunt populo, si neque tibias</TextUnit>
    <TextUnit id="32" loc="1.1.33">Euterpe cohibet nec Polyhymnia</TextUnit>
    <TextUnit id="33" loc="1.1.34">Lesboum refugit tendere barbiton.</TextUnit>
    <TextUnit id="34" loc="1.1.35">quodsi me lyricis vatibus inseres,</TextUnit>
    <TextUnit id="35" loc="1.1.36">sublimi feriam sidera vertice.</TextUnit>
    <TextUnit id="36" loc="1.2.1">Iam satis terris nivis atque dirae</TextUnit>
    <TextUnit id="37" loc="1.2.2">grandinis misit pater et rubente</TextUnit>
    <TextUnit id="38" loc="1.2.3">dextera sacras iaculatus arcis</TextUnit>
    <TextUnit id="39" loc="1.2.4">terruit urbem,</TextUnit>
    <TextUnit id="40" loc="1.2.5">terruit gentis, grave ne rediret</TextUnit>
    <TextUnit id="41" loc="1.2.6">saeculum Pyrrhae nova monstra questae,</TextUnit>
    <TextUnit id="42" loc="1.2.7">omne cum Proteus pecus egit altos</TextUnit>
    <TextUnit id="43" loc="1.2.8">visere montis,</TextUnit>
    <TextUnit id="44" loc="1.2.9">piscium et summa genus haesit ulmo,</TextUnit>
    <TextUnit id="45" loc="1.2.10">nota quae sedes fuerat columbis,</TextUnit>
    <TextUnit id="46" loc="1.2.11">et superiecto pavidae natarunt</TextUnit>
    <TextUnit id="47" loc="1.2.12">aequore dammae.</TextUnit>
    <TextUnit id="48" loc="1.2.13">vidimus flavum Tiberim retortis</TextUnit>
    <TextUnit id="49" loc="1.2.14">litore Etrusco violenter undis</TextUnit>
    <TextUnit id="50" loc="1.2.15">ire deiectum monumenta regis</TextUnit>
    <TextUnit id="51" loc="1.2.16">templaque Vestae,</TextUnit>
    <TextUnit id="52" loc="1.2.17">Iliae dum se nimium querenti</TextUnit>
    <TextUnit id="53" loc="1.2.18">iactat ultorem, vagus et sinistra</TextUnit>
    <TextUnit id="54" loc="1.2.19">labitur ripa Iove non probante u-</TextUnit>
    <TextUnit id="55" loc="1.2.20">xorius amnis.</TextUnit>
    <TextUnit id="56" loc="1.2.21">audiet civis acuisse ferrum,</TextUnit>
    <TextUnit id="57" loc="1.2.22">quo graves Persae melius perirent,</TextUnit>
    <TextUnit id="58" loc="1.2.23">audiet pugnas vitio parentum</TextUnit>
    <TextUnit id="59" loc="1.2.24">rara iuventus.</TextUnit>
    <TextUnit id="60" loc="1.2.25">quem vocet divum populus ruentis</TextUnit>
    <TextUnit id="61" loc="1.2.26">imperi rebus? prece qua fatigent</TextUnit>
    <TextUnit id="62" loc="1.2.27">virgines sanctae minus audientem</TextUnit>
    <TextUnit id="63" loc="1.2.28">carmina Vestam?</TextUnit>
    <TextUnit id="64" loc="1.2.29">cui dabit partis scelus expiandi</TextUnit>
    <TextUnit id="65" loc="1.2.30">Iuppiter? tandem venias precamur</TextUnit>
    <TextUnit id="66" loc="1.2.31">nube candentis umeros amictus</TextUnit>
    <TextUnit id="67" loc="1.2.32">augur Apollo;</TextUnit>
    <TextUnit id="68" loc="1.2.33">sive tu mavis, Erycina ridens,</TextUnit>
    <TextUnit id="69" loc="1.2.34">quam Iocus circum volat et Cupido;</TextUnit>
    <TextUnit id="70" loc="1.2.35">sive neglectum genus et nepotes</TextUnit>
    <TextUnit id="71" loc="1.2.36">respicis, auctor</TextUnit>
    <TextUnit id="72" loc="1.2.37">heu nimis longo satiate ludo,</TextUnit>
    <TextUnit id="73" loc="1.2.38">quem iuvat clamor galeaeque leves</TextUnit>
    <TextUnit id="74" loc="1.2.39">acer et Marsi peditis cruentum</TextUnit>
    <TextUnit id="75" loc="1.2.40">voltus in hostem;</TextUnit>
    <TextUnit id="76" loc="1.2.41">sive mutata iuvenem figura</TextUnit>
    <TextUnit id="77" loc="1.2.42">ales in terris imitaris almae</TextUnit>
    <TextUnit id="78" loc="1.2.43">filius Maiae, patiens vocari</TextUnit>
    <TextUnit id="79" loc="1.2.44">Caesaris ultor:</TextUnit>
    <TextUnit id="80" loc="1.2.45">serus in caelum redeas diuque</TextUnit>
    <TextUnit id="81" loc="1.2.46">laetus intersis populo Quirini</TextUnit>
    <TextUnit id="82" loc="1.2.47">neve te nostris vitiis iniquum</TextUnit>
    <TextUnit id="83" loc="1.2.48">ocior aura</TextUnit>
    <TextUnit id="84" loc="1.2.49">tollat; hic magnos potius triumphos,</TextUnit>
    <TextUnit id="85" loc="1.2.50">hic ames dici pater atque princeps</TextUnit>
    <TextUnit id="86" loc="1.2.51">neu sinas Medos equitare inultos</TextUnit>
    <TextUnit id="87" loc="1.2.52">te duce, Caesar.</TextUnit>
    <TextUnit id="88" loc="1.3.1">Sic te diva potens Cypri,</TextUnit>
    <TextUnit id="89" loc="1.3.2">sic fratres Helenae, lucida sidera,</TextUnit>
    <TextUnit id="90" loc="1.3.3">ventorumque regat pater</TextUnit>
    <TextUnit id="91" loc="1.3.4">obstrictis aliis praeter Iapyga,</TextUnit>
    <TextUnit id="92" loc="1.3.5">navis, quae tibi creditum</TextUnit>
    <TextUnit id="93" loc="1.3.6">debes Vergilium; finibus Atticis</TextUnit>
    <TextUnit id="94" loc="1.3.7">reddas incolumem precor</TextUnit>
    <TextUnit id="95" loc="1.3.8">et serves animae dimidium meae.</TextUnit>
    <TextUnit id="96" loc="1.3.9">illi robur et aes triplex</TextUnit>
    <TextUnit id="97" loc="1.3.10">circa pectus erat, qui fragilem truci</TextUnit>
    <TextUnit id="98" loc="1.3.11">conmisit pelago ratem</TextUnit>
    <TextUnit id="99" loc="1.3.12">primus: nec timuit praecipitem Africum</TextUnit>
    <TextUnit id="100" loc="1.3.13">decertantem Aquilonibus</TextUnit>
    <TextUnit id="101" loc="1.3.14">nec tristis Hyadas nec rabiem Noti,</TextUnit>
    <TextUnit id="102" loc="1.3.15">quo non arbiter Hadriae</TextUnit>
    <TextUnit id="103" loc="1.3.16">maior, tollere seu ponere volt freta;</TextUnit>
    <TextUnit id="104" loc="1.3.17">quem mortis timuit gradum</TextUnit>
    <TextUnit id="105" loc="1.3.18">qui siccis oculis monstra natantia,</TextUnit>
    <TextUnit id="106" loc="1.3.19">qui vidit mare turbidum et</TextUnit>
    <TextUnit id="107" loc="1.3.20">infamis scopulos Acroceraunia?</TextUnit>
    <TextUnit id="108" loc="1.3.21">nequiquam deus abscidit</TextUnit>
    <TextUnit id="109" loc="1.3.22">prudens oceano dissociabili</TextUnit>
    <TextUnit id="110" loc="1.3.23">terras, si tamen inpiae</TextUnit>
    <TextUnit id="111" loc="1.3.24">non tangenda rates transiliunt vada.</TextUnit>
    <TextUnit id="112" loc="1.3.25">audax omnia perpeti</TextUnit>
    <TextUnit id="113" loc="1.3.26">gens humana ruit per vetitum nefas:</TextUnit>
    <TextUnit id="114" loc="1.3.27">audax Iapeti genus</TextUnit>
    <TextUnit id="115" loc="1.3.28">ignem fraude mala gentibus intulit;</TextUnit>
    <TextUnit id="116" loc="1.3.29">post ignem aetheria domo</TextUnit>
    <TextUnit id="117" loc="1.3.30">subductum macies et nova febrium</TextUnit>
    <TextUnit id="118" loc="1.3.31">terris incubuit cohors</TextUnit>
    <TextUnit id="119" loc="1.3.32">semotique prius tarda necessitas</TextUnit>
    <TextUnit id="120" loc="1.3.33">Leti corripuit gradum;</TextUnit>
    <TextUnit id="121" loc="1.3.34">expertus vacuum Daedalus aera</TextUnit>
    <TextUnit id="122" loc="1.3.35">pennis non homini datis;</TextUnit>
    <TextUnit id="123" loc="1.3.36">perrupit Acheronta Herculeus labor.</TextUnit>
    <TextUnit id="124" loc="1.3.37">nil mortalibus ardui est:</TextUnit>
    <TextUnit id="125" loc="1.3.38">caelum ipsum petimus stultitia neque</TextUnit>
    <TextUnit id="126" loc="1.3.39">per nostrum patimur scelus</TextUnit>
    <TextUnit id="127" loc="1.3.40">iracunda Iovem ponere fulmina.</TextUnit>
    <TextUnit id="128" loc="1.4.1">Solvitur acris hiems grata vice veris et Favoni</TextUnit>
    <TextUnit id="129" loc="1.4.2">trahuntque siccas machinae carinas</TextUnit>
    <TextUnit id="130" loc="1.4.3">ac neque iam stabulis gaudet pecus aut arator igni</TextUnit>
    <TextUnit id="131" loc="1.4.4">nec prata canis albicant pruinis.</TextUnit>
    <TextUnit id="132" loc="1.4.5">iam Cytherea choros ducit Venus imminente luna</TextUnit>
    <TextUnit id="133" loc="1.4.6">iunctaeque Nymphis Gratiae decentes</TextUnit>
    <TextUnit id="134" loc="1.4.7">alterno terram quatiunt pede, dum gravis Cyclopum</TextUnit>
    <TextUnit id="135" loc="1.4.8">Volcanus ardens visit officinas.</TextUnit>
    <TextUnit id="136" loc="1.4.9">nunc decet aut viridi nitidum caput impedire myrto</TextUnit>
    <TextUnit id="137" loc="1.4.10">aut flore, terrae quem ferunt solutae,</TextUnit>
    <TextUnit id="138" loc="1.4.11">nunc et in umbrosis Fauno decet immolare lucis,</TextUnit>
    <TextUnit id="139" loc="1.4.12">seu poscat agna sive malit haedo.</TextUnit>
    <TextUnit id="140" loc="1.4.13">pallida Mors aequo pulsat pede pauperum tabernas</TextUnit>
    <TextUnit id="141" loc="1.4.14">regumque turris. o beate Sesti,</TextUnit>
    <TextUnit id="142" loc="1.4.15">vitae summa brevis spem nos vetat inchoare longam;</TextUnit>
    <TextUnit id="143" loc="1.4.16">iam te premet nox fabulaeque Manes</TextUnit>
    <TextUnit id="144" loc="1.4.17">et domus exilis Plutonia; quo simul mearis,</TextUnit>
    <TextUnit id="145" loc="1.4.18">nec regna vini sortiere talis</TextUnit>
    <TextUnit id="146" loc="1.4.19">nec tenerum Lycidan mirabere, quo calet iuventus</TextUnit>
    <TextUnit id="147" loc="1.4.20">nunc omnis et mox virgines tepebunt.</TextUnit>
    <TextUnit id="148" loc="1.5.1">Quis multa gracilis te puer in rosa</TextUnit>
    <TextUnit id="149" loc="1.5.2">perfusus liquidis urget odoribus</TextUnit>
    <TextUnit id="150" loc="1.5.3">grato, Pyrrha, sub antro?</TextUnit>
    <TextUnit id="151" loc="1.5.4">cui flavam religas comam</TextUnit>
    <TextUnit id="152" loc="1.5.5">simplex munditiis? heu quotiens fidem</TextUnit>
    <TextUnit id="153" loc="1.5.6">mutatosque deos flebit et aspera</TextUnit>
    <TextUnit id="154" loc="1.5.7">nigris aequora ventis</TextUnit>
    <TextUnit id="155" loc="1.5.8">emirabitur insolens</TextUnit>
    <TextUnit id="156" loc="1.5.9">qui nunc te fruitur credulus aurea,</TextUnit>
    <TextUnit id="157" loc="1.5.10">qui semper vacuam, semper amabilem</TextUnit>
    <TextUnit id="158" loc="1.5.11">sperat, nescius aurae</TextUnit>
    <TextUnit id="159" loc="1.5.12">fallacis. miseri, quibus</TextUnit>
    <TextUnit id="160" loc="1.5.13">intemptata nites. me tabula sacer</TextUnit>
    <TextUnit id="161" loc="1.5.14">votiva paries indicat uvida</TextUnit>
    <TextUnit id="162" loc="1.5.15">suspendisse potenti</TextUnit>
    <TextUnit id="163" loc="1.5.16">vestimenta maris deo.</TextUnit>
    <TextUnit id="164" loc="1.6.1">Scriberis Vario fortis et hostium</TextUnit>
    <TextUnit id="165" loc="1.6.2">victor Maeonii carminis alite,</TextUnit>
    <TextUnit id="166" loc="1.6.3">quam rem cumque ferox navibus aut equis</TextUnit>
    <TextUnit id="167" loc="1.6.4">miles te duce gesserit.</TextUnit>
    <TextUnit id="168" loc="1.6.5">nos, Agrippa, neque haec dicere nec gravem</TextUnit>
    <TextUnit id="169" loc="1.6.6">Pelidae stomachum cedere nescii</TextUnit>
    <TextUnit id="170" loc="1.6.7">nec cursus duplicis per mare Ulixei</TextUnit>
    <TextUnit id="171" loc="1.6.8">nec saevam Pelopis domum</TextUnit>
    <TextUnit id="172" loc="1.6.9">conamur, tenues grandia, dum pudor</TextUnit>
    <TextUnit id="173" loc="1.6.10">inbellisque lyrae Musa potens vetat</TextUnit>
    <TextUnit id="174" loc="1.6.11">laudes egregii Caesaris et tuas</TextUnit>
    <TextUnit id="175" loc="1.6.12">culpa deterere ingeni.</TextUnit>
    <TextUnit id="176" loc="1.6.13">quis Martem tunica tectum adamantina</TextUnit>
    <TextUnit id="177" loc="1.6.14">digne scripserit aut pulvere Troico</TextUnit>
    <TextUnit id="178" loc="1.6.15">nigrum Merionen aut ope Palladis</TextUnit>
    <TextUnit id="179" loc="1.6.16">Tydiden superis parem?</TextUnit>
    <TextUnit id="180" loc="1.6.17">nos convivia, nos proelia virginum</TextUnit>
    <TextUnit id="181" loc="1.6.18">sectis in iuvenes unguibus acrium</TextUnit>
    <TextUnit id="182" loc="1.6.19">cantamus, vacui sive quid urimur,</TextUnit>
    <TextUnit id="183" loc="1.6.20">non praeter solitum leves.</TextUnit>
    <TextUnit id="184" loc="1.7.1">Laudabunt alii claram Rhodon aut Mytilenen</TextUnit>
    <TextUnit id="185" loc="1.7.2">aut Epheson bimarisve Corinthi</TextUnit>
    <TextUnit id="186" loc="1.7.3">moenia vel Baccho Thebas vel Apolline Delphos</TextUnit>
    <TextUnit id="187" loc="1.7.4">insignis aut Thessala Tempe;</TextUnit>
    <TextUnit id="188" loc="1.7.5">sunt quibus unum opus est intactae Palladis urbem</TextUnit>
    <TextUnit id="189" loc="1.7.6">carmine perpetuo celebrare et</TextUnit>
    <TextUnit id="190" loc="1.7.7">undique decerptam fronti praeponere olivam;</TextUnit>
    <TextUnit id="191" loc="1.7.8">plurimus in Iunonis honorem</TextUnit>
    <TextUnit id="192" loc="1.7.9">aptum dicet equis Argos ditisque Mycenas:</TextUnit>
    <TextUnit id="193" loc="1.7.10">me nec tam patiens Lacedaemon</TextUnit>
    <TextUnit id="194" loc="1.7.11">nec tam Larisae percussit campus opimae</TextUnit>
    <TextUnit id="195" loc="1.7.12">quam domus Albuneae resonantis</TextUnit>
    <TextUnit id="196" loc="1.7.13">et praeceps Anio ac Tiburni lucus et uda</TextUnit>
    <TextUnit id="197" loc="1.7.14">mobilibus pomaria rivis.</TextUnit>
    <TextUnit id="198" loc="1.7.15">albus ut obscuro deterget nubila caelo</TextUnit>
    <TextUnit id="199" loc="1.7.16">saepe Notus neque parturit imbris</TextUnit>
    <TextUnit id="200" loc="1.7.17">perpetuos, sic tu sapiens finire memento</TextUnit>
    <TextUnit id="201" loc="1.7.18">tristitiam vitaeque labores</TextUnit>
    <TextUnit id="202" loc="1.7.19">molli, Plance, mero, seu te fulgentia signis</TextUnit>
    <TextUnit id="203" loc="1.7.20">castra tenent seu densa tenebit</TextUnit>
    <TextUnit id="204" loc="1.7.21">Tiburis umbra tui. Teucer Salamina patremque</TextUnit>
    <TextUnit id="205" loc="1.7.22">cum fugeret, tamen uda Lyaeo</TextUnit>
    <TextUnit id="206" loc="1.7.23">tempora populea fertur vinxisse corona</TextUnit>
    <TextUnit id="207" loc="1.7.24">sic tristis adfatus amicos:</TextUnit>
    <TextUnit id="208" loc="1.7.25">“quo nos cumque feret melior fortuna parente,</TextUnit>
    <TextUnit id="209" loc="1.7.26">ibimus—o socii comitesque,</TextUnit>
    <TextUnit id="210" loc="1.7.27">nil desperandum Teucro duce et auspice Teucro:</TextUnit>
    <TextUnit id="211" loc="1.7.28">certus enim promisit Apollo</TextUnit>
    <TextUnit id="212" loc="1.7.29">ambiguam tellure nova Salamina futuram.</TextUnit>
    <TextUnit id="213" loc="1.7.30">o fortes peioraque passi</TextUnit>
    <TextUnit id="214" loc="1.7.31">mecum saepe viri, nunc vino pellite curas;</TextUnit>
    <TextUnit id="215" loc="1.7.32">cras ingens iterabimus aequor.”</TextUnit>
    <TextUnit id="216" loc="1.8.1">Lydia, dic per omnis</TextUnit>
    <TextUnit id="217" loc="1.8.2">te deos oro, Sybarin cur properes amando</TextUnit>
    <TextUnit id="218" loc="1.8.3">perdere, cur apricum</TextUnit>
    <TextUnit id="219" loc="1.8.4">oderit campum patiens pulveris atque solis,</TextUnit>
    <TextUnit id="220" loc="1.8.5">cur neque militaris</TextUnit>
    <TextUnit id="221" loc="1.8.6">inter aequalis equitet, Gallica nec lupatis</TextUnit>
    <TextUnit id="222" loc="1.8.7">temperet ora frenis?</TextUnit>
    <TextUnit id="223" loc="1.8.8">cur timet flavum Tiberim tangere? cur olivum</TextUnit>
    <TextUnit id="224" loc="1.8.9">sanguine viperino</TextUnit>
    <TextUnit id="225" loc="1.8.10">cautius vitat neque iam livida gestat armis</TextUnit>
    <TextUnit id="226" loc="1.8.11">bracchia saepe disco,</TextUnit>
    <TextUnit id="227" loc="1.8.12">saepe trans finem iaculo nobilis expedito?</TextUnit>
    <TextUnit id="228" loc="1.8.13">quid latet, ut marinae</TextUnit>
    <TextUnit id="229" loc="1.8.14">filium dicunt Thetidis sub lacrimosa Troiae</TextUnit>
    <TextUnit id="230" loc="1.8.15">funera, ne virilis</TextUnit>
    <TextUnit id="231" loc="1.8.16">cultus in caedem et Lycias proriperet catervas?</TextUnit>
    <TextUnit id="232" loc="1.9.1">Vides ut alta stet nive candidum</TextUnit>
    <TextUnit id="233" loc="1.9.2">Soracte nec iam sustineant onus</TextUnit>
    <TextUnit id="234" loc="1.9.3">silvae laborantes geluque</TextUnit>
    <TextUnit id="235" loc="1.9.4">flumina constiterint acuto?</TextUnit>
    <TextUnit id="236" loc="1.9.5">dissolve frigus ligna super foco</TextUnit>
    <TextUnit id="237" loc="1.9.6">large reponens atque benignius</TextUnit>
    <TextUnit id="238" loc="1.9.7">deprome quadrimum Sabina,</TextUnit>
    <TextUnit id="239" loc="1.9.8">o Thaliarche, merum diota.</TextUnit>
    <TextUnit id="240" loc="1.9.9">permitte divis cetera, qui simul</TextUnit>
    <TextUnit id="241" loc="1.9.10">stravere ventos aequore fervido</TextUnit>
    <TextUnit id="242" loc="1.9.11">deproeliantis, nec cupressi</TextUnit>
    <TextUnit id="243" loc="1.9.12">nec veteres agitantur orni.</TextUnit>
    <TextUnit id="244" loc="1.9.13">quid sit futurum cras, fuge quaerere et</TextUnit>
    <TextUnit id="245" loc="1.9.14">quem Fors dierum cumque dabit, lucro</TextUnit>
    <TextUnit id="246" loc="1.9.15">adpone nec dulcis amores</TextUnit>
    <TextUnit id="247" loc="1.9.16">sperne puer neque tu choreas,</TextUnit>
    <TextUnit id="248" loc="1.9.17">donec virenti canities abest</TextUnit>
    <TextUnit id="249" loc="1.9.18">morosa. nunc et campus et areae</TextUnit>
    <TextUnit id="250" loc="1.9.19">lenesque sub noctem susurri</TextUnit>
    <TextUnit id="251" loc="1.9.20">conposita repetantur hora,</TextUnit>
    <TextUnit id="252" loc="1.9.21">nunc et latentis proditor intumo</TextUnit>
    <TextUnit id="253" loc="1.9.22">gratus puellae risus ab angulo</TextUnit>
    <TextUnit id="254" loc="1.9.23">pignusque dereptum lacertis</TextUnit>
    <TextUnit id="255" loc="1.9.24">aut digito male pertinaci.</TextUnit>
    <TextUnit id="256" loc="1.10.1">Mercuri facunde nepos Atlantis,</TextUnit>
    <TextUnit id="257" loc="1.10.2">qui feros cultus hominum recentum</TextUnit>
    <TextUnit id="258" loc="1.10.3">voce formasti catus et decorae</TextUnit>
    <TextUnit id="259" loc="1.10.4">more palaestrae,</TextUnit>
    <TextUnit id="260" loc="1.10.5">te canam, magni Iovis et deorum</TextUnit>
    <TextUnit id="261" loc="1.10.6">nuntium curvaeque lyrae parentem,</TextUnit>
    <TextUnit id="262" loc="1.10.7">callidum, quidquid placuit, iocoso</TextUnit>
    <TextUnit id="263" loc="1.10.8">condere furto.</TextUnit>
    <TextUnit id="264" loc="1.10.9">te, boves olim nisi reddidisses</TextUnit>
    <TextUnit id="265" loc="1.10.10">per dolum amotas, puerum minaci</TextUnit>
    <TextUnit id="266" loc="1.10.11">voce dum terret, viduus pharetra</TextUnit>
    <TextUnit id="267" loc="1.10.12">risit Apollo.</TextUnit>
    <TextUnit id="268" loc="1.10.13">quin et Atridas duce te superbos</TextUnit>
    <TextUnit id="269" loc="1.10.14">Ilio dives Priamus relicto</TextUnit>
    <TextUnit id="270" loc="1.10.15">Thessalosque ignis et iniqua Troiae</TextUnit>
    <TextUnit id="271" loc="1.10.16">castra fefellit.</TextUnit>
    <TextUnit id="272" loc="1.10.17">tu pias laetis animas reponis</TextUnit>
    <TextUnit id="273" loc="1.10.18">sedibus virgaque levem coerces</TextUnit>
    <TextUnit id="274" loc="1.10.19">aurea turbam, superis deorum</TextUnit>
    <TextUnit id="275" loc="1.10.20">gratus et imis.</TextUnit>
    <TextUnit id="276" loc="1.11.1">Tu ne quaesieris, scire nefas, quem mihi, quem tibi</TextUnit>
    <TextUnit id="277" loc="1.11.2">finem di dederint, Leuconoe, nec Babylonios</TextUnit>
    <TextUnit id="278" loc="1.11.3">temptaris numeros. ut melius, quidquid erit, pati.</TextUnit>
    <TextUnit id="279" loc="1.11.4">seu pluris hiemes seu tribuit Iuppiter ultimam,</TextUnit>
    <TextUnit id="280" loc="1.11.5">quae nunc oppositis debilitat pumicibus mare</TextUnit>
    <TextUnit id="281" loc="1.11.6">Tyrrhenum: sapias, vina liques et spatio brevi</TextUnit>
    <TextUnit id="282" loc="1.11.7">spem longam reseces. dum loquimur, fugerit invida</TextUnit>
    <TextUnit id="283" loc="1.11.8">aetas: carpe diem quam minimum credula postero.</TextUnit>
    <TextUnit id="284" loc="1.12.1">Quem virum aut heroa lyra vel acri</TextUnit>
    <TextUnit id="285" loc="1.12.2">tibia sumis celebrare, Clio?</TextUnit>
    <TextUnit id="286" loc="1.12.3">quem deum? cuius recinet iocosa</TextUnit>
    <TextUnit id="287" loc="1.12.4">nomen imago</TextUnit>
    <TextUnit id="288" loc="1.12.5">aut in umbrosis Heliconis oris</TextUnit>
    <TextUnit id="289" loc="1.12.6">aut super Pindo gelidove in Haemo?</TextUnit>
    <TextUnit id="290" loc="1.12.7">unde vocalem temere insecutae</TextUnit>
    <TextUnit id="291" loc="1.12.8">Orphea silvae,</TextUnit>
    <TextUnit id="292" loc="1.12.9">arte materna rapidos morantem</TextUnit>
    <TextUnit id="293" loc="1.12.10">fluminum lapsus celeresque ventos,</TextUnit>
    <TextUnit id="294" loc="1.12.11">blandum et auritas fidibus canoris</TextUnit>
    <TextUnit id="295" loc="1.12.12">ducere quercus.</TextUnit>
    <TextUnit id="296" loc="1.12.13">quid prius dicam solitis parentis</TextUnit>
    <TextUnit id="297" loc="1.12.14">laudibus, qui res hominum ac deorum,</TextUnit>
    <TextUnit id="298" loc="1.12.15">qui mare ac terras variisque mundum</TextUnit>
    <TextUnit id="299" loc="1.12.16">temperat horis?</TextUnit>
    <TextUnit id="300" loc="1.12.17">unde nil maius generatur ipso</TextUnit>
    <TextUnit id="301" loc="1.12.18">nec viget quidquam simile aut secundum.</TextUnit>
    <TextUnit id="302" loc="1.12.19">proximos illi tamen occupavit</TextUnit>
    <TextUnit id="303" loc="1.12.20">Pallas honores</TextUnit>
    <TextUnit id="304" loc="1.12.21">proeliis audax. neque te silebo,</TextUnit>
    <TextUnit id="305" loc="1.12.22">Liber et saevis inimica virgo</TextUnit>
    <TextUnit id="306" loc="1.12.23">beluis, nec te, metuende certa</TextUnit>
    <TextUnit id="307" loc="1.12.24">Phoebe sagitta.</TextUnit>
    <TextUnit id="308" loc="1.12.25">dicam et Alciden puerosque Ledae,</TextUnit>
    <TextUnit id="309" loc="1.12.26">hunc equis, illum superare pugnis</TextUnit>
    <TextUnit id="310" loc="1.12.27">nobilem; quorum simul alba nautis</TextUnit>
    <TextUnit id="311" loc="1.12.28">stella refulsit,</TextUnit>
    <TextUnit id="312" loc="1.12.29">defluit saxis agitatus umor,</TextUnit>
    <TextUnit id="313" loc="1.12.30">concidunt venti fugiuntque nubes</TextUnit>
    <TextUnit id="314" loc="1.12.31">et minax, quia sic voluere, ponto</TextUnit>
    <TextUnit id="315" loc="1.12.32">unda recumbit.</TextUnit>
    <TextUnit id="316" loc="1.12.33">Romulum post hos prius an quietum</TextUnit>
    <TextUnit id="317" loc="1.12.34">Pompili regnum memorem, an superbos</TextUnit>
    <TextUnit id="318" loc="1.12.35">Tarquini fascis, dubito, an Catonis</TextUnit>
    <TextUnit id="319" loc="1.12.36">nobile letum:</TextUnit>
    <TextUnit id="320" loc="1.12.37">Regulum et Scauros animaeque magnae</TextUnit>
    <TextUnit id="321" loc="1.12.38">prodigum Paulum superante Poeno</TextUnit>
    <TextUnit id="322" loc="1.12.39">gratus insigni referam camena</TextUnit>
    <TextUnit id="323" loc="1.12.40">Fabriciumque.</TextUnit>
    <TextUnit id="324" loc="1.12.41">hunc et incomptis Curium capillis</TextUnit>
    <TextUnit id="325" loc="1.12.42">utilem bello tulit et Camillum</TextUnit>
    <TextUnit id="326" loc="1.12.43">saeva paupertas et avitus apto</TextUnit>
    <TextUnit id="327" loc="1.12.44">cum lare fundus.</TextUnit>
    <TextUnit id="328" loc="1.12.45">crescit occulto velut arbor aevo</TextUnit>
    <TextUnit id="329" loc="1.12.46">fama Marcelli; micat inter omnis</TextUnit>
    <TextUnit id="330" loc="1.12.47">Iulium sidus velut inter ignis</TextUnit>
    <TextUnit id="331" loc="1.12.48">luna minores.</TextUnit>
    <TextUnit id="332" loc="1.12.49">gentis humanae pater atque custos,</TextUnit>
    <TextUnit id="333" loc="1.12.50">orte Saturno, tibi cura magni</TextUnit>
    <TextUnit id="334" loc="1.12.51">Caesaris fatis data: tu secundo</TextUnit>
    <TextUnit id="335" loc="1.12.52">Caesare regnes.</TextUnit>
    <TextUnit id="336" loc="1.12.53">ille seu Parthos Latio imminentis</TextUnit>
    <TextUnit id="337" loc="1.12.54">egerit iusto domitos triumpho</TextUnit>
    <TextUnit id="338" loc="1.12.55">sive subiectos Orientis orae</TextUnit>
    <TextUnit id="339" loc="1.12.56">Seras et Indos,</TextUnit>
    <TextUnit id="340" loc="1.12.57">te minor latum reget aequos orbem:</TextUnit>
    <TextUnit id="341" loc="1.12.58">tu gravi curru quaties Olympum,</TextUnit>
    <TextUnit id="342" loc="1.12.59">tu parum castis inimica mittes</TextUnit>
    <TextUnit id="343" loc="1.12.60">fulmina lucis.</TextUnit>
    <TextUnit id="344" loc="1.13.1">Cum tu, Lydia, Telephi</TextUnit>
    <TextUnit id="345" loc="1.13.2">cervicem roseam, cerea Telephi</TextUnit>
    <TextUnit id="346" loc="1.13.3">laudas bracchia, vae, meum</TextUnit>
    <TextUnit id="347" loc="1.13.4">fervens difficili bile tumet iecur.</TextUnit>
    <TextUnit id="348" loc="1.13.5">tum nec mens mihi nec color</TextUnit>
    <TextUnit id="349" loc="1.13.6">certa sede manet, umor et in genas</TextUnit>
    <TextUnit id="350" loc="1.13.7">furtim labitur arguens,</TextUnit>
    <TextUnit id="351" loc="1.13.8">quam lentis penitus macerer ignibus.</TextUnit>
    <TextUnit id="352" loc="1.13.9">uror, seu tibi candidos</TextUnit>
    <TextUnit id="353" loc="1.13.10">turparunt umeros inmodicae mero</TextUnit>
    <TextUnit id="354" loc="1.13.11">rixae sive puer furens</TextUnit>
    <TextUnit id="355" loc="1.13.12">inpressit memorem dente labris notam.</TextUnit>
    <TextUnit id="356" loc="1.13.13">non, si me satis audias,</TextUnit>
    <TextUnit id="357" loc="1.13.14">speres perpetuum dulcia barbare</TextUnit>
    <TextUnit id="358" loc="1.13.15">laedentem oscula, quae Venus</TextUnit>
    <TextUnit id="359" loc="1.13.16">quinta parte sui nectaris imbuit.</TextUnit>
    <TextUnit id="360" loc="1.13.17">felices ter et amplius</TextUnit>
    <TextUnit id="361" loc="1.13.18">quos inrupta tenet copula nec malis</TextUnit>
    <TextUnit id="362" loc="1.13.19">divolsus querimoniis</TextUnit>
    <TextUnit id="363" loc="1.13.20">suprema citius solvet amor die.</TextUnit>
    <TextUnit id="364" loc="1.14.1">O navis, referent in mare te novi</TextUnit>
    <TextUnit id="365" loc="1.14.2">fluctus. o quid agis? fortiter occupa</TextUnit>
    <TextUnit id="366" loc="1.14.3">portum. nonne vides, ut</TextUnit>
    <TextUnit id="367" loc="1.14.4">nudum remigio latus</TextUnit>
    <TextUnit id="368" loc="1.14.5">et malus celeri saucius Africo</TextUnit>
    <TextUnit id="369" loc="1.14.6">antemnaeque gemant ac sine funibus</TextUnit>
    <TextUnit id="370" loc="1.14.7">vix durare carinae</TextUnit>
    <TextUnit id="371" loc="1.14.8">possint imperiosius</TextUnit>
    <TextUnit id="372" loc="1.14.9">aequor? non tibi sunt integra lintea,</TextUnit>
    <TextUnit id="373" loc="1.14.10">non di, quos iterum pressa voces malo.</TextUnit>
    <TextUnit id="374" loc="1.14.11">quamvis Pontica pinus,</TextUnit>
    <TextUnit id="375" loc="1.14.12">silvae filia nobilis,</TextUnit>
    <TextUnit id="376" loc="1.14.13">iactes et genus et nomen inutile:</TextUnit>
    <TextUnit id="377" loc="1.14.14">nil pictis timidus navita puppibus</TextUnit>
    <TextUnit id="378" loc="1.14.15">fidit. tu, nisi ventis</TextUnit>
    <TextUnit id="379" loc="1.14.16">debes ludibrium, cave.</TextUnit>
    <TextUnit id="380" loc="1.14.17">nuper sollicitum quae mihi taedium,</TextUnit>
    <TextUnit id="381" loc="1.14.18">nunc desiderium curaque non levis,</TextUnit>
    <TextUnit id="382" loc="1.14.19">interfusa nitentis</TextUnit>
    <TextUnit id="383" loc="1.14.20">vites aequora Cycladas.</TextUnit>
    <TextUnit id="384" loc="1.15.1">Pastor cum traheret per freta navibus</TextUnit>
    <TextUnit id="385" loc="1.15.2">Idaeis Helenen perfidus hospitam,</TextUnit>
    <TextUnit id="386" loc="1.15.3">ingrato celeres obruit otio</TextUnit>
    <TextUnit id="387" loc="1.15.4">ventos ut caneret fera</TextUnit>
    <TextUnit id="388" loc="1.15.5">Nereus fata. “mala ducis avi domum</TextUnit>
    <TextUnit id="389" loc="1.15.6">quam multo repetet Graecia milite</TextUnit>
    <TextUnit id="390" loc="1.15.7">coniurata tuas rumpere nuptias</TextUnit>
    <TextUnit id="391" loc="1.15.8">et regnum Priami vetus.</TextUnit>
    <TextUnit id="392" loc="1.15.9">heu heu, quantus equis, quantus adest viris</TextUnit>
    <TextUnit id="393" loc="1.15.10">sudor, quanta moves funera Dardanae</TextUnit>
    <TextUnit id="394" loc="1.15.11">genti. iam galeam Pallas et aegida</TextUnit>
    <TextUnit id="395" loc="1.15.12">currusque et rabiem parat.</TextUnit>
    <TextUnit id="396" loc="1.15.13">nequiquam Veneris praesidio ferox</TextUnit>
    <TextUnit id="397" loc="1.15.14">pectes caesariem grataque feminis</TextUnit>
    <TextUnit id="398" loc="1.15.15">inbelli cithara carmina divides;</TextUnit>
    <TextUnit id="399" loc="1.15.16">nequiquam thalamo gravis</TextUnit>
    <TextUnit id="400" loc="1.15.17">hastas et calami spicula Cnosii</TextUnit>
    <TextUnit id="401" loc="1.15.18">vitabis strepitumque et celerem sequi</TextUnit>
    <TextUnit id="402" loc="1.15.19">Aiacem: tamen, heu serus, adulteros</TextUnit>
    <TextUnit id="403" loc="1.15.20">crines pulvere collines.</TextUnit>
    <TextUnit id="404" loc="1.15.21">non Laertiaden, exitium tuae</TextUnit>
    <TextUnit id="405" loc="1.15.22">genti, non Pylium Nestora respicis?</TextUnit>
    <TextUnit id="406" loc="1.15.23">urgent inpavidi te Salaminius</TextUnit>
    <TextUnit id="407" loc="1.15.24">Teucer, te Sthenelus, sciens</TextUnit>
    <TextUnit id="408" loc="1.15.25">pugnae sive opus est imperitare equis,</TextUnit>
    <TextUnit id="409" loc="1.15.26">non auriga piger. Merionen quoque</TextUnit>
    <TextUnit id="410" loc="1.15.27">nosces. ecce furit, te reperire atrox,</TextUnit>
    <TextUnit id="411" loc="1.15.28">Tydides melior patre:</TextUnit>
    <TextUnit id="412" loc="1.15.29">quem tu, cervus uti vallis in altera</TextUnit>
    <TextUnit id="413" loc="1.15.30">visum parte lupum graminis inmemor,</TextUnit>
    <TextUnit id="414" loc="1.15.31">sublimi fugies mollis anhelitu,</TextUnit>
    <TextUnit id="415" loc="1.15.32">non hoc pollicitus tuae.</TextUnit>
    <TextUnit id="416" loc="1.15.33">iracunda diem proferet Ilio</TextUnit>
    <TextUnit id="417" loc="1.15.34">matronisque Phrygum classis Achillei;</TextUnit>
    <TextUnit id="418" loc="1.15.35">post certas hiemes uret Achaicus</TextUnit>
    <TextUnit id="419" loc="1.15.36">ignis Iliacas domos.</TextUnit>
    <TextUnit id="420" loc="1.16.1">O matre pulcra filia pulchrior,</TextUnit>
    <TextUnit id="421" loc="1.16.2">quem criminosis cumque voles modum</TextUnit>
    <TextUnit id="422" loc="1.16.3">pones iambis, sive flamma</TextUnit>
    <TextUnit id="423" loc="1.16.4">sive mari libet Hadriano.</TextUnit>
    <TextUnit id="424" loc="1.16.5">non Dindymene, non adytis quatit</TextUnit>
    <TextUnit id="425" loc="1.16.6">mentem sacerdotum incola Pythius,</TextUnit>
    <TextUnit id="426" loc="1.16.7">non Liber aeque, non acuta</TextUnit>
    <TextUnit id="427" loc="1.16.8">sic geminant Corybantes aera,</TextUnit>
    <TextUnit id="428" loc="1.16.9">tristes ut irae, quas neque Noricus</TextUnit>
    <TextUnit id="429" loc="1.16.10">deterret ensis nec mare naufragum</TextUnit>
    <TextUnit id="430" loc="1.16.11">nec saevos ignis nec tremendo</TextUnit>
    <TextUnit id="431" loc="1.16.12">Iuppiter ipse ruens tumultu.</TextUnit>
    <TextUnit id="432" loc="1.16.13">fertur Prometheus addere principi</TextUnit>
    <TextUnit id="433" loc="1.16.14">limo coactus particulam undique</TextUnit>
    <TextUnit id="434" loc="1.16.15">desectam et insani leonis</TextUnit>
    <TextUnit id="435" loc="1.16.16">vim stomacho adposuisse nostro.</TextUnit>
    <TextUnit id="436" loc="1.16.17">irae Thyesten exitio gravi</TextUnit>
    <TextUnit id="437" loc="1.16.18">stravere et altis urbibus ultimae</TextUnit>
    <TextUnit id="438" loc="1.16.19">stetere causae, cur perirent</TextUnit>
    <TextUnit id="439" loc="1.16.20">funditus inprimeretque muris</TextUnit>
    <TextUnit id="440" loc="1.16.21">hostile aratrum exercitus insolens.</TextUnit>
    <TextUnit id="441" loc="1.16.22">conpesce mentem: me quoque pectoris</TextUnit>
    <TextUnit id="442" loc="1.16.23">temptavit in dulci iuventa</TextUnit>
    <TextUnit id="443" loc="1.16.24">fervor et in celeres iambos</TextUnit>
    <TextUnit id="444" loc="1.16.25">misit furentem. nunc ego mitibus</TextUnit>
    <TextUnit id="445" loc="1.16.26">mutare quaero tristia, dum mihi</TextUnit>
    <TextUnit id="446" loc="1.16.27">fias recantatis amica</TextUnit>
    <TextUnit id="447" loc="1.16.28">opprobriis animumque reddas.</TextUnit>
    <TextUnit id="448" loc="1.17.1">Velox amoenum saepe Lucretilem</TextUnit>
    <TextUnit id="449" loc="1.17.2">mutat Lycaeo Faunus et igneam</TextUnit>
    <TextUnit id="450" loc="1.17.3">defendit aestatem capellis</TextUnit>
    <TextUnit id="451" loc="1.17.4">usque meis pluviosque ventos.</TextUnit>
    <TextUnit id="452" loc="1.17.5">inpune tutum per nemus arbutos</TextUnit>
    <TextUnit id="453" loc="1.17.6">quaerunt latentis et thyma deviae</TextUnit>
    <TextUnit id="454" loc="1.17.7">olentis uxores mariti</TextUnit>
    <TextUnit id="455" loc="1.17.8">nec viridis metuunt colubras</TextUnit>
    <TextUnit id="456" loc="1.17.9">nec Martialis haediliae lupos,</TextUnit>
    <TextUnit id="457" loc="1.17.10">utcumque dulci, Tyndari, fistula</TextUnit>
    <TextUnit id="458" loc="1.17.11">valles et Usticae cubantis</TextUnit>
    <TextUnit id="459" loc="1.17.12">levia personuere saxa.</TextUnit>
    <TextUnit id="460" loc="1.17.13">di me tuentur, dis pietas mea</TextUnit>
    <TextUnit id="461" loc="1.17.14">et musa cordi est. hic tibi copia</TextUnit>
    <TextUnit id="462" loc="1.17.15">manabit ad plenum benigno</TextUnit>
    <TextUnit id="463" loc="1.17.16">ruris honorum opulenta cornu.</TextUnit>
    <TextUnit id="464" loc="1.17.17">hic in reducta valle Caniculae</TextUnit>
    <TextUnit id="465" loc="1.17.18">vitabis aestus et fide Teia</TextUnit>
    <TextUnit id="466" loc="1.17.19">dices laborantis in uno</TextUnit>
    <TextUnit id="467" loc="1.17.20">Penelopen vitreamque Circen;</TextUnit>
    <TextUnit id="468" loc="1.17.21">hic innocentis pocula Lesbii</TextUnit>
    <TextUnit id="469" loc="1.17.22">duces sub umbra nec Semeleius</TextUnit>
    <TextUnit id="470" loc="1.17.23">cum Marte confundet Thyoneus</TextUnit>
    <TextUnit id="471" loc="1.17.24">proelia nec metues protervum</TextUnit>
    <TextUnit id="472" loc="1.17.25">suspecta Cyrum, ne male dispari</TextUnit>
    <TextUnit id="473" loc="1.17.26">incontinentis iniciat manus</TextUnit>
    <TextUnit id="474" loc="1.17.27">et scindat haerentem coronam</TextUnit>
    <TextUnit id="475" loc="1.17.28">crinibus inmeritamque vestem.</TextUnit>
    <TextUnit id="476" loc="1.18.1">Nullam, Vare, sacra vite prius severis arborem</TextUnit>
    <TextUnit id="477" loc="1.18.2">circa mite solum Tiburis et moenia Catili;</TextUnit>
    <TextUnit id="478" loc="1.18.3">siccis omnia nam dura deus proposuit neque</TextUnit>
    <TextUnit id="479" loc="1.18.4">mordaces aliter diffugiunt sollicitudines.</TextUnit>
    <TextUnit id="480" loc="1.18.5">quis post vina gravem militiam aut pauperiem crepat?</TextUnit>
    <TextUnit id="481" loc="1.18.6">quis non te potius, Bacche pater, teque, decens Venus?</TextUnit>
    <TextUnit id="482" loc="1.18.7">ac ne quis modici transiliat munera Liberi,</TextUnit>
    <TextUnit id="483" loc="1.18.8">Centaurea monet cum Lapithis rixa super mero</TextUnit>
    <TextUnit id="484" loc="1.18.9">debellata, monet Sithoniis non levis Euhius,</TextUnit>
    <TextUnit id="485" loc="1.18.10">cum fas atque nefas exiguo fine libidinum</TextUnit>
    <TextUnit id="486" loc="1.18.11">discernunt avidi. non ego te, candide Bassareu,</TextUnit>
    <TextUnit id="487" loc="1.18.12">invitum quatiam nec variis obsita frondibus</TextUnit>
    <TextUnit id="488" loc="1.18.13">sub divum rapiam. saeva tene cum Berecyntio</TextUnit>
    <TextUnit id="489" loc="1.18.14">cornu tympana, quae subsequitur caecus amor sui</TextUnit>
    <TextUnit id="490" loc="1.18.15">et tollens vacuum plus nimio gloria verticem</TextUnit>
    <TextUnit id="491" loc="1.18.16">arcanique fides prodiga, perlucidior vitro.</TextUnit>
    <TextUnit id="492" loc="1.19.1">Mater saeva Cupidinum</TextUnit>
    <TextUnit id="493" loc="1.19.2">Thebanaeque iubet me Semelae puer</TextUnit>
    <TextUnit id="494" loc="1.19.3">et lasciva Licentia</TextUnit>
    <TextUnit id="495" loc="1.19.4">finitis animum reddere amoribus.</TextUnit>
    <TextUnit id="496" loc="1.19.5">urit me Glycerae nitor</TextUnit>
    <TextUnit id="497" loc="1.19.6">splendentis Pario marmore purius,</TextUnit>
    <TextUnit id="498" loc="1.19.7">urit grata protervitas</TextUnit>
    <TextUnit id="499" loc="1.19.8">et voltus nimium lubricus adspici.</TextUnit>
    <TextUnit id="500" loc="1.19.9">in me tota ruens Venus</TextUnit>
    <TextUnit id="501" loc="1.19.10">Cyprum deseruit nec patitur Scythas</TextUnit>
    <TextUnit id="502" loc="1.19.11">et versis animosum equis</TextUnit>
    <TextUnit id="503" loc="1.19.12">Parthum dicere nec quae nihil attinent.</TextUnit>
    <TextUnit id="504" loc="1.19.13">hic vivum mihi caespitem, hic</TextUnit>
    <TextUnit id="505" loc="1.19.14">verbenas, pueri, ponite turaque</TextUnit>
    <TextUnit id="506" loc="1.19.15">bimi cum patera meri:</TextUnit>
    <TextUnit id="507" loc="1.19.16">mactata veniet lenior hostia.</TextUnit>
    <TextUnit id="508" loc="1.20.1">Vile potabis modicis Sabinum</TextUnit>
    <TextUnit id="509" loc="1.20.2">cantharis, Graeca quod ego ipse testa</TextUnit>
    <TextUnit id="510" loc="1.20.3">conditum levi, datus in theatro</TextUnit>
    <TextUnit id="511" loc="1.20.4">cum tibi plausus,</TextUnit>
    <TextUnit id="512" loc="1.20.5">clare Maecenas eques, ut paterni</TextUnit>
    <TextUnit id="513" loc="1.20.6">fluminis ripae simul et iocosa</TextUnit>
    <TextUnit id="514" loc="1.20.7">redderet laudes tibi Vaticani</TextUnit>
    <TextUnit id="515" loc="1.20.8">montis imago.</TextUnit>
    <TextUnit id="516" loc="1.20.9">Caecubum et prelo domitam Caleno</TextUnit>
    <TextUnit id="517" loc="1.20.10">tu bibes uvam: mea nec Falernae</TextUnit>
    <TextUnit id="518" loc="1.20.11">temperant vites neque Formiani</TextUnit>
    <TextUnit id="519" loc="1.20.12">pocula colles.</TextUnit>
    <TextUnit id="520" loc="1.21.1">Dianam tenerae dicite virgines,</TextUnit>
    <TextUnit id="521" loc="1.21.2">intonsum pueri dicite Cynthium</TextUnit>
    <TextUnit id="522" loc="1.21.3">Latonamque supremo</TextUnit>
    <TextUnit id="523" loc="1.21.4">dilectam penitus Iovi.</TextUnit>
    <TextUnit id="524" loc="1.21.5">vos laetam fluviis et nemorum coma</TextUnit>
    <TextUnit id="525" loc="1.21.6">quaecumque aut gelido prominet Algido</TextUnit>
    <TextUnit id="526" loc="1.21.7">nigris aut Erymanthi</TextUnit>
    <TextUnit id="527" loc="1.21.8">silvis aut viridis Cragi;</TextUnit>
    <TextUnit id="528" loc="1.21.9">vos Tempe totidem tollite laudibus</TextUnit>
    <TextUnit id="529" loc="1.21.10">natalemque, mares, Delon Apollinis</TextUnit>
    <TextUnit id="530" loc="1.21.11">insignemque pharetra</TextUnit>
    <TextUnit id="531" loc="1.21.12">fraternaque umerum lyra.</TextUnit>
    <TextUnit id="532" loc="1.21.13">hic bellum lacrimosum, hic miseram famem</TextUnit>
    <TextUnit id="533" loc="1.21.14">pestemque a populo et principe Caesare in</TextUnit>
    <TextUnit id="534" loc="1.21.15">Persas atque Britannos</TextUnit>
    <TextUnit id="535" loc="1.21.16">vestra motus aget prece.</TextUnit>
    <TextUnit id="536" loc="1.22.1">Integer vitae scelerisque purus</TextUnit>
    <TextUnit id="537" loc="1.22.2">non eget Mauris iaculis neque arcu</TextUnit>
    <TextUnit id="538" loc="1.22.3">nec venenatis gravida sagittis,</TextUnit>
    <TextUnit id="539" loc="1.22.4">Fusce, pharetra,</TextUnit>
    <TextUnit id="540" loc="1.22.5">sive per Syrtis iter aestuosas</TextUnit>
    <TextUnit id="541" loc="1.22.6">sive facturus per inhospitalem</TextUnit>
    <TextUnit id="542" loc="1.22.7">Caucasum vel quae loca fabulosus</TextUnit>
    <TextUnit id="543" loc="1.22.8">lambit Hydaspes.</TextUnit>
    <TextUnit id="544" loc="1.22.9">namque me silva lupus in Sabina,</TextUnit>
    <TextUnit id="545" loc="1.22.10">dum meam canto Lalagen et ultra</TextUnit>
    <TextUnit id="546" loc="1.22.11">terminum curis vagor expeditis,</TextUnit>
    <TextUnit id="547" loc="1.22.12">fugit inermem;</TextUnit>
    <TextUnit id="548" loc="1.22.13">quale portentum neque militaris</TextUnit>
    <TextUnit id="549" loc="1.22.14">Daunias latis alit aesculetis</TextUnit>
    <TextUnit id="550" loc="1.22.15">nec Iubae tellus generat, leonum</TextUnit>
    <TextUnit id="551" loc="1.22.16">arida nutrix.</TextUnit>
    <TextUnit id="552" loc="1.22.17">pone me pigris ubi nulla campis</TextUnit>
    <TextUnit id="553" loc="1.22.18">arbor aestiva recreatur aura,</TextUnit>
    <TextUnit id="554" loc="1.22.19">quod latus mundi nebulae malusque</TextUnit>
    <TextUnit id="555" loc="1.22.20">Iuppiter urget;</TextUnit>
    <TextUnit id="556" loc="1.22.21">pone sub curru nimium propinqui</TextUnit>
    <TextUnit id="557" loc="1.22.22">solis in terra domibus negata:</TextUnit>
    <TextUnit id="558" loc="1.22.23">dulce ridentem Lalagen amabo,</TextUnit>
    <TextUnit id="559" loc="1.22.24">dulce loquentem.</TextUnit>
    <TextUnit id="560" loc="1.23.1">Vitas hinnuleo me similis, Chloe,</TextUnit>
    <TextUnit id="561" loc="1.23.2">quaerenti pavidam montibus aviis</TextUnit>
    <TextUnit id="562" loc="1.23.3">matrem non sine vano</TextUnit>
    <TextUnit id="563" loc="1.23.4">aurarum et siluae metu.</TextUnit>
    <TextUnit id="564" loc="1.23.5">nam seu mobilibus veris inhorruit</TextUnit>
    <TextUnit id="565" loc="1.23.6">adventus foliis seu virides rubum</TextUnit>
    <TextUnit id="566" loc="1.23.7">dimovere lacertae,</TextUnit>
    <TextUnit id="567" loc="1.23.8">et corde et genibus tremit.</TextUnit>
    <TextUnit id="568" loc="1.23.9">atqui non ego te tigris ut aspera</TextUnit>
    <TextUnit id="569" loc="1.23.10">Gaetulusve leo frangere persequor:</TextUnit>
    <TextUnit id="570" loc="1.23.11">tandem desine matrem</TextUnit>
    <TextUnit id="571" loc="1.23.12">tempestiva sequi viro.</TextUnit>
    <TextUnit id="572" loc="1.24.1">Quis desiderio sit pudor aut modus</TextUnit>
    <TextUnit id="573" loc="1.24.2">tam cari capitis? praecipe lugubris</TextUnit>
    <TextUnit id="574" loc="1.24.3">cantus, Melpomene, cui liquidam pater</TextUnit>
    <TextUnit id="575" loc="1.24.4">vocem cum cithara dedit.</TextUnit>
    <TextUnit id="576" loc="1.24.5">ergo Quintilium perpetuus sopor</TextUnit>
    <TextUnit id="577" loc="1.24.6">urget? cui Pudor et Iustitiae soror</TextUnit>
    <TextUnit id="578" loc="1.24.7">incorrupta Fides nudaque Veritas</TextUnit>
    <TextUnit id="579" loc="1.24.8">quando ullum inveniet parem?</TextUnit>
    <TextUnit id="580" loc="1.24.9">multis ille bonis flebilis occidit,</TextUnit>
    <TextUnit id="581" loc="1.24.10">nulli flebilior quam tibi, Vergili.</TextUnit>
    <TextUnit id="582" loc="1.24.11">tu, frustra pius, heu non ita creditum</TextUnit>
    <TextUnit id="583" loc="1.24.12">poscis Quintilium deos.</TextUnit>
    <TextUnit id="584" loc="1.24.13">quid? si Threicio blandius Orpheo</TextUnit>
    <TextUnit id="585" loc="1.24.14">auditam moderere arboribus fidem,</TextUnit>
    <TextUnit id="586" loc="1.24.15">num vanae redeat sanguis imagini,</TextUnit>
    <TextUnit id="587" loc="1.24.16">quam virga semel horrida</TextUnit>
    <TextUnit id="588" loc="1.24.17">non lenis precibus fata recludere</TextUnit>
    <TextUnit id="589" loc="1.24.18">nigro conpulerit Mercurius gregi?</TextUnit>
    <TextUnit id="590" loc="1.24.19">durum: sed levius fit patientia</TextUnit>
    <TextUnit id="591" loc="1.24.20">quidquid corrigere est nefas.</TextUnit>
    <TextUnit id="592" loc="1.25.1">Parcius iunctas quatiunt fenestras</TextUnit>
    <TextUnit id="593" loc="1.25.2">iactibus crebris iuvenes protervi</TextUnit>
    <TextUnit id="594" loc="1.25.3">nec tibi somnos adimunt amatque</TextUnit>
    <TextUnit id="595" loc="1.25.4">ianua limen,</TextUnit>
    <TextUnit id="596" loc="1.25.5">quae prius multum facilis movebat</TextUnit>
    <TextUnit id="597" loc="1.25.6">cardines. audis minus et minus iam:</TextUnit>
    <TextUnit id="598" loc="1.25.7">“me tuo longas pereunte noctes,</TextUnit>
    <TextUnit id="599" loc="1.25.8">Lydia, dormis?”</TextUnit>
    <TextUnit id="600" loc="1.25.9">invicem moechos anus arrogantis</TextUnit>
    <TextUnit id="601" loc="1.25.10">flebis in solo levis angiportu</TextUnit>
    <TextUnit id="602" loc="1.25.11">Thracio bacchante magis sub inter-</TextUnit>
    <TextUnit id="603" loc="1.25.12">lunia vento,</TextUnit>
    <TextUnit id="604" loc="1.25.13">cum tibi flagrans amor et libido,</TextUnit>
    <TextUnit id="605" loc="1.25.14">quae solet matres furiare equorum,</TextUnit>
    <TextUnit id="606" loc="1.25.15">saeviet circa iecur ulcerosum</TextUnit>
    <TextUnit id="607" loc="1.25.16">non sine questu,</TextUnit>
    <TextUnit id="608" loc="1.25.17">laeta quod pubes hedera virenti</TextUnit>
    <TextUnit id="609" loc="1.25.18">gaudeat pulla magis atque myrto,</TextUnit>
    <TextUnit id="610" loc="1.25.19">aridas frondes hiemis sodali</TextUnit>
    <TextUnit id="611" loc="1.25.20">dedicet Euro.</TextUnit>
    <TextUnit id="612" loc="1.26.1">Musis amicus tristitiam et metus</TextUnit>
    <TextUnit id="613" loc="1.26.2">tradam protervis in mare Creticum</TextUnit>
    <TextUnit id="614" loc="1.26.3">portare ventis, quis sub Arcto</TextUnit>
    <TextUnit id="615" loc="1.26.4">rex gelidae metuatur orae,</TextUnit>
    <TextUnit id="616" loc="1.26.5">quid Tiridaten terreat, unice</TextUnit>
    <TextUnit id="617" loc="1.26.6">securus. o quae fontibus integris</TextUnit>
    <TextUnit id="618" loc="1.26.7">gaudes, apricos necte flores,</TextUnit>
    <TextUnit id="619" loc="1.26.8">necte meo Lamiae coronam,</TextUnit>
    <TextUnit id="620" loc="1.26.9">Piplei dulcis. nil sine te mei</TextUnit>
    <TextUnit id="621" loc="1.26.10">prosunt honores: hunc fidibus novis,</TextUnit>
    <TextUnit id="622" loc="1.26.11">hunc Lesbio sacrare plectro</TextUnit>
    <TextUnit id="623" loc="1.26.12">teque tuasque decet sorores.</TextUnit>
    <TextUnit id="624" loc="1.27.1">Natis in usum laetitiae scyphis</TextUnit>
    <TextUnit id="625" loc="1.27.2">pugnare Thracum est: tollite barbarum</TextUnit>
    <TextUnit id="626" loc="1.27.3">morem verecundumque Bacchum</TextUnit>
    <TextUnit id="627" loc="1.27.4">sanguineis prohibete rixis.</TextUnit>
    <TextUnit id="628" loc="1.27.5">vino et lucernis Medus acinaces</TextUnit>
    <TextUnit id="629" loc="1.27.6">immane quantum discrepat: inpium</TextUnit>
    <TextUnit id="630" loc="1.27.7">lenite clamorem sodales</TextUnit>
    <TextUnit id="631" loc="1.27.8">et cubito remanete presso.</TextUnit>
    <TextUnit id="632" loc="1.27.9">voltis severi me quoque sumere</TextUnit>
    <TextUnit id="633" loc="1.27.10">partem Falerni? dicat Opuntiae</TextUnit>
    <TextUnit id="634" loc="1.27.11">frater Megillae, quo beatus</TextUnit>
    <TextUnit id="635" loc="1.27.12">volnere, qua pereat sagitta.</TextUnit>
    <TextUnit id="636" loc="1.27.13">cessat voluntas? non alia bibam</TextUnit>
    <TextUnit id="637" loc="1.27.14">mercede. quae te cumque domat Venus,</TextUnit>
    <TextUnit id="638" loc="1.27.15">non erubescendis adurit</TextUnit>
    <TextUnit id="639" loc="1.27.16">ignibus ingenuoque semper</TextUnit>
    <TextUnit id="640" loc="1.27.17">amore peccas. quidquid habes, age,</TextUnit>
    <TextUnit id="641" loc="1.27.18">depone tutis auribus. a miser,</TextUnit>
    <TextUnit id="642" loc="1.27.19">quanta laborabas Charybdi,</TextUnit>
    <TextUnit id="643" loc="1.27.20">digne puer meliore flamma.</TextUnit>
    <TextUnit id="644" loc="1.27.21">quae saga, quis te solvere Thessalis</TextUnit>
    <TextUnit id="645" loc="1.27.22">magus venenis, quis poterit deus?</TextUnit>
    <TextUnit id="646" loc="1.27.23">vix inligatum te triformi</TextUnit>
    <TextUnit id="647" loc="1.27.24">Pegasus expediet Chimaera.</TextUnit>
    <TextUnit id="648" loc="1.28.1">Te maris et terrae numeroque carentis harenae</TextUnit>
    <TextUnit id="649" loc="1.28.2">mensorem cohibent, Archyta,</TextUnit>
    <TextUnit id="650" loc="1.28.3">pulveris exigui prope litus parva Matinum</TextUnit>
    <TextUnit id="651" loc="1.28.4">munera nec quicquam tibi prodest</TextUnit>
    <TextUnit id="652" loc="1.28.5">aerias temptasse domos animoque rotundum</TextUnit>
    <TextUnit id="653" loc="1.28.6">percurrisse polum morituro.</TextUnit>
    <TextUnit id="654" loc="1.28.7">occidit et Pelopis genitor, conviva deorum,</TextUnit>
    <TextUnit id="655" loc="1.28.8">Tithonusque remotus in auras</TextUnit>
    <TextUnit id="656" loc="1.28.9">et Iovis arcanis Minos admissus habentque</TextUnit>
    <TextUnit id="657" loc="1.28.10">Tartara Panthoiden iterum Orco</TextUnit>
    <TextUnit id="658" loc="1.28.11">demissum, quamvis clipeo Troiana refixo</TextUnit>
    <TextUnit id="659" loc="1.28.12">tempora testatus nihil ultra</TextUnit>
    <TextUnit id="660" loc="1.28.13">nervos atque cutem morti concesserat atrae,</TextUnit>
    <TextUnit id="661" loc="1.28.14">iudice te non sordidus auctor</TextUnit>
    <TextUnit id="662" loc="1.28.15">naturae verique. sed omnis una manet nox</TextUnit>
    <TextUnit id="663" loc="1.28.16">et calcanda semel via leti.</TextUnit>
    <TextUnit id="664" loc="1.28.17">dant alios Furiae torvo spectacula Marti,</TextUnit>
    <TextUnit id="665" loc="1.28.18">exitio est avidum mare nautis;</TextUnit>
    <TextUnit id="666" loc="1.28.19">mixta senum ac iuvenum densentur funera, nullum</TextUnit>
    <TextUnit id="667" loc="1.28.20">saeva caput Proserpina fugit:</TextUnit>
    <TextUnit id="668" loc="1.28.21">me quoque devexi rapidus comes Orionis</TextUnit>
    <TextUnit id="669" loc="1.28.22">Illyricis Notus obruit undis.</TextUnit>
    <TextUnit id="670" loc="1.28.23">at tu, nauta, vagae ne parce malignus harenae</TextUnit>
    <TextUnit id="671" loc="1.28.24">ossibus et capiti inhumato</TextUnit>
    <TextUnit id="672" loc="1.28.25">particulam dare: sic quodcumque minabitur Eurus</TextUnit>
    <TextUnit id="673" loc="1.28.26">fluctibus Hesperiis Venusinae</TextUnit>
    <TextUnit id="674" loc="1.28.27">plectantur silvae te sospite multaque merces</TextUnit>
    <TextUnit id="675" loc="1.28.28">unde potest tibi defluat aequo</TextUnit>
    <TextUnit id="676" loc="1.28.29">ab Iove Neptunoque sacri custode Tarenti.</TextUnit>
    <TextUnit id="677" loc="1.28.30">neglegis inmeritis nocituram</TextUnit>
    <TextUnit id="678" loc="1.28.31">postmodo te natis fraudem conmittere? fors et</TextUnit>
    <TextUnit id="679" loc="1.28.32">debita iura vicesque superbae</TextUnit>
    <TextUnit id="680" loc="1.28.33">te maneant ipsum: precibus non linquar inultis</TextUnit>
    <TextUnit id="681" loc="1.28.34">teque piacula nulla resolvent.</TextUnit>
    <TextUnit id="682" loc="1.28.35">quamquam festinas, non est mora longa; licebit</TextUnit>
    <TextUnit id="683" loc="1.28.36">iniecto ter pulvere curras.</TextUnit>
    <TextUnit id="684" loc="1.29.1">Icci, beatis nunc Arabum invides</TextUnit>
    <TextUnit id="685" loc="1.29.2">gazis et acrem militiam paras</TextUnit>
    <TextUnit id="686" loc="1.29.3">non ante devictis Sabaeae</TextUnit>
    <TextUnit id="687" loc="1.29.4">regibus horribilique Medo</TextUnit>
    <TextUnit id="688" loc="1.29.5">nectis catenas? quae tibi virginum</TextUnit>
    <TextUnit id="689" loc="1.29.6">sponso necato barbara serviet,</TextUnit>
    <TextUnit id="690" loc="1.29.7">puer quis ex aula capillis</TextUnit>
    <TextUnit id="691" loc="1.29.8">ad cyathum statuetur unctis</TextUnit>
    <TextUnit id="692" loc="1.29.9">doctus sagittas tendere Sericas</TextUnit>
    <TextUnit id="693" loc="1.29.10">arcu paterno? quis neget arduis</TextUnit>
    <TextUnit id="694" loc="1.29.11">pronos relabi posse rivos</TextUnit>
    <TextUnit id="695" loc="1.29.12">montibus et Tiberim reverti,</TextUnit>
    <TextUnit id="696" loc="1.29.13">cum tu coemptos undique nobilis</TextUnit>
    <TextUnit id="697" loc="1.29.14">libros Panaeti Socraticam et domum</TextUnit>
    <TextUnit id="698" loc="1.29.15">mutare loricis Hiberis,</TextUnit>
    <TextUnit id="699" loc="1.29.16">pollicitus meliora, tendis?</TextUnit>
    <TextUnit id="700" loc="1.30.1">O Venus regina Cnidi Paphique,</TextUnit>
    <TextUnit id="701" loc="1.30.2">sperne dilectam Cypron et vocantis</TextUnit>
    <TextUnit id="702" loc="1.30.3">ture te multo Glycerae decoram</TextUnit>
    <TextUnit id="703" loc="1.30.4">transfer in aedem.</TextUnit>
    <TextUnit id="704" loc="1.30.5">fervidus tecum puer et solutis</TextUnit>
    <TextUnit id="705" loc="1.30.6">Gratiae zonis properentque Nymphae</TextUnit>
    <TextUnit id="706" loc="1.30.7">et parum comis sine te Iuventas</TextUnit>
    <TextUnit id="707" loc="1.30.8">Mercuriusque.</TextUnit>
    <TextUnit id="708" loc="1.31.1">Quid dedicatum poscit Apollinem</TextUnit>
    <TextUnit id="709" loc="1.31.2">vates? quid orat de patera novum</TextUnit>
    <TextUnit id="710" loc="1.31.3">fundens liquorem? non opimae</TextUnit>
    <TextUnit id="711" loc="1.31.4">Sardiniae segetes feracis,</TextUnit>
    <TextUnit id="712" loc="1.31.5">non aestuosae grata Calabriae</TextUnit>
    <TextUnit id="713" loc="1.31.6">armenta, non aurum aut ebur Indicum,</TextUnit>
    <TextUnit id="714" loc="1.31.7">non rura, quae Liris quieta</TextUnit>
    <TextUnit id="715" loc="1.31.8">mordet aqua taciturnus amnis.</TextUnit>
    <TextUnit id="716" loc="1.31.9">premant Calenam falce quibus dedit</TextUnit>
    <TextUnit id="717" loc="1.31.10">fortuna vitem, dives ut aureis</TextUnit>
    <TextUnit id="718" loc="1.31.11">mercator exsiccet culillis</TextUnit>
    <TextUnit id="719" loc="1.31.12">vina Syra reparata merce,</TextUnit>
    <TextUnit id="720" loc="1.31.13">dis carus ipsis, quippe ter et quater</TextUnit>
    <TextUnit id="721" loc="1.31.14">anno revisens aequor Atlanticum</TextUnit>
    <TextUnit id="722" loc="1.31.15">inpune. me pascunt olivae,</TextUnit>
    <TextUnit id="723" loc="1.31.16">me cichorea levesque malvae.</TextUnit>
    <TextUnit id="724" loc="1.31.17">frui paratis et valido mihi,</TextUnit>
    <TextUnit id="725" loc="1.31.18">Latoe, dones et precor integra</TextUnit>
    <TextUnit id="726" loc="1.31.19">cum mente nec turpem senectam</TextUnit>
    <TextUnit id="727" loc="1.31.20">degere nec cithara carentem.</TextUnit>
    <TextUnit id="728" loc="1.32.1">Poscimur. si quid vacui sub umbra</TextUnit>
    <TextUnit id="729" loc="1.32.2">lusimus tecum, quod et hunc in annum</TextUnit>
    <TextUnit id="730" loc="1.32.3">vivat et pluris, age dic Latinum,</TextUnit>
    <TextUnit id="731" loc="1.32.4">barbite, carmen,</TextUnit>
    <TextUnit id="732" loc="1.32.5">Lesbio primum modulate civi,</TextUnit>
    <TextUnit id="733" loc="1.32.6">qui ferox bello tamen, inter arma</TextUnit>
    <TextUnit id="734" loc="1.32.7">sive iactatam religarat udo</TextUnit>
    <TextUnit id="735" loc="1.32.8">litore navim,</TextUnit>
    <TextUnit id="736" loc="1.32.9">Liberum et Musas Veneremque et illi</TextUnit>
    <TextUnit id="737" loc="1.32.10">semper haerentem puerum canebat</TextUnit>
    <TextUnit id="738" loc="1.32.11">et Lycum nigris oculis nigroque</TextUnit>
    <TextUnit id="739" loc="1.32.12">crine decorum.</TextUnit>
    <TextUnit id="740" loc="1.32.13">o decus Phoebi et dapibus supremi</TextUnit>
    <TextUnit id="741" loc="1.32.14">grata testudo Iovis, o laborum</TextUnit>
    <TextUnit id="742" loc="1.32.15">dulce lenimen, mihi cumque salve</TextUnit>
    <TextUnit id="743" loc="1.32.16">rite vocanti!</TextUnit>
    <TextUnit id="744" loc="1.33.1">Albi, ne doleas plus nimio memor</TextUnit>
    <TextUnit id="745" loc="1.33.2">inmitis Glycerae neu miserabilis</TextUnit>
    <TextUnit id="746" loc="1.33.3">decantes elegos, cur tibi iunior</TextUnit>
    <TextUnit id="747" loc="1.33.4">laesa praeniteat fide.</TextUnit>
    <TextUnit id="748" loc="1.33.5">insignem tenui fronte Lycorida</TextUnit>
    <TextUnit id="749" loc="1.33.6">Cyri torret amor, Cyrus in asperam</TextUnit>
    <TextUnit id="750" loc="1.33.7">declinat Pholoen: sed prius Apulis</TextUnit>
    <TextUnit id="751" loc="1.33.8">iungentur capreae lupis</TextUnit>
    <TextUnit id="752" loc="1.33.9">quam turpi Pholoe peccet adultero.</TextUnit>
    <TextUnit id="753" loc="1.33.10">sic visum Veneri, cui placet inpares</TextUnit>
    <TextUnit id="754" loc="1.33.11">formas atque animos sub iuga aenea</TextUnit>
    <TextUnit id="755" loc="1.33.12">saevo mittere cum ioco.</TextUnit>
    <TextUnit id="756" loc="1.33.13">ipsum me melior cum peteret Venus,</TextUnit>
    <TextUnit id="757" loc="1.33.14">grata detinuit compede Myrtale</TextUnit>
    <TextUnit id="758" loc="1.33.15">libertina, fretis acrior Hadriae</TextUnit>
    <TextUnit id="759" loc="1.33.16">curvantis Calabros sinus.</TextUnit>
    <TextUnit id="760" loc="1.34.1">Parcus deorum cultor et infrequens,</TextUnit>
    <TextUnit id="761" loc="1.34.2">insanientis dum sapientiae</TextUnit>
    <TextUnit id="762" loc="1.34.3">consultus erro, nunc retrorsum</TextUnit>
    <TextUnit id="763" loc="1.34.4">vela dare atque iterare cursus</TextUnit>
    <TextUnit id="764" loc="1.34.5">cogor relictos: namque Diespiter,</TextUnit>
    <TextUnit id="765" loc="1.34.6">igni corusco nubila dividens</TextUnit>
    <TextUnit id="766" loc="1.34.7">plerumque, per purum tonantis</TextUnit>
    <TextUnit id="767" loc="1.34.8">egit equos volucremque currum,</TextUnit>
    <TextUnit id="768" loc="1.34.9">quo bruta tellus et vaga flumina,</TextUnit>
    <TextUnit id="769" loc="1.34.10">quo Styx et invisi horrida Taenari</TextUnit>
    <TextUnit id="770" loc="1.34.11">sedes Atlanteusque finis</TextUnit>
    <TextUnit id="771" loc="1.34.12">concutitur. valet ima summis</TextUnit>
    <TextUnit id="772" loc="1.34.13">mutare et insignem attenuat deus</TextUnit>
    <TextUnit id="773" loc="1.34.14">obscura promens; hinc apicem rapax:</TextUnit>
    <TextUnit id="774" loc="1.34.15">Fortuna cum stridore acuto</TextUnit>
    <TextUnit id="775" loc="1.34.16">sustulit, hic posuisse gaudet.</TextUnit>
    <TextUnit id="776" loc="1.35.1">O diva, gratum quae regis Antium,</TextUnit>
    <TextUnit id="777" loc="1.35.2">praesens vel imo tollere de gradu</TextUnit>
    <TextUnit id="778" loc="1.35.3">mortale corpus vel superbos</TextUnit>
    <TextUnit id="779" loc="1.35.4">vertere funeribus triumphos:</TextUnit>
    <TextUnit id="780" loc="1.35.5">te pauper ambit sollicita prece</TextUnit>
    <TextUnit id="781" loc="1.35.6">ruris colonus, te dominam aequoris</TextUnit>
    <TextUnit id="782" loc="1.35.7">quicumque Bithyna lacessit</TextUnit>
    <TextUnit id="783" loc="1.35.8">Carpathium pelagus carina;</TextUnit>
    <TextUnit id="784" loc="1.35.9">te Dacus asper, te profugi Scythae</TextUnit>
    <TextUnit id="785" loc="1.35.10">urbesque gentesque et Latium ferox</TextUnit>
    <TextUnit id="786" loc="1.35.11">regumque matres barbarorum et</TextUnit>
    <TextUnit id="787" loc="1.35.12">purpurei metuunt tyranni,</TextUnit>
    <TextUnit id="788" loc="1.35.13">iniurioso ne pede proruas</TextUnit>
    <TextUnit id="789" loc="1.35.14">stantem columnam neu populus frequens</TextUnit>
    <TextUnit id="790" loc="1.35.15">ad arma, cessantis ad arma</TextUnit>
    <TextUnit id="791" loc="1.35.16">concitet imperiumque frangat;</TextUnit>
    <TextUnit id="792" loc="1.35.17">te semper anteit saeva Necessitas,</TextUnit>
    <TextUnit id="793" loc="1.35.18">clavos trabalis et cuneos manu</TextUnit>
    <TextUnit id="794" loc="1.35.19">gestans aena nec severus</TextUnit>
    <TextUnit id="795" loc="1.35.20">uncus abest liquidumque plumbum;</TextUnit>
    <TextUnit id="796" loc="1.35.21">te Spes et albo rara Fides colit</TextUnit>
    <TextUnit id="797" loc="1.35.22">velata panno nec comitem abnegat,</TextUnit>
    <TextUnit id="798" loc="1.35.23">utcumque mutata potentis</TextUnit>
    <TextUnit id="799" loc="1.35.24">veste domos inimica linquis,</TextUnit>
    <TextUnit id="800" loc="1.35.25">at volgus infidum et meretrix retro</TextUnit>
    <TextUnit id="801" loc="1.35.26">periura cedit, diffugiunt cadis</TextUnit>
    <TextUnit id="802" loc="1.35.27">cum faece siccatis amici,</TextUnit>
    <TextUnit id="803" loc="1.35.28">ferre iugum pariter dolosi:</TextUnit>
    <TextUnit id="804" loc="1.35.29">serves iturum Caesarem in ultimos</TextUnit>
    <TextUnit id="805" loc="1.35.30">orbis Britannos et iuvenum recens</TextUnit>
    <TextUnit id="806" loc="1.35.31">examen Eois timendum</TextUnit>
    <TextUnit id="807" loc="1.35.32">partibus Oceanoque rubro.</TextUnit>
    <TextUnit id="808" loc="1.35.33">heu heu, cicatricum et sceleris pudet</TextUnit>
    <TextUnit id="809" loc="1.35.34">fratrumque. quid nos dura refugimus</TextUnit>
    <TextUnit id="810" loc="1.35.35">aetas? quid intactum nefasti</TextUnit>
    <TextUnit id="811" loc="1.35.36">liquimus? unde manum iuventus</TextUnit>
    <TextUnit id="812" loc="1.35.37">metu deorum continuit? quibus</TextUnit>
    <TextUnit id="813" loc="1.35.38">pepercit aris? o utinam nova</TextUnit>
    <TextUnit id="814" loc="1.35.39">incude diffingas retusum in</TextUnit>
    <TextUnit id="815" loc="1.35.40">Massagetas Arabasque ferrum.</TextUnit>
    <TextUnit id="816" loc="1.36.1">Et ture et fidibus iuvat</TextUnit>
    <TextUnit id="817" loc="1.36.2">placare et vituli sanguine debito</TextUnit>
    <TextUnit id="818" loc="1.36.3">custodes Numidae deos,</TextUnit>
    <TextUnit id="819" loc="1.36.4">qui nunc Hesperia sospes ab ultima</TextUnit>
    <TextUnit id="820" loc="1.36.5">caris multa sodalibus,</TextUnit>
    <TextUnit id="821" loc="1.36.6">nulli plura tamen dividet oscula</TextUnit>
    <TextUnit id="822" loc="1.36.7">quam dulci Lamiae, memor</TextUnit>
    <TextUnit id="823" loc="1.36.8">actae non alio rege puertiae</TextUnit>
    <TextUnit id="824" loc="1.36.9">mutataeque simul togae.</TextUnit>
    <TextUnit id="825" loc="1.36.10">Cressa ne careat pulcra dies nota</TextUnit>
    <TextUnit id="826" loc="1.36.11">neu promptae modus amphorae</TextUnit>
    <TextUnit id="827" loc="1.36.12">neu morem in Salium sit requies pedum</TextUnit>
    <TextUnit id="828" loc="1.36.13">neu multi Damalis meri</TextUnit>
    <TextUnit id="829" loc="1.36.14">Bassum Threicia vincat amystide</TextUnit>
    <TextUnit id="830" loc="1.36.15">neu desint epulis rosae</TextUnit>
    <TextUnit id="831" loc="1.36.16">neu vivax apium neu breve lilium.</TextUnit>
    <TextUnit id="832" loc="1.36.17">omnes in Damalin putris</TextUnit>
    <TextUnit id="833" loc="1.36.18">deponent oculos nec Damalis novo</TextUnit>
    <TextUnit id="834" loc="1.36.19">divelletur adultero</TextUnit>
    <TextUnit id="835" loc="1.36.20">lascivis hederis ambitiosior.</TextUnit>
    <TextUnit id="836" loc="1.37.1">Nunc est bibendum, nunc pede libero</TextUnit>
    <TextUnit id="837" loc="1.37.2">pulsanda tellus; nunc Saliaribus</TextUnit>
    <TextUnit id="838" loc="1.37.3">ornare pulvinar deorum</TextUnit>
    <TextUnit id="839" loc="1.37.4">tempus erat dapibus, sodales.</TextUnit>
    <TextUnit id="840" loc="1.37.5">antehac nefas depromere Caecubum</TextUnit>
    <TextUnit id="841" loc="1.37.6">cellis avitis, dum Capitolio</TextUnit>
    <TextUnit id="842" loc="1.37.7">regina dementis ruinas,</TextUnit>
    <TextUnit id="843" loc="1.37.8">funus et imperio parabat</TextUnit>
    <TextUnit id="844" loc="1.37.9">contaminato cum grege turpium</TextUnit>
    <TextUnit id="845" loc="1.37.10">morbo virorum quidlibet inpotens</TextUnit>
    <TextUnit id="846" loc="1.37.11">sperare fortunaque dulci</TextUnit>
    <TextUnit id="847" loc="1.37.12">ebria. sed minuit furorem</TextUnit>
    <TextUnit id="848" loc="1.37.13">vix una sospes navis ab ignibus</TextUnit>
    <TextUnit id="849" loc="1.37.14">mentemque lymphatam Mareotico</TextUnit>
    <TextUnit id="850" loc="1.37.15">redegit in veros timores</TextUnit>
    <TextUnit id="851" loc="1.37.16">Caesar ab Italia volantem</TextUnit>
    <TextUnit id="852" loc="1.37.17">remis adurgens, accipiter velut</TextUnit>
    <TextUnit id="853" loc="1.37.18">mollis columbas aut leporem citus</TextUnit>
    <TextUnit id="854" loc="1.37.19">venator in campis nivalis</TextUnit>
    <TextUnit id="855" loc="1.37.20">Haemoniae, daret ut catenis</TextUnit>
    <TextUnit id="856" loc="1.37.21">fatale monstrum. quae generosius</TextUnit>
    <TextUnit id="857" loc="1.37.22">perire quaerens nec muliebriter</TextUnit>
    <TextUnit id="858" loc="1.37.23">expavit ensem nec latentis</TextUnit>
    <TextUnit id="859" loc="1.37.24">classe cita reparavit oras.</TextUnit>
    <TextUnit id="860" loc="1.37.25">ausa et iacentem visere regiam</TextUnit>
    <TextUnit id="861" loc="1.37.26">voltu sereno, fortis et asperas</TextUnit>
    <TextUnit id="862" loc="1.37.27">tractare serpentes, ut atrum</TextUnit>
    <TextUnit id="863" loc="1.37.28">corpore conbiberet venenum,</TextUnit>
    <TextUnit id="864" loc="1.37.29">deliberata morte ferocior;</TextUnit>
    <TextUnit id="865" loc="1.37.30">saevis Liburnis scilicet invidens</TextUnit>
    <TextUnit id="866" loc="1.37.31">privata deduci superbo,</TextUnit>
    <TextUnit id="867" loc="1.37.32">non humilis mulier, triumpho.</TextUnit>
    <TextUnit id="868" loc="1.38.1">Persicos odi, puer, adparatus,</TextUnit>
    <TextUnit id="869" loc="1.38.2">displicent nexae philyra coronae,</TextUnit>
    <TextUnit id="870" loc="1.38.3">mitte sectari, rosa quo locorum</TextUnit>
    <TextUnit id="871" loc="1.38.4">sera moretur.</TextUnit>
    <TextUnit id="872" loc="1.38.5">simplici myrto nihil adlabores</TextUnit>
    <TextUnit id="873" loc="1.38.6">sedulus curo: neque te ministrum</TextUnit>
    <TextUnit id="874" loc="1.38.7">dedecet myrtus neque me sub arta</TextUnit>
    <TextUnit id="875" loc="1.38.8">vite bibentem.</TextUnit>
    <TextUnit id="876" loc="2.1.1">Motum ex Metello consule civicum</TextUnit>
    <TextUnit id="877" loc="2.1.2">bellique causas et vitia et modos</TextUnit>
    <TextUnit id="878" loc="2.1.3">ludumque Fortunae gravisque</TextUnit>
    <TextUnit id="879" loc="2.1.4">principum amicitias et arma</TextUnit>
    <TextUnit id="880" loc="2.1.5">nondum expiatis uncta cruoribus,</TextUnit>
    <TextUnit id="881" loc="2.1.6">periculosae plenum opus aleae,</TextUnit>
    <TextUnit id="882" loc="2.1.7">tractas et incedis per ignis</TextUnit>
    <TextUnit id="883" loc="2.1.8">suppositos cineri doloso.</TextUnit>
    <TextUnit id="884" loc="2.1.9">paulum severae musa tragoediae</TextUnit>
    <TextUnit id="885" loc="2.1.10">desit theatris: mox ubi publicas</TextUnit>
    <TextUnit id="886" loc="2.1.11">res ordinaris, grande munus</TextUnit>
    <TextUnit id="887" loc="2.1.12">Cecropio repetes cothurno,</TextUnit>
    <TextUnit id="888" loc="2.1.13">insigne maestis praesidium reis</TextUnit>
    <TextUnit id="889" loc="2.1.14">et consulenti, Pollio, curiae,</TextUnit>
    <TextUnit id="890" loc="2.1.15">cui laurus aeternos honores</TextUnit>
    <TextUnit id="891" loc="2.1.16">Delmatico peperit triumpho.</TextUnit>
    <TextUnit id="892" loc="2.1.17">iam nunc minaci murmure cornuum</TextUnit>
    <TextUnit id="893" loc="2.1.18">perstringis auris, iam litui strepunt,</TextUnit>
    <TextUnit id="894" loc="2.1.19">iam fulgor armorum fugacis</TextUnit>
    <TextUnit id="895" loc="2.1.20">terret equos equitumque voltus.</TextUnit>
    <TextUnit id="896" loc="2.1.21">audire magnos iam videor duces,</TextUnit>
    <TextUnit id="897" loc="2.1.22">non indecoro pulvere sordidos</TextUnit>
    <TextUnit id="898" loc="2.1.23">et cuncta terrarum subacta</TextUnit>
    <TextUnit id="899" loc="2.1.24">praeter atrocem animum Catonis.</TextUnit>
    <TextUnit id="900" loc="2.1.25">Iuno et deorum quisquis amicior</TextUnit>
    <TextUnit id="901" loc="2.1.26">Afris inulta cesserat inpotens</TextUnit>
    <TextUnit id="902" loc="2.1.27">tellure victorum nepotes</TextUnit>
    <TextUnit id="903" loc="2.1.28">rettulit inferias Iugurthae.</TextUnit>
    <TextUnit id="904" loc="2.1.29">quis non Latino sanguine pinguior</TextUnit>
    <TextUnit id="905" loc="2.1.30">campus sepulcris inpia proelia</TextUnit>
    <TextUnit id="906" loc="2.1.31">testatur auditumque Medis</TextUnit>
    <TextUnit id="907" loc="2.1.32">Hesperiae sonitum ruinae?</TextUnit>
    <TextUnit id="908" loc="2.1.33">qui gurges aut quae flumina lugubris</TextUnit>
    <TextUnit id="909" loc="2.1.34">ignara belli? quod mare Dauniae</TextUnit>
    <TextUnit id="910" loc="2.1.35">non decoloravere caedes?</TextUnit>
    <TextUnit id="911" loc="2.1.36">quae caret ora cruore nostro?</TextUnit>
    <TextUnit id="912" loc="2.1.37">sed ne relictis, Musa procax, iocis</TextUnit>
    <TextUnit id="913" loc="2.1.38">Ceae retractes munera neniae,</TextUnit>
    <TextUnit id="914" loc="2.1.39">mecum Dionaeo sub antro</TextUnit>
    <TextUnit id="915" loc="2.1.40">quaere modos leviore plectro.</TextUnit>
    <TextUnit id="916" loc="2.2.1">Nullus argento color est avaris</TextUnit>
    <TextUnit id="917" loc="2.2.2">abdito terris, inimice lamnae</TextUnit>
    <TextUnit id="918" loc="2.2.3">Crispe Sallusti, nisi temperato</TextUnit>
    <TextUnit id="919" loc="2.2.4">splendeat usu.</TextUnit>
    <TextUnit id="920" loc="2.2.5">vivet extento Proculeius aevo,</TextUnit>
    <TextUnit id="921" loc="2.2.6">notus in fratres animi paterni:</TextUnit>
    <TextUnit id="922" loc="2.2.7">illum aget penna metuente solvi</TextUnit>
    <TextUnit id="923" loc="2.2.8">Fama superstes.</TextUnit>
    <TextUnit id="924" loc="2.2.9">latius regnes avidum domando</TextUnit>
    <TextUnit id="925" loc="2.2.10">spiritum quam si Libyam remotis</TextUnit>
    <TextUnit id="926" loc="2.2.11">Gadibus iungas et uterque Poenus</TextUnit>
    <TextUnit id="927" loc="2.2.12">serviat uni.</TextUnit>
    <TextUnit id="928" loc="2.2.13">crescit indulgens sibi dirus hydrops</TextUnit>
    <TextUnit id="929" loc="2.2.14">nec sitim pellit, nisi causa morbi</TextUnit>
    <TextUnit id="930" loc="2.2.15">fugerit venis et aquosus albo</TextUnit>
    <TextUnit id="931" loc="2.2.16">corpore languor.</TextUnit>
    <TextUnit id="932" loc="2.2.17">redditum Cyri solio Phraaten</TextUnit>
    <TextUnit id="933" loc="2.2.18">dissidens plebi numero beatorum</TextUnit>
    <TextUnit id="934" loc="2.2.19">eximit Virtus populumque falsis</TextUnit>
    <TextUnit id="935" loc="2.2.20">dedocet uti</TextUnit>
    <TextUnit id="936" loc="2.2.21">vocibus, regnum et diadema tutum</TextUnit>
    <TextUnit id="937" loc="2.2.22">deferens uni propriamque laurum</TextUnit>
    <TextUnit id="938" loc="2.2.23">quisquis ingentis oculo inretorto</TextUnit>
    <TextUnit id="939" loc="2.2.24">spectat acervos.</TextUnit>
    <TextUnit id="940" loc="2.3.1">Aequam memento rebus in arduis</TextUnit>
    <TextUnit id="941" loc="2.3.2">servare mentem, non secus in bonis</TextUnit>
    <TextUnit id="942" loc="2.3.3">ab insolenti temperatam</TextUnit>
    <TextUnit id="943" loc="2.3.4">laetitia, moriture Delli,</TextUnit>
    <TextUnit id="944" loc="2.3.5">seu maestus omni tempore vixeris</TextUnit>
    <TextUnit id="945" loc="2.3.6">seu te in remoto gramine per dies</TextUnit>
    <TextUnit id="946" loc="2.3.7">festos reclinatum bearis</TextUnit>
    <TextUnit id="947" loc="2.3.8">interiore nota Falerni.</TextUnit>
    <TextUnit id="948" loc="2.3.9">quo pinus ingens albaque populus</TextUnit>
    <TextUnit id="949" loc="2.3.10">umbram hospitalem consociare amant</TextUnit>
    <TextUnit id="950" loc="2.3.11">ramis? quid obliquo laborat</TextUnit>
    <TextUnit id="951" loc="2.3.12">lympha fugax trepidare rivo?</TextUnit>
    <TextUnit id="952" loc="2.3.13">huc vina et unguenta et nimium brevis</TextUnit>
    <TextUnit id="953" loc="2.3.14">flores amoenae ferre iube rosae,</TextUnit>
    <TextUnit id="954" loc="2.3.15">dum res et aetas et sororum</TextUnit>
    <TextUnit id="955" loc="2.3.16">fila trium patiuntur atra.</TextUnit>
    <TextUnit id="956" loc="2.3.17">cedes coemptis saltibus et domo</TextUnit>
    <TextUnit id="957" loc="2.3.18">villaque, flavos quam Tiberis lavit,</TextUnit>
    <TextUnit id="958" loc="2.3.19">cedes et exstructis in altum</TextUnit>
    <TextUnit id="959" loc="2.3.20">divitiis potietur heres.</TextUnit>
    <TextUnit id="960" loc="2.3.21">divesne prisco natus ab Inacho</TextUnit>
    <TextUnit id="961" loc="2.3.22">nil interest an pauper et infima</TextUnit>
    <TextUnit id="962" loc="2.3.23">de gente sub divo moreris:</TextUnit>
    <TextUnit id="963" loc="2.3.24">victima nil miserantis Orci.</TextUnit>
    <TextUnit id="964" loc="2.3.25">omnes eodem cogimur, omnium</TextUnit>
    <TextUnit id="965" loc="2.3.26">versatur urna serius ocius</TextUnit>
    <TextUnit id="966" loc="2.3.27">sors exitura et nos in aeternum</TextUnit>
    <TextUnit id="967" loc="2.3.28">exilium inpositura cumbae.</TextUnit>
    <TextUnit id="968" loc="2.4.1">Ne sit ancillae tibi amor pudori,</TextUnit>
    <TextUnit id="969" loc="2.4.2">Xanthia Phoceu: prius insolentem</TextUnit>
    <TextUnit id="970" loc="2.4.3">serva Briseis niveo colore</TextUnit>
    <TextUnit id="971" loc="2.4.4">movit Achillem,</TextUnit>
    <TextUnit id="972" loc="2.4.5">movit Aiacem Telamone natum</TextUnit>
    <TextUnit id="973" loc="2.4.6">forma captivae dominum Tecmessae,</TextUnit>
    <TextUnit id="974" loc="2.4.7">arsit Atrides medio in triumpho</TextUnit>
    <TextUnit id="975" loc="2.4.8">virgine rapta,</TextUnit>
    <TextUnit id="976" loc="2.4.9">barbarae postquam cecidere turmae</TextUnit>
    <TextUnit id="977" loc="2.4.10">Thessalo victore et ademptus Hector</TextUnit>
    <TextUnit id="978" loc="2.4.11">tradidit fessis leviora tolli</TextUnit>
    <TextUnit id="979" loc="2.4.12">Pergama Grais.</TextUnit>
    <TextUnit id="980" loc="2.4.13">nescias an te generum beati</TextUnit>
    <TextUnit id="981" loc="2.4.14">Phyllidis flavae decorent parentes:</TextUnit>
    <TextUnit id="982" loc="2.4.15">regium certe genus, et penatis</TextUnit>
    <TextUnit id="983" loc="2.4.16">maeret iniquos.</TextUnit>
    <TextUnit id="984" loc="2.4.17">crede non illam tibi de scelesta</TextUnit>
    <TextUnit id="985" loc="2.4.18">plebe dilectam neque sic fidelem,</TextUnit>
    <TextUnit id="986" loc="2.4.19">sic lucro aversam potuisse nasci</TextUnit>
    <TextUnit id="987" loc="2.4.20">matre pudenda.</TextUnit>
    <TextUnit id="988" loc="2.4.21">bracchia et voltum teretesque suras</TextUnit>
    <TextUnit id="989" loc="2.4.22">integer laudo: fuge suspicari,</TextUnit>
    <TextUnit id="990" loc="2.4.23">cuius octavum trepidavit aetas</TextUnit>
    <TextUnit id="991" loc="2.4.24">claudere lustrum.</TextUnit>
    <TextUnit id="992" loc="2.5.1">Nondum subacta ferre iugum valet</TextUnit>
    <TextUnit id="993" loc="2.5.2">cervice, nondum munia conparis</TextUnit>
    <TextUnit id="994" loc="2.5.3">aequare nec tauri ruentis</TextUnit>
    <TextUnit id="995" loc="2.5.4">in venerem tolerare pondus;</TextUnit>
    <TextUnit id="996" loc="2.5.5">circa virentis est animus tuae</TextUnit>
    <TextUnit id="997" loc="2.5.6">campos iuvencae nunc fluviis gravem</TextUnit>
    <TextUnit id="998" loc="2.5.7">solantis aestum, nunc in udo</TextUnit>
    <TextUnit id="999" loc="2.5.8">ludere cum vitulis salicto</TextUnit>
    <TextUnit id="1000" loc="2.5.9">praegestientis. tolle cupidinem</TextUnit>
    <TextUnit id="1001" loc="2.5.10">inmitis uvae: iam tibi lividos</TextUnit>
    <TextUnit id="1002" loc="2.5.11">distinguet autumnus racemos</TextUnit>
    <TextUnit id="1003" loc="2.5.12">purpureo varius colore.</TextUnit>
    <TextUnit id="1004" loc="2.5.13">iam te sequetur (currit enim ferox</TextUnit>
    <TextUnit id="1005" loc="2.5.14">aetas et illi quos tibi dempserit</TextUnit>
    <TextUnit id="1006" loc="2.5.15">adponet annos), iam proterva</TextUnit>
    <TextUnit id="1007" loc="2.5.16">fronte petet Lalage maritum</TextUnit>
    <TextUnit id="1008" loc="2.5.17">dilecta, quantum non Pholoe fugax,</TextUnit>
    <TextUnit id="1009" loc="2.5.18">non Chloris albo sic umero nitens</TextUnit>
    <TextUnit id="1010" loc="2.5.19">ut pura nocturno renidet</TextUnit>
    <TextUnit id="1011" loc="2.5.20">luna mari, Cnidiusve Gyges,</TextUnit>
    <TextUnit id="1012" loc="2.5.21">quem si puellarum insereres choro,</TextUnit>
    <TextUnit id="1013" loc="2.5.22">mire sagacis falleret hospites</TextUnit>
    <TextUnit id="1014" loc="2.5.23">discrimen obscurum solutis</TextUnit>
    <TextUnit id="1015" loc="2.5.24">crinibus ambiguoque voltu.</TextUnit>
    <TextUnit id="1016" loc="2.6.1">Septimi, Gadis aditure mecum et</TextUnit>
    <TextUnit id="1017" loc="2.6.2">Cantabrum indoctum iuga ferre nostra et</TextUnit>
    <TextUnit id="1018" loc="2.6.3">barbaras Syrtis, ubi Maura semper</TextUnit>
    <TextUnit id="1019" loc="2.6.4">aestuat unda:</TextUnit>
    <TextUnit id="1020" loc="2.6.5">Tibur Argeo positum colono</TextUnit>
    <TextUnit id="1021" loc="2.6.6">sit meae sedes utinam senectae,</TextUnit>
    <TextUnit id="1022" loc="2.6.7">sit modus lasso maris et viarum</TextUnit>
    <TextUnit id="1023" loc="2.6.8">militiaeque.</TextUnit>
    <TextUnit id="1024" loc="2.6.9">unde si Parcae prohibent iniquae,</TextUnit>
    <TextUnit id="1025" loc="2.6.10">dulce pellitis ovibus Galaesi</TextUnit>
    <TextUnit id="1026" loc="2.6.11">flumen et regnata petam Laconi</TextUnit>
    <TextUnit id="1027" loc="2.6.12">rura Phalantho</TextUnit>
    <TextUnit id="1028" loc="2.6.13">ille terrarum mihi praeter omnis</TextUnit>
    <TextUnit id="1029" loc="2.6.14">angulus ridet, ubi non Hymetto</TextUnit>
    <TextUnit id="1030" loc="2.6.15">mella decedunt viridique certat</TextUnit>
    <TextUnit id="1031" loc="2.6.16">baca Venafro,</TextUnit>
    <TextUnit id="1032" loc="2.6.17">ver ubi longum tepidasque praebet</TextUnit>
    <TextUnit id="1033" loc="2.6.18">Iuppiter brumas et amicus Aulon</TextUnit>
    <TextUnit id="1034" loc="2.6.19">fertili Baccho minimum Falernis</TextUnit>
    <TextUnit id="1035" loc="2.6.20">invidet uvis;</TextUnit>
    <TextUnit id="1036" loc="2.6.21">ille te mecum locus et beatae</TextUnit>
    <TextUnit id="1037" loc="2.6.22">postulant arces: ibi tu calentem</TextUnit>
    <TextUnit id="1038" loc="2.6.23">debita sparges lacrima favillam</TextUnit>
    <TextUnit id="1039" loc="2.6.24">vatis amici.</TextUnit>
    <TextUnit id="1040" loc="2.7.1">O saepe mecum tempus in ultimum</TextUnit>
    <TextUnit id="1041" loc="2.7.2">deducte Bruto militiae duce,</TextUnit>
    <TextUnit id="1042" loc="2.7.3">quis te redonavit Quiritem</TextUnit>
    <TextUnit id="1043" loc="2.7.4">dis patriis Italoque caelo,</TextUnit>
    <TextUnit id="1044" loc="2.7.5">Pompei, meorum prime sodalium,</TextUnit>
    <TextUnit id="1045" loc="2.7.6">cum quo morantem saepe diem mero</TextUnit>
    <TextUnit id="1046" loc="2.7.7">fregi, coronatus nitentis</TextUnit>
    <TextUnit id="1047" loc="2.7.8">malobathro Syrio capillos?</TextUnit>
    <TextUnit id="1048" loc="2.7.9">tecum Philippos et celerem fugam</TextUnit>
    <TextUnit id="1049" loc="2.7.10">sensi relicta non bene parmula,</TextUnit>
    <TextUnit id="1050" loc="2.7.11">cum fracta virtus, et minaces</TextUnit>
    <TextUnit id="1051" loc="2.7.12">turpe solum tetigere mento;</TextUnit>
    <TextUnit id="1052" loc="2.7.13">sed me per hostis Mercurius celer</TextUnit>
    <TextUnit id="1053" loc="2.7.14">denso paventem sustulit aere,</TextUnit>
    <TextUnit id="1054" loc="2.7.15">te rursus in bellum resorbens</TextUnit>
    <TextUnit id="1055" loc="2.7.16">unda fretis tulit aestuosis.</TextUnit>
    <TextUnit id="1056" loc="2.7.17">ergo obligatam redde Iovi dapem</TextUnit>
    <TextUnit id="1057" loc="2.7.18">longaque fessum militia latus</TextUnit>
    <TextUnit id="1058" loc="2.7.19">depone sub lauru mea nec</TextUnit>
    <TextUnit id="1059" loc="2.7.20">parce cadis tibi destinatis.</TextUnit>
    <TextUnit id="1060" loc="2.7.21">oblivioso levia Massico</TextUnit>
    <TextUnit id="1061" loc="2.7.22">ciboria exple, funde capacibus</TextUnit>
    <TextUnit id="1062" loc="2.7.23">unguenta de conchis. quis udo</TextUnit>
    <TextUnit id="1063" loc="2.7.24">deproperare apio coronas</TextUnit>
    <TextUnit id="1064" loc="2.7.25">curatve myrto? quem Venus arbitrum</TextUnit>
    <TextUnit id="1065" loc="2.7.26">dicet bibendi? non ego sanius</TextUnit>
    <TextUnit id="1066" loc="2.7.27">bacchabor Edonis: recepto</TextUnit>
    <TextUnit id="1067" loc="2.7.28">dulce mihi furere est amico.</TextUnit>
    <TextUnit id="1068" loc="2.8.1">Vlla si iuris tibi peierati</TextUnit>
    <TextUnit id="1069" loc="2.8.2">poena, Barine, nocuisset umquam,</TextUnit>
    <TextUnit id="1070" loc="2.8.3">dente si nigro fieres vel uno</TextUnit>
    <TextUnit id="1071" loc="2.8.4">turpior ungui,</TextUnit>
    <TextUnit id="1072" loc="2.8.5">crederem: sed tu simul obligasti</TextUnit>
    <TextUnit id="1073" loc="2.8.6">perfidum votis caput, enitescis</TextUnit>
    <TextUnit id="1074" loc="2.8.7">pulchrior multo iuvenumque prodis</TextUnit>
    <TextUnit id="1075" loc="2.8.8">publica cura.</TextUnit>
    <TextUnit id="1076" loc="2.8.9">expedit matris cineres opertos</TextUnit>
    <TextUnit id="1077" loc="2.8.10">fallere et toto taciturna noctis</TextUnit>
    <TextUnit id="1078" loc="2.8.11">signa cum caelo gelidaque divos</TextUnit>
    <TextUnit id="1079" loc="2.8.12">morte carentis</TextUnit>
    <TextUnit id="1080" loc="2.8.13">ridet hoc, inquam, Venus ipsa, rident</TextUnit>
    <TextUnit id="1081" loc="2.8.14">simplices Nymphae, ferus et Cupido</TextUnit>
    <TextUnit id="1082" loc="2.8.15">semper ardentis acuens sagittas</TextUnit>
    <TextUnit id="1083" loc="2.8.16">cote cruenta.</TextUnit>
    <TextUnit id="1084" loc="2.8.17">adde quod pubes tibi crescit omnis,</TextUnit>
    <TextUnit id="1085" loc="2.8.18">servitus crescit nova nec priores</TextUnit>
    <TextUnit id="1086" loc="2.8.19">inpiae tectum dominae relinquunt,</TextUnit>
    <TextUnit id="1087" loc="2.8.20">saepe minati.</TextUnit>
    <TextUnit id="1088" loc="2.8.21">te suis matres metuunt iuvencis,</TextUnit>
    <TextUnit id="1089" loc="2.8.22">te senes parci miseraeque nuper</TextUnit>
    <TextUnit id="1090" loc="2.8.23">virgines nuptae, tua ne retardet</TextUnit>
    <TextUnit id="1091" loc="2.8.24">aura maritos.</TextUnit>
    <TextUnit id="1092" loc="2.9.1">Non semper imbres nubibus hispidos</TextUnit>
    <TextUnit id="1093" loc="2.9.2">manant in agros aut mare Caspium</TextUnit>
    <TextUnit id="1094" loc="2.9.3">vexant inaequales procellae</TextUnit>
    <TextUnit id="1095" loc="2.9.4">usque nec Armeniis in oris,</TextUnit>
    <TextUnit id="1096" loc="2.9.5">amice Valgi, stat glacies iners</TextUnit>
    <TextUnit id="1097" loc="2.9.6">mensis per omnis aut Aquilonibus</TextUnit>
    <TextUnit id="1098" loc="2.9.7">querceta Gargani laborant</TextUnit>
    <TextUnit id="1099" loc="2.9.8">et foliis viduantur orni:</TextUnit>
    <TextUnit id="1100" loc="2.9.9">tu semper urges flebilibus modis</TextUnit>
    <TextUnit id="1101" loc="2.9.10">Mysten ademptum nec tibi Vespero</TextUnit>
    <TextUnit id="1102" loc="2.9.11">surgente decedunt amores</TextUnit>
    <TextUnit id="1103" loc="2.9.12">nec rapidum fugiente solem.</TextUnit>
    <TextUnit id="1104" loc="2.9.13">at non ter aevo functus amabilem</TextUnit>
    <TextUnit id="1105" loc="2.9.14">ploravit omnis Antilochum senex</TextUnit>
    <TextUnit id="1106" loc="2.9.15">annos nec inpubem parentes</TextUnit>
    <TextUnit id="1107" loc="2.9.16">Troilon aut Phrygiae sorores</TextUnit>
    <TextUnit id="1108" loc="2.9.17">flevere semper. desine mollium</TextUnit>
    <TextUnit id="1109" loc="2.9.18">tandem querellarum et potius nova</TextUnit>
    <TextUnit id="1110" loc="2.9.19">cantemus Augusti tropaea</TextUnit>
    <TextUnit id="1111" loc="2.9.20">Caesaris et rigidum Niphaten</TextUnit>
    <TextUnit id="1112" loc="2.9.21">Medumque flumen gentibus additum</TextUnit>
    <TextUnit id="1113" loc="2.9.22">victis minores volvere vertices</TextUnit>
    <TextUnit id="1114" loc="2.9.23">intraque praescriptum Gelonos</TextUnit>
    <TextUnit id="1115" loc="2.9.24">exiguis equitare campis.</TextUnit>
    <TextUnit id="1116" loc="2.10.1">Rectius vives, Licini, neque altum</TextUnit>
    <TextUnit id="1117" loc="2.10.2">semper urgendo neque, dum procellas</TextUnit>
    <TextUnit id="1118" loc="2.10.3">cautus horrescis, nimium premendo</TextUnit>
    <TextUnit id="1119" loc="2.10.4">litus iniquum.</TextUnit>
    <TextUnit id="1120" loc="2.10.5">auream quisquis mediocritatem</TextUnit>
    <TextUnit id="1121" loc="2.10.6">diligit, tutus caret obsoleti</TextUnit>
    <TextUnit id="1122" loc="2.10.7">sordibus tecti, caret invidenda</TextUnit>
    <TextUnit id="1123" loc="2.10.8">sobrius aula.</TextUnit>
    <TextUnit id="1124" loc="2.10.9">saepius ventis agitatur ingens</TextUnit>
    <TextUnit id="1125" loc="2.10.10">pinus et celsae graviore casu</TextUnit>
    <TextUnit id="1126" loc="2.10.11">decidunt turres feriuntque summos</TextUnit>
    <TextUnit id="1127" loc="2.10.12">fulgura montis</TextUnit>
    <TextUnit id="1128" loc="2.10.13">sperat infestis, metuit secundis</TextUnit>
    <TextUnit id="1129" loc="2.10.14">alteram sortem bene praeparatum</TextUnit>
    <TextUnit id="1130" loc="2.10.15">pectus. informis hiemes reducit</TextUnit>
    <TextUnit id="1131" loc="2.10.16">Iuppiter, idem</TextUnit>
    <TextUnit id="1132" loc="2.10.17">submovet. non, si male nunc, et olim</TextUnit>
    <TextUnit id="1133" loc="2.10.18">sic erit: quondam cithara tacentem</TextUnit>
    <TextUnit id="1134" loc="2.10.19">suscitat Musam neque semper arcum</TextUnit>
    <TextUnit id="1135" loc="2.10.20">tendit Apollo.</TextUnit>
    <TextUnit id="1136" loc="2.10.21">rebus angustis animosus atque</TextUnit>
    <TextUnit id="1137" loc="2.10.22">fortis adpare: sapienter idem</TextUnit>
    <TextUnit id="1138" loc="2.10.23">contrahes vento nimium secundo</TextUnit>
    <TextUnit id="1139" loc="2.10.24">turgida vela.</TextUnit>
    <TextUnit id="1140" loc="2.11.1">Quid bellicosus Cantaber et Scythes,</TextUnit>
    <TextUnit id="1141" loc="2.11.2">Hirpine Quinti, cogitet Hadria</TextUnit>
    <TextUnit id="1142" loc="2.11.3">divisus obiecto, remittas</TextUnit>
    <TextUnit id="1143" loc="2.11.4">quaerere nec trepides in usum</TextUnit>
    <TextUnit id="1144" loc="2.11.5">poscentis aevi pauca: fugit retro</TextUnit>
    <TextUnit id="1145" loc="2.11.6">levis iuventas et decor arida</TextUnit>
    <TextUnit id="1146" loc="2.11.7">pellente lascivos amores</TextUnit>
    <TextUnit id="1147" loc="2.11.8">canitie facilemque somnum.</TextUnit>
    <TextUnit id="1148" loc="2.11.9">non semper idem floribus est honor</TextUnit>
    <TextUnit id="1149" loc="2.11.10">vernis neque uno luna rubens nitet</TextUnit>
    <TextUnit id="1150" loc="2.11.11">voltu: quid aeternis minorem</TextUnit>
    <TextUnit id="1151" loc="2.11.12">consiliis animum fatigas?</TextUnit>
    <TextUnit id="1152" loc="2.11.13">cur non sub alta vel platano vel hac</TextUnit>
    <TextUnit id="1153" loc="2.11.14">pinu iacentes sic temere et rosa</TextUnit>
    <TextUnit id="1154" loc="2.11.15">canos odorati capillos,</TextUnit>
    <TextUnit id="1155" loc="2.11.16">dum licet, Assyriaque nardo</TextUnit>
    <TextUnit id="1156" loc="2.11.17">potamus uncti? dissipat Euhius</TextUnit>
    <TextUnit id="1157" loc="2.11.18">curas edacis. quis puer ocius</TextUnit>
    <TextUnit id="1158" loc="2.11.19">restinguet ardentis Falerni</TextUnit>
    <TextUnit id="1159" loc="2.11.20">pocula praetereunte lympha?</TextUnit>
    <TextUnit id="1160" loc="2.11.21">quis devium scortum eliciet domo</TextUnit>
    <TextUnit id="1161" loc="2.11.22">Lyden? eburna, dic age, cum lyra</TextUnit>
    <TextUnit id="1162" loc="2.11.23">maturet, in comptum Lacaenae</TextUnit>
    <TextUnit id="1163" loc="2.11.24">more comam religata nodum.</TextUnit>
    <TextUnit id="1164" loc="2.12.1">Nolis longa ferae bella Numantiae</TextUnit>
    <TextUnit id="1165" loc="2.12.2">nec durum Hannibalem nec Siculum mare</TextUnit>
    <TextUnit id="1166" loc="2.12.3">Poeno purpureum sanguine mollibus</TextUnit>
    <TextUnit id="1167" loc="2.12.4">aptari citharae modis</TextUnit>
    <TextUnit id="1168" loc="2.12.5">nec saevos Lapithas et nimium mero</TextUnit>
    <TextUnit id="1169" loc="2.12.6">Hylaeum domitosque Herculea manu</TextUnit>
    <TextUnit id="1170" loc="2.12.7">Telluris iuvenes, unde periculum</TextUnit>
    <TextUnit id="1171" loc="2.12.8">fulgens contremuit domus</TextUnit>
    <TextUnit id="1172" loc="2.12.9">Saturni veteris: tuque pedestribus</TextUnit>
    <TextUnit id="1173" loc="2.12.10">dices historiis proelia Caesaris,</TextUnit>
    <TextUnit id="1174" loc="2.12.11">Maecenas, melius ductaque per vias</TextUnit>
    <TextUnit id="1175" loc="2.12.12">regum colla minacium.</TextUnit>
    <TextUnit id="1176" loc="2.12.13">me dulcis dominae Musa Licymniae</TextUnit>
    <TextUnit id="1177" loc="2.12.14">cantus, me voluit dicere lucidum</TextUnit>
    <TextUnit id="1178" loc="2.12.15">fulgentis oculos et bene mutuis</TextUnit>
    <TextUnit id="1179" loc="2.12.16">fidum pectus amoribus;</TextUnit>
    <TextUnit id="1180" loc="2.12.17">quam nec ferre pedem dedecuit choris</TextUnit>
    <TextUnit id="1181" loc="2.12.18">nec certare ioco nec dare bracchia</TextUnit>
    <TextUnit id="1182" loc="2.12.19">ludentem nitidis virginibus sacro</TextUnit>
    <TextUnit id="1183" loc="2.12.20">Dianae celebris die.</TextUnit>
    <TextUnit id="1184" loc="2.12.21">num tu quae tenuit dives Achaemenes</TextUnit>
    <TextUnit id="1185" loc="2.12.22">aut pinguis Phrygiae Mygdonias opes</TextUnit>
    <TextUnit id="1186" loc="2.12.23">permutare velis crine Licymniae</TextUnit>
    <TextUnit id="1187" loc="2.12.24">plenas aut Arabum domos,</TextUnit>
    <TextUnit id="1188" loc="2.12.25">cum flagrantia detorquet ad oscula</TextUnit>
    <TextUnit id="1189" loc="2.12.26">cervicem aut facili saevitia negat</TextUnit>
    <TextUnit id="1190" loc="2.12.27">quae poscente magis gaudeat eripi,</TextUnit>
    <TextUnit id="1191" loc="2.12.28">interdum rapere occupet?</TextUnit>
    <TextUnit id="1192" loc="2.13.1">Ille et nefasto te posuit die</TextUnit>
    <TextUnit id="1193" loc="2.13.2">quicumque primum, et sacrilega manu</TextUnit>
    <TextUnit id="1194" loc="2.13.3">produxit, arbos, in nepotum</TextUnit>
    <TextUnit id="1195" loc="2.13.4">perniciem opprobriumque pagi;</TextUnit>
    <TextUnit id="1196" loc="2.13.5">illum et parentis crediderim sui</TextUnit>
    <TextUnit id="1197" loc="2.13.6">fregisse cervicem et penetralia</TextUnit>
    <TextUnit id="1198" loc="2.13.7">sparsisse nocturno cruore</TextUnit>
    <TextUnit id="1199" loc="2.13.8">hospitis; ille venena Colcha</TextUnit>
    <TextUnit id="1200" loc="2.13.9">et quidquid usquam concipitur nefas</TextUnit>
    <TextUnit id="1201" loc="2.13.10">tractavit, agro qui statuit meo</TextUnit>
    <TextUnit id="1202" loc="2.13.11">te, triste lignum, te, caducum</TextUnit>
    <TextUnit id="1203" loc="2.13.12">in domini caput inmerentis</TextUnit>
    <TextUnit id="1204" loc="2.13.13">quid quisque vitet, numquam homini satis</TextUnit>
    <TextUnit id="1205" loc="2.13.14">cautum est in horas: navita Bosporum</TextUnit>
    <TextUnit id="1206" loc="2.13.15">Poenus perhorrescit neque ultra</TextUnit>
    <TextUnit id="1207" loc="2.13.16">caeca timet aliunde fata,</TextUnit>
    <TextUnit id="1208" loc="2.13.17">miles sagittas et celerem fugam</TextUnit>
    <TextUnit id="1209" loc="2.13.18">Parthi, catenas Parthus et Italum</TextUnit>
    <TextUnit id="1210" loc="2.13.19">robur; sed inprovisa leti</TextUnit>
    <TextUnit id="1211" loc="2.13.20">vis rapuit rapietque gentis.</TextUnit>
    <TextUnit id="1212" loc="2.13.21">quam paene furvae regna Proserpinae</TextUnit>
    <TextUnit id="1213" loc="2.13.22">et iudicantem vidimus Aeacum</TextUnit>
    <TextUnit id="1214" loc="2.13.23">sedesque discriptas piorum et</TextUnit>
    <TextUnit id="1215" loc="2.13.24">Aeoliis fidibus querentem</TextUnit>
    <TextUnit id="1216" loc="2.13.25">Sappho puellis de popularibus</TextUnit>
    <TextUnit id="1217" loc="2.13.26">et te sonantem plenius aureo,</TextUnit>
    <TextUnit id="1218" loc="2.13.27">Alcaee, plectro dura navis,</TextUnit>
    <TextUnit id="1219" loc="2.13.28">dura fugae mala, dura belli.</TextUnit>
    <TextUnit id="1220" loc="2.13.29">utrumque sacro digna silentio</TextUnit>
    <TextUnit id="1221" loc="2.13.30">mirantur umbrae dicere, sed magis</TextUnit>
    <TextUnit id="1222" loc="2.13.31">pugnas et exactos tyrannos</TextUnit>
    <TextUnit id="1223" loc="2.13.32">densum umeris bibit aure volgus.</TextUnit>
    <TextUnit id="1224" loc="2.13.33">quid mirum, ubi illis carminibus stupens</TextUnit>
    <TextUnit id="1225" loc="2.13.34">demittit atras belua centiceps</TextUnit>
    <TextUnit id="1226" loc="2.13.35">auris et intorti capillis</TextUnit>
    <TextUnit id="1227" loc="2.13.36">Eumenidum recreantur angues?</TextUnit>
    <TextUnit id="1228" loc="2.13.37">quin et Prometheus et Pelopis parens</TextUnit>
    <TextUnit id="1229" loc="2.13.38">dulci laborem decipitur sono</TextUnit>
    <TextUnit id="1230" loc="2.13.39">nec curat Orion leones</TextUnit>
    <TextUnit id="1231" loc="2.13.40">aut timidos agitare lyncas</TextUnit>
    <TextUnit id="1232" loc="2.14.1">Eheu fugaces, Postume, Postume,</TextUnit>
    <TextUnit id="1233" loc="2.14.2">labuntur anni nec pietas moram</TextUnit>
    <TextUnit id="1234" loc="2.14.3">rugis et instanti senectae</TextUnit>
    <TextUnit id="1235" loc="2.14.4">adferet indomitaeque morti,</TextUnit>
    <TextUnit id="1236" loc="2.14.5">non, si trecenis quotquot eunt dies,</TextUnit>
    <TextUnit id="1237" loc="2.14.6">amice, places inlacrimabilem</TextUnit>
    <TextUnit id="1238" loc="2.14.7">Plutona tauris, qui ter amplum</TextUnit>
    <TextUnit id="1239" loc="2.14.8">Geryonen Tityonque tristi</TextUnit>
    <TextUnit id="1240" loc="2.14.9">conpescit unda, scilicet omnibus</TextUnit>
    <TextUnit id="1241" loc="2.14.10">quicumque terrae munere vescimur</TextUnit>
    <TextUnit id="1242" loc="2.14.11">enaviganda, sive reges</TextUnit>
    <TextUnit id="1243" loc="2.14.12">sive inopes erimus coloni.</TextUnit>
    <TextUnit id="1244" loc="2.14.13">frustra cruento Marte carebimus</TextUnit>
    <TextUnit id="1245" loc="2.14.14">fractisque rauci fluctibus Hadriae,</TextUnit>
    <TextUnit id="1246" loc="2.14.15">frustra per autumnos nocentem</TextUnit>
    <TextUnit id="1247" loc="2.14.16">corporibus metuemus Austrum:</TextUnit>
    <TextUnit id="1248" loc="2.14.17">visendus ater flumine languido</TextUnit>
    <TextUnit id="1249" loc="2.14.18">Cocytos errans et Danai genus</TextUnit>
    <TextUnit id="1250" loc="2.14.19">infame damnatusque longi</TextUnit>
    <TextUnit id="1251" loc="2.14.20">Sisyphus Aeolides laboris.</TextUnit>
    <TextUnit id="1252" loc="2.14.21">linquenda tellus et domus et placens</TextUnit>
    <TextUnit id="1253" loc="2.14.22">uxor neque harum quas colis arborum</TextUnit>
    <TextUnit id="1254" loc="2.14.23">te praeter invisas cupressos</TextUnit>
    <TextUnit id="1255" loc="2.14.24">ulla brevem dominum sequetur.</TextUnit>
    <TextUnit id="1256" loc="2.14.25">absumet heres Caecuba dignior</TextUnit>
    <TextUnit id="1257" loc="2.14.26">servata centum clavibus et mero</TextUnit>
    <TextUnit id="1258" loc="2.14.27">tinguet pavimentum superbo,</TextUnit>
    <TextUnit id="1259" loc="2.14.28">pontificum potiore cenis.</TextUnit>
    <TextUnit id="1260" loc="2.15.1">Iam pauca aratro iugera regiae</TextUnit>
    <TextUnit id="1261" loc="2.15.2">moles relinquent, undique latius</TextUnit>
    <TextUnit id="1262" loc="2.15.3">extenta visentur Lucrino</TextUnit>
    <TextUnit id="1263" loc="2.15.4">stagna lacu platanusque caelebs</TextUnit>
    <TextUnit id="1264" loc="2.15.5">evincet ulmos; tum violaria et</TextUnit>
    <TextUnit id="1265" loc="2.15.6">myrtus et omnis copia narium</TextUnit>
    <TextUnit id="1266" loc="2.15.7">spargent olivetis odorem</TextUnit>
    <TextUnit id="1267" loc="2.15.8">fertilibus domino priori,</TextUnit>
    <TextUnit id="1268" loc="2.15.9">tum spissa ramis laurea fervidos</TextUnit>
    <TextUnit id="1269" loc="2.15.10">excludet ictus. non ita Romuli</TextUnit>
    <TextUnit id="1270" loc="2.15.11">praescriptum et intonsi Catonis</TextUnit>
    <TextUnit id="1271" loc="2.15.12">auspiciis veterumque norma.</TextUnit>
    <TextUnit id="1272" loc="2.15.13">privatus illis census erat brevis,</TextUnit>
    <TextUnit id="1273" loc="2.15.14">commune magnum: nulla decempedis</TextUnit>
    <TextUnit id="1274" loc="2.15.15">metata privatis opacam</TextUnit>
    <TextUnit id="1275" loc="2.15.16">porticus excipiebat arcton</TextUnit>
    <TextUnit id="1276" loc="2.15.17">nec fortuitum spernere caespitem</TextUnit>
    <TextUnit id="1277" loc="2.15.18">leges sinebant, oppida publico</TextUnit>
    <TextUnit id="1278" loc="2.15.19">sumptu iubentes et deorum</TextUnit>
    <TextUnit id="1279" loc="2.15.20">templa novo decorare saxo.</TextUnit>
    <TextUnit id="1280" loc="2.16.1">Otium divos rogat in patenti</TextUnit>
    <TextUnit id="1281" loc="2.16.2">prensus Aegaeo, simul atra nubes</TextUnit>
    <TextUnit id="1282" loc="2.16.3">condidit lunam neque certa fulgent</TextUnit>
    <TextUnit id="1283" loc="2.16.4">sidera nautis,</TextUnit>
    <TextUnit id="1284" loc="2.16.5">otium bello furiosa Thrace,</TextUnit>
    <TextUnit id="1285" loc="2.16.6">otium Medi pharetra decori,</TextUnit>
    <TextUnit id="1286" loc="2.16.7">Grosphe, non gemmis neque purpura ve-</TextUnit>
    <TextUnit id="1287" loc="2.16.8">nale nec auro.</TextUnit>
    <TextUnit id="1288" loc="2.16.9">non enim gazae neque consularis</TextUnit>
    <TextUnit id="1289" loc="2.16.10">submovet lictor miseros tumultus</TextUnit>
    <TextUnit id="1290" loc="2.16.11">mentis et curas laqueata circum</TextUnit>
    <TextUnit id="1291" loc="2.16.12">tecta volantis</TextUnit>
    <TextUnit id="1292" loc="2.16.13">vivitur parvo bene cui paternum</TextUnit>
    <TextUnit id="1293" loc="2.16.14">splendet in mensa tenui salinum</TextUnit>
    <TextUnit id="1294" loc="2.16.15">nec levis somnos timor aut cupido</TextUnit>
    <TextUnit id="1295" loc="2.16.16">sordidus aufert.</TextUnit>
    <TextUnit id="1296" loc="2.16.17">quid brevi fortes iaculamur aevo</TextUnit>
    <TextUnit id="1297" loc="2.16.18">multa? quid terras alio calentis</TextUnit>
    <TextUnit id="1298" loc="2.16.19">sole mutamus? patriae quis exsul</TextUnit>
    <TextUnit id="1299" loc="2.16.20">se quoque fugit?</TextUnit>
    <TextUnit id="1300" loc="2.16.21">scandit aeratas vitiosa navis</TextUnit>
    <TextUnit id="1301" loc="2.16.22">Cura nec turmas equitum relinquit</TextUnit>
    <TextUnit id="1302" loc="2.16.23">ocior cervis et agente nimbos</TextUnit>
    <TextUnit id="1303" loc="2.16.24">ocior Euro.</TextUnit>
    <TextUnit id="1304" loc="2.16.25">laetus in praesens animus quod ultra est</TextUnit>
    <TextUnit id="1305" loc="2.16.26">oderit curare et amara lento</TextUnit>
    <TextUnit id="1306" loc="2.16.27">temperet risu: nihil est ab omni</TextUnit>
    <TextUnit id="1307" loc="2.16.28">parte beatum.</TextUnit>
    <TextUnit id="1308" loc="2.16.29">abstulit clarum cita mors Achillem,</TextUnit>
    <TextUnit id="1309" loc="2.16.30">longa Tithonum minuit senectus</TextUnit>
    <TextUnit id="1310" loc="2.16.31">et mihi forsan tibi quod negarit</TextUnit>
    <TextUnit id="1311" loc="2.16.32">porriget hora.</TextUnit>
    <TextUnit id="1312" loc="2.16.33">te greges centum Siculaeque circum</TextUnit>
    <TextUnit id="1313" loc="2.16.34">mugiunt vaccae, tibi tollit hinnitum</TextUnit>
    <TextUnit id="1314" loc="2.16.35">apta quadrigis equa, te bis Afro</TextUnit>
    <TextUnit id="1315" loc="2.16.36">murice tinctae</TextUnit>
    <TextUnit id="1316" loc="2.16.37">vestiunt lanae: mihi parva rura et</TextUnit>
    <TextUnit id="1317" loc="2.16.38">spiritum Graiae tenuem Camenae</TextUnit>
    <TextUnit id="1318" loc="2.16.39">Parca non mendax dedit et malignum</TextUnit>
    <TextUnit id="1319" loc="2.16.40">spernere volgus.</TextUnit>
    <TextUnit id="1320" loc="2.17.1">Cur me querelis exanimas tuis?</TextUnit>
    <TextUnit id="1321" loc="2.17.2">nec dis amicum est nec mihi te prius</TextUnit>
    <TextUnit id="1322" loc="2.17.3">obire, Maecenas, mearum</TextUnit>
    <TextUnit id="1323" loc="2.17.4">grande decus columenque rerum.</TextUnit>
    <TextUnit id="1324" loc="2.17.5">a, te meae si partem animae rapit</TextUnit>
    <TextUnit id="1325" loc="2.17.6">maturior vis, quid moror altera,</TextUnit>
    <TextUnit id="1326" loc="2.17.7">nec carus aeque nec superstes</TextUnit>
    <TextUnit id="1327" loc="2.17.8">integer? ille dies utramque</TextUnit>
    <TextUnit id="1328" loc="2.17.9">ducet ruinam. non ego perfidum</TextUnit>
    <TextUnit id="1329" loc="2.17.10">dixi sacramentum ibimus, ibimus,</TextUnit>
    <TextUnit id="1330" loc="2.17.11">utcumque praecedes, supremum</TextUnit>
    <TextUnit id="1331" loc="2.17.12">carpere iter comites parati.</TextUnit>
    <TextUnit id="1332" loc="2.17.13">me nec Chimaerae spiritus igneae</TextUnit>
    <TextUnit id="1333" loc="2.17.14">nec si resurgat centimanus Gyas</TextUnit>
    <TextUnit id="1334" loc="2.17.15">divellet umquam: sic potenti</TextUnit>
    <TextUnit id="1335" loc="2.17.16">Iustitiae placitumque Parcis.</TextUnit>
    <TextUnit id="1336" loc="2.17.17">seu Libra seu me Scorpios adspicit</TextUnit>
    <TextUnit id="1337" loc="2.17.18">formidolosus pars violentior</TextUnit>
    <TextUnit id="1338" loc="2.17.19">natalis horae seu tyrannus</TextUnit>
    <TextUnit id="1339" loc="2.17.20">Hesperiae Capricornus undae:</TextUnit>
    <TextUnit id="1340" loc="2.17.21">utrumque nostrum incredibili modo</TextUnit>
    <TextUnit id="1341" loc="2.17.22">consentit astrum; te Iovis inpio</TextUnit>
    <TextUnit id="1342" loc="2.17.23">tutela Saturno refulgens</TextUnit>
    <TextUnit id="1343" loc="2.17.24">eripuit volucrisque Fati</TextUnit>
    <TextUnit id="1344" loc="2.17.25">tardavit alas, cum populus frequens</TextUnit>
    <TextUnit id="1345" loc="2.17.26">laetum theatris ter crepuit sonum;</TextUnit>
    <TextUnit id="1346" loc="2.17.27">me truncus inlapsus cerebro,</TextUnit>
    <TextUnit id="1347" loc="2.17.28">sustulerat, nisi Faunus ictum</TextUnit>
    <TextUnit id="1348" loc="2.17.29">dextra levasset, Mercurialium</TextUnit>
    <TextUnit id="1349" loc="2.17.30">custos virorum. reddere victimas</TextUnit>
    <TextUnit id="1350" loc="2.17.31">aedemque votivam memento;</TextUnit>
    <TextUnit id="1351" loc="2.17.32">nos humilem feriemus agnam.</TextUnit>
    <TextUnit id="1352" loc="2.18.1">Non ebur neque aureum</TextUnit>
    <TextUnit id="1353" loc="2.18.2">mea renidet in domo lacunar,</TextUnit>
    <TextUnit id="1354" loc="2.18.3">non trabes Hymettiae</TextUnit>
    <TextUnit id="1355" loc="2.18.4">premunt columnas ultima recisas</TextUnit>
    <TextUnit id="1356" loc="2.18.5">Africa neque Attali</TextUnit>
    <TextUnit id="1357" loc="2.18.6">ignotus heres regiam occupavi</TextUnit>
    <TextUnit id="1358" loc="2.18.7">nec Laconicas mihi</TextUnit>
    <TextUnit id="1359" loc="2.18.8">trahunt honestae purpuras clientae.</TextUnit>
    <TextUnit id="1360" loc="2.18.9">at fides et ingeni</TextUnit>
    <TextUnit id="1361" loc="2.18.10">benigna vena est pauperemque dives</TextUnit>
    <TextUnit id="1362" loc="2.18.11">me petit: nihil supra</TextUnit>
    <TextUnit id="1363" loc="2.18.12">deos lacesso nec potentem amicum</TextUnit>
    <TextUnit id="1364" loc="2.18.13">largiora flagito,</TextUnit>
    <TextUnit id="1365" loc="2.18.14">satis beatus unicis Sabinis.</TextUnit>
    <TextUnit id="1366" loc="2.18.15">truditur dies die</TextUnit>
    <TextUnit id="1367" loc="2.18.16">novaeque pergunt interire lunae:</TextUnit>
    <TextUnit id="1368" loc="2.18.17">tu secanda marmora</TextUnit>
    <TextUnit id="1369" loc="2.18.18">locas sub ipsum funus et sepulcri</TextUnit>
    <TextUnit id="1370" loc="2.18.19">inmemor struis domos</TextUnit>
    <TextUnit id="1371" loc="2.18.20">marisque Bais obstrepentis urges</TextUnit>
    <TextUnit id="1372" loc="2.18.21">submovere litora,</TextUnit>
    <TextUnit id="1373" loc="2.18.22">parum locuples continente ripa;</TextUnit>
    <TextUnit id="1374" loc="2.18.23">quid quod usque proximos</TextUnit>
    <TextUnit id="1375" loc="2.18.24">revellis agri terminos et ultra</TextUnit>
    <TextUnit id="1376" loc="2.18.25">limites clientium</TextUnit>
    <TextUnit id="1377" loc="2.18.26">salis avarus? pellitur paternos</TextUnit>
    <TextUnit id="1378" loc="2.18.27">in sinu ferens deos</TextUnit>
    <TextUnit id="1379" loc="2.18.28">et uxor et vir sordidosque natos.</TextUnit>
    <TextUnit id="1380" loc="2.18.29">nulla certior tamen</TextUnit>
    <TextUnit id="1381" loc="2.18.30">rapacis Orci fine destinata</TextUnit>
    <TextUnit id="1382" loc="2.18.31">aula divitem manet</TextUnit>
    <TextUnit id="1383" loc="2.18.32">erum. quid ultra tendis? aequa tellus</TextUnit>
    <TextUnit id="1384" loc="2.18.33">pauperi recluditur</TextUnit>
    <TextUnit id="1385" loc="2.18.34">regumque pueris nec satelles Orci</TextUnit>
    <TextUnit id="1386" loc="2.18.35">callidum Promethea</TextUnit>
    <TextUnit id="1387" loc="2.18.36">revexit auro captus; hic superbum</TextUnit>
    <TextUnit id="1388" loc="2.18.37">Tantalum atque Tantali</TextUnit>
    <TextUnit id="1389" loc="2.18.38">genus coercet, hic levare functum</TextUnit>
    <TextUnit id="1390" loc="2.18.39">pauperem laboribus</TextUnit>
    <TextUnit id="1391" loc="2.18.40">vocatus atque non vocatus audit.</TextUnit>
    <TextUnit id="1392" loc="2.19.1">Bacchum in remotis carmina rupibus</TextUnit>
    <TextUnit id="1393" loc="2.19.2">vidi docentem, credite posteri,</TextUnit>
    <TextUnit id="1394" loc="2.19.3">Nymphasque discentis et auris</TextUnit>
    <TextUnit id="1395" loc="2.19.4">capripedum Satyrorum acutas</TextUnit>
    <TextUnit id="1396" loc="2.19.5">euhoe, recenti mens trepidat metu,</TextUnit>
    <TextUnit id="1397" loc="2.19.6">plenoque Bacchi pectore turbidum</TextUnit>
    <TextUnit id="1398" loc="2.19.7">laetatur. euhoe, parce Liber,</TextUnit>
    <TextUnit id="1399" loc="2.19.8">parce gravi metuende thyrso.</TextUnit>
    <TextUnit id="1400" loc="2.19.9">fas pervicacis est mihi Thyiadas</TextUnit>
    <TextUnit id="1401" loc="2.19.10">vinique fontem lactis et uberes</TextUnit>
    <TextUnit id="1402" loc="2.19.11">cantare rivos atque truncis</TextUnit>
    <TextUnit id="1403" loc="2.19.12">lapsa cavis iterare mella;</TextUnit>
    <TextUnit id="1404" loc="2.19.13">fas et beatae coniugis additum</TextUnit>
    <TextUnit id="1405" loc="2.19.14">stellis honorem tectaque Penthei</TextUnit>
    <TextUnit id="1406" loc="2.19.15">disiecta non leni ruina</TextUnit>
    <TextUnit id="1407" loc="2.19.16">Thracis et exitium Lycurgi</TextUnit>
    <TextUnit id="1408" loc="2.19.17">tu flectis amnis, tu mare barbarum,</TextUnit>
    <TextUnit id="1409" loc="2.19.18">tu separatis uvidus in iugis</TextUnit>
    <TextUnit id="1410" loc="2.19.19">nodo coerces viperino</TextUnit>
    <TextUnit id="1411" loc="2.19.20">Bistonidum sine fraude crinis.</TextUnit>
    <TextUnit id="1412" loc="2.19.21">tu, cum parentis regna per arduum</TextUnit>
    <TextUnit id="1413" loc="2.19.22">cohors gigantum scanderet inpia,</TextUnit>
    <TextUnit id="1414" loc="2.19.23">Rhoetum retorsisti leonis</TextUnit>
    <TextUnit id="1415" loc="2.19.24">unguibus horribilique mala;</TextUnit>
    <TextUnit id="1416" loc="2.19.25">quamquam choreis aptior et iocis</TextUnit>
    <TextUnit id="1417" loc="2.19.26">ludoque dictus non sat idoneus</TextUnit>
    <TextUnit id="1418" loc="2.19.27">pugnae ferebaris; sed idem</TextUnit>
    <TextUnit id="1419" loc="2.19.28">pacis eras mediusque belli.</TextUnit>
    <TextUnit id="1420" loc="2.19.29">te vidit insons Cerberus aureo</TextUnit>
    <TextUnit id="1421" loc="2.19.30">cornu decorum leniter atterens</TextUnit>
    <TextUnit id="1422" loc="2.19.31">caudam et recedentis trilingui</TextUnit>
    <TextUnit id="1423" loc="2.19.32">ore pedes tetigitque crura.</TextUnit>
    <TextUnit id="1424" loc="2.20.1">Non usitata nec tenui ferar</TextUnit>
    <TextUnit id="1425" loc="2.20.2">penna biformis per liquidum aethera</TextUnit>
    <TextUnit id="1426" loc="2.20.3">vates neque in terris morabor</TextUnit>
    <TextUnit id="1427" loc="2.20.4">longius invidiaque maior</TextUnit>
    <TextUnit id="1428" loc="2.20.5">urbis relinquam. non ego, pauperum</TextUnit>
    <TextUnit id="1429" loc="2.20.6">sanguis parentum, non ego, quem vocas.</TextUnit>
    <TextUnit id="1430" loc="2.20.7">dilecte Maecenas, obibo</TextUnit>
    <TextUnit id="1431" loc="2.20.8">nec Stygia cohibebor unda.</TextUnit>
    <TextUnit id="1432" loc="2.20.9">iam iam residunt cruribus asperae</TextUnit>
    <TextUnit id="1433" loc="2.20.10">pelles et album mutor in alitem</TextUnit>
    <TextUnit id="1434" loc="2.20.11">superne nascunturque leves</TextUnit>
    <TextUnit id="1435" loc="2.20.12">per digitos umerosque plumae.</TextUnit>
    <TextUnit id="1436" loc="2.20.13">iam Daedaleo notior Icaro</TextUnit>
    <TextUnit id="1437" loc="2.20.14">visam gementis litora Bospori</TextUnit>
    <TextUnit id="1438" loc="2.20.15">Syrtisque Gaetulas canorus</TextUnit>
    <TextUnit id="1439" loc="2.20.16">ales Hyperboreosque campos.</TextUnit>
    <TextUnit id="1440" loc="2.20.17">me Colchus et qui dissimulat metum</TextUnit>
    <TextUnit id="1441" loc="2.20.18">Marsae cohortis Dacus et ultimi</TextUnit>
    <TextUnit id="1442" loc="2.20.19">noscent Geloni, me peritus</TextUnit>
    <TextUnit id="1443" loc="2.20.20">discet Hiber Rhodanique potor.</TextUnit>
    <TextUnit id="1444" loc="2.20.21">absint inani funere neniae</TextUnit>
    <TextUnit id="1445" loc="2.20.22">luctusque turpes et querimoniae;</TextUnit>
    <TextUnit id="1446" loc="2.20.23">conpesce clamorem ac sepulcri</TextUnit>
    <TextUnit id="1447" loc="2.20.24">mitte supervacuos honores.</TextUnit>
    <TextUnit id="1448" loc="3.1.1">Odi profanum volgus et arceo.</TextUnit>
    <TextUnit id="1449" loc="3.1.2">favete linguis: carmina non prius</TextUnit>
    <TextUnit id="1450" loc="3.1.3">audita Musarum sacerdos</TextUnit>
    <TextUnit id="1451" loc="3.1.4">virginibus puerisque canto.</TextUnit>
    <TextUnit id="1452" loc="3.1.5">regum timendorum in proprios greges,</TextUnit>
    <TextUnit id="1453" loc="3.1.6">reges in ipsos imperium est Iovis,</TextUnit>
    <TextUnit id="1454" loc="3.1.7">clari Giganteo triumpho,</TextUnit>
    <TextUnit id="1455" loc="3.1.8">cuncta supercilio moventis.</TextUnit>
    <TextUnit id="1456" loc="3.1.9">est ut viro vir latius ordinet</TextUnit>
    <TextUnit id="1457" loc="3.1.10">arbusta sulcis, hic generosior</TextUnit>
    <TextUnit id="1458" loc="3.1.11">descendat in campum petitor,</TextUnit>
    <TextUnit id="1459" loc="3.1.12">moribus hic meliorque fama</TextUnit>
    <TextUnit id="1460" loc="3.1.13">contendat, illi turba clientium</TextUnit>
    <TextUnit id="1461" loc="3.1.14">sit maior: aequa lege Necessitas</TextUnit>
    <TextUnit id="1462" loc="3.1.15">sortitur insignis et imos,</TextUnit>
    <TextUnit id="1463" loc="3.1.16">omne capax movet urna nomen.</TextUnit>
    <TextUnit id="1464" loc="3.1.17">destrictus ensis cui super inpia</TextUnit>
    <TextUnit id="1465" loc="3.1.18">cervice pendet, non Siculae dapes</TextUnit>
    <TextUnit id="1466" loc="3.1.19">dulcem elaborabunt saporem,</TextUnit>
    <TextUnit id="1467" loc="3.1.20">non avium citharaeque cantus</TextUnit>
    <TextUnit id="1468" loc="3.1.21">somnum reducent: somnus agrestium</TextUnit>
    <TextUnit id="1469" loc="3.1.22">lenis virorum non humilis domos</TextUnit>
    <TextUnit id="1470" loc="3.1.23">fastidit umbrosamque ripam,</TextUnit>
    <TextUnit id="1471" loc="3.1.24">non Zephyris agitata Tempe.</TextUnit>
    <TextUnit id="1472" loc="3.1.25">desiderantem quod satis est neque</TextUnit>
    <TextUnit id="1473" loc="3.1.26">tumultuosum sollicitat mare</TextUnit>
    <TextUnit id="1474" loc="3.1.27">nec saevus Arcturi cadentis</TextUnit>
    <TextUnit id="1475" loc="3.1.28">impetus aut orientis Haedi,</TextUnit>
    <TextUnit id="1476" loc="3.1.29">non verberatae grandine vineae</TextUnit>
    <TextUnit id="1477" loc="3.1.30">fundusque mendax arbore nunc aquas</TextUnit>
    <TextUnit id="1478" loc="3.1.31">culpante, nunc torrentia agros</TextUnit>
    <TextUnit id="1479" loc="3.1.32">sidera, nunc hiemes iniquas.</TextUnit>
    <TextUnit id="1480" loc="3.1.33">contracta pisces aequora sentiunt</TextUnit>
    <TextUnit id="1481" loc="3.1.34">iactis in altum molibus: huc frequens</TextUnit>
    <TextUnit id="1482" loc="3.1.35">caementa demittit redemptor</TextUnit>
    <TextUnit id="1483" loc="3.1.36">cum famulis dominusque terrae</TextUnit>
    <TextUnit id="1484" loc="3.1.37">fastidiosus: sed Timor et Minae</TextUnit>
    <TextUnit id="1485" loc="3.1.38">scandunt eodem, quo dominus, neque</TextUnit>
    <TextUnit id="1486" loc="3.1.39">decedit aerata triremi et</TextUnit>
    <TextUnit id="1487" loc="3.1.40">post equitem sedet atra Cura.</TextUnit>
    <TextUnit id="1488" loc="3.1.41">quodsi dolentem nec Phrygius lapis</TextUnit>
    <TextUnit id="1489" loc="3.1.42">nec purpurarum sidere clarior</TextUnit>
    <TextUnit id="1490" loc="3.1.43">delenit usus nec Falerna</TextUnit>
    <TextUnit id="1491" loc="3.1.44">vitis Achaemeniumque costum,</TextUnit>
    <TextUnit id="1492" loc="3.1.45">cur invidendis postibus et novo</TextUnit>
    <TextUnit id="1493" loc="3.1.46">sublime ritu moliar atrium?</TextUnit>
    <TextUnit id="1494" loc="3.1.47">cur valle permutem Sabina</TextUnit>
    <TextUnit id="1495" loc="3.1.48">divitias operosiores?</TextUnit>
    <TextUnit id="1496" loc="3.2.1">Angustam amice pauperiem pati</TextUnit>
    <TextUnit id="1497" loc="3.2.2">robustus acri militia puer</TextUnit>
    <TextUnit id="1498" loc="3.2.3">condiscat et Parthos ferocis</TextUnit>
    <TextUnit id="1499" loc="3.2.4">vexet eques metuendus hasta</TextUnit>
    <TextUnit id="1500" loc="3.2.5">vitamque sub divo et trepidis agat</TextUnit>
    <TextUnit id="1501" loc="3.2.6">in rebus. illum ex moenibus hosticis</TextUnit>
    <TextUnit id="1502" loc="3.2.7">matrona bellantis tyranni</TextUnit>
    <TextUnit id="1503" loc="3.2.8">prospiciens et adulta virgo</TextUnit>
    <TextUnit id="1504" loc="3.2.9">suspiret “eheu, ne rudis agminum</TextUnit>
    <TextUnit id="1505" loc="3.2.10">sponsus lacessat regius asperum</TextUnit>
    <TextUnit id="1506" loc="3.2.11">tactu leonem, quem cruenta</TextUnit>
    <TextUnit id="1507" loc="3.2.12">per medias rapit ira caedes.”</TextUnit>
    <TextUnit id="1508" loc="3.2.13">dulce et decorum est pro patria mori:</TextUnit>
    <TextUnit id="1509" loc="3.2.14">mors et fugacem persequitur virum</TextUnit>
    <TextUnit id="1510" loc="3.2.15">nec parcit inbellis iuventae</TextUnit>
    <TextUnit id="1511" loc="3.2.16">poplitibus timidoque tergo.</TextUnit>
    <TextUnit id="1512" loc="3.2.17">Virtus, repulsae nescia sordidae,</TextUnit>
    <TextUnit id="1513" loc="3.2.18">intaminatis fulget honoribus</TextUnit>
    <TextUnit id="1514" loc="3.2.19">nec sumit aut ponit securis</TextUnit>
    <TextUnit id="1515" loc="3.2.20">arbitrio popularis aurae.</TextUnit>
    <TextUnit id="1516" loc="3.2.21">Virtus, recludens inmeritis mori</TextUnit>
    <TextUnit id="1517" loc="3.2.22">caelum, negata temptat iter via</TextUnit>
    <TextUnit id="1518" loc="3.2.23">coetusque volgaris et udam</TextUnit>
    <TextUnit id="1519" loc="3.2.24">spernit humum fugiente penna.</TextUnit>
    <TextUnit id="1520" loc="3.2.25">est et fideli tuta silentio</TextUnit>
    <TextUnit id="1521" loc="3.2.26">merces: vetabo, qui Cereris sacrum</TextUnit>
    <TextUnit id="1522" loc="3.2.27">volgarit arcanae, sub isdem</TextUnit>
    <TextUnit id="1523" loc="3.2.28">sit trabibus fragilemque mecum</TextUnit>
    <TextUnit id="1524" loc="3.2.29">solvat phaselon; saepe Diespiter</TextUnit>
    <TextUnit id="1525" loc="3.2.30">neglectus incesto addidit integrum,</TextUnit>
    <TextUnit id="1526" loc="3.2.31">raro antecedentem scelestum</TextUnit>
    <TextUnit id="1527" loc="3.2.32">deseruit pede Poena claudo.</TextUnit>
    <TextUnit id="1528" loc="3.3.1">Iustum et tenacem propositi virum</TextUnit>
    <TextUnit id="1529" loc="3.3.2">non civium ardor prava iubentium,</TextUnit>
    <TextUnit id="1530" loc="3.3.3">non voltus instantis tyranni</TextUnit>
    <TextUnit id="1531" loc="3.3.4">mente quatit solida neque Auster,</TextUnit>
    <TextUnit id="1532" loc="3.3.5">dux inquieti turbidus Hadriae,</TextUnit>
    <TextUnit id="1533" loc="3.3.6">nec fulminantis magna manus Iovis:</TextUnit>
    <TextUnit id="1534" loc="3.3.7">si fractus inlabatur orbis,</TextUnit>
    <TextUnit id="1535" loc="3.3.8">inpavidum ferient ruinae.</TextUnit>
    <TextUnit id="1536" loc="3.3.9">hac arte Pollux et vagus Hercules</TextUnit>
    <TextUnit id="1537" loc="3.3.10">enisus arcis attigit igneas,</TextUnit>
    <TextUnit id="1538" loc="3.3.11">quos inter Augustus recumbens</TextUnit>
    <TextUnit id="1539" loc="3.3.12">purpureo bibet ore nectar,</TextUnit>
    <TextUnit id="1540" loc="3.3.13">hac te merentem, Bacche pater, tuae</TextUnit>
    <TextUnit id="1541" loc="3.3.14">vexere tigres indocili iugum</TextUnit>
    <TextUnit id="1542" loc="3.3.15">collo trahentes, hac Quirinus</TextUnit>
    <TextUnit id="1543" loc="3.3.16">Martis equis Acheronta fugit,</TextUnit>
    <TextUnit id="1544" loc="3.3.17">gratum elocuta consiliantibus</TextUnit>
    <TextUnit id="1545" loc="3.3.18">Iunone divis: “Ilion, Ilion</TextUnit>
    <TextUnit id="1546" loc="3.3.19">fatalis incestusque iudex</TextUnit>
    <TextUnit id="1547" loc="3.3.20">et mulier peregrina vertit</TextUnit>
    <TextUnit id="1548" loc="3.3.21">in pulverem  ex quo destituit deos</TextUnit>
    <TextUnit id="1549" loc="3.3.22">mercede pacta Laomedon, mihi</TextUnit>
    <TextUnit id="1550" loc="3.3.23">castaeque damnatum Minervae</TextUnit>
    <TextUnit id="1551" loc="3.3.24">cum populo et duce fraudulento.</TextUnit>
    <TextUnit id="1552" loc="3.3.25">iam nec Lacaenae splendet adulterae</TextUnit>
    <TextUnit id="1553" loc="3.3.26">famosus hospes nec Priami domus</TextUnit>
    <TextUnit id="1554" loc="3.3.27">periura pugnacis Achivos</TextUnit>
    <TextUnit id="1555" loc="3.3.28">Hectoreis opibus refringit</TextUnit>
    <TextUnit id="1556" loc="3.3.29">nostrisque ductum seditionibus</TextUnit>
    <TextUnit id="1557" loc="3.3.30">bellum resedit; protinus et gravis</TextUnit>
    <TextUnit id="1558" loc="3.3.31">iras et invisum nepotem,</TextUnit>
    <TextUnit id="1559" loc="3.3.32">Troica quem peperit sacerdos,</TextUnit>
    <TextUnit id="1560" loc="3.3.33">Marti redonabo; illum ego lucidas</TextUnit>
    <TextUnit id="1561" loc="3.3.34">inire sedes, discere nectaris</TextUnit>
    <TextUnit id="1562" loc="3.3.35">sucos et adscribi quietis</TextUnit>
    <TextUnit id="1563" loc="3.3.36">ordinibus patiar deorum.</TextUnit>
    <TextUnit id="1564" loc="3.3.37">dum longus inter saeviat Ilion</TextUnit>
    <TextUnit id="1565" loc="3.3.38">Romamque pontus, qualibet exsules</TextUnit>
    <TextUnit id="1566" loc="3.3.39">in parte regnanto beati;</TextUnit>
    <TextUnit id="1567" loc="3.3.40">dum Priami Paridisque busto</TextUnit>
    <TextUnit id="1568" loc="3.3.41">insultet armentum et catulos ferae</TextUnit>
    <TextUnit id="1569" loc="3.3.42">celent inultae, stet Capitolium</TextUnit>
    <TextUnit id="1570" loc="3.3.43">fulgens triumphatisque possit</TextUnit>
    <TextUnit id="1571" loc="3.3.44">Roma ferox dare iura Medis.</TextUnit>
    <TextUnit id="1572" loc="3.3.45">horrenda late nomen in ultimas</TextUnit>
    <TextUnit id="1573" loc="3.3.46">extendat oras, qua medius liquor</TextUnit>
    <TextUnit id="1574" loc="3.3.47">secernit Europen ab Afro,</TextUnit>
    <TextUnit id="1575" loc="3.3.48">qua tumidus rigat arva Nilus.</TextUnit>
    <TextUnit id="1576" loc="3.3.49">aurum inrepertum et sic melius situm,</TextUnit>
    <TextUnit id="1577" loc="3.3.50">cum terra celat, spernere fortior</TextUnit>
    <TextUnit id="1578" loc="3.3.51">quam cogere humanos in usus</TextUnit>
    <TextUnit id="1579" loc="3.3.52">omne sacrum rapiente dextra,</TextUnit>
    <TextUnit id="1580" loc="3.3.53">quicumque mundo terminus obstitit</TextUnit>
    <TextUnit id="1581" loc="3.3.54">hunc tanget armis, visere gestiens,</TextUnit>
    <TextUnit id="1582" loc="3.3.55">qua parte debacchentur ignes,</TextUnit>
    <TextUnit id="1583" loc="3.3.56">qua nebulae pluviique rores.</TextUnit>
    <TextUnit id="1584" loc="3.3.57">sed bellicosis fata Quiritibus</TextUnit>
    <TextUnit id="1585" loc="3.3.58">hac lege dico, ne nimium pii</TextUnit>
    <TextUnit id="1586" loc="3.3.59">rebusque fidentes avitae</TextUnit>
    <TextUnit id="1587" loc="3.3.60">tecta velint reparare Troiae.</TextUnit>
    <TextUnit id="1588" loc="3.3.61">Troiae renascens alite lugubri</TextUnit>
    <TextUnit id="1589" loc="3.3.62">fortuna tristi clade iterabitur</TextUnit>
    <TextUnit id="1590" loc="3.3.63">ducente victrices catervas</TextUnit>
    <TextUnit id="1591" loc="3.3.64">coniuge me Iovis et sorore.</TextUnit>
    <TextUnit id="1592" loc="3.3.65">ter si resurgat murus aeneus</TextUnit>
    <TextUnit id="1593" loc="3.3.66">auctore Phoebo, ter pereat meis</TextUnit>
    <TextUnit id="1594" loc="3.3.67">excisus Argivis, ter uxor</TextUnit>
    <TextUnit id="1595" loc="3.3.68">capta virum puerosque ploret”</TextUnit>
    <TextUnit id="1596" loc="3.3.69">non hoc iocosae conveniet lyrae —</TextUnit>
    <TextUnit id="1597" loc="3.3.70">quo, Musa, tendis? desine pervicax</TextUnit>
    <TextUnit id="1598" loc="3.3.71">referre sermones deorum et</TextUnit>
    <TextUnit id="1599" loc="3.3.72">magna modis tenuare parvis.</TextUnit>
    <TextUnit id="1600" loc="3.4.1">Descende caelo et dic age tibia</TextUnit>
    <TextUnit id="1601" loc="3.4.2">regina longum Calliope melos,</TextUnit>
    <TextUnit id="1602" loc="3.4.3">seu voce nunc mavis acuta</TextUnit>
    <TextUnit id="1603" loc="3.4.4">seu fidibus citharave Phoebi.</TextUnit>
    <TextUnit id="1604" loc="3.4.5">auditis? an me ludit amabilis</TextUnit>
    <TextUnit id="1605" loc="3.4.6">insania?  audire et videor pios</TextUnit>
    <TextUnit id="1606" loc="3.4.7">errare per lucos, amoenae</TextUnit>
    <TextUnit id="1607" loc="3.4.8">quos et aquae subeunt et aurae.</TextUnit>
    <TextUnit id="1608" loc="3.4.9">me fabulosae Volture in Apulo</TextUnit>
    <TextUnit id="1609" loc="3.4.10">nutricis extra limina Pulliae</TextUnit>
    <TextUnit id="1610" loc="3.4.11">ludo fatigatumque somno</TextUnit>
    <TextUnit id="1611" loc="3.4.12">fronde nova puerum palumbes</TextUnit>
    <TextUnit id="1612" loc="3.4.13">texere, mirum quod foret omnibus</TextUnit>
    <TextUnit id="1613" loc="3.4.14">quicumque celsae nidum Aceruntiae</TextUnit>
    <TextUnit id="1614" loc="3.4.15">saltusque Bantinos et arvum</TextUnit>
    <TextUnit id="1615" loc="3.4.16">pingue tenent humilis Forenti,</TextUnit>
    <TextUnit id="1616" loc="3.4.17">ut tuto ab atris corpore viperis</TextUnit>
    <TextUnit id="1617" loc="3.4.18">dormirem et ursis, ut premerer sacra</TextUnit>
    <TextUnit id="1618" loc="3.4.19">lauroque conlataque myrto</TextUnit>
    <TextUnit id="1619" loc="3.4.20">non sine dis animosus infans.</TextUnit>
    <TextUnit id="1620" loc="3.4.21">vester, Camenae, vester in arduos</TextUnit>
    <TextUnit id="1621" loc="3.4.22">tollor Sabinos, seu mihi frigidum</TextUnit>
    <TextUnit id="1622" loc="3.4.23">Praeneste seu Tibur supinum</TextUnit>
    <TextUnit id="1623" loc="3.4.24">seu liquidae placuere Baiae.</TextUnit>
    <TextUnit id="1624" loc="3.4.25">vestris amicum fontibus et choris</TextUnit>
    <TextUnit id="1625" loc="3.4.26">non me Philippis versa acies retro,</TextUnit>
    <TextUnit id="1626" loc="3.4.27">devota non extinxit arbor</TextUnit>
    <TextUnit id="1627" loc="3.4.28">nec Sicula Palinurus unda.</TextUnit>
    <TextUnit id="1628" loc="3.4.29">utcumque mecum vos eritis, libens</TextUnit>
    <TextUnit id="1629" loc="3.4.30">insanientem navita Bosporum</TextUnit>
    <TextUnit id="1630" loc="3.4.31">temptabo et urentis harenas</TextUnit>
    <TextUnit id="1631" loc="3.4.32">litoris Assyrii viator,</TextUnit>
    <TextUnit id="1632" loc="3.4.33">visam Britannos hospitibus feros</TextUnit>
    <TextUnit id="1633" loc="3.4.34">et laetum equino sanguine Concanum,</TextUnit>
    <TextUnit id="1634" loc="3.4.35">visam pharetratos Gelonos</TextUnit>
    <TextUnit id="1635" loc="3.4.36">et Scythicum inviolatus amnem.</TextUnit>
    <TextUnit id="1636" loc="3.4.37">vos Caesarem altum, militia simul</TextUnit>
    <TextUnit id="1637" loc="3.4.38">fessas cohortes abdidit oppidis,</TextUnit>
    <TextUnit id="1638" loc="3.4.39">finire quaerentem labores</TextUnit>
    <TextUnit id="1639" loc="3.4.40">Pierio recreatis antro.</TextUnit>
    <TextUnit id="1640" loc="3.4.41">vos lene consilium et datis et dato</TextUnit>
    <TextUnit id="1641" loc="3.4.42">gaudetis, almae. scimus, ut inpios</TextUnit>
    <TextUnit id="1642" loc="3.4.43">Titanas immanemque turbam</TextUnit>
    <TextUnit id="1643" loc="3.4.44">fulmine sustulerit caduco</TextUnit>
    <TextUnit id="1644" loc="3.4.45">qui terram inertem, qui mare temperat</TextUnit>
    <TextUnit id="1645" loc="3.4.46">ventosum et urbis regnaque tristia</TextUnit>
    <TextUnit id="1646" loc="3.4.47">divosque mortalisque turmas</TextUnit>
    <TextUnit id="1647" loc="3.4.48">imperio regit unus aequo.</TextUnit>
    <TextUnit id="1648" loc="3.4.49">magnum illa terrorem intulerat Iovi</TextUnit>
    <TextUnit id="1649" loc="3.4.50">fidens iuventus horrida bracchiis</TextUnit>
    <TextUnit id="1650" loc="3.4.51">fratresque tendentes opaco</TextUnit>
    <TextUnit id="1651" loc="3.4.52">Pelion inposuisse Olympo.</TextUnit>
    <TextUnit id="1652" loc="3.4.53">sed quid Typhoeus et validus Mimas</TextUnit>
    <TextUnit id="1653" loc="3.4.54">aut quid minaci Porphyrion statu,</TextUnit>
    <TextUnit id="1654" loc="3.4.55">quid Rhoetus evolsisque truncis</TextUnit>
    <TextUnit id="1655" loc="3.4.56">Enceladus iaculator audax</TextUnit>
    <TextUnit id="1656" loc="3.4.57">contra sonantem Palladis aegida</TextUnit>
    <TextUnit id="1657" loc="3.4.58">possent ruentes? hinc avidus stetit</TextUnit>
    <TextUnit id="1658" loc="3.4.59">Volcanus, hinc matrona Iuno et</TextUnit>
    <TextUnit id="1659" loc="3.4.60">numquam umeris positurus arcum</TextUnit>
    <TextUnit id="1660" loc="3.4.61">qui rore puro Castaliae lavit</TextUnit>
    <TextUnit id="1661" loc="3.4.62">crinis solutos, qui Lyciae tenet</TextUnit>
    <TextUnit id="1662" loc="3.4.63">dumeta natalemque silvam</TextUnit>
    <TextUnit id="1663" loc="3.4.64">Delius et Patareus Apollo.</TextUnit>
    <TextUnit id="1664" loc="3.4.65">vis consili expers mole ruit sua,</TextUnit>
    <TextUnit id="1665" loc="3.4.66">vim temperatam di quoque provehunt</TextUnit>
    <TextUnit id="1666" loc="3.4.67">in maius; idem odere viris</TextUnit>
    <TextUnit id="1667" loc="3.4.68">omne nefas animo moventis.</TextUnit>
    <TextUnit id="1668" loc="3.4.69">testis mearum centimanus Gyas</TextUnit>
    <TextUnit id="1669" loc="3.4.70">sententiarum, notus et integrae</TextUnit>
    <TextUnit id="1670" loc="3.4.71">temptator Orion Dianae</TextUnit>
    <TextUnit id="1671" loc="3.4.72">virginea domitus sagitta.</TextUnit>
    <TextUnit id="1672" loc="3.4.73">iniecta monstris Terra dolet suis</TextUnit>
    <TextUnit id="1673" loc="3.4.74">maeretque partus fulmine luridum</TextUnit>
    <TextUnit id="1674" loc="3.4.75">missos ad Orcum; nec peredit</TextUnit>
    <TextUnit id="1675" loc="3.4.76">inpositam celer ignis Aetnen</TextUnit>
    <TextUnit id="1676" loc="3.4.77">incontinentis nec Tityi iecur</TextUnit>
    <TextUnit id="1677" loc="3.4.78">reliquit ales, nequitiae additus</TextUnit>
    <TextUnit id="1678" loc="3.4.79">custos; amatorem trecentae</TextUnit>
    <TextUnit id="1679" loc="3.4.80">Pirithoum cohibent catenae.</TextUnit>
    <TextUnit id="1680" loc="3.5.1">Caelo tonantem credidimus Iovem</TextUnit>
    <TextUnit id="1681" loc="3.5.2">regnare; praesens divus habebitur</TextUnit>
    <TextUnit id="1682" loc="3.5.3">Augustus adiectis Britannis</TextUnit>
    <TextUnit id="1683" loc="3.5.4">imperio gravibusque Persis.</TextUnit>
    <TextUnit id="1684" loc="3.5.5">milesne Crassi coniuge barbara</TextUnit>
    <TextUnit id="1685" loc="3.5.6">turpis maritus vixit et hostium,</TextUnit>
    <TextUnit id="1686" loc="3.5.7">pro curia inversique mores!</TextUnit>
    <TextUnit id="1687" loc="3.5.8">consenuit socerorum in armis</TextUnit>
    <TextUnit id="1688" loc="3.5.9">sub rege Medo Marsus et Apulus,</TextUnit>
    <TextUnit id="1689" loc="3.5.10">anciliorum et nominis et togae</TextUnit>
    <TextUnit id="1690" loc="3.5.11">oblitus aeternaeque Vestae,</TextUnit>
    <TextUnit id="1691" loc="3.5.12">incolumi Iove et urbe Roma?</TextUnit>
    <TextUnit id="1692" loc="3.5.13">hoc caverat mens provida Reguli</TextUnit>
    <TextUnit id="1693" loc="3.5.14">dissentientis condicionibus</TextUnit>
    <TextUnit id="1694" loc="3.5.15">foedis et exemplo trahentis</TextUnit>
    <TextUnit id="1695" loc="3.5.16">perniciem veniens in aevum,</TextUnit>
    <TextUnit id="1696" loc="3.5.17">si non periret inmiserabilis</TextUnit>
    <TextUnit id="1697" loc="3.5.18">captiva pubes. “signa ego Punicis</TextUnit>
    <TextUnit id="1698" loc="3.5.19">adfixa delubris et arma</TextUnit>
    <TextUnit id="1699" loc="3.5.20">militibus sine caede” dixit</TextUnit>
    <TextUnit id="1700" loc="3.5.21">“derepta vidi, vidi ego civium</TextUnit>
    <TextUnit id="1701" loc="3.5.22">retorta tergo bracchia libero</TextUnit>
    <TextUnit id="1702" loc="3.5.23">portasque non clausas et arva</TextUnit>
    <TextUnit id="1703" loc="3.5.24">Marte coli populata nostro.</TextUnit>
    <TextUnit id="1704" loc="3.5.25">auro repensus scilicet acrior</TextUnit>
    <TextUnit id="1705" loc="3.5.26">miles redibit: flagitio additis</TextUnit>
    <TextUnit id="1706" loc="3.5.27">damnum; neque amissos colores</TextUnit>
    <TextUnit id="1707" loc="3.5.28">lana refert medicata fuco</TextUnit>
    <TextUnit id="1708" loc="3.5.29">nec vera virtus, cum semel excidit,</TextUnit>
    <TextUnit id="1709" loc="3.5.30">curat reponi deterioribus.</TextUnit>
    <TextUnit id="1710" loc="3.5.31">si pugnat extricata densis</TextUnit>
    <TextUnit id="1711" loc="3.5.32">cerva plagis, erit ille fortis</TextUnit>
    <TextUnit id="1712" loc="3.5.33">qui perfidis se credidit hostibus</TextUnit>
    <TextUnit id="1713" loc="3.5.34">et Marte Poenos proteret altero;</TextUnit>
    <TextUnit id="1714" loc="3.5.35">qui lora restrictis lacertis</TextUnit>
    <TextUnit id="1715" loc="3.5.36">sensit iners timuitque mortem,</TextUnit>
    <TextUnit id="1716" loc="3.5.37">hic, unde vitam sumeret inscius,</TextUnit>
    <TextUnit id="1717" loc="3.5.38">pacem duello miscuit. o pudor!</TextUnit>
    <TextUnit id="1718" loc="3.5.39">o magna Carthago, probrosis</TextUnit>
    <TextUnit id="1719" loc="3.5.40">altior Italiae ruinis!”</TextUnit>
    <TextUnit id="1720" loc="3.5.41">fertur pudicae coniugis osculum</TextUnit>
    <TextUnit id="1721" loc="3.5.42">parvosque natos ut capitis minor</TextUnit>
    <TextUnit id="1722" loc="3.5.43">ab se removisse et virilem</TextUnit>
    <TextUnit id="1723" loc="3.5.44">torvus humi posuisse voltum,</TextUnit>
    <TextUnit id="1724" loc="3.5.45">donec labantis consilio patres</TextUnit>
    <TextUnit id="1725" loc="3.5.46">firmaret auctor numquam alias dato</TextUnit>
    <TextUnit id="1726" loc="3.5.47">interque maerentis amicos</TextUnit>
    <TextUnit id="1727" loc="3.5.48">egregius properaret exul.</TextUnit>
    <TextUnit id="1728" loc="3.5.49">atqui sciebat, quae sibi barbarus</TextUnit>
    <TextUnit id="1729" loc="3.5.50">tortor pararet: non aliter tamen</TextUnit>
    <TextUnit id="1730" loc="3.5.51">dimovit obstantis propinquos</TextUnit>
    <TextUnit id="1731" loc="3.5.52">et populum reditus morantem</TextUnit>
    <TextUnit id="1732" loc="3.5.53">quam si clientum longa negotia</TextUnit>
    <TextUnit id="1733" loc="3.5.54">diiudicata lite relinqueret</TextUnit>
    <TextUnit id="1734" loc="3.5.55">tendens Venafranos in agros</TextUnit>
    <TextUnit id="1735" loc="3.5.56">aut Lacedaemonium Tarentum.</TextUnit>
    <TextUnit id="1736" loc="3.6.1">Delicta maiorum inmeritus lues,</TextUnit>
    <TextUnit id="1737" loc="3.6.2">Romane, donec templa refeceris</TextUnit>
    <TextUnit id="1738" loc="3.6.3">aedisque labentis deorum et</TextUnit>
    <TextUnit id="1739" loc="3.6.4">foeda nigro simulacra fumo.</TextUnit>
    <TextUnit id="1740" loc="3.6.5">dis te minorem quod geris, imperas:</TextUnit>
    <TextUnit id="1741" loc="3.6.6">hinc omne principium, huc refer exitum:</TextUnit>
    <TextUnit id="1742" loc="3.6.7">di multa neglecti dederunt</TextUnit>
    <TextUnit id="1743" loc="3.6.8">Hesperiae mala luctuosae.</TextUnit>
    <TextUnit id="1744" loc="3.6.9">iam bis Monaeses et Pacori manus</TextUnit>
    <TextUnit id="1745" loc="3.6.10">inauspicatos contudit impetus</TextUnit>
    <TextUnit id="1746" loc="3.6.11">nostros et adiecisse praedam</TextUnit>
    <TextUnit id="1747" loc="3.6.12">torquibus exiguis renidet.</TextUnit>
    <TextUnit id="1748" loc="3.6.13">paene occupatam seditionibus</TextUnit>
    <TextUnit id="1749" loc="3.6.14">delevit urbem Dacus et Aethiops,</TextUnit>
    <TextUnit id="1750" loc="3.6.15">hic classe formidatus, ille</TextUnit>
    <TextUnit id="1751" loc="3.6.16">missilibus melior sagittis.</TextUnit>
    <TextUnit id="1752" loc="3.6.17">fecunda culpae saecula nuptias</TextUnit>
    <TextUnit id="1753" loc="3.6.18">primum inquinavere et genus et domos:</TextUnit>
    <TextUnit id="1754" loc="3.6.19">hoc fonte derivata clades</TextUnit>
    <TextUnit id="1755" loc="3.6.20">in patriam populumque fluxit.</TextUnit>
    <TextUnit id="1756" loc="3.6.21">motus doceri gaudet Ionicos</TextUnit>
    <TextUnit id="1757" loc="3.6.22">matura virgo et fingitur artibus</TextUnit>
    <TextUnit id="1758" loc="3.6.23">iam nunc et incestos amores</TextUnit>
    <TextUnit id="1759" loc="3.6.24">de tenero meditatur ungui.</TextUnit>
    <TextUnit id="1760" loc="3.6.25">mox iuniores quaerit adulteros</TextUnit>
    <TextUnit id="1761" loc="3.6.26">inter mariti vina neque eligit</TextUnit>
    <TextUnit id="1762" loc="3.6.27">cui donet inpermissa raptim</TextUnit>
    <TextUnit id="1763" loc="3.6.28">gaudia luminibus remotis,</TextUnit>
    <TextUnit id="1764" loc="3.6.29">sed iussa coram non sine conscio</TextUnit>
    <TextUnit id="1765" loc="3.6.30">surgit marito, seu vocat institor</TextUnit>
    <TextUnit id="1766" loc="3.6.31">seu navis Hispanae magister,</TextUnit>
    <TextUnit id="1767" loc="3.6.32">dedecorum pretiosus emptor.</TextUnit>
    <TextUnit id="1768" loc="3.6.33">non his iuventus orta parentibus</TextUnit>
    <TextUnit id="1769" loc="3.6.34">infecit aequor sanguine Punico</TextUnit>
    <TextUnit id="1770" loc="3.6.35">Pyrrhumque et ingentem cecidit</TextUnit>
    <TextUnit id="1771" loc="3.6.36">Antiochum Hannibalemque dirum,</TextUnit>
    <TextUnit id="1772" loc="3.6.37">sed rusticorum mascula militum</TextUnit>
    <TextUnit id="1773" loc="3.6.38">proles, Sabellis docta ligonibus</TextUnit>
    <TextUnit id="1774" loc="3.6.39">versare glaebas et severae</TextUnit>
    <TextUnit id="1775" loc="3.6.40">matris ad arbitrium recisos</TextUnit>
    <TextUnit id="1776" loc="3.6.41">portare fustis, sol ubi montium</TextUnit>
    <TextUnit id="1777" loc="3.6.42">mutaret umbras et iuga demeret</TextUnit>
    <TextUnit id="1778" loc="3.6.43">bubus fatigatis amicum</TextUnit>
    <TextUnit id="1779" loc="3.6.44">tempus agens abeunte curru.</TextUnit>
    <TextUnit id="1780" loc="3.6.45">damnosa quid non inminuit dies?</TextUnit>
    <TextUnit id="1781" loc="3.6.46">aetas parentum, peior avis, tulit</TextUnit>
    <TextUnit id="1782" loc="3.6.47">nos nequiores, mox daturos</TextUnit>
    <TextUnit id="1783" loc="3.6.48">progeniem vitiosiorem.</TextUnit>
    <TextUnit id="1784" loc="3.7.1">Quid fles, Asterie, quem tibi, candidi</TextUnit>
    <TextUnit id="1785" loc="3.7.2">primo restituent vere Favonii</TextUnit>
    <TextUnit id="1786" loc="3.7.3">Thyna merce beatum,</TextUnit>
    <TextUnit id="1787" loc="3.7.4">constantis iuvenem fide</TextUnit>
    <TextUnit id="1788" loc="3.7.5">Gygen? ille Notis actus ad Oricum</TextUnit>
    <TextUnit id="1789" loc="3.7.6">post insana Caprae sidera frigidas</TextUnit>
    <TextUnit id="1790" loc="3.7.7">noctis non sine multis</TextUnit>
    <TextUnit id="1791" loc="3.7.8">insomnis lacrimis agit.</TextUnit>
    <TextUnit id="1792" loc="3.7.9">atqui sollicitae nuntius hospitae,</TextUnit>
    <TextUnit id="1793" loc="3.7.10">suspirare Chloen et miseram tuis</TextUnit>
    <TextUnit id="1794" loc="3.7.11">dicens ignibus uri,</TextUnit>
    <TextUnit id="1795" loc="3.7.12">temptat mille vafer modis:</TextUnit>
    <TextUnit id="1796" loc="3.7.13">ut Proetum mulier perfida credulum</TextUnit>
    <TextUnit id="1797" loc="3.7.14">falsis inpulerit criminibus nimis</TextUnit>
    <TextUnit id="1798" loc="3.7.15">casto Bellerophontae</TextUnit>
    <TextUnit id="1799" loc="3.7.16">maturare necem, refert;</TextUnit>
    <TextUnit id="1800" loc="3.7.17">narrat paene datum Pelea Tartaro,</TextUnit>
    <TextUnit id="1801" loc="3.7.18">Magnessam Hippolyten dum fugit abstinens,</TextUnit>
    <TextUnit id="1802" loc="3.7.19">et peccare docentis</TextUnit>
    <TextUnit id="1803" loc="3.7.20">fallax historias movet.</TextUnit>
    <TextUnit id="1804" loc="3.7.21">frustra: nam scopulis surdior Icari</TextUnit>
    <TextUnit id="1805" loc="3.7.22">voces audit adhuc integer. at tibi</TextUnit>
    <TextUnit id="1806" loc="3.7.23">ne vicinus Enipeus</TextUnit>
    <TextUnit id="1807" loc="3.7.24">plus iusto placeat cave;</TextUnit>
    <TextUnit id="1808" loc="3.7.25">quamvis non alius flectere equum sciens</TextUnit>
    <TextUnit id="1809" loc="3.7.26">aeque conspicitur gramine Martio,</TextUnit>
    <TextUnit id="1810" loc="3.7.27">nec quisquam citus aeque</TextUnit>
    <TextUnit id="1811" loc="3.7.28">Tusco denatat alveo.</TextUnit>
    <TextUnit id="1812" loc="3.7.29">prima nocte domum claude neque in vias</TextUnit>
    <TextUnit id="1813" loc="3.7.30">sub cantu querulae despice tibiae</TextUnit>
    <TextUnit id="1814" loc="3.7.31">et te saepe vocanti</TextUnit>
    <TextUnit id="1815" loc="3.7.32">duram difficilis mane.</TextUnit>
    <TextUnit id="1816" loc="3.8.1">Martiis caelebs quid agam kalendis,</TextUnit>
    <TextUnit id="1817" loc="3.8.2">quid velint flores et acerra turis</TextUnit>
    <TextUnit id="1818" loc="3.8.3">plena miraris positusque carbo in</TextUnit>
    <TextUnit id="1819" loc="3.8.4">caespite vivo,</TextUnit>
    <TextUnit id="1820" loc="3.8.5">docte sermones utriusque linguae?</TextUnit>
    <TextUnit id="1821" loc="3.8.6">voveram dulcis epulas et album</TextUnit>
    <TextUnit id="1822" loc="3.8.7">Libero caprum prope funeratus</TextUnit>
    <TextUnit id="1823" loc="3.8.8">arboris ictu.</TextUnit>
    <TextUnit id="1824" loc="3.8.9">hic dies anno redeunte festus</TextUnit>
    <TextUnit id="1825" loc="3.8.10">corticem adstrictum pice dimovebit</TextUnit>
    <TextUnit id="1826" loc="3.8.11">amphorae fumum bibere institutae</TextUnit>
    <TextUnit id="1827" loc="3.8.12">consule Tullo.</TextUnit>
    <TextUnit id="1828" loc="3.8.13">sume, Maecenas, cyathos amici</TextUnit>
    <TextUnit id="1829" loc="3.8.14">sospitis centum et vigiles lucernas</TextUnit>
    <TextUnit id="1830" loc="3.8.15">perfer in lucem: procul omnis esto</TextUnit>
    <TextUnit id="1831" loc="3.8.16">clamor et ira.</TextUnit>
    <TextUnit id="1832" loc="3.8.17">mitte civilis super urbe curas:</TextUnit>
    <TextUnit id="1833" loc="3.8.18">occidit Daci Cotisonis agmen,</TextUnit>
    <TextUnit id="1834" loc="3.8.19">Medus infestus sibi luctuosis</TextUnit>
    <TextUnit id="1835" loc="3.8.20">dissidet armis,</TextUnit>
    <TextUnit id="1836" loc="3.8.21">servit Hispanae vetus hostis orae</TextUnit>
    <TextUnit id="1837" loc="3.8.22">Cantaber, sera domitus catena,</TextUnit>
    <TextUnit id="1838" loc="3.8.23">iam Scythae laxo meditantur arcu</TextUnit>
    <TextUnit id="1839" loc="3.8.24">cedere campis.</TextUnit>
    <TextUnit id="1840" loc="3.8.25">neglegens, ne qua populus laboret,</TextUnit>
    <TextUnit id="1841" loc="3.8.26">parce privatus nimium cavere et</TextUnit>
    <TextUnit id="1842" loc="3.8.27">dona praesentis cape laetus horae,</TextUnit>
    <TextUnit id="1843" loc="3.8.28">linque severa.</TextUnit>
    <TextUnit id="1844" loc="3.9.1">“Donec gratus eram tibi</TextUnit>
    <TextUnit id="1845" loc="3.9.2">nec quisquam potior bracchia candidae</TextUnit>
    <TextUnit id="1846" loc="3.9.3">cervici iuvenis dabat,</TextUnit>
    <TextUnit id="1847" loc="3.9.4">Persarum vigui rege beatior.”</TextUnit>
    <TextUnit id="1848" loc="3.9.5">“donec non alia magis</TextUnit>
    <TextUnit id="1849" loc="3.9.6">arsisti neque erat Lydia post Chloen,</TextUnit>
    <TextUnit id="1850" loc="3.9.7">multi Lydia nominis,</TextUnit>
    <TextUnit id="1851" loc="3.9.8">Romana vigui clarior Ilia.”</TextUnit>
    <TextUnit id="1852" loc="3.9.9">“me nunc Thressa Chloe regit,</TextUnit>
    <TextUnit id="1853" loc="3.9.10">dulcis docta modos et citharae sciens,</TextUnit>
    <TextUnit id="1854" loc="3.9.11">pro qua non metuam mori,</TextUnit>
    <TextUnit id="1855" loc="3.9.12">si parcent animae fata superstiti”</TextUnit>
    <TextUnit id="1856" loc="3.9.13">“me torret face mutua</TextUnit>
    <TextUnit id="1857" loc="3.9.14">Thurini Calais filius Ornyti,</TextUnit>
    <TextUnit id="1858" loc="3.9.15">pro quo bis patiar mori,</TextUnit>
    <TextUnit id="1859" loc="3.9.16">si parcent puero fata superstiti.”</TextUnit>
    <TextUnit id="1860" loc="3.9.17">“quid si prisca redit Venus</TextUnit>
    <TextUnit id="1861" loc="3.9.18">diductosque iugo cogit aeneo?</TextUnit>
    <TextUnit id="1862" loc="3.9.19">si flava excutitur Chloe</TextUnit>
    <TextUnit id="1863" loc="3.9.20">reiectaeque patet ianua Lydiae?”</TextUnit>
    <TextUnit id="1864" loc="3.9.21">“quamquam sidere pulchrior</TextUnit>
    <TextUnit id="1865" loc="3.9.22">ille est, tu levior cortice et inprobo</TextUnit>
    <TextUnit id="1866" loc="3.9.23">iracundior Hadria:</TextUnit>
    <TextUnit id="1867" loc="3.9.24">tecum vivere amem, tecum obeam lubens.”</TextUnit>
    <TextUnit id="1868" loc="3.10.1">Extremum Tanain si biberes, Lyce,</TextUnit>
    <TextUnit id="1869" loc="3.10.2">saevo nupta viro, me tamen asperas</TextUnit>
    <TextUnit id="1870" loc="3.10.3">porrectum ante foris obicere incolis</TextUnit>
    <TextUnit id="1871" loc="3.10.4">plorares Aquilonibus</TextUnit>
    <TextUnit id="1872" loc="3.10.5">audis, quo strepitu ianua, quo nemus</TextUnit>
    <TextUnit id="1873" loc="3.10.6">inter pulcra satum tecta remugiat</TextUnit>
    <TextUnit id="1874" loc="3.10.7">ventis et positas ut glaciet nives</TextUnit>
    <TextUnit id="1875" loc="3.10.8">puro numine Iuppiter?</TextUnit>
    <TextUnit id="1876" loc="3.10.9">ingratam Veneri pone superbiam,</TextUnit>
    <TextUnit id="1877" loc="3.10.10">ne currente retro funis eat rota:</TextUnit>
    <TextUnit id="1878" loc="3.10.11">non te Penelopen difficilem procis</TextUnit>
    <TextUnit id="1879" loc="3.10.12">Tyrrhenus genuit parens.</TextUnit>
    <TextUnit id="1880" loc="3.10.13">o quamvis neque te munera nec preces</TextUnit>
    <TextUnit id="1881" loc="3.10.14">nec tinctus viola pallor amantium</TextUnit>
    <TextUnit id="1882" loc="3.10.15">nec vir Pieria paelice saucius</TextUnit>
    <TextUnit id="1883" loc="3.10.16">curvat, supplicibus tuis</TextUnit>
    <TextUnit id="1884" loc="3.10.17">parcas, nec rigida mollior aesculo</TextUnit>
    <TextUnit id="1885" loc="3.10.18">nec Mauris animum mitior anguibus:</TextUnit>
    <TextUnit id="1886" loc="3.10.19">non hoc semper erit liminis aut aquae</TextUnit>
    <TextUnit id="1887" loc="3.10.20">caelestis patiens latus.</TextUnit>
    <TextUnit id="1888" loc="3.11.1">Mercuri, nam te docilis magistro</TextUnit>
    <TextUnit id="1889" loc="3.11.2">movit Amphion lapides canendo,</TextUnit>
    <TextUnit id="1890" loc="3.11.3">tuque testudo resonare septem</TextUnit>
    <TextUnit id="1891" loc="3.11.4">callida nervis,</TextUnit>
    <TextUnit id="1892" loc="3.11.5">nec loquax olim neque grata, nunc et</TextUnit>
    <TextUnit id="1893" loc="3.11.6">divitum mensis et amica templis,</TextUnit>
    <TextUnit id="1894" loc="3.11.7">dic modos, Lyde quibus obstinatas</TextUnit>
    <TextUnit id="1895" loc="3.11.8">adplicet auris,</TextUnit>
    <TextUnit id="1896" loc="3.11.9">quae velut latis equa trima campis</TextUnit>
    <TextUnit id="1897" loc="3.11.10">ludit exsultim metuitque tangi</TextUnit>
    <TextUnit id="1898" loc="3.11.11">nuptiarum expers et adhuc protervo</TextUnit>
    <TextUnit id="1899" loc="3.11.12">cruda marito.</TextUnit>
    <TextUnit id="1900" loc="3.11.13">tu potes tigris comitesque silvas</TextUnit>
    <TextUnit id="1901" loc="3.11.14">ducere et rivos celeres morari;</TextUnit>
    <TextUnit id="1902" loc="3.11.15">cessit immanis tibi blandienti</TextUnit>
    <TextUnit id="1903" loc="3.11.16">ianitor aulae</TextUnit>
    <TextUnit id="1904" loc="3.11.17">Cerberus, quamvis furiale centum</TextUnit>
    <TextUnit id="1905" loc="3.11.18">muniant angues caput eius atque</TextUnit>
    <TextUnit id="1906" loc="3.11.19">spiritus taeter saniesque manet</TextUnit>
    <TextUnit id="1907" loc="3.11.20">ore trilingui;</TextUnit>
    <TextUnit id="1908" loc="3.11.21">quin et Ixion Tityosque voltu</TextUnit>
    <TextUnit id="1909" loc="3.11.22">risit invito, stetit urna paulum</TextUnit>
    <TextUnit id="1910" loc="3.11.23">sicca, dum grato Danai puellas</TextUnit>
    <TextUnit id="1911" loc="3.11.24">carmine mulces.</TextUnit>
    <TextUnit id="1912" loc="3.11.25">audiat Lyde scelus atque notas</TextUnit>
    <TextUnit id="1913" loc="3.11.26">virginum poenas et inane lymphae</TextUnit>
    <TextUnit id="1914" loc="3.11.27">dolium fundo pereuntis imo</TextUnit>
    <TextUnit id="1915" loc="3.11.28">seraque fata,</TextUnit>
    <TextUnit id="1916" loc="3.11.29">quae manent culpas etiam sub Orco.</TextUnit>
    <TextUnit id="1917" loc="3.11.30">inpiae, (nam quid potuere maius?)</TextUnit>
    <TextUnit id="1918" loc="3.11.31">inpiae sponsos potuere duro</TextUnit>
    <TextUnit id="1919" loc="3.11.32">perdere ferro.</TextUnit>
    <TextUnit id="1920" loc="3.11.33">una de multis face nuptiali</TextUnit>
    <TextUnit id="1921" loc="3.11.34">digna periurum fuit in parentem</TextUnit>
    <TextUnit id="1922" loc="3.11.35">splendide mendax et in omne virgo</TextUnit>
    <TextUnit id="1923" loc="3.11.36">nobilis aevum,</TextUnit>
    <TextUnit id="1924" loc="3.11.37">“surge” quae dixit iuveni marito,</TextUnit>
    <TextUnit id="1925" loc="3.11.38">“surge, ne longus tibi somnus unde</TextUnit>
    <TextUnit id="1926" loc="3.11.39">non times detur; socerum et scelestas</TextUnit>
    <TextUnit id="1927" loc="3.11.40">falle sorores,</TextUnit>
    <TextUnit id="1928" loc="3.11.41">quae velut nactae vitulos leaenae</TextUnit>
    <TextUnit id="1929" loc="3.11.42">singulos eheu lacerant: ego illis</TextUnit>
    <TextUnit id="1930" loc="3.11.43">mollior nec te feriam neque intra</TextUnit>
    <TextUnit id="1931" loc="3.11.44">claustra tenebo.</TextUnit>
    <TextUnit id="1932" loc="3.11.45">me pater saevis oneret catenis,</TextUnit>
    <TextUnit id="1933" loc="3.11.46">quod viro clemens misero peperci,</TextUnit>
    <TextUnit id="1934" loc="3.11.47">me vel extremos Numidarum in agros</TextUnit>
    <TextUnit id="1935" loc="3.11.48">classe releget:</TextUnit>
    <TextUnit id="1936" loc="3.11.49">i pedes quo te rapiunt et aurae,</TextUnit>
    <TextUnit id="1937" loc="3.11.50">dum favet nox et Venus, i secundo</TextUnit>
    <TextUnit id="1938" loc="3.11.51">omine et nostri memorem sepulcro</TextUnit>
    <TextUnit id="1939" loc="3.11.52">scalpe querelam.”</TextUnit>
    <TextUnit id="1940" loc="3.12.1">Miserarum est neque amori dare ludum neque dulci</TextUnit>
    <TextUnit id="1941" loc="3.12.2">mala vino lavere, aut exanimari metuentis</TextUnit>
    <TextUnit id="1942" loc="3.12.3">patruae verbera linguae.</TextUnit>
    <TextUnit id="1943" loc="3.12.4">tibi qualum Cythereae puer ales, tibi telas</TextUnit>
    <TextUnit id="1944" loc="3.12.5">operosaeque Minervae studium aufert, Neobule,</TextUnit>
    <TextUnit id="1945" loc="3.12.6">Liparaei nitor Hebri,</TextUnit>
    <TextUnit id="1946" loc="3.12.7">simul unctos Tiberinis umeros lavit in undis,</TextUnit>
    <TextUnit id="1947" loc="3.12.8">eques ipso melior Bellerophonte, neque pugno</TextUnit>
    <TextUnit id="1948" loc="3.12.9">neque segni pede victus,</TextUnit>
    <TextUnit id="1949" loc="3.12.10">catus idem per apertum fugientis agitato</TextUnit>
    <TextUnit id="1950" loc="3.12.11">grege cervos iaculari et celer arto latitantem</TextUnit>
    <TextUnit id="1951" loc="3.12.12">fruticeto excipere aprum.</TextUnit>
    <TextUnit id="1952" loc="3.13.1">O fons Bandusiae splendidior vitro,</TextUnit>
    <TextUnit id="1953" loc="3.13.2">dulci digne mero non sine floribus,</TextUnit>
    <TextUnit id="1954" loc="3.13.3">cras donaberis haedo,</TextUnit>
    <TextUnit id="1955" loc="3.13.4">cui frons turgida cornibus</TextUnit>
    <TextUnit id="1956" loc="3.13.5">primis et venerem et proelia destinat;</TextUnit>
    <TextUnit id="1957" loc="3.13.6">frustra: nam gelidos inficiet tibi</TextUnit>
    <TextUnit id="1958" loc="3.13.7">rubro sanguine rivos</TextUnit>
    <TextUnit id="1959" loc="3.13.8">lascivi suboles gregis.</TextUnit>
    <TextUnit id="1960" loc="3.13.9">te flagrantis atrox hora Caniculae</TextUnit>
    <TextUnit id="1961" loc="3.13.10">nescit tangere, tu frigus amabile</TextUnit>
    <TextUnit id="1962" loc="3.13.11">fessis vomere tauris</TextUnit>
    <TextUnit id="1963" loc="3.13.12">praebes et pecori vago.</TextUnit>
    <TextUnit id="1964" loc="3.13.13">fies nobilium tu quoque fontium</TextUnit>
    <TextUnit id="1965" loc="3.13.14">me dicente cavis inpositam ilicem</TextUnit>
    <TextUnit id="1966" loc="3.13.15">saxis, unde loquaces</TextUnit>
    <TextUnit id="1967" loc="3.13.16">lymphae desiliunt tuae.</TextUnit>
    <TextUnit id="1968" loc="3.14.1">Herculis ritu modo dictus, o plebs,</TextUnit>
    <TextUnit id="1969" loc="3.14.2">morte venalem petiisse laurum</TextUnit>
    <TextUnit id="1970" loc="3.14.3">Caesar Hispana repetit penatis</TextUnit>
    <TextUnit id="1971" loc="3.14.4">victor ab ora.</TextUnit>
    <TextUnit id="1972" loc="3.14.5">unico gaudens mulier marito</TextUnit>
    <TextUnit id="1973" loc="3.14.6">prodeat iustis operata sacris</TextUnit>
    <TextUnit id="1974" loc="3.14.7">et soror clari ducis et decorae</TextUnit>
    <TextUnit id="1975" loc="3.14.8">supplice vitta</TextUnit>
    <TextUnit id="1976" loc="3.14.9">virginum matres iuvenumque nuper</TextUnit>
    <TextUnit id="1977" loc="3.14.10">sospitum; vos, o pueri et puellae</TextUnit>
    <TextUnit id="1978" loc="3.14.11">iam virum expertae, male nominatis</TextUnit>
    <TextUnit id="1979" loc="3.14.12">parcite verbis.</TextUnit>
    <TextUnit id="1980" loc="3.14.13">hic dies vere mihi festus atras</TextUnit>
    <TextUnit id="1981" loc="3.14.14">exiget curas ego nec tumultum</TextUnit>
    <TextUnit id="1982" loc="3.14.15">nec mori per vim metuam tenente</TextUnit>
    <TextUnit id="1983" loc="3.14.16">Caesare terras.</TextUnit>
    <TextUnit id="1984" loc="3.14.17">i pete unguentum, puer, et coronas</TextUnit>
    <TextUnit id="1985" loc="3.14.18">et cadum Marsi memorem duelli,</TextUnit>
    <TextUnit id="1986" loc="3.14.19">Spartacum siqua potuit vagantem</TextUnit>
    <TextUnit id="1987" loc="3.14.20">fallere testa.</TextUnit>
    <TextUnit id="1988" loc="3.14.21">dic et argutae properet Neaerae</TextUnit>
    <TextUnit id="1989" loc="3.14.22">murreum nodo cohibere crinem;</TextUnit>
    <TextUnit id="1990" loc="3.14.23">si per invisum mora ianitorem</TextUnit>
    <TextUnit id="1991" loc="3.14.24">fiet, abito.</TextUnit>
    <TextUnit id="1992" loc="3.14.25">lenit albescens animos capillus</TextUnit>
    <TextUnit id="1993" loc="3.14.26">litium et rixae cupidos protervae;</TextUnit>
    <TextUnit id="1994" loc="3.14.27">non ego hoc ferrem calidus iuventa</TextUnit>
    <TextUnit id="1995" loc="3.14.28">consule Planco.</TextUnit>
    <TextUnit id="1996" loc="3.15.1">Uxor pauperis Ibyci,</TextUnit>
    <TextUnit id="1997" loc="3.15.2">tandem nequitiae fige modum tuae</TextUnit>
    <TextUnit id="1998" loc="3.15.3">famosisque laboribus;</TextUnit>
    <TextUnit id="1999" loc="3.15.4">maturo propior desine funeri</TextUnit>
    <TextUnit id="2000" loc="3.15.5">inter ludere virgines</TextUnit>
    <TextUnit id="2001" loc="3.15.6">et stellis nebulam spargere candidis.</TextUnit>
    <TextUnit id="2002" loc="3.15.7">non, siquid Pholoen, satis</TextUnit>
    <TextUnit id="2003" loc="3.15.8">et te, Chlori, decet: filia rectius</TextUnit>
    <TextUnit id="2004" loc="3.15.9">expugnat iuvenum domos,</TextUnit>
    <TextUnit id="2005" loc="3.15.10">pulso Thyias uti concita tympano.</TextUnit>
    <TextUnit id="2006" loc="3.15.11">illam cogit amor Nothi</TextUnit>
    <TextUnit id="2007" loc="3.15.12">lascivae similem ludere capreae,</TextUnit>
    <TextUnit id="2008" loc="3.15.13">te lanae prope nobilem</TextUnit>
    <TextUnit id="2009" loc="3.15.14">tonsae Luceriam, non citharae decent</TextUnit>
    <TextUnit id="2010" loc="3.15.15">nec flos purpureus rosae</TextUnit>
    <TextUnit id="2011" loc="3.15.16">nec poti, vetulam, faece tenus cadi.</TextUnit>
    <TextUnit id="2012" loc="3.16.1">Inclusam Danaen turris aenea</TextUnit>
    <TextUnit id="2013" loc="3.16.2">robustaeque fores et vigilum canum</TextUnit>
    <TextUnit id="2014" loc="3.16.3">tristes excubiae munierant satis</TextUnit>
    <TextUnit id="2015" loc="3.16.4">nocturnis ab adulteris,</TextUnit>
    <TextUnit id="2016" loc="3.16.5">si non Acrisium virginis abditae</TextUnit>
    <TextUnit id="2017" loc="3.16.6">custodem pavidum Iuppiter et Venus</TextUnit>
    <TextUnit id="2018" loc="3.16.7">risissent: fore enim tutum iter et patens</TextUnit>
    <TextUnit id="2019" loc="3.16.8">converso in pretium deo.</TextUnit>
    <TextUnit id="2020" loc="3.16.9">aurum per medios ire satellites</TextUnit>
    <TextUnit id="2021" loc="3.16.10">et perrumpere amat saxa potentius</TextUnit>
    <TextUnit id="2022" loc="3.16.11">ictu fulmineo: concidit auguris</TextUnit>
    <TextUnit id="2023" loc="3.16.12">Argivi domus ob lucrum</TextUnit>
    <TextUnit id="2024" loc="3.16.13">demersa exitio; diffidit urbium</TextUnit>
    <TextUnit id="2025" loc="3.16.14">portas vir Macedo et subruit aemulos</TextUnit>
    <TextUnit id="2026" loc="3.16.15">reges muneribus; munera navium</TextUnit>
    <TextUnit id="2027" loc="3.16.16">saevos inlaqueant duces.</TextUnit>
    <TextUnit id="2028" loc="3.16.17">crescentem sequitur cura pecuniam</TextUnit>
    <TextUnit id="2029" loc="3.16.18">maiorumque fames.  iure perhorrui</TextUnit>
    <TextUnit id="2030" loc="3.16.19">late conspicuum tollere verticem,</TextUnit>
    <TextUnit id="2031" loc="3.16.20">Maecenas, equitum decus.</TextUnit>
    <TextUnit id="2032" loc="3.16.21">quanto quisque sibi plura negaverit,</TextUnit>
    <TextUnit id="2033" loc="3.16.22">ab dis plura feret nil cupientium</TextUnit>
    <TextUnit id="2034" loc="3.16.23">nudus castra peto et transfuga divitum</TextUnit>
    <TextUnit id="2035" loc="3.16.24">partis linquere gestio,</TextUnit>
    <TextUnit id="2036" loc="3.16.25">contemptae dominus splendidior rei,</TextUnit>
    <TextUnit id="2037" loc="3.16.26">quam si quidquid arat inpiger Apulus</TextUnit>
    <TextUnit id="2038" loc="3.16.27">occultare meis dicerer horreis,</TextUnit>
    <TextUnit id="2039" loc="3.16.28">magnas inter opes inops.</TextUnit>
    <TextUnit id="2040" loc="3.16.29">purae rivos aquae silvaque iugerum</TextUnit>
    <TextUnit id="2041" loc="3.16.30">paucorum et segetis certa fides meae</TextUnit>
    <TextUnit id="2042" loc="3.16.31">fulgentem imperio fertilis Africae</TextUnit>
    <TextUnit id="2043" loc="3.16.32">fallit sorte beatior.</TextUnit>
    <TextUnit id="2044" loc="3.16.33">quamquam nec Calabrae mella ferunt apes</TextUnit>
    <TextUnit id="2045" loc="3.16.34">nec Laestrygonia Bacchus in amphora</TextUnit>
    <TextUnit id="2046" loc="3.16.35">languescit mihi nec pinguia Gallicis</TextUnit>
    <TextUnit id="2047" loc="3.16.36">crescunt vellera pascuis:</TextUnit>
    <TextUnit id="2048" loc="3.16.37">inportuna tamen pauperies abest</TextUnit>
    <TextUnit id="2049" loc="3.16.38">nec, si plura velim, tu dare deneges.</TextUnit>
    <TextUnit id="2050" loc="3.16.39">contracto melius parva cupidine</TextUnit>
    <TextUnit id="2051" loc="3.16.40">vectigalia porrigam</TextUnit>
    <TextUnit id="2052" loc="3.16.41">quam si Mygdoniis regnum Alyattei</TextUnit>
    <TextUnit id="2053" loc="3.16.42">campis continuem. multa petentibus</TextUnit>
    <TextUnit id="2054" loc="3.16.43">desunt multa: bene est cui deus obtulit</TextUnit>
    <TextUnit id="2055" loc="3.16.44">parca quod satis est manu.</TextUnit>
    <TextUnit id="2056" loc="3.17.1">Aeli vetusto nobilis ab Lamo,</TextUnit>
    <TextUnit id="2057" loc="3.17.2">quando et priores hinc Lamias ferunt</TextUnit>
    <TextUnit id="2058" loc="3.17.3">denominatos et nepotum</TextUnit>
    <TextUnit id="2059" loc="3.17.4">per memores genus omne fastos,</TextUnit>
    <TextUnit id="2060" loc="3.17.5">auctore ab illo ducis originem,</TextUnit>
    <TextUnit id="2061" loc="3.17.6">qui Formiarum moenia dicitur</TextUnit>
    <TextUnit id="2062" loc="3.17.7">princeps et innantem Maricae</TextUnit>
    <TextUnit id="2063" loc="3.17.8">litoribus tenuisse Lirim,</TextUnit>
    <TextUnit id="2064" loc="3.17.9">late tyrannus:— cras foliis nemus</TextUnit>
    <TextUnit id="2065" loc="3.17.10">multis et alga litus inutili</TextUnit>
    <TextUnit id="2066" loc="3.17.11">demissa tempestas ab Euro</TextUnit>
    <TextUnit id="2067" loc="3.17.12">sternet, aquae nisi fallit augur</TextUnit>
    <TextUnit id="2068" loc="3.17.13">annosa cornix. dum potes, aridum</TextUnit>
    <TextUnit id="2069" loc="3.17.14">conpone lignum: cras genium mero</TextUnit>
    <TextUnit id="2070" loc="3.17.15">curabis et porco bimenstri</TextUnit>
    <TextUnit id="2071" loc="3.17.16">cum famulis operum solutis.</TextUnit>
    <TextUnit id="2072" loc="3.18.1">Faune, Nympharum fugientum amator,</TextUnit>
    <TextUnit id="2073" loc="3.18.2">per meos finis et aprica rura</TextUnit>
    <TextUnit id="2074" loc="3.18.3">lenis incedas abeasque parvis</TextUnit>
    <TextUnit id="2075" loc="3.18.4">aequus alumnis,</TextUnit>
    <TextUnit id="2076" loc="3.18.5">si tener pleno cadit haedus anno</TextUnit>
    <TextUnit id="2077" loc="3.18.6">larga nec desunt Veneris sodali</TextUnit>
    <TextUnit id="2078" loc="3.18.7">vina craterae, vetus ara multo</TextUnit>
    <TextUnit id="2079" loc="3.18.8">fumat odore.</TextUnit>
    <TextUnit id="2080" loc="3.18.9">ludit herboso pecus omne campo</TextUnit>
    <TextUnit id="2081" loc="3.18.10">cum tibi nonae redeunt Decembres,</TextUnit>
    <TextUnit id="2082" loc="3.18.11">festus in pratis vacat otioso</TextUnit>
    <TextUnit id="2083" loc="3.18.12">cum bove pagus,</TextUnit>
    <TextUnit id="2084" loc="3.18.13">inter audacis lupus errat agnos,</TextUnit>
    <TextUnit id="2085" loc="3.18.14">spargit agrestis tibi silva frondes,</TextUnit>
    <TextUnit id="2086" loc="3.18.15">gaudet invisam pepulisse fossor</TextUnit>
    <TextUnit id="2087" loc="3.18.16">ter pede terram.</TextUnit>
    <TextUnit id="2088" loc="3.19.1">Quantum distet ab Inacho</TextUnit>
    <TextUnit id="2089" loc="3.19.2">Codrus pro patria non timidus mori</TextUnit>
    <TextUnit id="2090" loc="3.19.3">narras et genus Aeaci</TextUnit>
    <TextUnit id="2091" loc="3.19.4">et pugnata sacro bella sub Ilio:</TextUnit>
    <TextUnit id="2092" loc="3.19.5">quo Chium pretio cadum</TextUnit>
    <TextUnit id="2093" loc="3.19.6">mercemur, quis aquam temperet ignibus,</TextUnit>
    <TextUnit id="2094" loc="3.19.7">quo praebente domum et quota</TextUnit>
    <TextUnit id="2095" loc="3.19.8">Paelignis caream frigoribus, taces.</TextUnit>
    <TextUnit id="2096" loc="3.19.9">da lunae propere novae,</TextUnit>
    <TextUnit id="2097" loc="3.19.10">da noctis mediae, da, puer, auguris</TextUnit>
    <TextUnit id="2098" loc="3.19.11">Murenae: tribus aut novem</TextUnit>
    <TextUnit id="2099" loc="3.19.12">miscentur cyathis pocula commodis.</TextUnit>
    <TextUnit id="2100" loc="3.19.13">qui Musas amat imparis,</TextUnit>
    <TextUnit id="2101" loc="3.19.14">ternos ter cyathos attonitus petet</TextUnit>
    <TextUnit id="2102" loc="3.19.15">vates; tris prohibet supra</TextUnit>
    <TextUnit id="2103" loc="3.19.16">rixarum metuens tangere Gratia</TextUnit>
    <TextUnit id="2104" loc="3.19.17">nudis iuncta sororibus.</TextUnit>
    <TextUnit id="2105" loc="3.19.18">insanire iuvat: cur Berecyntiae</TextUnit>
    <TextUnit id="2106" loc="3.19.19">cessant flamina tibiae?</TextUnit>
    <TextUnit id="2107" loc="3.19.20">cur pendet tacita fistula cum lyra?</TextUnit>
    <TextUnit id="2108" loc="3.19.21">parcentis ego dexteras</TextUnit>
    <TextUnit id="2109" loc="3.19.22">odi: sparge rosas, audiat invidus</TextUnit>
    <TextUnit id="2110" loc="3.19.23">dementem strepitum Lycus</TextUnit>
    <TextUnit id="2111" loc="3.19.24">et vicina seni non habilis Lyco.</TextUnit>
    <TextUnit id="2112" loc="3.19.25">spissa te nitidum coma,</TextUnit>
    <TextUnit id="2113" loc="3.19.26">puro te similem, Telephe, Vespero</TextUnit>
    <TextUnit id="2114" loc="3.19.27">tempestiva petit Rhode;</TextUnit>
    <TextUnit id="2115" loc="3.19.28">me lentus Glycerae torret amor meae.</TextUnit>
    <TextUnit id="2116" loc="3.20.1">Non vides, quanto moveas periclo,</TextUnit>
    <TextUnit id="2117" loc="3.20.2">Pyrrhe, Gaetulae catulos leaenae?</TextUnit>
    <TextUnit id="2118" loc="3.20.3">dura post paulo fugies inaudax</TextUnit>
    <TextUnit id="2119" loc="3.20.4">proelia raptor,</TextUnit>
    <TextUnit id="2120" loc="3.20.5">cum per obstantis iuvenum catervas</TextUnit>
    <TextUnit id="2121" loc="3.20.6">ibit insignem repetens Nearchum:</TextUnit>
    <TextUnit id="2122" loc="3.20.7">grande certamen, tibi praeda cedat,</TextUnit>
    <TextUnit id="2123" loc="3.20.8">maior an illa.</TextUnit>
    <TextUnit id="2124" loc="3.20.9">interim, dum tu celeres sagittas</TextUnit>
    <TextUnit id="2125" loc="3.20.10">promis, haec dentis acuit timendos,</TextUnit>
    <TextUnit id="2126" loc="3.20.11">arbiter pugnae posuisse nudo</TextUnit>
    <TextUnit id="2127" loc="3.20.12">sub pede palmam</TextUnit>
    <TextUnit id="2128" loc="3.20.13">fertur et leni recreare vento</TextUnit>
    <TextUnit id="2129" loc="3.20.14">sparsum odoratis umerum capillis,</TextUnit>
    <TextUnit id="2130" loc="3.20.15">qualis aut Nireus fuit aut aquosa</TextUnit>
    <TextUnit id="2131" loc="3.20.16">raptus ab Ida.</TextUnit>
    <TextUnit id="2132" loc="3.21.1">O nata mecum consule Manlio,</TextUnit>
    <TextUnit id="2133" loc="3.21.2">seu tu querellas sive geris iocos</TextUnit>
    <TextUnit id="2134" loc="3.21.3">seu rixam et insanos amores</TextUnit>
    <TextUnit id="2135" loc="3.21.4">seu facilem, pia testa, somnum,</TextUnit>
    <TextUnit id="2136" loc="3.21.5">quocumque lectum nomine Massicum</TextUnit>
    <TextUnit id="2137" loc="3.21.6">servas, moveri digna bono die,</TextUnit>
    <TextUnit id="2138" loc="3.21.7">descende Corvino iubente</TextUnit>
    <TextUnit id="2139" loc="3.21.8">promere languidiora vina.</TextUnit>
    <TextUnit id="2140" loc="3.21.9">non ille, quamquam Socraticis madet</TextUnit>
    <TextUnit id="2141" loc="3.21.10">sermonibus, te neglegit horridus:</TextUnit>
    <TextUnit id="2142" loc="3.21.11">narratur et prisci Catonis</TextUnit>
    <TextUnit id="2143" loc="3.21.12">saepe mero caluisse virtus.</TextUnit>
    <TextUnit id="2144" loc="3.21.13">tu lene tormentum ingenio admoves</TextUnit>
    <TextUnit id="2145" loc="3.21.14">plerumque duro, tu sapientium</TextUnit>
    <TextUnit id="2146" loc="3.21.15">curas et arcanum iocoso</TextUnit>
    <TextUnit id="2147" loc="3.21.16">consilium retegis Lyaeo,</TextUnit>
    <TextUnit id="2148" loc="3.21.17">tu spem reducis mentibus anxiis</TextUnit>
    <TextUnit id="2149" loc="3.21.18">virisque et addis cornua pauperi</TextUnit>
    <TextUnit id="2150" loc="3.21.19">post te neque iratos trementi</TextUnit>
    <TextUnit id="2151" loc="3.21.20">regum apices neque militum arma.</TextUnit>
    <TextUnit id="2152" loc="3.21.21">te Liber et si laeta aderit Venus</TextUnit>
    <TextUnit id="2153" loc="3.21.22">segnesque nodum solvere Gratiae</TextUnit>
    <TextUnit id="2154" loc="3.21.23">vivaeque producent lucernae,</TextUnit>
    <TextUnit id="2155" loc="3.21.24">dum rediens fugat astra Phoebus.</TextUnit>
    <TextUnit id="2156" loc="3.22.1">Montium custos nemorumque, virgo,</TextUnit>
    <TextUnit id="2157" loc="3.22.2">quae laborantis utero puellas</TextUnit>
    <TextUnit id="2158" loc="3.22.3">ter vocata audis adimisque leto,</TextUnit>
    <TextUnit id="2159" loc="3.22.4">diva triformis,</TextUnit>
    <TextUnit id="2160" loc="3.22.5">imminens villae tua pinus esto,</TextUnit>
    <TextUnit id="2161" loc="3.22.6">quam per exactos ego laetus annos</TextUnit>
    <TextUnit id="2162" loc="3.22.7">verris obliquum meditantis ictum</TextUnit>
    <TextUnit id="2163" loc="3.22.8">sanguine donem.</TextUnit>
    <TextUnit id="2164" loc="3.23.1">Caelo supinas si tuleris manus</TextUnit>
    <TextUnit id="2165" loc="3.23.2">nascente luna, rustica Phidyle,</TextUnit>
    <TextUnit id="2166" loc="3.23.3">si ture placaris et horna</TextUnit>
    <TextUnit id="2167" loc="3.23.4">fruge Laris avidaque porca:</TextUnit>
    <TextUnit id="2168" loc="3.23.5">nec pestilentem sentiet Africum</TextUnit>
    <TextUnit id="2169" loc="3.23.6">fecunda vitis nec sterilem seges</TextUnit>
    <TextUnit id="2170" loc="3.23.7">robiginem aut dulces alumni</TextUnit>
    <TextUnit id="2171" loc="3.23.8">pomifero grave tempus anno.</TextUnit>
    <TextUnit id="2172" loc="3.23.9">nam quae nivali pascitur Algido</TextUnit>
    <TextUnit id="2173" loc="3.23.10">devota quercus inter et ilices</TextUnit>
    <TextUnit id="2174" loc="3.23.11">aut crescit Albanis in herbis</TextUnit>
    <TextUnit id="2175" loc="3.23.12">victima, pontificum securis</TextUnit>
    <TextUnit id="2176" loc="3.23.13">cervice tinguet: te nihil attinet</TextUnit>
    <TextUnit id="2177" loc="3.23.14">temptare multa caede bidentium</TextUnit>
    <TextUnit id="2178" loc="3.23.15">parvos coronantem marino</TextUnit>
    <TextUnit id="2179" loc="3.23.16">rore deos fragilique myrto.</TextUnit>
    <TextUnit id="2180" loc="3.23.17">inmunis aram si tetigit manus,</TextUnit>
    <TextUnit id="2181" loc="3.23.18">non sumptuosa blandior hostia,</TextUnit>
    <TextUnit id="2182" loc="3.23.19">mollivit aversos Penatis</TextUnit>
    <TextUnit id="2183" loc="3.23.20">farre pio et saliente mica.</TextUnit>
    <TextUnit id="2184" loc="3.24.1">Intactis opulentior</TextUnit>
    <TextUnit id="2185" loc="3.24.2">thesauris Arabum et divitis Indiae</TextUnit>
    <TextUnit id="2186" loc="3.24.3">caementis licet occupes</TextUnit>
    <TextUnit id="2187" loc="3.24.4">terrenum omne tuis et mare publicum:</TextUnit>
    <TextUnit id="2188" loc="3.24.5">si figit adamantinos</TextUnit>
    <TextUnit id="2189" loc="3.24.6">summis verticibus dira Necessitas</TextUnit>
    <TextUnit id="2190" loc="3.24.7">clavos, non animum metu,</TextUnit>
    <TextUnit id="2191" loc="3.24.8">non mortis laqueis expedies caput.</TextUnit>
    <TextUnit id="2192" loc="3.24.9">campestres melius Scythae,</TextUnit>
    <TextUnit id="2193" loc="3.24.10">quorum plaustra vagas rite trahunt domos</TextUnit>
    <TextUnit id="2194" loc="3.24.11">vivunt et rigidi Getae,</TextUnit>
    <TextUnit id="2195" loc="3.24.12">inmetata quibus iugera liberas</TextUnit>
    <TextUnit id="2196" loc="3.24.13">fruges et Cererem ferunt</TextUnit>
    <TextUnit id="2197" loc="3.24.14">nec cultura placet longior annua</TextUnit>
    <TextUnit id="2198" loc="3.24.15">defunctumque laboribus</TextUnit>
    <TextUnit id="2199" loc="3.24.16">aequali recreat sorte vicarius.</TextUnit>
    <TextUnit id="2200" loc="3.24.17">illic matre carentibus</TextUnit>
    <TextUnit id="2201" loc="3.24.18">privignis mulier temperat innocens</TextUnit>
    <TextUnit id="2202" loc="3.24.19">nec dotata regit virum</TextUnit>
    <TextUnit id="2203" loc="3.24.20">coniunx nec nitido fidit adultero;</TextUnit>
    <TextUnit id="2204" loc="3.24.21">dos est magna parentium</TextUnit>
    <TextUnit id="2205" loc="3.24.22">virtus et metuens alterius viri</TextUnit>
    <TextUnit id="2206" loc="3.24.23">certo foedere castitas,</TextUnit>
    <TextUnit id="2207" loc="3.24.24">et peccare nefas aut pretium est mori.</TextUnit>
    <TextUnit id="2208" loc="3.24.25">o quisquis volet inpias</TextUnit>
    <TextUnit id="2209" loc="3.24.26">caedis et rabiem tollere civicam,</TextUnit>
    <TextUnit id="2210" loc="3.24.27">si quaeret pater urbium</TextUnit>
    <TextUnit id="2211" loc="3.24.28">subscribi statuis, indomitam audeat</TextUnit>
    <TextUnit id="2212" loc="3.24.29">refrenare licentiam,</TextUnit>
    <TextUnit id="2213" loc="3.24.30">clarus postgenitis: quatenus, heu nefas</TextUnit>
    <TextUnit id="2214" loc="3.24.31">virtutem incolumem odimus,</TextUnit>
    <TextUnit id="2215" loc="3.24.32">sublatam ex oculis quaerimus invidi.</TextUnit>
    <TextUnit id="2216" loc="3.24.33">quid tristes querimoniae,</TextUnit>
    <TextUnit id="2217" loc="3.24.34">si non supplicio culpa reciditur,</TextUnit>
    <TextUnit id="2218" loc="3.24.35">quid leges sine moribus</TextUnit>
    <TextUnit id="2219" loc="3.24.36">vanae proficiunt, si neque fervidis</TextUnit>
    <TextUnit id="2220" loc="3.24.37">pars inclusa caloribus</TextUnit>
    <TextUnit id="2221" loc="3.24.38">mundi nec Boreae finitimum latus</TextUnit>
    <TextUnit id="2222" loc="3.24.39">durataeque solo nives</TextUnit>
    <TextUnit id="2223" loc="3.24.40">mercatorem abigunt, horrida callidi</TextUnit>
    <TextUnit id="2224" loc="3.24.41">vincunt aequora navitae,</TextUnit>
    <TextUnit id="2225" loc="3.24.42">magnum pauperies opprobrium iubet</TextUnit>
    <TextUnit id="2226" loc="3.24.43">quidvis et facere et pati</TextUnit>
    <TextUnit id="2227" loc="3.24.44">virtutisque viam deserit arduae?</TextUnit>
    <TextUnit id="2228" loc="3.24.45">vel nos in Capitolium,</TextUnit>
    <TextUnit id="2229" loc="3.24.46">quo clamor vocat et turba faventium,</TextUnit>
    <TextUnit id="2230" loc="3.24.47">vel nos in mare proximum</TextUnit>
    <TextUnit id="2231" loc="3.24.48">gemmas et lapides aurum et inutile,</TextUnit>
    <TextUnit id="2232" loc="3.24.49">summi materiem mali,</TextUnit>
    <TextUnit id="2233" loc="3.24.50">mittamus, scelerum si bene paenitet.</TextUnit>
    <TextUnit id="2234" loc="3.24.51">eradenda cupidinis</TextUnit>
    <TextUnit id="2235" loc="3.24.52">pravi sunt elementa et tenerae nimis</TextUnit>
    <TextUnit id="2236" loc="3.24.53">mentes asperioribus</TextUnit>
    <TextUnit id="2237" loc="3.24.54">formandae studiis. nescit equo rudis</TextUnit>
    <TextUnit id="2238" loc="3.24.55">haerere ingenuus puer</TextUnit>
    <TextUnit id="2239" loc="3.24.56">venarique timet, ludere doctior,</TextUnit>
    <TextUnit id="2240" loc="3.24.57">seu Graeco iubeas trocho</TextUnit>
    <TextUnit id="2241" loc="3.24.58">seu malis vetita legibus alea,</TextUnit>
    <TextUnit id="2242" loc="3.24.59">cum periura patris fides</TextUnit>
    <TextUnit id="2243" loc="3.24.60">consortem socium fallat et hospites</TextUnit>
    <TextUnit id="2244" loc="3.24.61">indignoque pecuniam</TextUnit>
    <TextUnit id="2245" loc="3.24.62">heredi properet. scilicet inprobae</TextUnit>
    <TextUnit id="2246" loc="3.24.63">crescunt divitiae, tamen</TextUnit>
    <TextUnit id="2247" loc="3.24.64">curtae nescio quid semper abest rei.</TextUnit>
    <TextUnit id="2248" loc="3.25.1">Quo me, Bacche, rapis tui</TextUnit>
    <TextUnit id="2249" loc="3.25.2">plenum? quae nemora aut quos agor in specus,</TextUnit>
    <TextUnit id="2250" loc="3.25.3">velox mente nova? quibus</TextUnit>
    <TextUnit id="2251" loc="3.25.4">antris egregii Caesaris audiar</TextUnit>
    <TextUnit id="2252" loc="3.25.5">aeternum meditans decus</TextUnit>
    <TextUnit id="2253" loc="3.25.6">stellis inserere et consilio Iovis?</TextUnit>
    <TextUnit id="2254" loc="3.25.7">dicam insigne, recens, adhuc</TextUnit>
    <TextUnit id="2255" loc="3.25.8">indictum ore alio. non secus in iugis</TextUnit>
    <TextUnit id="2256" loc="3.25.9">exsomnis stupet Euhias</TextUnit>
    <TextUnit id="2257" loc="3.25.10">Hebrum prospiciens et nive candidam</TextUnit>
    <TextUnit id="2258" loc="3.25.11">Thracen ac pede barbaro</TextUnit>
    <TextUnit id="2259" loc="3.25.12">lustratam Rhodopen, ut mihi devio</TextUnit>
    <TextUnit id="2260" loc="3.25.13">ripas et vacuum nemus</TextUnit>
    <TextUnit id="2261" loc="3.25.14">mirari libet. o Naiadum potens</TextUnit>
    <TextUnit id="2262" loc="3.25.15">Baccharumque valentium</TextUnit>
    <TextUnit id="2263" loc="3.25.16">proceras manibus vertere fraxinos,</TextUnit>
    <TextUnit id="2264" loc="3.25.17">nil parvum aut humili modo,</TextUnit>
    <TextUnit id="2265" loc="3.25.18">nil mortale loquar. dulce periculum est,</TextUnit>
    <TextUnit id="2266" loc="3.25.19">o Lenaee, sequi deum</TextUnit>
    <TextUnit id="2267" loc="3.25.20">cingentem viridi tempora pampino.</TextUnit>
    <TextUnit id="2268" loc="3.26.1">Vixi puellis nuper idoneus</TextUnit>
    <TextUnit id="2269" loc="3.26.2">et militavi non sine gloria;</TextUnit>
    <TextUnit id="2270" loc="3.26.3">nunc arma defunctumque bello</TextUnit>
    <TextUnit id="2271" loc="3.26.4">barbiton hic paries habebit,</TextUnit>
    <TextUnit id="2272" loc="3.26.5">laevum marinae qui Veneris latus</TextUnit>
    <TextUnit id="2273" loc="3.26.6">custodit. hic, hic ponite lucida</TextUnit>
    <TextUnit id="2274" loc="3.26.7">funalia et vectis et arcus</TextUnit>
    <TextUnit id="2275" loc="3.26.8">oppositis foribus minacis.</TextUnit>
    <TextUnit id="2276" loc="3.26.9">o quae beatam diva tenes Cyprum et</TextUnit>
    <TextUnit id="2277" loc="3.26.10">Memphin carentem Sithonia nive,</TextUnit>
    <TextUnit id="2278" loc="3.26.11">regina, sublimi flagello</TextUnit>
    <TextUnit id="2279" loc="3.26.12">tange Chloen semel arrogantem.</TextUnit>
    <TextUnit id="2280" loc="3.27.1">Inpios parrae recinentis omen</TextUnit>
    <TextUnit id="2281" loc="3.27.2">ducat et praegnans canis aut ab agro</TextUnit>
    <TextUnit id="2282" loc="3.27.3">rava decurrens lupa Lanuvino</TextUnit>
    <TextUnit id="2283" loc="3.27.4">fetaque volpes;</TextUnit>
    <TextUnit id="2284" loc="3.27.5">rumpat et serpens iter institutum,</TextUnit>
    <TextUnit id="2285" loc="3.27.6">si per obliquum similis sagittae</TextUnit>
    <TextUnit id="2286" loc="3.27.7">terruit mannos: ego cui timebo,</TextUnit>
    <TextUnit id="2287" loc="3.27.8">providus auspex,</TextUnit>
    <TextUnit id="2288" loc="3.27.9">antequam stantis repetat paludes</TextUnit>
    <TextUnit id="2289" loc="3.27.10">imbrium divina avis imminentium,</TextUnit>
    <TextUnit id="2290" loc="3.27.11">oscinem corvum prece suscitabo</TextUnit>
    <TextUnit id="2291" loc="3.27.12">solis ab ortu.</TextUnit>
    <TextUnit id="2292" loc="3.27.13">sis licet felix, ubicumque mavis,</TextUnit>
    <TextUnit id="2293" loc="3.27.14">et memor nostri, Galatea, vivas</TextUnit>
    <TextUnit id="2294" loc="3.27.15">teque nec laevos vetet ire picus</TextUnit>
    <TextUnit id="2295" loc="3.27.16">nec vaga cornix.</TextUnit>
    <TextUnit id="2296" loc="3.27.17">sed vides, quanto trepidet tumultu</TextUnit>
    <TextUnit id="2297" loc="3.27.18">pronus Orion. ego quid sit ater</TextUnit>
    <TextUnit id="2298" loc="3.27.19">Hadriae novi sinus et quid albus</TextUnit>
    <TextUnit id="2299" loc="3.27.20">peccet Iapyx.</TextUnit>
    <TextUnit id="2300" loc="3.27.21">hostium uxores puerique caecos</TextUnit>
    <TextUnit id="2301" loc="3.27.22">sentiant motus orientis Austri et</TextUnit>
    <TextUnit id="2302" loc="3.27.23">aequoris nigri fremitum et trementis</TextUnit>
    <TextUnit id="2303" loc="3.27.24">verbere ripas.</TextUnit>
    <TextUnit id="2304" loc="3.27.25">sic et Europe niveum doloso</TextUnit>
    <TextUnit id="2305" loc="3.27.26">credidit tauro latus et scatentem</TextUnit>
    <TextUnit id="2306" loc="3.27.27">beluis pontum mediasque fraudes</TextUnit>
    <TextUnit id="2307" loc="3.27.28">palluit audax.</TextUnit>
    <TextUnit id="2308" loc="3.27.29">nuper in pratis studiosa florum et</TextUnit>
    <TextUnit id="2309" loc="3.27.30">debitae Nymphis opifex coronae</TextUnit>
    <TextUnit id="2310" loc="3.27.31">nocte sublustri nihil astra praeter</TextUnit>
    <TextUnit id="2311" loc="3.27.32">vidit et undas.</TextUnit>
    <TextUnit id="2312" loc="3.27.33">quae simul centum tetigit potentem</TextUnit>
    <TextUnit id="2313" loc="3.27.34">oppidis Creten, “pater, o relictum</TextUnit>
    <TextUnit id="2314" loc="3.27.35">filiae nomen pietasque” dixit</TextUnit>
    <TextUnit id="2315" loc="3.27.36">“victa furore!</TextUnit>
    <TextUnit id="2316" loc="3.27.37">unde quo veni? levis una mors est</TextUnit>
    <TextUnit id="2317" loc="3.27.38">virginum culpae. vigilansne ploro</TextUnit>
    <TextUnit id="2318" loc="3.27.39">turpe conmissum an vitiis carentem</TextUnit>
    <TextUnit id="2319" loc="3.27.40">ludit imago</TextUnit>
    <TextUnit id="2320" loc="3.27.41">vana, quae porta fugiens eburna</TextUnit>
    <TextUnit id="2321" loc="3.27.42">somnium ducit? meliusne fluctus</TextUnit>
    <TextUnit id="2322" loc="3.27.43">ire per longos fuit an recentis</TextUnit>
    <TextUnit id="2323" loc="3.27.44">carpere flores?</TextUnit>
    <TextUnit id="2324" loc="3.27.45">siquis infamem mihi nunc iuvencum</TextUnit>
    <TextUnit id="2325" loc="3.27.46">dedat iratae, lacerare ferro et</TextUnit>
    <TextUnit id="2326" loc="3.27.47">frangere enitar modo multum amati</TextUnit>
    <TextUnit id="2327" loc="3.27.48">cornua monstri.</TextUnit>
    <TextUnit id="2328" loc="3.27.49">inpudens liqui patrios Penates,</TextUnit>
    <TextUnit id="2329" loc="3.27.50">inpudens Orcum moror. o deorum</TextUnit>
    <TextUnit id="2330" loc="3.27.51">siquis haec audis, utinam inter errem</TextUnit>
    <TextUnit id="2331" loc="3.27.52">nuda leones.</TextUnit>
    <TextUnit id="2332" loc="3.27.53">antequam turpis macies decentis</TextUnit>
    <TextUnit id="2333" loc="3.27.54">occupet malas teneraeque sucus</TextUnit>
    <TextUnit id="2334" loc="3.27.55">defluat praedae, speciosa quaero</TextUnit>
    <TextUnit id="2335" loc="3.27.56">pascere tigris</TextUnit>
    <TextUnit id="2336" loc="3.27.57">“vilis Europe” pater urget absens:</TextUnit>
    <TextUnit id="2337" loc="3.27.58">“quid mori cessas?  potes hac ab orno</TextUnit>
    <TextUnit id="2338" loc="3.27.59">pendulum zona bene te secuta</TextUnit>
    <TextUnit id="2339" loc="3.27.60">laedere collum.</TextUnit>
    <TextUnit id="2340" loc="3.27.61">sive te rupes et acuta leto</TextUnit>
    <TextUnit id="2341" loc="3.27.62">saxa delectant, age te procellae</TextUnit>
    <TextUnit id="2342" loc="3.27.63">crede veloci, nisi erile mavis</TextUnit>
    <TextUnit id="2343" loc="3.27.64">carpere pensum</TextUnit>
    <TextUnit id="2344" loc="3.27.65">regius sanguis dominaeque tradi</TextUnit>
    <TextUnit id="2345" loc="3.27.66">barbarae paelex.”” aderat querenti</TextUnit>
    <TextUnit id="2346" loc="3.27.67">perfidum ridens Venus et remisso</TextUnit>
    <TextUnit id="2347" loc="3.27.68">filius arcu.</TextUnit>
    <TextUnit id="2348" loc="3.27.69">mox ubi lusit satis, “abstineto”</TextUnit>
    <TextUnit id="2349" loc="3.27.70">dixit “irarum calidaeque rixae,</TextUnit>
    <TextUnit id="2350" loc="3.27.71">cum tibi invisus laceranda reddet</TextUnit>
    <TextUnit id="2351" loc="3.27.72">cornua taurus.</TextUnit>
    <TextUnit id="2352" loc="3.27.73">uxor invicti Iovis esse nescis.</TextUnit>
    <TextUnit id="2353" loc="3.27.74">mitte singultus, bene ferre magnam</TextUnit>
    <TextUnit id="2354" loc="3.27.75">disce fortunam; tua sectus orbis</TextUnit>
    <TextUnit id="2355" loc="3.27.76">nomina ducet.”</TextUnit>
    <TextUnit id="2356" loc="3.28.1">Festo quid potius die</TextUnit>
    <TextUnit id="2357" loc="3.28.2">Neptuni faciam? prome reconditum,</TextUnit>
    <TextUnit id="2358" loc="3.28.3">Lyde, strenua Caecubum,</TextUnit>
    <TextUnit id="2359" loc="3.28.4">munitaeque adhibe vim sapientiae.</TextUnit>
    <TextUnit id="2360" loc="3.28.5">inclinare meridiem</TextUnit>
    <TextUnit id="2361" loc="3.28.6">sentis et, veluti stet volucris dies,</TextUnit>
    <TextUnit id="2362" loc="3.28.7">parcis deripere horreo</TextUnit>
    <TextUnit id="2363" loc="3.28.8">cessantem Bibuli consulis amphoram.</TextUnit>
    <TextUnit id="2364" loc="3.28.9">nos cantabimus invicem</TextUnit>
    <TextUnit id="2365" loc="3.28.10">Neptunum et viridis Nereidum comas;</TextUnit>
    <TextUnit id="2366" loc="3.28.11">tu curva recines lyra</TextUnit>
    <TextUnit id="2367" loc="3.28.12">Latonam et celeris spicula Cynthiae;</TextUnit>
    <TextUnit id="2368" loc="3.28.13">summo carmine quae Cnidon</TextUnit>
    <TextUnit id="2369" loc="3.28.14">fulgentisque tenet Cycladas et Paphon</TextUnit>
    <TextUnit id="2370" loc="3.28.15">iunctis visit oloribus</TextUnit>
    <TextUnit id="2371" loc="3.28.16">dicetur, merita Nox quoque nenia.</TextUnit>
    <TextUnit id="2372" loc="3.29.1">Tyrrhena regum progenies, tibi</TextUnit>
    <TextUnit id="2373" loc="3.29.2">non ante verso lene merum cado</TextUnit>
    <TextUnit id="2374" loc="3.29.3">cum flore, Maecenas, rosarum et</TextUnit>
    <TextUnit id="2375" loc="3.29.4">pressa tuis balanus capillis</TextUnit>
    <TextUnit id="2376" loc="3.29.5">iamdudum apud me est: eripe te morae</TextUnit>
    <TextUnit id="2377" loc="3.29.6">ne semper udum Tibur et Aefulae</TextUnit>
    <TextUnit id="2378" loc="3.29.7">declive contempleris arvum et</TextUnit>
    <TextUnit id="2379" loc="3.29.8">Telegoni iuga parricidae.</TextUnit>
    <TextUnit id="2380" loc="3.29.9">fastidiosam desere copiam et</TextUnit>
    <TextUnit id="2381" loc="3.29.10">molem propinquam nubibus arduis,</TextUnit>
    <TextUnit id="2382" loc="3.29.11">omitte mirari beatae</TextUnit>
    <TextUnit id="2383" loc="3.29.12">fumum et opes strepitumque Romae.</TextUnit>
    <TextUnit id="2384" loc="3.29.13">plerumque gratae divitibus vices</TextUnit>
    <TextUnit id="2385" loc="3.29.14">mundaeque parvo sub lare pauperum</TextUnit>
    <TextUnit id="2386" loc="3.29.15">cenae sine aulaeis et ostro</TextUnit>
    <TextUnit id="2387" loc="3.29.16">sollicitam explicuere frontem.</TextUnit>
    <TextUnit id="2388" loc="3.29.17">Iam clarus occultum Andromedae pater</TextUnit>
    <TextUnit id="2389" loc="3.29.18">ostendit ignem, iam Procyon furit</TextUnit>
    <TextUnit id="2390" loc="3.29.19">et stella vesani Leonis,</TextUnit>
    <TextUnit id="2391" loc="3.29.20">sole dies referente siccos;</TextUnit>
    <TextUnit id="2392" loc="3.29.21">iam pastor umbras cum grege languido</TextUnit>
    <TextUnit id="2393" loc="3.29.22">rivumque fessus quaerit et horidi</TextUnit>
    <TextUnit id="2394" loc="3.29.23">dumeta Silvani, caretque</TextUnit>
    <TextUnit id="2395" loc="3.29.24">ripa vagis taciturna ventis.</TextUnit>
    <TextUnit id="2396" loc="3.29.25">tu civitatem quis deceat status</TextUnit>
    <TextUnit id="2397" loc="3.29.26">curas et urbi sollicitus times</TextUnit>
    <TextUnit id="2398" loc="3.29.27">quid Seres et regnata Cyro</TextUnit>
    <TextUnit id="2399" loc="3.29.28">Bactra parent Tanaisque discors.</TextUnit>
    <TextUnit id="2400" loc="3.29.29">prudens futuri temporis exitum</TextUnit>
    <TextUnit id="2401" loc="3.29.30">caliginosa nocte premit deus</TextUnit>
    <TextUnit id="2402" loc="3.29.31">ridetque, si mortalis ultra</TextUnit>
    <TextUnit id="2403" loc="3.29.32">fas trepidat. quod adest memento</TextUnit>
    <TextUnit id="2404" loc="3.29.33">conponere aequos; cetera fluminis</TextUnit>
    <TextUnit id="2405" loc="3.29.34">ritu feruntur, nunc medio alveo</TextUnit>
    <TextUnit id="2406" loc="3.29.35">cum pace delabentis Etruscum</TextUnit>
    <TextUnit id="2407" loc="3.29.36">in mare, nunc lapides adesos</TextUnit>
    <TextUnit id="2408" loc="3.29.37">stirpisque raptas et pecus et domos</TextUnit>
    <TextUnit id="2409" loc="3.29.38">volventis una, non sine montium</TextUnit>
    <TextUnit id="2410" loc="3.29.39">clamore vicinaeque silvae,</TextUnit>
    <TextUnit id="2411" loc="3.29.40">cum fera diluvies quietos</TextUnit>
    <TextUnit id="2412" loc="3.29.41">inritat amnis. ille potens sui</TextUnit>
    <TextUnit id="2413" loc="3.29.42">laetusque deget cui licet in diem</TextUnit>
    <TextUnit id="2414" loc="3.29.43">dixisse “vixi: cras vel atra</TextUnit>
    <TextUnit id="2415" loc="3.29.44">nube polum pater occupato</TextUnit>
    <TextUnit id="2416" loc="3.29.45">vel sole puro; non tamen inritum</TextUnit>
    <TextUnit id="2417" loc="3.29.46">quodcumque retro est efficiet neque</TextUnit>
    <TextUnit id="2418" loc="3.29.47">diffinget infectumque reddet</TextUnit>
    <TextUnit id="2419" loc="3.29.48">quod fugiens semel hora vexit.”</TextUnit>
    <TextUnit id="2420" loc="3.29.49">Fortuna saevo laeta negotio et</TextUnit>
    <TextUnit id="2421" loc="3.29.50">ludum insolentem ludere pertinax</TextUnit>
    <TextUnit id="2422" loc="3.29.51">transmutat incertos honores,</TextUnit>
    <TextUnit id="2423" loc="3.29.52">nunc mihi nunc alii benigna.</TextUnit>
    <TextUnit id="2424" loc="3.29.53">laudo manentem; si celeres quatit</TextUnit>
    <TextUnit id="2425" loc="3.29.54">pennas, resigno quae dedit et mea</TextUnit>
    <TextUnit id="2426" loc="3.29.55">virtute me involvo probamque</TextUnit>
    <TextUnit id="2427" loc="3.29.56">pauperiem sine dote quaero.</TextUnit>
    <TextUnit id="2428" loc="3.29.57">non est meum, si mugiat Africis</TextUnit>
    <TextUnit id="2429" loc="3.29.58">malus procellis, ad miseras preces</TextUnit>
    <TextUnit id="2430" loc="3.29.59">decurrere et votis pacisci</TextUnit>
    <TextUnit id="2431" loc="3.29.60">ne Cypriae Tyriaeque merces</TextUnit>
    <TextUnit id="2432" loc="3.29.61">addant avaro divitias mari:</TextUnit>
    <TextUnit id="2433" loc="3.29.62">tunc me biremis praesidio scaphae</TextUnit>
    <TextUnit id="2434" loc="3.29.63">tutum per Aegaeos tumultus</TextUnit>
    <TextUnit id="2435" loc="3.29.64">aura feret geminusque Pollux.</TextUnit>
    <TextUnit id="2436" loc="3.30.1">Exegi monumentum aere perennius</TextUnit>
    <TextUnit id="2437" loc="3.30.2">regalique situ pyramidum altius,</TextUnit>
    <TextUnit id="2438" loc="3.30.3">quod non imber edax, non aquilo impotens</TextUnit>
    <TextUnit id="2439" loc="3.30.4">possit diruere aut innumerabilis</TextUnit>
    <TextUnit id="2440" loc="3.30.5">annorum series et fuga temporum.</TextUnit>
    <TextUnit id="2441" loc="3.30.6">non omnis moriar multaque pars mei</TextUnit>
    <TextUnit id="2442" loc="3.30.7">vitabit Libitinam; usque ego postera</TextUnit>
    <TextUnit id="2443" loc="3.30.8">crescam laude recens, dum Capitolium</TextUnit>
    <TextUnit id="2444" loc="3.30.9">scandet cum tacita virgine pontifex.</TextUnit>
    <TextUnit id="2445" loc="3.30.10">dicar, qua violens obstrepit Aufidus</TextUnit>
    <TextUnit id="2446" loc="3.30.11">et qua pauper aquae Daunus agrestium</TextUnit>
    <TextUnit id="2447" loc="3.30.12">regnavit populorum, ex humili potens,</TextUnit>
    <TextUnit id="2448" loc="3.30.13">princeps Aeolium carmen ad Italos</TextUnit>
    <TextUnit id="2449" loc="3.30.14">deduxisse modos. sume superbiam</TextUnit>
    <TextUnit id="2450" loc="3.30.15">quaesitam meritis et mihi Delphica</TextUnit>
    <TextUnit id="2451" loc="3.30.16">lauro cinge volens, Melpomene, comam.</TextUnit>
    <TextUnit id="2452" loc="4.1.1">Intermissa, Venus, diu</TextUnit>
    <TextUnit id="2453" loc="4.1.2">rursus bella moves? parce, precor precor.</TextUnit>
    <TextUnit id="2454" loc="4.1.3">non sum qualis eram bonae</TextUnit>
    <TextUnit id="2455" loc="4.1.4">sub regno Cinarae. desine, dulcium</TextUnit>
    <TextUnit id="2456" loc="4.1.5">mater saeva Cupidinum,</TextUnit>
    <TextUnit id="2457" loc="4.1.6">circa lustra decem flectere mollibus</TextUnit>
    <TextUnit id="2458" loc="4.1.7">iam durum imperiis: abi,</TextUnit>
    <TextUnit id="2459" loc="4.1.8">quo blandae iuvenum te revocant preces.</TextUnit>
    <TextUnit id="2460" loc="4.1.9">tempestivius in domum</TextUnit>
    <TextUnit id="2461" loc="4.1.10">Pauli purpureis ales oloribus</TextUnit>
    <TextUnit id="2462" loc="4.1.11">comissabere Maximi,</TextUnit>
    <TextUnit id="2463" loc="4.1.12">si torrere iecur quaeris idoneum;</TextUnit>
    <TextUnit id="2464" loc="4.1.13">namque et nobilis et decens</TextUnit>
    <TextUnit id="2465" loc="4.1.14">et pro sollicitis non tacitus reis</TextUnit>
    <TextUnit id="2466" loc="4.1.15">et centum puer artium</TextUnit>
    <TextUnit id="2467" loc="4.1.16">late signa feret militiae tuae</TextUnit>
    <TextUnit id="2468" loc="4.1.17">et, quandoque potentior</TextUnit>
    <TextUnit id="2469" loc="4.1.18">largi muneribus riserit aemuli,</TextUnit>
    <TextUnit id="2470" loc="4.1.19">Albanos prope te lacus</TextUnit>
    <TextUnit id="2471" loc="4.1.20">ponet marmoream sub trabe citrea.</TextUnit>
    <TextUnit id="2472" loc="4.1.21">illic plurima naribus</TextUnit>
    <TextUnit id="2473" loc="4.1.22">duces tura lyraeque et Berecyntiae</TextUnit>
    <TextUnit id="2474" loc="4.1.23">delectabere tibiae</TextUnit>
    <TextUnit id="2475" loc="4.1.24">mixtis carminibus non sine fistula;</TextUnit>
    <TextUnit id="2476" loc="4.1.25">illic bis pueri die</TextUnit>
    <TextUnit id="2477" loc="4.1.26">numen cum teneris virginibus tuum</TextUnit>
    <TextUnit id="2478" loc="4.1.27">laudantes pede candido</TextUnit>
    <TextUnit id="2479" loc="4.1.28">in morem Salium ter quatient humum.</TextUnit>
    <TextUnit id="2480" loc="4.1.29">me nec femina nec puer</TextUnit>
    <TextUnit id="2481" loc="4.1.30">iam nec spes animi credula mutui</TextUnit>
    <TextUnit id="2482" loc="4.1.31">nec certare iuvat mero</TextUnit>
    <TextUnit id="2483" loc="4.1.32">nec vincire novis tempora floribus.</TextUnit>
    <TextUnit id="2484" loc="4.1.33">sed cur heu, Ligurine, cur</TextUnit>
    <TextUnit id="2485" loc="4.1.34">manat rara meas lacrima per genas?</TextUnit>
    <TextUnit id="2486" loc="4.1.35">cur facunda parum decoro</TextUnit>
    <TextUnit id="2487" loc="4.1.36">inter verba cadit lingua silentio?</TextUnit>
    <TextUnit id="2488" loc="4.1.37">nocturnis ego somniis</TextUnit>
    <TextUnit id="2489" loc="4.1.38">iam captum teneo, iam volucrem sequor</TextUnit>
    <TextUnit id="2490" loc="4.1.39">te per gramina Martii</TextUnit>
    <TextUnit id="2491" loc="4.1.40">campi, te per aquas, dure, volubilis.</TextUnit>
    <TextUnit id="2492" loc="4.2.1">Pindarum quisquis studet aemulari,</TextUnit>
    <TextUnit id="2493" loc="4.2.2">Iulle, ceratis ope Daedalea</TextUnit>
    <TextUnit id="2494" loc="4.2.3">nititur pennis vitreo daturus</TextUnit>
    <TextUnit id="2495" loc="4.2.4">nomina ponto.</TextUnit>
    <TextUnit id="2496" loc="4.2.5">monte decurrens velut amnis, imbres</TextUnit>
    <TextUnit id="2497" loc="4.2.6">quem super notas aluere ripas,</TextUnit>
    <TextUnit id="2498" loc="4.2.7">fervet inmensusque ruit profundo</TextUnit>
    <TextUnit id="2499" loc="4.2.8">Pindarus ore,</TextUnit>
    <TextUnit id="2500" loc="4.2.9">laurea donandus Apollinari,</TextUnit>
    <TextUnit id="2501" loc="4.2.10">seu per audacis nova dithyrambos</TextUnit>
    <TextUnit id="2502" loc="4.2.11">verba devolvit numerisque fertur</TextUnit>
    <TextUnit id="2503" loc="4.2.12">lege solutis,</TextUnit>
    <TextUnit id="2504" loc="4.2.13">seu deos regesque canit, deorum</TextUnit>
    <TextUnit id="2505" loc="4.2.14">sanguinem, per quos cecidere iusta</TextUnit>
    <TextUnit id="2506" loc="4.2.15">morte Centauri, cecidit tremendae</TextUnit>
    <TextUnit id="2507" loc="4.2.16">flamma Chimaerae,</TextUnit>
    <TextUnit id="2508" loc="4.2.17">sive quos Elea domum reducit</TextUnit>
    <TextUnit id="2509" loc="4.2.18">palma caelestis pugilemve equomve</TextUnit>
    <TextUnit id="2510" loc="4.2.19">dicit et centum potiore signis</TextUnit>
    <TextUnit id="2511" loc="4.2.20">munere donat,</TextUnit>
    <TextUnit id="2512" loc="4.2.21">flebili sponsae iuvenemve raptum</TextUnit>
    <TextUnit id="2513" loc="4.2.22">plorat et viris animumque moresque</TextUnit>
    <TextUnit id="2514" loc="4.2.23">aureos educit in astra nigroque</TextUnit>
    <TextUnit id="2515" loc="4.2.24">invidet Orco.</TextUnit>
    <TextUnit id="2516" loc="4.2.25">multa Dircaeum levat aura cycnum,</TextUnit>
    <TextUnit id="2517" loc="4.2.26">tendit, Antoni, quotiens in altos</TextUnit>
    <TextUnit id="2518" loc="4.2.27">nubium tractus: ego apis Matinae</TextUnit>
    <TextUnit id="2519" loc="4.2.28">more modoque</TextUnit>
    <TextUnit id="2520" loc="4.2.29">grata carpentis thyma per laborem</TextUnit>
    <TextUnit id="2521" loc="4.2.30">plurimum circa nemus uvidique</TextUnit>
    <TextUnit id="2522" loc="4.2.31">Tiburis ripas operosa parvos</TextUnit>
    <TextUnit id="2523" loc="4.2.32">carmina fingo.</TextUnit>
    <TextUnit id="2524" loc="4.2.33">concines maiore poeta plectro</TextUnit>
    <TextUnit id="2525" loc="4.2.34">Caesarem, quandoque trahet ferocis</TextUnit>
    <TextUnit id="2526" loc="4.2.35">per sacrum clivum merita decorus</TextUnit>
    <TextUnit id="2527" loc="4.2.36">fronde Sygambros;</TextUnit>
    <TextUnit id="2528" loc="4.2.37">quo nihil maius meliusve terris</TextUnit>
    <TextUnit id="2529" loc="4.2.38">fata donavere bonique divi</TextUnit>
    <TextUnit id="2530" loc="4.2.39">nec dabunt, quamvis redeant in aurum</TextUnit>
    <TextUnit id="2531" loc="4.2.40">tempora priscum.</TextUnit>
    <TextUnit id="2532" loc="4.2.41">concines laetosque dies et urbis</TextUnit>
    <TextUnit id="2533" loc="4.2.42">publicum ludum super inpetrato</TextUnit>
    <TextUnit id="2534" loc="4.2.43">fortis Augusti reditu forumque</TextUnit>
    <TextUnit id="2535" loc="4.2.44">litibus orbum.</TextUnit>
    <TextUnit id="2536" loc="4.2.45">tum meae, si quid loquar audiendum,</TextUnit>
    <TextUnit id="2537" loc="4.2.46">vocis accedet bona pars et “o sol</TextUnit>
    <TextUnit id="2538" loc="4.2.47">pulcher, o laudande!” canam recepto</TextUnit>
    <TextUnit id="2539" loc="4.2.48">Caesare felix.</TextUnit>
    <TextUnit id="2540" loc="4.2.49">teque, dum procedis, “Io Triumphe”</TextUnit>
    <TextUnit id="2541" loc="4.2.50">non semel dicemus, “Io Triumphe”</TextUnit>
    <TextUnit id="2542" loc="4.2.51">civitas omnis dabimusque divis</TextUnit>
    <TextUnit id="2543" loc="4.2.52">tura benignis.</TextUnit>
    <TextUnit id="2544" loc="4.2.53">te decem tauri totidemque vaccae,</TextUnit>
    <TextUnit id="2545" loc="4.2.54">me tener solvet vitulus, relicta</TextUnit>
    <TextUnit id="2546" loc="4.2.55">matre qui largis iuvenescit herbis</TextUnit>
    <TextUnit id="2547" loc="4.2.56">in mea vota,</TextUnit>
    <TextUnit id="2548" loc="4.2.57">fronte curvatos imitatus ignis</TextUnit>
    <TextUnit id="2549" loc="4.2.58">tertium lunae referentis ortum,</TextUnit>
    <TextUnit id="2550" loc="4.2.59">qua notam duxit, niveus videri,</TextUnit>
    <TextUnit id="2551" loc="4.2.60">cetera fulvos.</TextUnit>
    <TextUnit id="2552" loc="4.3.1">Quem tu, Melpomene, semel</TextUnit>
    <TextUnit id="2553" loc="4.3.2">nascentem placido lumine videris,</TextUnit>
    <TextUnit id="2554" loc="4.3.3">illum non labor Isthmius</TextUnit>
    <TextUnit id="2555" loc="4.3.4">clarabit pugilem, non equos inpiger</TextUnit>
    <TextUnit id="2556" loc="4.3.5">curru ducet Achaico</TextUnit>
    <TextUnit id="2557" loc="4.3.6">victorem neque res bellica Deliis</TextUnit>
    <TextUnit id="2558" loc="4.3.7">ornatum foliis ducem,</TextUnit>
    <TextUnit id="2559" loc="4.3.8">quod regum tumidas contuderit minas,</TextUnit>
    <TextUnit id="2560" loc="4.3.9">ostendet Capitolio:</TextUnit>
    <TextUnit id="2561" loc="4.3.10">sed quae Tibur aquae fertile praefluunt</TextUnit>
    <TextUnit id="2562" loc="4.3.11">et spissae nemorum comae</TextUnit>
    <TextUnit id="2563" loc="4.3.12">fingent Aeolio carmine nobilem.</TextUnit>
    <TextUnit id="2564" loc="4.3.13">Romae principis urbium</TextUnit>
    <TextUnit id="2565" loc="4.3.14">dignatur suboles inter amabilis</TextUnit>
    <TextUnit id="2566" loc="4.3.15">vatum ponere me choros</TextUnit>
    <TextUnit id="2567" loc="4.3.16">et iam dente minus mordeor invido.</TextUnit>
    <TextUnit id="2568" loc="4.3.17">o testudinis aureae</TextUnit>
    <TextUnit id="2569" loc="4.3.18">dulcem quae strepitum, Pieri, temperas,</TextUnit>
    <TextUnit id="2570" loc="4.3.19">o mutis quoque piscibus</TextUnit>
    <TextUnit id="2571" loc="4.3.20">donatura cycni, si libeat, sonum,</TextUnit>
    <TextUnit id="2572" loc="4.3.21">totum muneris hoc tui est,</TextUnit>
    <TextUnit id="2573" loc="4.3.22">quod monstror digito praetereuntium</TextUnit>
    <TextUnit id="2574" loc="4.3.23">Romanae fidicen lyrae:</TextUnit>
    <TextUnit id="2575" loc="4.3.24">quod spiro et placeo, si placeo, tuum est.</TextUnit>
    <TextUnit id="2576" loc="4.4.1">Qualem ministrum fulminis alitem,</TextUnit>
    <TextUnit id="2577" loc="4.4.2">cui rex deorum regnum in avis vagas</TextUnit>
    <TextUnit id="2578" loc="4.4.3">permisit expertus fidelem</TextUnit>
    <TextUnit id="2579" loc="4.4.4">Iuppiter in Ganymede flavo,</TextUnit>
    <TextUnit id="2580" loc="4.4.5">olim iuventas et patrius vigor</TextUnit>
    <TextUnit id="2581" loc="4.4.6">nido laborum propulit inscium,</TextUnit>
    <TextUnit id="2582" loc="4.4.7">vernique iam nimbis remotis</TextUnit>
    <TextUnit id="2583" loc="4.4.8">insolitos docuere nisus</TextUnit>
    <TextUnit id="2584" loc="4.4.9">venti paventem, mox in ovilia</TextUnit>
    <TextUnit id="2585" loc="4.4.10">demisit hostem vividus impetus,</TextUnit>
    <TextUnit id="2586" loc="4.4.11">nunc in reluctantis dracones</TextUnit>
    <TextUnit id="2587" loc="4.4.12">egit amor dapis atque pugnae;</TextUnit>
    <TextUnit id="2588" loc="4.4.13">qualemve laetis caprea pascuis</TextUnit>
    <TextUnit id="2589" loc="4.4.14">intenta fulvae matris ab ubere</TextUnit>
    <TextUnit id="2590" loc="4.4.15">iam lacte depulsum leonem</TextUnit>
    <TextUnit id="2591" loc="4.4.16">dente novo peritura vidit:</TextUnit>
    <TextUnit id="2592" loc="4.4.17">videre Raetis bella sub Alpibus</TextUnit>
    <TextUnit id="2593" loc="4.4.18">Drusum gerentem Vindelici. quibus</TextUnit>
    <TextUnit id="2594" loc="4.4.19">mos unde deductus per omne</TextUnit>
    <TextUnit id="2595" loc="4.4.20">tempus Amazonia securi</TextUnit>
    <TextUnit id="2596" loc="4.4.21">dextras obarmet, quaerere distuli</TextUnit>
    <TextUnit id="2597" loc="4.4.22">nec scire fas est omnia, sed diu</TextUnit>
    <TextUnit id="2598" loc="4.4.23">lateque victrices catervae</TextUnit>
    <TextUnit id="2599" loc="4.4.24">consiliis iuvenis revictae</TextUnit>
    <TextUnit id="2600" loc="4.4.25">sensere, quid mens rite, quid indoles</TextUnit>
    <TextUnit id="2601" loc="4.4.26">nutrita faustis sub penetralibus</TextUnit>
    <TextUnit id="2602" loc="4.4.27">posset, quid Augusti paternus</TextUnit>
    <TextUnit id="2603" loc="4.4.28">in pueros animus Nerones.</TextUnit>
    <TextUnit id="2604" loc="4.4.29">fortes creantur fortibus et bonis:</TextUnit>
    <TextUnit id="2605" loc="4.4.30">est in iuvencis, est in equis patrum</TextUnit>
    <TextUnit id="2606" loc="4.4.31">virtus neque inbellem feroces</TextUnit>
    <TextUnit id="2607" loc="4.4.32">progenerant aquilae columbam.</TextUnit>
    <TextUnit id="2608" loc="4.4.33">doctrina sed vim promovet insitam</TextUnit>
    <TextUnit id="2609" loc="4.4.34">rectique cultus pectora roborant;</TextUnit>
    <TextUnit id="2610" loc="4.4.35">utcumque defecere mores,</TextUnit>
    <TextUnit id="2611" loc="4.4.36">indecorant bene nata culpae.</TextUnit>
    <TextUnit id="2612" loc="4.4.37">quid debeas, o Roma, Neronibus,</TextUnit>
    <TextUnit id="2613" loc="4.4.38">testis Metaurum flumen et Hasdrubal</TextUnit>
    <TextUnit id="2614" loc="4.4.39">devictus et pulcher fugatis</TextUnit>
    <TextUnit id="2615" loc="4.4.40">ille dies Latio tenebris,</TextUnit>
    <TextUnit id="2616" loc="4.4.41">qui primus alma risit adorea,</TextUnit>
    <TextUnit id="2617" loc="4.4.42">dirus per urbis Afer ut Italas</TextUnit>
    <TextUnit id="2618" loc="4.4.43">ceu flamma per taedas vel Eurus</TextUnit>
    <TextUnit id="2619" loc="4.4.44">per Siculas equitavit undas.</TextUnit>
    <TextUnit id="2620" loc="4.4.45">post hoc secundis usque laboribus</TextUnit>
    <TextUnit id="2621" loc="4.4.46">Romana pubes crevit et inpio</TextUnit>
    <TextUnit id="2622" loc="4.4.47">vastata Poenorum tumultu</TextUnit>
    <TextUnit id="2623" loc="4.4.48">fana deos habuere rectos.</TextUnit>
    <TextUnit id="2624" loc="4.4.49">dixitque tandem perfidus Hannibal:</TextUnit>
    <TextUnit id="2625" loc="4.4.50">“cervi, luporum praeda rapacium,</TextUnit>
    <TextUnit id="2626" loc="4.4.51">sectamur ultro quos opimus</TextUnit>
    <TextUnit id="2627" loc="4.4.52">fallere et effugere est triumphus.</TextUnit>
    <TextUnit id="2628" loc="4.4.53">gens, quae cremato fortis ab Ilio</TextUnit>
    <TextUnit id="2629" loc="4.4.54">iactata Tuscis aequoribus sacra</TextUnit>
    <TextUnit id="2630" loc="4.4.55">natosque maturosque patres</TextUnit>
    <TextUnit id="2631" loc="4.4.56">pertulit Ausonias ad urbis,</TextUnit>
    <TextUnit id="2632" loc="4.4.57">duris ut ilex tonsa bipennibus</TextUnit>
    <TextUnit id="2633" loc="4.4.58">nigrae feraci frondis in Algido,</TextUnit>
    <TextUnit id="2634" loc="4.4.59">per damna, per caedis ab ipso</TextUnit>
    <TextUnit id="2635" loc="4.4.60">ducit opes animumque ferro.</TextUnit>
    <TextUnit id="2636" loc="4.4.61">non hydra secto corpore firmior</TextUnit>
    <TextUnit id="2637" loc="4.4.62">vinci dolentem crevit in Herculem</TextUnit>
    <TextUnit id="2638" loc="4.4.63">monstrumve submisere Colchi</TextUnit>
    <TextUnit id="2639" loc="4.4.64">maius Echioniaeve Thebae.</TextUnit>
    <TextUnit id="2640" loc="4.4.65">merses profundo, pulchrior evenit;</TextUnit>
    <TextUnit id="2641" loc="4.4.66">luctere, multa proruet integrum</TextUnit>
    <TextUnit id="2642" loc="4.4.67">cum laude victorem geretque</TextUnit>
    <TextUnit id="2643" loc="4.4.68">proelia coniugibus loquenda.</TextUnit>
    <TextUnit id="2644" loc="4.4.69">Carthagini iam non ego nuntios</TextUnit>
    <TextUnit id="2645" loc="4.4.70">mittam superbos: occidit, occidit</TextUnit>
    <TextUnit id="2646" loc="4.4.71">spes omnis et fortuna nostri</TextUnit>
    <TextUnit id="2647" loc="4.4.72">nominis Hasdrubale interempto.</TextUnit>
    <TextUnit id="2648" loc="4.4.73">nil Claudiae non perficient manus,</TextUnit>
    <TextUnit id="2649" loc="4.4.74">quas et benigno numine Iuppiter</TextUnit>
    <TextUnit id="2650" loc="4.4.75">defendit et curae sagaces</TextUnit>
    <TextUnit id="2651" loc="4.4.76">expediunt per acuta belli”.</TextUnit>
    <TextUnit id="2652" loc="4.5.1">Divis orte bonis, optume Romulae</TextUnit>
    <TextUnit id="2653" loc="4.5.2">custos gentis, abes iam nimium diu;</TextUnit>
    <TextUnit id="2654" loc="4.5.3">maturum reditum pollicitus patrum</TextUnit>
    <TextUnit id="2655" loc="4.5.4">sancto concilio redi.</TextUnit>
    <TextUnit id="2656" loc="4.5.5">lucem redde tuae, dux bone, patriae:</TextUnit>
    <TextUnit id="2657" loc="4.5.6">instar veris enim voltus ubi tuus</TextUnit>
    <TextUnit id="2658" loc="4.5.7">adfulsit populo, gratior it dies</TextUnit>
    <TextUnit id="2659" loc="4.5.8">et soles melius nitent.</TextUnit>
    <TextUnit id="2660" loc="4.5.9">ut mater iuvenem, quem Notus invido</TextUnit>
    <TextUnit id="2661" loc="4.5.10">flatu Carpathii trans maris aequora</TextUnit>
    <TextUnit id="2662" loc="4.5.11">cunctantem spatio longius annuo</TextUnit>
    <TextUnit id="2663" loc="4.5.12">dulci distinet a domo,</TextUnit>
    <TextUnit id="2664" loc="4.5.13">votis ominibusque et precibus vocat</TextUnit>
    <TextUnit id="2665" loc="4.5.14">curvo nec faciem litore dimovet:</TextUnit>
    <TextUnit id="2666" loc="4.5.15">sic desideriis icta fidelibus</TextUnit>
    <TextUnit id="2667" loc="4.5.16">quaerit patria Caesarem.</TextUnit>
    <TextUnit id="2668" loc="4.5.17">tutus bos etenim rura perambulat,</TextUnit>
    <TextUnit id="2669" loc="4.5.18">nutrit rura Ceres almaque Faustitas,</TextUnit>
    <TextUnit id="2670" loc="4.5.19">pacatum volitant per mare navitae;</TextUnit>
    <TextUnit id="2671" loc="4.5.20">culpari metuit fides,</TextUnit>
    <TextUnit id="2672" loc="4.5.21">nullis polluitur casta domus stupris,</TextUnit>
    <TextUnit id="2673" loc="4.5.22">mos et lex maculosum edomuit nefas,</TextUnit>
    <TextUnit id="2674" loc="4.5.23">laudantur simili prole puerperae,</TextUnit>
    <TextUnit id="2675" loc="4.5.24">culpam poena premit comes.</TextUnit>
    <TextUnit id="2676" loc="4.5.25">quis Parthum paveat, quis gelidum Scythen,</TextUnit>
    <TextUnit id="2677" loc="4.5.26">quis Germania quos horrida parturit</TextUnit>
    <TextUnit id="2678" loc="4.5.27">fetus incolumi Caesare? quis ferae</TextUnit>
    <TextUnit id="2679" loc="4.5.28">bellum curet Hiberiae?</TextUnit>
    <TextUnit id="2680" loc="4.5.29">condit quisque diem collibus in suis</TextUnit>
    <TextUnit id="2681" loc="4.5.30">et vitem viduas ducit ad arbores;</TextUnit>
    <TextUnit id="2682" loc="4.5.31">hinc ad vina redit laetus et alteris</TextUnit>
    <TextUnit id="2683" loc="4.5.32">te mensis adhibet deum;</TextUnit>
    <TextUnit id="2684" loc="4.5.33">te multa prece, te prosequitur mero</TextUnit>
    <TextUnit id="2685" loc="4.5.34">defuso pateris et Laribus tuum</TextUnit>
    <TextUnit id="2686" loc="4.5.35">miscet numen, uti Graecia Castoris</TextUnit>
    <TextUnit id="2687" loc="4.5.36">et magni memor Herculis.</TextUnit>
    <TextUnit id="2688" loc="4.5.37">“longas o utinam, dux bone, ferias</TextUnit>
    <TextUnit id="2689" loc="4.5.38">praestes Hesperiae!” dicimus integro</TextUnit>
    <TextUnit id="2690" loc="4.5.39">sicci mane die, dicimus uvidi,</TextUnit>
    <TextUnit id="2691" loc="4.5.40">cum sol Oceano subest.</TextUnit>
    <TextUnit id="2692" loc="4.6.1">Dive, quem proles Niobea magnae</TextUnit>
    <TextUnit id="2693" loc="4.6.2">vindicem linguae Tityosque raptor</TextUnit>
    <TextUnit id="2694" loc="4.6.3">sensit et Troiae prope victor altae</TextUnit>
    <TextUnit id="2695" loc="4.6.4">Pthius Achilles,</TextUnit>
    <TextUnit id="2696" loc="4.6.5">ceteris maior, tibi miles inpar,</TextUnit>
    <TextUnit id="2697" loc="4.6.6">filius quamvis Thetidis marinae</TextUnit>
    <TextUnit id="2698" loc="4.6.7">Dardanas turris quateret tremenda</TextUnit>
    <TextUnit id="2699" loc="4.6.8">cuspide pugnax—</TextUnit>
    <TextUnit id="2700" loc="4.6.9">ille, mordaci velut icta ferro</TextUnit>
    <TextUnit id="2701" loc="4.6.10">pinus aut inpulsa cupressus Euro,</TextUnit>
    <TextUnit id="2702" loc="4.6.11">procidit late posuitque collum in</TextUnit>
    <TextUnit id="2703" loc="4.6.12">pulvere Teucro;</TextUnit>
    <TextUnit id="2704" loc="4.6.13">ille non inclusus equo Minervae</TextUnit>
    <TextUnit id="2705" loc="4.6.14">sacra mentito male feriatos</TextUnit>
    <TextUnit id="2706" loc="4.6.15">Troas et laetam Priami choreis</TextUnit>
    <TextUnit id="2707" loc="4.6.16">falleret aulam,</TextUnit>
    <TextUnit id="2708" loc="4.6.17">sed palam captis gravis, heu nefas, heu,</TextUnit>
    <TextUnit id="2709" loc="4.6.18">nescios fari pueros Achivis</TextUnit>
    <TextUnit id="2710" loc="4.6.19">ureret flammis, etiam latentem</TextUnit>
    <TextUnit id="2711" loc="4.6.20">matris in alvo,</TextUnit>
    <TextUnit id="2712" loc="4.6.21">ni tuis victus Venerisque gratae</TextUnit>
    <TextUnit id="2713" loc="4.6.22">vocibus divum pater adnuisset</TextUnit>
    <TextUnit id="2714" loc="4.6.23">rebus Aeneae potiore ductos</TextUnit>
    <TextUnit id="2715" loc="4.6.24">alite muros.</TextUnit>
    <TextUnit id="2716" loc="4.6.25">doctor argutae fidicen Thaliae</TextUnit>
    <TextUnit id="2717" loc="4.6.26">Phoebe, qui Xantho lavis amne crinis,</TextUnit>
    <TextUnit id="2718" loc="4.6.27">Dauniae defende decus Camenae,</TextUnit>
    <TextUnit id="2719" loc="4.6.28">levis Agyieu.</TextUnit>
    <TextUnit id="2720" loc="4.6.29">spiritum Phoebus, mihi Phoebus artem</TextUnit>
    <TextUnit id="2721" loc="4.6.30">carminis nomenque dedit poetae.</TextUnit>
    <TextUnit id="2722" loc="4.6.31">virginum primae puerique claris</TextUnit>
    <TextUnit id="2723" loc="4.6.32">patribus orti,</TextUnit>
    <TextUnit id="2724" loc="4.6.33">Deliae tutela deae, fugacis</TextUnit>
    <TextUnit id="2725" loc="4.6.34">lyncas et cervos cohibentis arcu,</TextUnit>
    <TextUnit id="2726" loc="4.6.35">Lesbium servate pedem meique</TextUnit>
    <TextUnit id="2727" loc="4.6.36">pollicis ictum</TextUnit>
    <TextUnit id="2728" loc="4.6.37">rite Latonae puerum canentes,</TextUnit>
    <TextUnit id="2729" loc="4.6.38">rite crescentem face Noctilucam,</TextUnit>
    <TextUnit id="2730" loc="4.6.39">prosperam frugum celeremque pronos</TextUnit>
    <TextUnit id="2731" loc="4.6.40">volvere mensis.</TextUnit>
    <TextUnit id="2732" loc="4.6.41">nupta iam dices “ego dis amicum</TextUnit>
    <TextUnit id="2733" loc="4.6.42">saeculo festas referente luces</TextUnit>
    <TextUnit id="2734" loc="4.6.43">reddidi carmen docilis modorum</TextUnit>
    <TextUnit id="2735" loc="4.6.44">vatis Horati.”</TextUnit>
    <TextUnit id="2736" loc="4.7.1">Diffugere nives, redeunt iam gramina campis</TextUnit>
    <TextUnit id="2737" loc="4.7.2">arboribusque comae;</TextUnit>
    <TextUnit id="2738" loc="4.7.3">mutat terra vices et decrescentia ripas</TextUnit>
    <TextUnit id="2739" loc="4.7.4">flumina praetereunt;</TextUnit>
    <TextUnit id="2740" loc="4.7.5">Gratia cum Nymphis geminisque sororibus audet</TextUnit>
    <TextUnit id="2741" loc="4.7.6">ducere nuda choros:</TextUnit>
    <TextUnit id="2742" loc="4.7.7">inmortalia ne speres, monet annus et almum</TextUnit>
    <TextUnit id="2743" loc="4.7.8">quae rapit hora diem.</TextUnit>
    <TextUnit id="2744" loc="4.7.9">frigora mitescunt Zephyris, ver proterit aestas</TextUnit>
    <TextUnit id="2745" loc="4.7.10">interitura, simul</TextUnit>
    <TextUnit id="2746" loc="4.7.11">pomifer autumnus fruges effuderit, et mox</TextUnit>
    <TextUnit id="2747" loc="4.7.12">bruma recurrit iners.</TextUnit>
    <TextUnit id="2748" loc="4.7.13">damna tamen celeres reparant caelestia lunae:</TextUnit>
    <TextUnit id="2749" loc="4.7.14">nos ubi decidimus</TextUnit>
    <TextUnit id="2750" loc="4.7.15">quo pius Aeneas, quo dives Tullus et Ancus,</TextUnit>
    <TextUnit id="2751" loc="4.7.16">pulvis et umbra sumus.</TextUnit>
    <TextUnit id="2752" loc="4.7.17">quis scit an adiciant hodiernae crastina summae</TextUnit>
    <TextUnit id="2753" loc="4.7.18">tempora di superi?</TextUnit>
    <TextUnit id="2754" loc="4.7.19">cuncta manus avidas fugient heredis amico</TextUnit>
    <TextUnit id="2755" loc="4.7.20">quae dederis animo.</TextUnit>
    <TextUnit id="2756" loc="4.7.21">cum semel occideris et de te, splendida, Minos</TextUnit>
    <TextUnit id="2757" loc="4.7.22">fecerit arbitria,</TextUnit>
    <TextUnit id="2758" loc="4.7.23">non, Torquate, genus, non te facundia, non te</TextUnit>
    <TextUnit id="2759" loc="4.7.24">restituet pietas;</TextUnit>
    <TextUnit id="2760" loc="4.7.25">infernis neque enim tenebris Diana pudicum</TextUnit>
    <TextUnit id="2761" loc="4.7.26">liberat Hippolytum</TextUnit>
    <TextUnit id="2762" loc="4.7.27">nec Lethaea valet Theseus abrumpere caro</TextUnit>
    <TextUnit id="2763" loc="4.7.28">vincula Pirithoo.</TextUnit>
    <TextUnit id="2764" loc="4.8.1">Donarem pateras grataque commodus,</TextUnit>
    <TextUnit id="2765" loc="4.8.2">Censorine, meis aera sodalibus,</TextUnit>
    <TextUnit id="2766" loc="4.8.3">donarem tripodas, praemia fortium</TextUnit>
    <TextUnit id="2767" loc="4.8.4">Graiorum, neque tu pessuma munerum</TextUnit>
    <TextUnit id="2768" loc="4.8.5">ferres, divite me scilicet artium</TextUnit>
    <TextUnit id="2769" loc="4.8.6">quas aut Parrhasius protulit aut Scopas,</TextUnit>
    <TextUnit id="2770" loc="4.8.7">hic saxo, liquidis ille coloribus</TextUnit>
    <TextUnit id="2771" loc="4.8.8">sollers nunc hominem ponere, nunc deum</TextUnit>
    <TextUnit id="2772" loc="4.8.9">sed non haec mihi vis, nec tibi talium</TextUnit>
    <TextUnit id="2773" loc="4.8.10">res est aut animus deliciarum egens.</TextUnit>
    <TextUnit id="2774" loc="4.8.11">gaudes carminibus; carmina possumus</TextUnit>
    <TextUnit id="2775" loc="4.8.12">donare et pretium dicere muneri.</TextUnit>
    <TextUnit id="2776" loc="4.8.13">non incisa notis marmora publicis,</TextUnit>
    <TextUnit id="2777" loc="4.8.14">per quae spiritus et vita redit bonis</TextUnit>
    <TextUnit id="2778" loc="4.8.15">post mortem ducibus, non “celeres fugae</TextUnit>
    <TextUnit id="2779" loc="4.8.16">reiectaeque retrorsum Hannibalis minae”</TextUnit>
    <TextUnit id="2780" loc="4.8.17">non “incendia Karthaginis inpiae”,</TextUnit>
    <TextUnit id="2781" loc="4.8.18">eius, “qui domita nomen ab Africa</TextUnit>
    <TextUnit id="2782" loc="4.8.19">lucratus rediit”, clarius indicant</TextUnit>
    <TextUnit id="2783" loc="4.8.20">laudes quam “Calabrae Pierides” neque,</TextUnit>
    <TextUnit id="2784" loc="4.8.21">si chartae sileant quod bene feceris,</TextUnit>
    <TextUnit id="2785" loc="4.8.22">mercedem tuleris. quid foret Iliae</TextUnit>
    <TextUnit id="2786" loc="4.8.23">Mavortisque puer, si taciturnitas</TextUnit>
    <TextUnit id="2787" loc="4.8.24">obstaret meritis invida Romuli?</TextUnit>
    <TextUnit id="2788" loc="4.8.25">ereptum Stygiis fluctibus Aeacum</TextUnit>
    <TextUnit id="2789" loc="4.8.26">virtus et favor et lingua potentium</TextUnit>
    <TextUnit id="2790" loc="4.8.27">vatum divitibus consecrat insulis.</TextUnit>
    <TextUnit id="2791" loc="4.8.28">dignum laude virum Musa vetat mori,</TextUnit>
    <TextUnit id="2792" loc="4.8.29">caelo Musa beat. sic Iovis interest</TextUnit>
    <TextUnit id="2793" loc="4.8.30">optatis epulis inpiger Hercules,</TextUnit>
    <TextUnit id="2794" loc="4.8.31">clarum Tyndaridae sidus ab infimis</TextUnit>
    <TextUnit id="2795" loc="4.8.32">quassas eripiunt aequoribus ratis,</TextUnit>
    <TextUnit id="2796" loc="4.8.33">ornatus viridi tempora pampino</TextUnit>
    <TextUnit id="2797" loc="4.8.34">Liber vota bonos ducit ad exitus.</TextUnit>
    <TextUnit id="2798" loc="4.9.1">Ne forte credas interitura quae</TextUnit>
    <TextUnit id="2799" loc="4.9.2">longe sonantem natus ad Aufidum</TextUnit>
    <TextUnit id="2800" loc="4.9.3">non ante volgatas per artis</TextUnit>
    <TextUnit id="2801" loc="4.9.4">verba loquor socianda chordis:</TextUnit>
    <TextUnit id="2802" loc="4.9.5">non, si priores Maeonius tenet</TextUnit>
    <TextUnit id="2803" loc="4.9.6">sedes Homerus, Pindaricae latent</TextUnit>
    <TextUnit id="2804" loc="4.9.7">Ceaeque et Alcaei minaces</TextUnit>
    <TextUnit id="2805" loc="4.9.8">Stesichorique graves Camenae</TextUnit>
    <TextUnit id="2806" loc="4.9.9">nec siquid olim lusit Anacreon</TextUnit>
    <TextUnit id="2807" loc="4.9.10">delevit aetas; spirat adhuc amor</TextUnit>
    <TextUnit id="2808" loc="4.9.11">vivuntque conmissi calores</TextUnit>
    <TextUnit id="2809" loc="4.9.12">Aeoliae fidibus puellae.</TextUnit>
    <TextUnit id="2810" loc="4.9.13">non sola comptos arsit adulteri</TextUnit>
    <TextUnit id="2811" loc="4.9.14">crinis et aurum vestibus inlitum</TextUnit>
    <TextUnit id="2812" loc="4.9.15">mirata regalisque cultus</TextUnit>
    <TextUnit id="2813" loc="4.9.16">et comites Helene Lacaena</TextUnit>
    <TextUnit id="2814" loc="4.9.17">primusve Teucer tela Cydonio</TextUnit>
    <TextUnit id="2815" loc="4.9.18">direxit arcu; non semel Ilios</TextUnit>
    <TextUnit id="2816" loc="4.9.19">vexata; non pugnavit ingens</TextUnit>
    <TextUnit id="2817" loc="4.9.20">Idomeneus Sthenelusve solus</TextUnit>
    <TextUnit id="2818" loc="4.9.21">dicenda Musis proelia; non ferox</TextUnit>
    <TextUnit id="2819" loc="4.9.22">Hector vel acer Deiphobus gravis</TextUnit>
    <TextUnit id="2820" loc="4.9.23">excepit ictus pro pudicis</TextUnit>
    <TextUnit id="2821" loc="4.9.24">coniugibus puerisque primus.</TextUnit>
    <TextUnit id="2822" loc="4.9.25">vixere fortes ante Agamemnona</TextUnit>
    <TextUnit id="2823" loc="4.9.26">multi; sed omnes inlacrimabiles</TextUnit>
    <TextUnit id="2824" loc="4.9.27">urgentur ignotique longa</TextUnit>
    <TextUnit id="2825" loc="4.9.28">nocte, carent quia vate sacro.</TextUnit>
    <TextUnit id="2826" loc="4.9.29">paullum sepultae distat inertiae</TextUnit>
    <TextUnit id="2827" loc="4.9.30">celata virtus. non ego te meis</TextUnit>
    <TextUnit id="2828" loc="4.9.31">chartis inornatum silebo,</TextUnit>
    <TextUnit id="2829" loc="4.9.32">totve tuos patiar labores</TextUnit>
    <TextUnit id="2830" loc="4.9.33">inpune, Lolli, carpere lividas</TextUnit>
    <TextUnit id="2831" loc="4.9.34">obliviones. est animus tibi</TextUnit>
    <TextUnit id="2832" loc="4.9.35">rerumque prudens et secundis</TextUnit>
    <TextUnit id="2833" loc="4.9.36">temporibus dubiisque rectus,</TextUnit>
    <TextUnit id="2834" loc="4.9.37">vindex avarae fraudis et abstinens</TextUnit>
    <TextUnit id="2835" loc="4.9.38">ducentis ad se cuncta pecuniae,</TextUnit>
    <TextUnit id="2836" loc="4.9.39">consulque non unius anni,</TextUnit>
    <TextUnit id="2837" loc="4.9.40">sed quotiens bonus atque fidus</TextUnit>
    <TextUnit id="2838" loc="4.9.41">iudex honestum praetulit utili,</TextUnit>
    <TextUnit id="2839" loc="4.9.42">reiecit alto dona nocentium</TextUnit>
    <TextUnit id="2840" loc="4.9.43">voltu, per obstantis catervas</TextUnit>
    <TextUnit id="2841" loc="4.9.44">explicuit sua victor arma.</TextUnit>
    <TextUnit id="2842" loc="4.9.45">non possidentem multa vocaveris</TextUnit>
    <TextUnit id="2843" loc="4.9.46">recte beatum; rectius occupat</TextUnit>
    <TextUnit id="2844" loc="4.9.47">nomen beati qui deorum</TextUnit>
    <TextUnit id="2845" loc="4.9.48">muneribus sapienter uti</TextUnit>
    <TextUnit id="2846" loc="4.9.49">duramque callet pauperiem pati</TextUnit>
    <TextUnit id="2847" loc="4.9.50">peiusque leto flagitium timet,</TextUnit>
    <TextUnit id="2848" loc="4.9.51">non ille pro caris amicis</TextUnit>
    <TextUnit id="2849" loc="4.9.52">aut patria timidus perire.</TextUnit>
    <TextUnit id="2850" loc="4.10.1">O crudelis adhuc et Veneris muneribus potens,</TextUnit>
    <TextUnit id="2851" loc="4.10.2">insperata tuae cum veniet pluma superbiae</TextUnit>
    <TextUnit id="2852" loc="4.10.3">et, quae nunc umeris involitant, deciderint comae,</TextUnit>
    <TextUnit id="2853" loc="4.10.4">nunc et qui color est puniceae flore prior rosae</TextUnit>
    <TextUnit id="2854" loc="4.10.5">mutatus Ligurinum in faciem verterit hispidam,</TextUnit>
    <TextUnit id="2855" loc="4.10.6">dices “heu,” quotiens te speculo videris alterum,</TextUnit>
    <TextUnit id="2856" loc="4.10.7">“quae mens est hodie, cur eadem non puero fuit,</TextUnit>
    <TextUnit id="2857" loc="4.10.8">vel cur his animis incolumes non redeunt genae?”</TextUnit>
    <TextUnit id="2858" loc="4.11.1">Est mihi nonum superantis annum</TextUnit>
    <TextUnit id="2859" loc="4.11.2">plenus Albani cadus, est in horto,</TextUnit>
    <TextUnit id="2860" loc="4.11.3">Phylli, nectendis apium coronis;</TextUnit>
    <TextUnit id="2861" loc="4.11.4">est hederae vis</TextUnit>
    <TextUnit id="2862" loc="4.11.5">multa, qua crinis religata fulges,</TextUnit>
    <TextUnit id="2863" loc="4.11.6">ridet argento domus, ara castis</TextUnit>
    <TextUnit id="2864" loc="4.11.7">vincta verbenis avet immolato</TextUnit>
    <TextUnit id="2865" loc="4.11.8">spargier agno;</TextUnit>
    <TextUnit id="2866" loc="4.11.9">cuncta festinat manus, huc et illuc</TextUnit>
    <TextUnit id="2867" loc="4.11.10">cursitant mixtae pueris puellae,</TextUnit>
    <TextUnit id="2868" loc="4.11.11">sordidum flammae trepidant rotantes</TextUnit>
    <TextUnit id="2869" loc="4.11.12">vertice fumum.</TextUnit>
    <TextUnit id="2870" loc="4.11.13">ut tamen noris, quibus advoceris</TextUnit>
    <TextUnit id="2871" loc="4.11.14">gaudiis: Idus tibi sunt agendae,</TextUnit>
    <TextUnit id="2872" loc="4.11.15">qui dies mensem Veneris marinae</TextUnit>
    <TextUnit id="2873" loc="4.11.16">findit Aprilem,</TextUnit>
    <TextUnit id="2874" loc="4.11.17">iure sollemnis mihi sanctiorque</TextUnit>
    <TextUnit id="2875" loc="4.11.18">paene natali proprio, quod ex hac</TextUnit>
    <TextUnit id="2876" loc="4.11.19">luce Maecenas meus adfluentis</TextUnit>
    <TextUnit id="2877" loc="4.11.20">ordinat annos.</TextUnit>
    <TextUnit id="2878" loc="4.11.21">Telephum, quem tu petis, occupavit</TextUnit>
    <TextUnit id="2879" loc="4.11.22">non tuae sortis iuvenem puella</TextUnit>
    <TextUnit id="2880" loc="4.11.23">dives et lasciva tenetque grata</TextUnit>
    <TextUnit id="2881" loc="4.11.24">compede vinctum.</TextUnit>
    <TextUnit id="2882" loc="4.11.25">terret ambustus Phaethon avaras</TextUnit>
    <TextUnit id="2883" loc="4.11.26">spes et exemplum grave praebet ales</TextUnit>
    <TextUnit id="2884" loc="4.11.27">Pegasus terrenum equitem gravatus</TextUnit>
    <TextUnit id="2885" loc="4.11.28">Bellerophontem,</TextUnit>
    <TextUnit id="2886" loc="4.11.29">semper ut te digna sequare et ultra</TextUnit>
    <TextUnit id="2887" loc="4.11.30">quam licet sperare nefas putando</TextUnit>
    <TextUnit id="2888" loc="4.11.31">disparem vites. age iam, meorum</TextUnit>
    <TextUnit id="2889" loc="4.11.32">finis amorum,</TextUnit>
    <TextUnit id="2890" loc="4.11.33">(non enim posthac alia calebo</TextUnit>
    <TextUnit id="2891" loc="4.11.34">femina) condisce modos, amanda</TextUnit>
    <TextUnit id="2892" loc="4.11.35">voce quos reddas: minuentur atrae</TextUnit>
    <TextUnit id="2893" loc="4.11.36">carmine curae.</TextUnit>
    <TextUnit id="2894" loc="4.12.1">Iam veris comites, quae mare temperant,</TextUnit>
    <TextUnit id="2895" loc="4.12.2">inpellunt animae lintea Thraciae,</TextUnit>
    <TextUnit id="2896" loc="4.12.3">iam nec prata rigent nec fluvii strepunt</TextUnit>
    <TextUnit id="2897" loc="4.12.4">hiberna nive turgidi.</TextUnit>
    <TextUnit id="2898" loc="4.12.5">nidum ponit, Ityn flebiliter gemens,</TextUnit>
    <TextUnit id="2899" loc="4.12.6">infelix avis et Cecropiae domus</TextUnit>
    <TextUnit id="2900" loc="4.12.7">aeternum opprobrium, quod male barbaras</TextUnit>
    <TextUnit id="2901" loc="4.12.8">regum est ulta libidines.</TextUnit>
    <TextUnit id="2902" loc="4.12.9">dicunt in tenero gramine pinguium</TextUnit>
    <TextUnit id="2903" loc="4.12.10">custodes ovium carmina fistula</TextUnit>
    <TextUnit id="2904" loc="4.12.11">delectantque deum, cui pecus et nigri</TextUnit>
    <TextUnit id="2905" loc="4.12.12">colles Arcadiae placent.</TextUnit>
    <TextUnit id="2906" loc="4.12.13">adduxere sitim tempora, Vergili:</TextUnit>
    <TextUnit id="2907" loc="4.12.14">sed pressum Calibus ducere Liberum</TextUnit>
    <TextUnit id="2908" loc="4.12.15">si gestis, iuvenum nobilium cliens,</TextUnit>
    <TextUnit id="2909" loc="4.12.16">nardo vina merebere.</TextUnit>
    <TextUnit id="2910" loc="4.12.17">nardi parvus onyx eliciet cadum,</TextUnit>
    <TextUnit id="2911" loc="4.12.18">qui nunc Sulpiciis adcubat horreis,</TextUnit>
    <TextUnit id="2912" loc="4.12.19">spes donare novas largus amaraque</TextUnit>
    <TextUnit id="2913" loc="4.12.20">curarum eluere efficax.</TextUnit>
    <TextUnit id="2914" loc="4.12.21">ad quae si properas gaudia, cum tua</TextUnit>
    <TextUnit id="2915" loc="4.12.22">velox merce veni: non ego te meis</TextUnit>
    <TextUnit id="2916" loc="4.12.23">inmunem meditor tinguere poculis,</TextUnit>
    <TextUnit id="2917" loc="4.12.24">plena dives ut in domo.</TextUnit>
    <TextUnit id="2918" loc="4.12.25">verum pone moras et studium lucri</TextUnit>
    <TextUnit id="2919" loc="4.12.26">nigrorumque memor, dum licet, ignium</TextUnit>
    <TextUnit id="2920" loc="4.12.27">misce stultitiam consiliis brevem:</TextUnit>
    <TextUnit id="2921" loc="4.12.28">dulce est desipere in loco.</TextUnit>
    <TextUnit id="2922" loc="4.13.1">Audivere, Lyce, di mea vota, di</TextUnit>
    <TextUnit id="2923" loc="4.13.2">audivere, Lyce: fis anus et tamen</TextUnit>
    <TextUnit id="2924" loc="4.13.3">vis formosa videri</TextUnit>
    <TextUnit id="2925" loc="4.13.4">ludisque et bibis inpudens</TextUnit>
    <TextUnit id="2926" loc="4.13.5">et cantu tremulo pota Cupidinem</TextUnit>
    <TextUnit id="2927" loc="4.13.6">lentum sollicitas. ille virentis et</TextUnit>
    <TextUnit id="2928" loc="4.13.7">doctae psallere Chiae</TextUnit>
    <TextUnit id="2929" loc="4.13.8">pulcris excubat in genis.</TextUnit>
    <TextUnit id="2930" loc="4.13.9">inportunus enim transvolat aridas</TextUnit>
    <TextUnit id="2931" loc="4.13.10">quercus et refugit te quia luridi</TextUnit>
    <TextUnit id="2932" loc="4.13.11">dentes, te quia rugae</TextUnit>
    <TextUnit id="2933" loc="4.13.12">turpant et capitis nives.</TextUnit>
    <TextUnit id="2934" loc="4.13.13">nec Coae referunt iam tibi purpurae</TextUnit>
    <TextUnit id="2935" loc="4.13.14">nec cari lapides tempora, quae semel</TextUnit>
    <TextUnit id="2936" loc="4.13.15">notis condita fastis</TextUnit>
    <TextUnit id="2937" loc="4.13.16">inclusit volucris dies.</TextUnit>
    <TextUnit id="2938" loc="4.13.17">quo fugit venus, heu, quove color, decens</TextUnit>
    <TextUnit id="2939" loc="4.13.18">quo motus? quid habes illius, illius,</TextUnit>
    <TextUnit id="2940" loc="4.13.19">quae spirabat amores,</TextUnit>
    <TextUnit id="2941" loc="4.13.20">quae me surpuerat mihi</TextUnit>
    <TextUnit id="2942" loc="4.13.21">felix post Cinaram notaque et artium</TextUnit>
    <TextUnit id="2943" loc="4.13.22">gratarum facies? sed Cinarae brevis</TextUnit>
    <TextUnit id="2944" loc="4.13.23">annos fata dederunt,</TextUnit>
    <TextUnit id="2945" loc="4.13.24">servatura diu parem</TextUnit>
    <TextUnit id="2946" loc="4.13.25">cornicis vetulae temporibus Lycen,</TextUnit>
    <TextUnit id="2947" loc="4.13.26">possent ut iuvenes visere fervidi</TextUnit>
    <TextUnit id="2948" loc="4.13.27">multo non sine risu</TextUnit>
    <TextUnit id="2949" loc="4.13.28">dilapsam in cineres facem.</TextUnit>
    <TextUnit id="2950" loc="4.14.1">Quae cura patrum quaeve Quiritium</TextUnit>
    <TextUnit id="2951" loc="4.14.2">plenis honorum muneribus tuas,</TextUnit>
    <TextUnit id="2952" loc="4.14.3">Auguste, virtutes in aevum</TextUnit>
    <TextUnit id="2953" loc="4.14.4">per titulos memoresque fastos</TextUnit>
    <TextUnit id="2954" loc="4.14.5">aeternet, o, qua sol habitabilis</TextUnit>
    <TextUnit id="2955" loc="4.14.6">inlustrat oras, maxime principum,</TextUnit>
    <TextUnit id="2956" loc="4.14.7">quem legis expertes Latinae</TextUnit>
    <TextUnit id="2957" loc="4.14.8">Vindelici didicere nuper</TextUnit>
    <TextUnit id="2958" loc="4.14.9">quid Marte posses. milite nam tuo</TextUnit>
    <TextUnit id="2959" loc="4.14.10">Drusus Genaunos, inplacidum genus,</TextUnit>
    <TextUnit id="2960" loc="4.14.11">Breunosque velocis et arcis</TextUnit>
    <TextUnit id="2961" loc="4.14.12">Alpibus inpositas tremendis</TextUnit>
    <TextUnit id="2962" loc="4.14.13">deiecit acer plus vice simplici;</TextUnit>
    <TextUnit id="2963" loc="4.14.14">maior Neronum mox grave proelium</TextUnit>
    <TextUnit id="2964" loc="4.14.15">conmisit immanisque Raetos</TextUnit>
    <TextUnit id="2965" loc="4.14.16">auspiciis pepulit secundis,</TextUnit>
    <TextUnit id="2966" loc="4.14.17">spectandus in certamine Martio</TextUnit>
    <TextUnit id="2967" loc="4.14.18">devota morti pectora liberae</TextUnit>
    <TextUnit id="2968" loc="4.14.19">quantis fatigaret ruinis,</TextUnit>
    <TextUnit id="2969" loc="4.14.20">indomitas prope qualis undas</TextUnit>
    <TextUnit id="2970" loc="4.14.21">exercet Auster Pleiadum choro</TextUnit>
    <TextUnit id="2971" loc="4.14.22">scindente nubis, inpiger hostium</TextUnit>
    <TextUnit id="2972" loc="4.14.23">vexare turmas et frementem</TextUnit>
    <TextUnit id="2973" loc="4.14.24">mittere equum medios per ignis.</TextUnit>
    <TextUnit id="2974" loc="4.14.25">sic tauriformis volvitur Aufidus,</TextUnit>
    <TextUnit id="2975" loc="4.14.26">qui regna Dauni praefluit Apuli,</TextUnit>
    <TextUnit id="2976" loc="4.14.27">cum saevit horrendamque cultis</TextUnit>
    <TextUnit id="2977" loc="4.14.28">diluviem meditatur agris,</TextUnit>
    <TextUnit id="2978" loc="4.14.29">ut barbarorum Claudius agmina</TextUnit>
    <TextUnit id="2979" loc="4.14.30">ferrata vasto diruit impetu</TextUnit>
    <TextUnit id="2980" loc="4.14.31">primosque et extremos metendo</TextUnit>
    <TextUnit id="2981" loc="4.14.32">stravit humum sine clade victor,</TextUnit>
    <TextUnit id="2982" loc="4.14.33">te copias, te consilium et tuos</TextUnit>
    <TextUnit id="2983" loc="4.14.34">praebente divos. nam tibi quo die</TextUnit>
    <TextUnit id="2984" loc="4.14.35">portus Alexandrea supplex</TextUnit>
    <TextUnit id="2985" loc="4.14.36">et vacuam patefecit aulam,</TextUnit>
    <TextUnit id="2986" loc="4.14.37">Fortuna lustro prospera tertio</TextUnit>
    <TextUnit id="2987" loc="4.14.38">belli secundos reddidit exitus</TextUnit>
    <TextUnit id="2988" loc="4.14.39">laudemque et optatum peractis</TextUnit>
    <TextUnit id="2989" loc="4.14.40">imperiis decus adrogavit.</TextUnit>
    <TextUnit id="2990" loc="4.14.41">te Cantaber non ante domabilis</TextUnit>
    <TextUnit id="2991" loc="4.14.42">Medusque et Indus, te profugus Scythes</TextUnit>
    <TextUnit id="2992" loc="4.14.43">miratur, o tutela praesens</TextUnit>
    <TextUnit id="2993" loc="4.14.44">Italiae dominaeque Romae.</TextUnit>
    <TextUnit id="2994" loc="4.14.45">te fontium qui celat origines</TextUnit>
    <TextUnit id="2995" loc="4.14.46">Nilusque et Hister, te rapidus Tigris,</TextUnit>
    <TextUnit id="2996" loc="4.14.47">te beluosus qui remotis</TextUnit>
    <TextUnit id="2997" loc="4.14.48">obstrepit Oceanus Britannis,</TextUnit>
    <TextUnit id="2998" loc="4.14.49">te non paventis funera Galliae</TextUnit>
    <TextUnit id="2999" loc="4.14.50">duraeque tellus audit Hiberiae,</TextUnit>
    <TextUnit id="3000" loc="4.14.51">te caede gaudentes Sygambri</TextUnit>
    <TextUnit id="3001" loc="4.14.52">conpositis venerantur armis.</TextUnit>
    <TextUnit id="3002" loc="4.15.1">Phoebus volentem proelia me loqui</TextUnit>
    <TextUnit id="3003" loc="4.15.2">victas et urbis increpuit lyra,</TextUnit>
    <TextUnit id="3004" loc="4.15.3">ne parva Tyrrhenum per aequor</TextUnit>
    <TextUnit id="3005" loc="4.15.4">vela darem. tua, Caesar, aetas</TextUnit>
    <TextUnit id="3006" loc="4.15.5">fruges et agris rettulit uberes</TextUnit>
    <TextUnit id="3007" loc="4.15.6">et signa nostro restituit Iovi</TextUnit>
    <TextUnit id="3008" loc="4.15.7">derepta Parthorum superbis</TextUnit>
    <TextUnit id="3009" loc="4.15.8">postibus et vacuum duellis</TextUnit>
    <TextUnit id="3010" loc="4.15.9">Ianum Quirini clausit et ordinem</TextUnit>
    <TextUnit id="3011" loc="4.15.10">rectum evaganti frena licentiae</TextUnit>
    <TextUnit id="3012" loc="4.15.11">iniecit emovitque culpas</TextUnit>
    <TextUnit id="3013" loc="4.15.12">et veteres revocavit artis,</TextUnit>
    <TextUnit id="3014" loc="4.15.13">per quas Latinum nomen et Italae</TextUnit>
    <TextUnit id="3015" loc="4.15.14">crevere vires famaque et imperi</TextUnit>
    <TextUnit id="3016" loc="4.15.15">porrecta maiestas ad ortus</TextUnit>
    <TextUnit id="3017" loc="4.15.16">solis ab Hesperio cubili.</TextUnit>
    <TextUnit id="3018" loc="4.15.17">custode rerum Caesare non furor</TextUnit>
    <TextUnit id="3019" loc="4.15.18">civilis aut vis exiget otium,</TextUnit>
    <TextUnit id="3020" loc="4.15.19">non ira, quae procudit ensis</TextUnit>
    <TextUnit id="3021" loc="4.15.20">et miseras inimicat urbis.</TextUnit>
    <TextUnit id="3022" loc="4.15.21">non qui profundum Danuvium bibunt</TextUnit>
    <TextUnit id="3023" loc="4.15.22">edicta rumpent Iulia, non Getae,</TextUnit>
    <TextUnit id="3024" loc="4.15.23">non Seres infidique Persae,</TextUnit>
    <TextUnit id="3025" loc="4.15.24">non Tanain prope flumen orti.</TextUnit>
    <TextUnit id="3026" loc="4.15.25">nosque et profestis lucibus et sacris</TextUnit>
    <TextUnit id="3027" loc="4.15.26">inter iocosi munera Liberi</TextUnit>
    <TextUnit id="3028" loc="4.15.27">cum prole matronisque nostris,</TextUnit>
    <TextUnit id="3029" loc="4.15.28">rite deos prius adprecati,</TextUnit>
    <TextUnit id="3030" loc="4.15.29">virtute functos more patrum duces</TextUnit>
    <TextUnit id="3031" loc="4.15.30">Lydis remixto carmine tibiis</TextUnit>
    <TextUnit id="3032" loc="4.15.31">Troiamque et Anchisen et almae</TextUnit>
    <TextUnit id="3033" loc="4.15.32">progeniem Veneris canemus.</TextUnit>
  </Text>
</TessDocument>
