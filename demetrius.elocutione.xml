<?xml version="1.0" encoding="UTF-8"?>
<TessDocument id="demetrius.elocutione">
  <Metadata>
    <Author>demetrius</Author>
    <Display>Libro de Elocutione</Display>
    <Abbr>deme. eloc.</Abbr>
    <Lang>grc</Lang>
    <Prose>1</Prose>
    <PrintSource>Demetrius of Phaleron. Demetrius On style. W. Rhys (William Rhys) Roberts. Cambridge University Press. Cambridge, UK. 1902. Keyboarding.</PrintSource>
    <DigitalSourceDisplay>Perseus</DigitalSourceDisplay>
    <DigitalSourceURL>http://www.perseus.tufts.edu/hopper/text?doc=Perseus%3atext%3a2008.01.0630</DigitalSourceURL>
    <AddedBy/>
    <URI>urn:cts:greekLit:tlg0613.tlg001.perseus-grc1</URI>
  </Metadata>
  <Parts><Part id="1"><Display>Book 1</Display><MaskLower>0</MaskLower><MaskUpper>34</MaskUpper><LocusLower>1.1</LocusLower><LocusUpper>1.35</LocusUpper></Part><Part id="2"><Display>Book 2</Display><MaskLower>35</MaskLower><MaskUpper>126</MaskUpper><LocusLower>2.36</LocusLower><LocusUpper>2.127</LocusUpper></Part><Part id="3"><Display>Book 3</Display><MaskLower>127</MaskLower><MaskUpper>188</MaskUpper><LocusLower>3.128</LocusLower><LocusUpper>3.189</LocusUpper></Part><Part id="4"><Display>Book 4</Display><MaskLower>189</MaskLower><MaskUpper>238</MaskUpper><LocusLower>4.190</LocusLower><LocusUpper>4.239</LocusUpper></Part><Part id="5"><Display>Book 5</Display><MaskLower>239</MaskLower><MaskUpper>303</MaskUpper><LocusLower>5.240</LocusLower><LocusUpper>5.304</LocusUpper></Part></Parts><Text>
    <TextUnit id="0" loc="1.1">̔́Ωσπερ ἡ ποίησις διαιρεῖται τοῖς μέτροις, οἷον ἡμιμέτροις ἢ ἑξαμέτροις ἢ τοῖς ἄλλοις, οὕτω καὶ τὴν ἑρμηνείαν τὴν λογικὴν διαιρεῖ καὶ διακρίνει τὰ καλούμενα κῶλα, καθάπερ ἀναπαύοντα τὸν λέγοντά τε καὶ τὰ λεγόμενα αὐτά, καὶ ἐν πολλοῖς ὅροις ὁρίζοντα τὸν λόγον, ἐπεί τοι μακρὸς ἂν εἴη καὶ ἄπειρος καὶ ἀτεχνῶς πνίγων τὸν λέγοντα.</TextUnit>
    <TextUnit id="1" loc="1.2">Βούλεται μέντοι διάνοιαν ἀπαρτίζειν τὰ κῶλα ταῦτα, ποτὲ μὲν ὅλην διάνοιαν, οἷον ὡς ̔Εκαταῖός φησιν ἐν τῇ ἀρχῇ τῆς ἱστορίας, ̔̔Εκαταῖος Μιλήσιος ὧδε μυθεῖται:̓ συνείληπται γὰρ διάνοια τῷ κώλῳ ὅλῳ ὅλη, καὶ ἄμφω συγκαταλήγουσιν. ἐνίοτε μέντοι τὸ κῶλον ὅλην μὲν οὐ συμπεραιοῖ διάνοιαν, μέρος δὲ ὅλης ὅλον: ὡς γὰρ τῆς χειρὸς οὔσης ὅλου τινὸς μέρη αὐτῆς ὅλα ὅλης ἐστίν, οἷον δάκτυλοι καὶ πῆχυς: ἰδίαν γὰρ περιγραφὴν ἔχει τούτων τῶν μερῶν ἕκαστον, καὶ ἴδια μέρη: οὕτω καὶ διανοίας τινὸς ὅλης οὔσης μεγάλης ἐμπεριλαμβάνοιτ̓ ἂν μέρη τινὰ αὐτῆς ὁλόκληρα ὄντα καὶ αὐτά.</TextUnit>
    <TextUnit id="2" loc="1.3">̔́Ωσπερ ἐν τῇ ἀρχῇ τῆς ̓Αναβάσεως τῆς Ξενοφῶντος τὸ τοιοῦτον, ̔Δαρείου καὶ Παρυσάτιδοσ̓ μέχρι τοῦ ̔νεώτερος δὲ Κῦρος,̓ συντετελεσμένη πᾶσα διάνοιά ἐστιν: τὰ δ̓ ἐν αὐτῇ κῶλα δύο μέρη μὲν αὐτῆς ἑκάτερόν ἐστι, διάνοια δὲ ἐν ἑκατέρῳ πληροῦταί τις, ἴδιον ἔχουσα πέρας, οἷον ̔Δαρείου καὶ Παρυσάτιδος γίνονται παῖδες.̓ ἔχει γάρ τινα ὁλοκληρίαν ἡ διάνοια αὐτὴ καθ̓ αὑτήν, ὅτι ἐγένοντο Δαρείῳ καὶ Παρυσάτιδι παῖδες. καὶ ὡσαύτως τὸ ἕτερον κῶλον, ὅτι ̔πρεσβύτερος μὲν ̓Αρταξέρξης, νεώτερος δὲ Κῦρος.̓ ὥστε τὸ μὲν κῶλον, ὡς φημί, διάνοιαν περιέξει τινὰ πάντη πάντως, ἤτοι ὅλην ἢ μέρος ὅλης ὅλον.</TextUnit>
    <TextUnit id="3" loc="1.4">Δεῖ δὲ οὔτε πάνυ μακρὰ ποιεῖν τὰ κῶλα, ἐπεί τοι γίνεται ἄμετρος ἡ σύνθεσις ἢ δυσπαρακολούθητος: οὐδὲ γὰρ ἡ ποιητικὴ ὑπὲρ ἑξάμετρον ἦλθεν, εἰ μή που ἐν ὀλίγοις: γελοῖον γὰρ τὸ μέτρον ἄμετρον εἶναι, καὶ καταλήγοντος τοῦ μέτρου ἐπιλελῆσθαι ἡμᾶς πότε ἤρξατο. οὔτε δὴ τὸ μῆκος τῶν κώλων πρέπον τοῖς λόγοις διὰ τὴν ἀμετρίαν, οὔτε ἡ μικρότης, ἐπεί τοι γίνοιτ̓ ἂν ἡ λεγομένη ξηρὰ σύνθεσις, οἷον ἡ τοιάδε ̔ὁ βίος βραχύς, ἡ τέχνη μακρά, ὁ καιρὸς ὀξύς.̓ κατακεκομμένη γὰρ ἔοικεν ἡ σύνθεσις καὶ κεκερματισμένη, καὶ εὐκαταφρόνητος διὰ τὸ μικρὰ σύμπαντα ἔχειν.</TextUnit>
    <TextUnit id="4" loc="1.5">Γίνεται μὲν οὖν ποτε καὶ μακροῦ κώλου καιρός, οἷον ἐν τοῖς μεγέθεσιν, ὡς ὁ Πλάτων φησί, ̔τὸ γὰρ δὴ πᾶν τόδε τοτὲ μὲν αὐτὸς ὁ θεὸς πορευόμενον συμποδηγεῖ καὶ συγκυκλεῖ.̓ σχεδὸν γὰρ τῷ μεγέθει τοῦ κώλου συνεξῆρται καὶ ὁ λόγος. διὰ τοῦτο καὶ ἑξάμετρον ἡρῷόν τε ὀνομάζεται ὑπὸ τοῦ μήκους καὶ πρέπον  ἥρωσιν, καὶ  οὐκ ἂν τὴν ̔Ομήρου ̓Ιλιάδα πρεπόντως τις γράψειεν τοῖς ̓Αρχιλόχου βραχέσιν, οἷον ἀχνυμένη σκυτάλη καὶ τίς σὰς παρήειρε φρένας; οὐδὲ τοῖς ̓Ανακρέοντος, ὡς τὸ φέῤ ὕδωρ, φέῤ οἶνον, ὦ παῖ: μεθύοντος γὰρ ὁ ῥυθμὸς ἀτεχνῶς γέροντος, οὐ μαχομένου ἥρωος.</TextUnit>
    <TextUnit id="5" loc="1.6">Μακροῦ μὲν δὴ κώλου καιρὸς γίνοιτ̓ ἄν ποτε διὰ ταῦτα: γίνοιτο δ̓ ἄν ποτε καὶ βραχέος, οἷον ἤτοι μικρόν τι ἡμῶν λεγόντων, ὡς ὁ Ξενοφῶν φησιν, ὅτι ἀφίκοντο οἱ ̔́Ελληνες ἐπὶ τὸν Τηλεβόαν ποταμόν: ̔οὗτος δὲ ἦν μέγας μὲν οὔ, καλὸς δέ.̓ τῇ γὰρ μικρότητι καὶ ἀποκοπῇ τοῦ ῥυθμοῦ συνανεφάνη καὶ ἡ μικρότης τοῦ ποταμοῦ καὶ χάρις: εἰ δὲ οὕτως ἐκτείνας αὐτὸ εἶπεν, ̔οὗτος δὲ μεγέθει μὲν ἦν ἐλάττων τῶν πολλῶν, κάλλει δὲ ὑπερεβάλλετο πάντας,̓ τοῦ πρέποντος ἀπετύγχανεν ἄν, καὶ ἐγίγνετο ὁ λεγόμενος ψυχρός: ἀλλὰ περὶ ψυχρότητος μὲν ὕστερον λεκτέον.</TextUnit>
    <TextUnit id="6" loc="1.7">Τῶν δὲ μικρῶν κώλων κἀν δεινότητι χρῆσίς ἐστι: δεινότερον γὰρ τὸ ἐν ὀλίγῳ πολὺ ἐμφαινόμενον καὶ σφοδρότερον, διὸ καὶ οἱ Λάκωνες βραχυλόγοι ὑπὸ δεινότητος: καὶ τὸ μὲν ἐπιτάσσειν σύντομον καὶ βραχύ, καὶ πᾶς δεσπότης δούλῳ μονοσύλλαβος, τὸ δὲ ἱκετεύειν μακρὸν καὶ τὸ ὀδύρεσθαι. αἱ Λιταὶ καθ̓ ̔́Ομηρον καὶ χωλαὶ καὶ ῥυσαὶ ὑπὸ βραδυτῆτος, τουτέστιν ὑπὸ μακρολογίας, καὶ οἱ γέροντες μακρολόγοι διὰ τὴν ἀσθένειαν.</TextUnit>
    <TextUnit id="7" loc="1.8">Παράδειγμα δὲ βραχείας συνθέσεως τὸ ̔Λακεδαίμόνιοι Φιλίππῳ: Διονύσιος ἐν Κορίνθῳ.̓ πολὺ γὰρ δεινότερον  φαίνεται ῥηθὲν οὕτω βραχέως, ἢ εἴπερ αὐτὸ μακρῶς ἐκτείναντες εἶπον, ὅτι ὁ Διονύσιός ποτε μέγας ὢν τύραννος ὥσπερ σὺ ὅμως νῦν ἰδιωτεύων οἰκεῖ Κόρινθον. οὐ γὰρ ἔτι διὰ πολλῶν ῥηθὲν ἐπιπλήξει ἐῴκει, ἀλλὰ διηγήματι, καὶ μᾶλλόν τινι διδάσκοντι, οὐκ ἐκφοβοῦντι: οὕτως ἐκτεινόμενον ἐκλύεται τοῦ λόγου τὸ θυμικὸν καὶ σφοδρόν. ὥσπερ τὰ θηρία συστρέψαντα ἑαυτὰ μάχεται, τοιαύτη τις ἂν εἴη συστροφὴ καὶ λόγου καθάπερ ἐσπειραμένου πρὸς δεινότητα.</TextUnit>
    <TextUnit id="8" loc="1.9">̔Η δὲ τοιαύτη βραχύτης κατὰ τὴν σύνθεσιν κόμμα ὀνομάζεται. ὁρίζονται δ̓ αὐτὸ ὧδε, κόμμα ἐστὶν τὸ κώλου ἔλαττον, οἷον τὸ προειρημένον, τό τε ̔Διονύσιος ἐν Κορίνθῳ,̓ καὶ τὸ ̔γνῶθι σεαυτόν,̓ καὶ τὸ ̔ἕπου θεῷ,̓ τὰ τῶν σοφῶν. ἔστι γὰρ καὶ ἀποφθεγματικὸν ἡ βραχύτης καὶ γνωμολογικόν, καὶ σοφώτερον τὸ ἐν ὀλίγῳ πολλὴν διάνοιαν ἠθροῖσθαι, καθάπερ ἐν τοῖς σπέρμασιν δένδρων ὅλων  δυνάμεις: εἰ δ̓ ἐκτείνοιτό τις τὴν γνώμην ἐν μακροῖς, διδασκαλία γίνεταί τις καὶ ῥητορεία ἀντὶ γνώμης.</TextUnit>
    <TextUnit id="9" loc="1.10">Τῶν μέντοι κώλων καὶ κομμάτων τοιούτων συντιθεμένων πρὸς ἄλληλα συνίστανται αἱ περίοδοι ὀνομαζόμεναι. ἔστιν γὰρ ἡ περίοδος σύστημα ἐκ κώλων ἢ κομμάτων εὐκαταστρόφως εἰς τὴν διάνοιαν τὴν ὑποκειμένην ἀπηρτισμένον, οἷον ̔μάλιστα μὲν εἵνεκα τοῦ νομίζειν συμφέρειν τῇ πόλει λελύσθαι τὸν νόμον, εἶτα καὶ τοῦ παιδὸς εἵνεκα τοῦ Χαβρίου, ὡμολόγησα τούτοις, ὡς ἂν οἷός τε ὦ, συνερεῖν:̓ αὕτη γὰρ ἡ περίοδος ἐκ τριῶν κώλων οὖσα καμπήν τέ τινα καὶ συστροφὴν ἔχει κατὰ τὸ τέλος.</TextUnit>
    <TextUnit id="10" loc="1.11">̓Αριστοτέλης δὲ ὁρίζεται τὴν περίοδον οὕτως, ̔περίοδός ἐστι λέξις ἀρχὴν ἔχουσα καὶ τελευτήν,̓ μάλα  καλῶς καὶ πρεπόντως ὁρισάμενος: εὐθὺς γὰρ ὁ τὴν περίοδον λέγων ἐμφαίνει, ὅτι ἦρκταί ποθεν καὶ ἀποτελευτήσει ποι καὶ ἐπείγεται εἴς τι τέλος, ὥσπερ οἱ δρομεῖς ἀφεθέντες: καὶ γὰρ ἐκείνων συνεμφαίνεται τῇ ἀρχῇ τοῦ δρόμου τὸ τέλος. ἔνθεν καὶ περίοδος ὠνομάσθη, ἀπεικασθεῖσα ταῖς ὁδοῖς ταῖς κυκλοειδέσι καὶ περιωδευμέναις. καθόλου οὐδὲν ἡ περίοδός ἐστι πλὴν ποιὰ σύνθεσις. εἰ γοῦν λυθείη αὐτῆς τὸ περιωδευμένον καὶ μετασυντεθείη, τὰ μὲν πράγματα μένει τὰ αὐτά, περίοδος δὲ οὐκ ἔσται, οἷον εἰ τὴν προειρημένην τις τοῦ Δημοσθένους περίοδον ἀναστρέψας εἴποι ὧδέ πως, ̔συνερῶ τούτοις, ὦ ἄνδρες ̓Αθηναῖοι: φίλος γάρ μοί ἐστιν ὁ υἱὸς Χαβρίου, πολὺ δὲ μᾶλλον τούτου ἡ πόλις, ᾗ συνειπεῖν με δίκαιόν ἐστιν.̓ οὐ γὰρ ἔτι οὐδαμοῦ ἡ περίοδος εὑρίσκεται.</TextUnit>
    <TextUnit id="11" loc="1.12">Γένεσις δ̓ αὐτῆς ἥδε. τῆς ἑρμηνείας ἡ μὲν ὀνομάζεται κατεστραμμένη, οἷον ἡ κατὰ περιόδους ἔχουσα, ὡς ἡ τῶν ̓Ισοκρατείων ῥητορειῶν καὶ Γοργίου καὶ ̓Αλκιδάμαντος: ὅλαι γὰρ διὰ περιόδων εἰσὶν συνεχῶν οὐδέν τι ἔλαττον ἤπερ ἡ ̔Ομήρου ποίησις δἰ ἑξαμέτρων: ἡ δέ τις διῃρημένη ἑρμηνεία καλεῖται, ἡ εἰς κῶλα λελυμένη οὐ μάλα ἀλλήλοις συνηρτημένα, ὡς ἡ ̔Εκαταίου, καὶ τὰ πλεῖστα τῶν ̔Ηροδότου, καὶ ὅλως ἡ ἀρχαία πᾶσα. παράδειγμα αὐτῆς, ̔̔Εκαταῖος Μιλήσιος ὧδε μυθεῖται: τάδε γράφω, ὥς μοι δοκεῖ ἀληθέα εἶναι: οἱ γὰρ ̔Ελλήνων λόγοι πολλοί τε καὶ γελοῖοι, ὡς ἐμοὶ φαίνονται, εἰσίν.̓ ὥσπερ γὰρ σεσωρευμένοις ἐπ̓ ἀλλήλοις τὰ κῶλα ἔοικεν καὶ ἐπερριμμένοις καὶ οὐκ ἔχουσιν σύνδεσιν οὐδ̓ ἀντέρεισιν, οὐδὲ βοηθοῦντα ἀλλήλοις ὥσπερ ἐν ταῖς περιόδοις.</TextUnit>
    <TextUnit id="12" loc="1.13">̓́Εοικε γοῦν τὰ μὲν περιοδικὰ κῶλα τοῖς λίθοις τοῖς ἀντερείδουσι τὰς περιφερεῖς στέγας καὶ συνέχουσι, ﻿ τὰ δὲ τῆς διαλελυμένης ἑρμηνείας διερριμμένοις πλησίον λίθοις μόνον  καὶ οὐ συγκειμένοις.</TextUnit>
    <TextUnit id="13" loc="1.14">Διὸ καὶ περιεξεσμένον ἔχει τι ἡ ἑρμηνεία ἡ πρὶν καὶ εὐσταλές, ὥσπερ καὶ τὰ ἀρχαῖα ἀγάλματα, ὧν τέχνη ἐδόκει ἡ συστολὴ καὶ ἰσχνότης, ἡ δὲ τῶν μετὰ ταῦτα ἑρμηνεία τοῖς Φειδίου ἔργοις ἤδη ἔοικεν ἔχουσά τι καὶ μεγαλεῖον καὶ ἀκριβὲς ἅμα.</TextUnit>
    <TextUnit id="14" loc="1.15">Δοκιμάζω γὰρ δὴ ἔγωγε μήτε περιόδοις ὅλον τὸν λόγον συνείρεσθαι, ὡς ὁ Γοργίου, μήτε διαλελύσθαι ὅλον, ὡς τὰ ἀρχαῖα, ἀλλὰ μεμῖχθαι μᾶλλον δἰ ἀμφοτέρων: οὕτω γὰρ καὶ ἐγκατάσκευος ἔσται καὶ ἁπλοῦς ἅμα, καὶ ἐξ ἀμφοῖν ἡδύς, καὶ οὔτε μάλα ἰδιωτικός, οὔτε μάλα σοφιστικός. τῶν δὲ τὰς πυκνὰς περιόδους λεγόντων οὐδ̓ αἱ κεφαλαὶ ῥᾳδίως ἑστᾶσιν, ὡς ἐπὶ τῶν οἰνωμένων, οἵ τε ἀκούοντες ναυτιῶσι διὰ τὸ ἀπίθανον, τοτὲ δὲ καὶ ἐκφωνοῦσι τὰ τέλη τῶν περιόδων προειδότες καὶ προαναβοῶσι.</TextUnit>
    <TextUnit id="15" loc="1.16">Τῶν δὲ περιόδων αἱ μικρότεραι μὲν ἐκ δυοῖν κώλοιν συντίθενται, αἱ μέγισται δὲ ἐκ τεττάρων: τὸ δ̓ ὑπὲρ τέτταρα οὐκέτ̓ ἂν ἐντὸς εἴη περιοδικῆς συμμετρίας.</TextUnit>
    <TextUnit id="16" loc="1.17">Γίνονται δὲ καὶ τρίκωλοί τινες: καὶ μονόκωλοι δέ, ἃς καλοῦσιν ἁπλᾶς περιόδους. ὅταν γὰρ τὸ κῶλον μῆκός τε ἔχῃ καὶ καμπὴν κατὰ τὸ τέλος, τότε μονόκωλος περίοδος γίνεται, καθάπερ ἡ τοιάδε, ̔̔Ηροδότου ̔Αλικαρνασῆος ἱστορίης ἀπόδεξις ἥδε.̓ καὶ πάλιν, ̔ἡ γὰρ σαφὴς φράσις πολὺ φῶς παρέχεται ταῖς τῶν ἀκουόντων διανοίαις.̓ ὑπ̓ ἀμφοῖν μέντοι συνίσταται ἡ ἁπλῆ περίοδος, καὶ ὑπὸ τοῦ μήκους καὶ ὑπὸ τῆς καμπῆς τῆς περὶ τὸ τέλος, ὑπὸ δὲ θατέρου οὐδέ ποτε.</TextUnit>
    <TextUnit id="17" loc="1.18">̓Εν δὲ ταῖς συνθέτοις περιόδοις τὸ τελευταῖον κῶλον μακρότερον χρὴ εἶναι, καὶ ὥσπερ περιέχον καὶ περιειληφὸς τἄλλα. οὕτω γὰρ μεγαλοπρεπὴς ἔσται καὶ  σεμνὴ περίοδος, εἰς σεμνὸν καὶ μακρὸν λήγουσα κῶλον: εἰ δὲ μή, ἀποκεκομμένη καὶ χωλῇ ὁμοία. παράδειγμα δ̓ αὐτῆς τὸ τοιοῦτον, ̔οὐ γὰρ τὸ εἰπεῖν καλῶς καλόν, ἀλλὰ τὸ εἰπόντα δρᾶσαι τὰ εἰρημένα.̓</TextUnit>
    <TextUnit id="18" loc="1.19">Τρία δὲ γένη περιόδων ἐστίν, ἱστορική, διαλογική, ῥητορική. ἱστορικὴ μὲν ἡ μήτε περιηγμένη, μήτ̓ ἀνειμένη σφόδρα, ἀλλὰ μεταξὺ ἀμφοῖν, ὡς μήτε ῥητορικὴ δόξειεν καὶ ἀπίθανος διὰ τὴν περιαγωγήν, τὸ σεμνόν τε ἔχουσα καὶ ἱστορικὸν ἐκ τῆς ἁπλότητος, οἷον ἡ τοιάδε, ̔Δαρείου καὶ Παρυσάτιδος γίγνονταἰ μέχρι τοῦ ̔νεώτερος δὲ Κῦρος.̓ ἑδραίᾳ γάρ τινι καὶ ἀσφαλεῖ καταλήξει ἔοικεν αὐτῆς ἡ ἀπόθεσις.</TextUnit>
    <TextUnit id="19" loc="1.20">Τῆς δὲ ῥητορικῆς περιόδου συνεστραμμένον τὸ εἶδος καὶ κυκλικὸν καὶ δεόμενον στρογγύλου στόματος καὶ χειρὸς συμπεριαγομένης τῷ ῥυθμῷ, οἷον τῆς ̔μάλιστα μὲν εἵνεκα τοῦ νομίζειν συμφέρειν τῇ πόλει λελύσθαι τὸν νόμον, εἶτα καὶ τοῦ παιδὸς εἵνεκα τοῦ Χαβρίου,  ὡμολόγησα τούτοις, ὡς ἂν οἷός τε ὦ, συνερεῖν.̓ σχεδὸν γὰρ εὐθὺς ἐκ τῆς ἀρχῆς ἡ περίοδος ἡ τοιάδε συνεστραμμένον τι ἔχει καὶ ἐμφαῖνον, ὅτι οὐκ ἂν ἀπολήξειεν εἰς ἁπλοῦν τέλος.</TextUnit>
    <TextUnit id="20" loc="1.21">Διαλογικὴ δέ ἐστι περίοδος ἡ ἔτι ἀνειμένη καὶ ἁπλουστέρα τῆς ἱστορικῆς, καὶ μόλις ἐμφαίνουσα, ὅτι περίοδός ἐστιν, ὥσπερ ἡ τοιάδε, ̔κατέβην χθὲς εἰς τὸν Πειραιᾶ̓ μέχρι τοῦ ̔ἅτε νῦν πρῶτον ἄγοντες.̓ ἐπέρριπται γὰρ ἀλλήλοις τὰ κῶλα ἐφ̓ ἑτέρῳ ἕτερον, ὥσπερ ἐν τοῖς διαλελυμένοις λόγοις, καὶ ἀπολήξαντες μόλις ἂν ἐννοηθεῖμεν κατὰ τὸ τέλος, ὅτι τὸ λεγόμενον περίοδος ἦν. δεῖ γὰρ μεταξὺ διῃρημένης τε καὶ κατεστραμμένης λέξεως τὴν διαλογικὴν περίοδον γράφεσθαι, καὶ μεμιγμένην ὁμοίαν ἀμφοτέροις. περιόδων μὲν εἴδη τοσάδε.</TextUnit>
    <TextUnit id="21" loc="1.22">Γίνονται δὲ καὶ ἐξ ἀντικειμένων κώλων περίοδοι, ἀντικειμένων δὲ ἤτοι τοῖς πράγμασιν, οἷον ̔πλέων μὲν διὰ τῆς ἠπείρου, πεζεύων δὲ διὰ τῆς θαλάσσης,̓ ἤ ἀμφοτέροις, τῇ τε λέξει καὶ τοῖς πράγμασιν, ὥσπερ ἡ αὐτὴ περίοδος ὧδε ἔχει.</TextUnit>
    <TextUnit id="22" loc="1.23">Κατὰ δὲ τὰ ὀνόματα μόνον ἀντικείμενα κῶλα τοιάδε ἐστίν, οἷον ὡς ὁ τὴν ̔Ελένην παραβαλὼν τῷ ̔Ηρακλεῖ φησιν, ὅτι ̔τῷ μὲν ἐπίπονον καὶ πολυκίνδυνον τὸν βίον ἐποίησεν, τῆς δὲ περίβλεπτον καὶ περιμάχητον τὴν φύσιν κατέστησεν.̓ ἀντίκειται γὰρ καὶ ἄρθρον ἄρθρῳ, καὶ σύνδεσμος συνδέσμῳ, ὅμοια ὁμοίοις, καὶ τἄλλα δὲ κατὰ τὸν αὐτὸν τρόπον, τῷ μὲν ̔ἐποίησεν̓ τὸ ̔κατέστησεν,̓ τῷ δὲ ̔ἐπίπονον̓ τὸ ̔περίβλεπτον,̓ τῷ δὲ ̔πολυκίνδυνον̓ τὸ ̔περιμάχητον,̓ καὶ ὅλως ἓν πρὸς ἕν, ὅμοιον παῤ ὅμοιον, ἡ ἀνταπόδοσις.</TextUnit>
    <TextUnit id="23" loc="1.24">̓́Εστι δὲ κῶλα, ἃ μὴ ἀντικείμενα ἐμφαίνει τινὰ ἀντίθεσιν διὰ τὸ τῷ σχήματι ἀντιθέτως γεγράφθαι, καθάπερ τὸ παῤ ̓Επιχάρμῳ τῷ ποιητῇ πεπαιγμένον, ὅτι ̔τόκα μὲν ἐν τήνοις ἐγὼν ἦν, τόκα δὲ παρὰ τήνοις ἐγών.̓ τὸ αὐτὸ μὲν γὰρ εἴρηται, καὶ οὐδὲν ἐναντίον: ὁ δὲ τρόπος τῆς ἑρμηνείας μεμιμημένος ἀντίθεσίν τινα πλανῶντι ἔοικεν. ἀλλ̓ οὗτος μὲν ἴσως γελωτοποιῶν οὕτως ἀντέθηκεν, καὶ ἅμα σκώπτων τοὺς ῥήτορας.</TextUnit>
    <TextUnit id="24" loc="1.25">̓́Εστι δὲ καὶ παρόμοια κῶλα, ἅτινα παρόμοια δὴ τοῖς ἐπ̓ ἀρχῆς, οἷον δωρητοί τε πέλοντο, παράρητοί τ̓ ἐπέεσσιν: ἢ ὡς ἐπὶ τέλους, ὡς ἡ τοῦ Πανηγυρικοῦ ἀρχή, ̔πολλάκις ἐθαύμασα τῶν τὰς πανηγύρεις συναγαγόντων καὶ τοὺς γυμνικοὺς ἀγῶνας καταστησάντων.̓ εἶδος δὲ τοῦ παρομοίου τὸ ἰσόκωλον, ἐπὰν ἴσας ἔχῃ τὰ κῶλα τὰς συλλαβάς,  ὥσπερ Θουκυδίδῃ, ̔ὡς οὔτε ὧν πυνθάνονται ἀπαξιούντων τὸ ἔργον, οἷς τε ἐπιμελὲς εἴη εἰδέναι οὐκ ὀνειδιζόντων:̓ ἰσόκωλον μὲν δὴ τοῦτο.</TextUnit>
    <TextUnit id="25" loc="1.26">̔Ομοιοτέλευτα δέ ἐστι τὰ εἰς ὅμοια καταλήγοντα, ἤτοι εἰς ὀνόματα ταὐτά, ὥσπερ ἔχει ἐπὶ τοῦ ̔σὺ δ̓ αὐτὸν καὶ ζῶντα ἔλεγες κακῶς, καὶ νῦν θανόντα  γράφεις κακῶς:̓ ἢ ὅταν εἰς συλλαβὴν καταλήγῃ τὴν αὐτήν, ὥσπερ τὰ ἐκ τοῦ Πανηγυρικοῦ προειρημένα.</TextUnit>
    <TextUnit id="26" loc="1.27">Χρῆσις δὲ τῶν τοιούτων κώλων ἐπισφαλής. οὔτε γὰρ δεινῶς λέγοντι ἐπιτήδεια: ἐκλύει γὰρ τὴν δεινότητα ἡ περὶ αὐτὰ τερθρεία καὶ φροντίς. δῆλον δ̓ ἡμῖν τοῦτο ποιεῖ Θεόπομπος. κατηγορῶν γὰρ τῶν Φιλίππου φίλων φησίν, ̔ἀνδροφόνοι δὲ τὴν φύσιν ὄντες, ἀνδροπόρνοι τὸν τρόπον ἦσαν: καὶ ἐκαλοῦντο μὲν ἑταῖροι, ἦσαν δὲ ἑταῖραι.̓ ἡ γὰρ ὁμοιότης ἡ περὶ τὰ κῶλα καὶ ἀντίθεσις ἐκλύει τὴν δεινότητα διὰ τὴν κακοτεχνίαν. θυμὸς γὰρ τέχνης οὐ δεῖται, ἀλλὰ δεῖ τρόπον τινὰ αὐτοφυᾶ εἶναι ἐπὶ τῶν τοιούτων κατηγοριῶν καὶ ἁπλᾶ τὰ λεγόμενα.</TextUnit>
    <TextUnit id="27" loc="1.28">Οὔτε δῆτα ἐν δεινότητι χρήσιμα τὰ τοιαῦτα, ὡς ἔδειξα, οὔτε ἐν πάθεσι καὶ ἤθεσιν: ἁπλοῦν γὰρ εἶναι βούλεται καὶ ἀποίητον τὸ πάθος, ὁμοίως δὲ καὶ τὸ ἦθος. ἐν γοῦν τοῖς ̓Αριστοτέλους περὶ δικαιοσύνης ὁ τὴν ̓Αθηναίων πόλιν ὀδυρόμενος εἰ μὲν οὕτως εἴποι ὅτι ̔ποίαν τοιαύτην πόλιν εἷλον τῶν ἐχθρῶν, οἵαν τὴν ἰδίαν πόλιν ἀπώλεσαν,̓ ἐμπαθῶς ἂν εἰρηκὼς εἴη καὶ ὀδυρτικῶς: εἰ δὲ παρόμοιον αὐτὸ ποιήσει: ̔ποίαν γὰρ πόλιν τῶν ἐχθρῶν τοιαύτην ἔλαβον, ὁποίαν τὴν ἰδίαν ἀπέβαλον,̓ οὐ μὰ τὸν Δία πάθος κινήσει οὐδὲ ἔλεον, ἀλλὰ τὸν καλούμενον κλαυσιγέλωτα. τὸ γὰρ ἐν πενθοῦσι παίζειν, κατὰ τὴν παροιμίαν, τὸ τὰ τοιαῦτα ἐν τοῖς πάθεσι κακοτεχνεῖν ἐστι.</TextUnit>
    <TextUnit id="28" loc="1.29">Γίνεται μέντοι γε χρήσιμά ποτε, ὡς ̓Αριστοτέλης φησίν, ̔ἐγὼ ἐκ μὲν ̓Αθηνῶν εἰς Στάγειρα ἦλθον διὰ τὸν βασιλέα τὸν μέγαν, ἐκ δὲ Σταγείρων εἰς ̓Αθήνας διὰ τὸν χειμῶνα τὸν μέγαν:̓ εἰ γοῦν ἀφέλοις τὸ ἕτερον ̔μέγαν,̓ συναφαιρήσῃ καὶ τὴν χάριν: τῇ γὰρ μεγαληγορίᾳ συνεργοῖ ἂν τὰ τοιαῦτα κῶλα, ὁποῖα τῶν Γοργίου τὰ πολλὰ ἀντίθετα καὶ τῶν ̓Ισοκράτους. περὶ μὲν δὴ τῶν παρομοίων ταῦτα.</TextUnit>
    <TextUnit id="29" loc="1.30">Διαφέρει δὲ ἐνθύμημα περιόδου τῇδε, ὅτι ἡ μὲν περίοδος σύνθεσις τίς ἐστι περιηγμένη, ἀφ̓ ἧς καὶ ὠνόμασται, τὸ δὲ ἐνθύμημα ἐν τῷ διανοήματι ἔχει τὴν δύναμιν καὶ σύστασιν: καὶ ἔστιν ἡ μὲν περίοδος κύκλος τοῦ ἐνθυμήματος, ὥσπερ καὶ τῶν ἄλλων πραγμάτων, τὸ δ̓ ἐνθύμημα διάνοιά τις ἤτοι ἐκ μάχης λεγομένη ἢ ἐν ἀκολουθίας σχήματι.</TextUnit>
    <TextUnit id="30" loc="1.31">Σημεῖον δέ: εἰ γὰρ διαλύσειας τὴν σύνθεσιν τοῦ ἐνθυμήματος, τὴν μὲν περίοδον ἠφάνισας, τὸ δ̓ ἐνθύμημα ταὐτὸν μένει, οἷον εἴ τις τὸ παρὰ Δημοσθένει διαλύσειεν ἐνθύμημα τὸ τοιοῦτον, ̔ὥσπερ γὰρ εἴ τις ἐκείνων ἑάλω, σὺ τάδ̓ οὐκ ἂν ἔγραψας: οὕτως ἂν σὺ νῦν ἁλῷς, ἄλλος οὐ γράψει:̓ διαλύσειεν δὲ οὕτω: ̔μὴ ἐπιτρέπετε τοῖς τὰ παράνομα γράφουσιν: εἰ γὰρ ἐκωλύοντο, οὐκ ἂν νῦν οὗτος ταῦτα ἔγραφεν, οὐδ̓ ἕτερος ἔτι γράψει τούτου νῦν ἁλόντος:̓ ἐνταῦθα τῆς περιόδου μὲν ὁ κύκλος ἐκλέλυται, τὸ δ̓ ἐνθύμημα ἐν ταὐτῷ μένει.</TextUnit>
    <TextUnit id="31" loc="1.32">Καὶ καθόλου δὲ τὸ μὲν ἐνθύμημα συλλογισμός τίς ἐστι ῥητορικός, ἡ περίοδος δὲ συλλογίζεται μὲν οὐδέν, σύγκειται δὲ μόνον: καὶ περιόδους μὲν ἐν παντὶ μέρει τοῦ λόγου τίθεμεν, οἷον ἐν τοῖς προοιμίοις, ἐνθυμήματα. δὲ οὐκ ἐν παντί: καὶ τὸ μὲν ὥσπερ ἐπιλέγεται, τὸ ἐνθύμημα, ﻿ ἡ περίοδος δὲ αὐτόθεν λέγεται: καὶ τὸ μὲν οἷον συλλογισμός ἐστιν ἀτελής, ἡ δὲ οὔτε ὅλον τι οὔτε ἀτελὲς συλλογίζεται.</TextUnit>
    <TextUnit id="32" loc="1.33">Συμβέβηκε μὲν οὖν τῷ ἐνθυμήματι καὶ περιόδῳ εἶναι, διότι περιοδικῶς σύγκειται, περίοδος δ̓ οὐκ ἔστιν, ὥσπερ τῷ οἰκοδομουμένῳ συμβέβηκε μὲν καὶ λευκῷ εἶναι, ἂν λευκὸν ᾖ, τὸ οἰκοδομούμενον δ̓ οὐκ ἔστι λευκόν. περὶ μὲν δὴ διαφορᾶς ἐνθυμήματος καὶ περιόδου εἴρηται.</TextUnit>
    <TextUnit id="33" loc="1.34">Τὸ δὲ κῶλον ̓Αριστοτέλης οὕτως ὁρίζεται, ̔κῶλόν ἐστι τὸ ἕτερον μέρος περιόδου:̓ εἶτα ἐπιφέρει: ̔γίνεται δὲ καὶ ἁπλῆ περίοδος.̓ οὕτως ὁρισάμενος, ̔τὸ ἕτερον μέρος,̓ δίκωλον ἐβούλετο εἶναι τὴν περίοδον δηλονότι. ὁ δ̓ ̓Αρχέδημος, συλλαβὼν τὸν ὅρον τοῦ ̓Αριστοτέλους καὶ τὸ ἐπιφερόμενον τῷ ὅρῳ, σαφέστερον καὶ τελεώτερον οὕτως ὡρίσατο, ̔κῶλόν ἐστιν ἤτοι ἁπλῆ περίοδος, ἢ συνθέτου περιόδου μέρος.̓</TextUnit>
    <TextUnit id="34" loc="1.35">Τί μὲν οὖν ἁπλῆ περίοδος, εἴρηται: συνθέτου δὲ φήσας αὐτὸ περιόδου μέρος, οὐ δυσὶ κώλοις τὴν περίοδον ὁρίζειν ἔοικεν, ἀλλὰ καὶ τρισὶ καὶ πλείοσιν: ἡμεῖς δὲ μέτρον μὲν περιόδου ἐκτεθείμεθα, νῦν δὲ περὶ τῶν χαρακτήρων τῆς ἑρμηνείας λέγωμεν.</TextUnit>
    <TextUnit id="35" loc="2.36">Εἰσὶ δὲ τέτταρες οἱ ἁπλοῖ χαρακτῆρες, ἰσχνός, μεγαλοπρεπής, γλαφυρός, δεινός, καὶ λοιπὸν οἱ ἐκ τούτων μιγνύμενοι. μίγνυνται δὲ οὐ πᾶς παντί, ἀλλ̓ ὁ γλαφυρὸς μὲν καὶ τῷ ἰσχνῷ καὶ τῷ μεγαλοπρεπεῖ, καὶ ὁ δεινὸς δὲ ὁμοίως ἀμφοτέροις: μόνος δὲ ὁ μεγαλοπρεπὴς τῷ ἰσχνῷ οὐ μίγνυται, ἀλλ̓ ὥσπερ ἀνθέστατον καὶ ἀντίκεισθον  ἐναντιωτάτω. διὸ δὴ καὶ μόνους δύο χαρακτῆράς τινες ἀξιοῦσιν εἶναι τούτους, τοὺς δὲ λοιποὺς δύο μεταξὺ τούτων, τὸν μὲν γλαφυρὸν τῷ ἰσχνῷ προσνέμοντες μᾶλλον, τῷ δὲ μεγαλοπρεπεῖ τὸν δεινόν, ὡς τοῦ γλαφυροῦ μὲν μικρότητά τινα καὶ κομψείαν ἔχοντος, τοῦ δεινοῦ δὲ ὄγκον καὶ μέγεθος.</TextUnit>
    <TextUnit id="36" loc="2.37">Γελοῖος δ̓ ὁ τοιοῦτος λόγος. ὁρῶμεν γὰρ πλὴν τῶν εἰρημένων χαρακτήρων ἐναντίων, πάντας μιγνυμένους πᾶσιν, οἷον τὰ ̔Ομήρου τε ἔπη καὶ τοὺς Πλάτωνος λόγους καὶ Ξενοφῶντος καὶ ̔Ηροδότου καὶ ἄλλων πολλῶν πολλὴν μὲν μεγαλοπρέπειαν καταμεμιγμένην ἔχοντας, πολλὴν δὲ δεινότητά τε καὶ χάριν, ὥστε τὸ μὲν πλῆθος τῶν χαρακτήρων τοσοῦτον ἂν εἴη, ὅσον λέλεκται. ἑρμηνεία δ̓ ἑκάστῳ πρέπουσα γένοιτ̓ ἂν τοιάδε τις.</TextUnit>
    <TextUnit id="37" loc="2.38">̓́Αρξομαι δὲ ἀπὸ τοῦ μεγαλοπρεποῦς, ὅνπερ νῦν λόγιον ὀνομάζουσιν. ἐν τρισὶ δὴ τὸ μεγαλοπρεπές, διανοίᾳ, λέξει, τῷ συγκεῖσθαι προσφόρως. σύνθεσις δὲ μεγαλοπρεπής, ὥς φησιν ̓Αριστοτέλης, ἡ παιωνική. παίωνος δὲ εἴδη δύο, τὸ μὲν προκαταρκτικόν, οὗ ἄρχει μὲν μακρά, λήγουσι δὲ τρεῖς βραχεῖαι, οἷον τὸ τοιόνδε, ̔ηρξατο δε,̓ τὸ δὲ καταληκτικὸν θατέρῳ ἀντίστροφον, οὗ τρεῖς μὲν βραχεῖαι ἄρχουσιν, λήγει δὲ μία μακρά, ὥσπερ τὸ ̔̓Αραβια.̓</TextUnit>
    <TextUnit id="38" loc="2.39">Δεῖ δὲ ἐν τοῖς κώλοις τοῦ μεγαλοπρεποῦς λόγου τὸν προκαταρκτικὸν μὲν παίωνα ἄρχειν τῶν κώλων, τὸν καταληκτικὸν δὲ ἕπεσθαι. παράδειγμα δ̓ αὐτῶν τὸ Θουκυδίδειον τόδε, ̔ηρξατο δε το κακον εξ Αιθιοπιας.̓ τί ποτ̓ οὖν ̓Αριστοτέλης οὕτω διετάξατο; ὅτι δεῖ καὶ τὴν ἐμβολὴν τοῦ κώλου καὶ ἀρχὴν μεγαλοπρεπῆ εὐθὺς εἶναι καὶ τέλος,  τοῦτο δ̓ ἔσται, ἐὰν ἀπὸ μακρᾶς ἀρχώμεθα καὶ εἰς μακρὰν λήγωμεν. φύσει γὰρ μεγαλεῖον ἡ μακρά, καὶ προλεγομένη τε πλήσσει εὐθὺς καὶ ἀπολήγουσα ἐν μεγάλῳ τινὶ καταλείπει τὸν ἀκούοντα. πάντες γοῦν ἰδίως τῶν τε πρώτων μνημονεύομεν καὶ τῶν ὑστάτων, καὶ ὑπὸ τούτων κινούμεθα, ὑπὸ δὲ τῶν μεταξὺ ἔλαττον ὥσπερ ἐγκρυπτομένων ἢ ἐναφανιζομένων.</TextUnit>
    <TextUnit id="39" loc="2.40">Δῆλον δὲ τοῦτο ἐν τοῖς Θουκυδίδου: σχεδὸν γὰρ ὅλως τὸ μεγαλοπρεπὲς ἐν πᾶσιν αὐτῷ ποιεῖ ἡ τοῦ ῥυθμοῦ μακρότης, καὶ κινδυνεύει τῷ ἀνδρὶ τούτῳ παντοδαποῦ ὄντος τοῦ μεγαλοπρεποῦς αὕτη ἡ σύνθεσις μόνη ἢ μάλιστα περιποιεῖν τὸ μέγιστον.</TextUnit>
    <TextUnit id="40" loc="2.41">Δεῖ μέντοι λογίζεσθαι, ὅτι κἂν μὴ ἀκριβῶς δυνώμεθα τοῖς κώλοις περιτιθέναι τοὺς παίωνας ἔνθεν καὶ ἔνθεν ἀμφοτέρους, παιωνικήν γε πάντως ποιησόμεθα τὴν σύνθεσιν, οἷον ἐκ μακρῶν ἀρχόμενοι καὶ εἰς μακρὰς καταλήγοντες. τοῦτο γὰρ καὶ ̓Αριστοτέλης παραγγέλλειν ἔοικεν, ἄλλως δὲ τὸ διττὸν τοῦ παίωνος τετεχνολογηκέναι ἀκριβείας ἕνεκα. διόπερ Θεόφραστος παράδειγμα ἐκτέθειται μεγαλοπρεπείας τὸ τοιοῦτον κῶλον, ̔τῶν μὲν περὶ τὰ μηδενὸς ἄξια φιλοσοφούντων:̓ οὐ γὰρ ἐκ παιώνων ἀκριβῶς, ἀλλὰ παιωνικόν τί ἐστι. παραλαβεῖν μέντοι τὸν παίωνα εἰς τοὺς λόγους, ἐπειδὴ μικτός τίς ἐστι καὶ ἀσφαλέστερος, τὸ μεγαλοπρεπὲς μὲν ἐκ τῆς μακρᾶς λαμβάνων, τὸ λογικὸν δὲ ἐκ τῶν βραχειῶν.</TextUnit>
    <TextUnit id="41" loc="2.42">Οἱ δ̓ ἄλλοι, ὁ μὲν ἡρῷος σεμνὸς καὶ οὐ λογικός, ἀλλ̓ ἠχώδης: οὐδὲ εὔρυθμος, ἀλλ̓ ἄρυθμος. ὥσπερ ὁ τοιόσδε, ̔ἥκων ἡμῶν εἰς τὴν χώραν.̓ ἡ γὰρ πυκνότης τῶν μακρῶν ὑπερπίπτει τοῦ λογικοῦ μέτρου.</TextUnit>
    <TextUnit id="42" loc="2.43">̔Ο δὲ ἴαμβος εὐτελὴς καὶ τῇ τῶν πολλῶν λέξει ὅμοιος. πολλοὶ γοῦν μέτρα ἰαμβικὰ λαλοῦσιν οὐκ εἰδότες. ὁ δὲ παίων ἀμφοῖν μέσος καὶ μέτριος, καὶ ὁποῖος συγκεκραμένος. ἡ μὲν δὴ παιωνικὴ ἐν τοῖς μεγαλοπρεπέσι σύνθεσις ὧδ̓ ἄν πως λαμβάνοιτο.</TextUnit>
    <TextUnit id="43" loc="2.44">Ποιεῖ δὲ καὶ τὰ μήκη τῶν κώλων μέγεθος, οἷον ̔Θουκυδίδης ̓Αθηναῖος  ξυνέγραψε τὸν πόλεμον τῶν Πελοποννησίων καὶ ̓Αθηναίων,̓ καὶ ̔̔Ηροδότου ̔Αλικαρνασέως ἱστορίης ἀπόδειξις ἥδε.̓ τὸ γὰρ ταχέως ἀποσιωπᾶν εἰς κῶλον βραχὺ κατασμικρύνει τὴν τοῦ λόγου σεμνότητα, κἂν ἡ ὑποκειμένη διάνοια μεγαλοπρεπὴς ᾖ, κἂν τὰ ὀνόματα.</TextUnit>
    <TextUnit id="44" loc="2.45">Μεγαλοπρεπὲς δὲ καὶ τὸ ἐκ περιαγωγῆς τῇ συνθέσει λέγειν, οἷον ὡς Θουκυδίδης: ̔ὁ γὰρ ̓Αχελῷος ποταμὸς ῥέων ἐκ Πίνδου ὄρους διὰ Δολοπίας καὶ ̓Αγριανῶν καὶ ̓Αμφιλόχων, ἄνωθεν παρὰ Στράτον πόλιν ἐς θάλασσαν διεξιεὶς παῤ Οἰνιάδας, καὶ τὴν πόλιν αὐτοῖς περιλιμνάζων ἄπορον ποιεῖ ὑπὸ τοῦ ὕδατος ἐν χειμῶνι στρατεύεσθαι.̓ σύμπασα γὰρ ἡ τοιαύτη μεγαλοπρέπεια ἐκ τῆς περιαγωγῆς γέγονεν, καὶ ἐκ τοῦ μόγις ἀναπαῦσαι αὐτόν τε καὶ τὸν ἀκούοντα.</TextUnit>
    <TextUnit id="45" loc="2.46">Εἰ δ̓ οὕτω διαλύσας αὐτὸ εἴποι τις: ̔ὁ γὰρ ̓Αχελῷος ποταμὸς ῥεῖ μὲν ἐκ Πίνδου ὄρους, ἐκβάλλει δὲ παῤ Οἰνιάδας ἐς θάλασσαν: πρὸ δὲ τῆς ἐκβολῆς τὸ Οἰνιαδῶν πεδίον λίμνην ποιεῖ, ὥστ̓ αὐτοῖς πρὸς τὰς χειμερινὰς ἐφόδους τῶν πολεμίων ἔρυμα καὶ πρόβλημα γίνεσθαι τὸ ὕδωρ:̓ εἰ δή τις οὕτω μεταβαλὼν ἑρμηνεύσειεν αὐτό, πολλὰς μὲν ἀναπαύλας παρέξει τῷ λόγῳ, τὸ μέγεθος δ̓ ἀφαιρήσεται.</TextUnit>
    <TextUnit id="46" loc="2.47">Καθάπερ γὰρ τὰς μακρὰς ὁδοὺς αἱ συνεχεῖς καταγωγαὶ μικρὰς ποιοῦσιν, αἱ δ̓ ἐρημίαι κἀν ταῖς  μικραῖς ὁδοῖς ἔμφασίν τινα ἔχουσι μήκους, ταὐτὸ δὴ κἀπὶ τῶν κώλων ἂν γίγνοιτο.</TextUnit>
    <TextUnit id="47" loc="2.48">Ποιεῖ δὲ καὶ δυσφωνία συνθέσεως ἐν πολλοῖς μέγεθος, οἷον τὸ Αἴας δ̓ ὁ μέγας αἰὲν ἐφ̓ ̔́Εκτορι χαλκοκορυστῇ. ἄλλως μὲν γὰρ ἴσως δυσήκοος ἡ τῶν γραμμάτων σύμπληξις, ὑπερβολὴ δ̓ ἐμφαίνουσα τὸ μέγεθος τοῦ ἥρωος: λειότης γὰρ καὶ τὸ εὐήκοον οὐ πάνυ ἐν μεγαλοπρεπείᾳ χώραν ἔχουσιν, εἰ μή που ἐν ὀλίγοις. καὶ ὁ Θουκυδίδης δὲ πανταχοῦ σχεδὸν φεύγει τὸ λεῖον καὶ ὁμαλὲς τῆς συνθέσεως, καὶ ἀεὶ μᾶλλόν τι προσκρούοντι ἔοικεν, ὥσπερ οἱ τὰς τραχείας ὁδοὺς πορευόμενοι, ἐπὰν λέγῃ, ̔ὅτι τὸ μὲν δὴ ἔτος, ὡς ὡμολόγητο, ἄνοσον ἐς τὰς ἄλλας ἀσθενείας ἐτύγχανεν ὄν.̓ ῥᾷον μὲν γὰρ καὶ ἥδιον ὧδ̓ ἄν τις εἶπεν, ὅτι ̔ἄνοσον ἐς τὰς ἄλλας ἀσθενείας ὂν ἐτύγχανεν,̓ ἀφῄρητο δ̓ αὐτοῦ τὴν μεγαλοπρέπειαν.</TextUnit>
    <TextUnit id="48" loc="2.49">̔́Ωσπερ γὰρ ὄνομα τραχὺ μέγεθος ἐργάζεται, οὕτω σύνθεσις. ὀνόματα δὲ τραχέα τό τε ̔κεκραγὼσ̓ ἀντὶ τοῦ ̔βοῶν,̓ καὶ τὸ ̔ῥηγνύμενον̓ ἀντὶ τοῦ ̔φερόμενον,̓ οἵοις πᾶσιν ὁ Θουκυδίδης χρῆται, ὅμοια λαμβάνων τά τε ὀνόματα τῇ συνθέσει, τοῖς τε ὀνόμασι τὴν σύνθεσιν.</TextUnit>
    <TextUnit id="49" loc="2.50">Τάσσειν δὲ τὰ ὀνόματα χρὴ τόνδε τὸν τρόπον. πρῶτα μὲν τιθέναι τὰ μὴ μάλα ἐναργῆ, δεύτερα δὲ καὶ ὕστατα τὰ ἐναργέστερα. οὕτω γὰρ καὶ τοῦ πρώτου ἀκουσόμεθα ὡς ἐναργοῦς, καὶ τοῦ μετ̓ αὐτὸ ὡς ἐναργεστέρου. εἰ δὲ μή, δόξομεν ἐξησθενηκέναι, καὶ οἷον καταπεπτωκέναι ἀπὸ ἰσχυροτέρου ἐπὶ ἀσθενές.</TextUnit>
    <TextUnit id="50" loc="2.51">Παράδειγμα δὲ τὸ παρὰ τῷ Πλάτωνι λεγόμενον, ὅτι ̔ἐπὰν μέν τις μουσικῇ παρέχῃ καταυλεῖν καὶ καταχεῖν ﻿ διὰ τῶν ὤτων:̓ πολὺ γὰρ τὸ δεύτερον ἐναργέστερον τοῦ προτέρου. καὶ πάλιν προϊών φησιν, ̔ὅταν δὲ καταχέων μὴ ἀνῇ, ἀλλὰ κηλῇ, τὸ δὴ μετὰ τοῦτο ἤδη τήκει καὶ λείβει.̓ τὸ γὰρ ̔λείβεἰ τοῦ ̔τήκεἰ ἐμφατικώτερον καὶ ἐγγυτέρω ποιήματος. εἰ δὲ προεξήνεγκεν αὐτό, ἀσθενέστερον ἂν τὸ ̔τήκεἰ ἐπιφερόμενον ἐφάνη.</TextUnit>
    <TextUnit id="51" loc="2.52">Καὶ ̔́Ομηρος δὲ ἐπὶ τοῦ Κύκλωπος ἀεὶ ἐπαύξει τὴν ὑπερβολήν, καὶ ἐπανιόντι ἐπ̓ αὐτῆς ἔοικεν, οἷον οὐ γὰρ ἐῴκει ἀνδρί γε σιτοφάγῳ, ἀλλὰ ῥίῳ ὑλήεντι, καὶ προσέτι ὑψηλοῦ ὄρους καὶ ὑπερφαινομένου τῶν ἄλλων ὀρῶν. ἀεὶ γὰρ καίτοι μεγάλα ὄντα τὰ πρότερον ἥττονα φαίνεται, μειζόνων αὐτοῖς τῶν μετὰ ταῦτα ἐπιφερομένων.</TextUnit>
    <TextUnit id="52" loc="2.53">Χρὴ δὲ καὶ τοὺς συνδέσμους μὴ μάλα ἀνταποδίδοσθαι ἀκριβῶς, οἷον τῷ ̔μὲν̓ συνδέσμῳ τὸν ̔δέ:̓ μικροπρεπὲς γὰρ ἡ ἀκρίβεια: ἀλλὰ καὶ ἀτακτοτέρως πως χρῆσθαι, καθάπερ που ὁ ̓Αντιφῶν λέγει: ̔ἡ μὲν γὰρ νῆσος ἣν ἔχομεν, δήλη μὲν καὶ πόρρωθέν ἐστιν, ὑψηλὴ καὶ τραχεῖα: καὶ τὰ μὲν χρήσιμα καὶ ἐργάσιμα μικρὰ αὐτῆς ἐστι, τὰ δὲ ἀργὰ πολλὰ σμικρᾶς αὐτῆς οὔσης.̓ τρισὶ γὰρ τοῖς ̔μὲν̓ συνδέσμοις εἷς ὁ ̔δὲ̓ ἀνταποδίδοται.</TextUnit>
    <TextUnit id="53" loc="2.54">Πολλάκις μέντοι τεθέντες πως ἐφεξῆς σύνδεσμοι καὶ τὰ μικρὰ μεγάλα ποιοῦσιν, ὡς παῤ ̔Ομήρῳ τῶν Βοιωτιακῶν πόλεων τὰ ὀνόματα εὐτελῆ ὄντα καὶ μικρὰ ὄγκον τινὰ ἔχει καὶ μέγεθος διὰ τοὺς συνδέσμους ἐφεξῆς τοσούτους τεθέντας, οἷον ἐν τῷ Σχοῖνόν τε Σκῶλόν τε, πολύκνημόν τ̓ ̓Ετεωνόν.</TextUnit>
    <TextUnit id="54" loc="2.55">Τοῖς δὲ παραπληρωματικοῖς συνδέσμοις χρηστέον, οὐχ ὡς προσθήκαις κεναῖς καὶ οἷον προσφύμασιν  ἢ παραξύσμασιν, ὥσπερ τινὲς τῷ ̔δὴ̓ χρῶνται πρὸς οὐδὲν καὶ τῷ ̔νὐ καὶ τῷ ̔πρότερον,̓ ἀλλ̓ ἂν συμβάλλωνταί τι τῷ μεγέθει τοῦ λόγου,</TextUnit>
    <TextUnit id="55" loc="2.56">καθάπερ παρὰ Πλάτωνι, ̔ὁ μὲν δὴ μέγας ἐν οὐρανῷ Ζεύς:̓ καὶ παῤ ̔Ομήρῳ, ἀλλ̓ ὅτε δὴ πόρον ἷξον ἐϋρρεῖος ποταμοῖο. ἀρκτικὸς γὰρ τεθεὶς ὁ σύνδεσμος καὶ ἀποσπάσας τῶν προτέρων τὰ ἐχόμενα μεγαλεῖόν τι εἰργάσατο. αἱ γὰρ πολλαὶ ἀρχαὶ σεμνότητα ἐργάζονται. εἰ δ̓ ὧδε εἶπεν, ̔ἀλλ̓ ὅτε ἐπὶ τὸν πόρον ἀφίκοντο τοῦ ποταμοῦ,̓ μικρολογοῦντι ἐῴκει καὶ ἔτι ὡς περὶ ἑνὸς πράγματος λέγοντι.</TextUnit>
    <TextUnit id="56" loc="2.57">Λαμβάνεται δὲ καὶ παθητικῶς πολλάκις ὁ σύνδεσμος οὗτος, ὥσπερ ἐπὶ τῆς Καλυψοῦς πρὸς τὸν ̓Οδυσσέα, Διογενὲς Λαερτιάδη, πολυμήχαν̓ ̓Οδυσσεῦ, οὕτω δὴ οἶκόνδε φίλην ἐς πατρίδα γαῖαν; εἰ γοῦν τὸν σύνδεσμον ἐξέλοις, συνεξαιρήσεις καὶ τὸ πάθος. καθόλου γάρ, ὥσπερ ὁ Πραξιφάνης φησίν, ἀντὶ μυγμῶν  παρελαμβάνοντο οἱ τοιοῦτοι σύνδεσμοι καὶ στεναγμῶν, ὥσπερ τὸ ̔αἲ αἴ,̓ καὶ τὸ ̔φεῦ,̓ καὶ ̔ποῖόν τί ἐστιν;̓ ὡς αὐτός φησι, τὸ ̔καί νύ κ̓ ὀδυρομένοισιν̓ ἔπρεψεν, ἔμφασίν τινα ἔχον οἰκτροῦ ὀνόματος.</TextUnit>
    <TextUnit id="57" loc="2.58">Οἱ δὲ πρὸς οὐδὲν ἀναπληροῦντες, φησί, τὸν σύνδεσμον ἐοίκασιν τοῖς ὑποκριταῖς τοῖς τὸ καὶ τὸ πρὸς οὐδὲν ἔπος λέγουσιν, οἷον εἴ τις ὧδε λέγοι, Καλυδὼν μὲν ἥδε γαῖα Πελοπείας χθονός, φεῦ. ἐν ἀντιπόρθμοις πεδί̓ ἔχουσ̓ εὐδαίμονα, αἴ, αἴ. ὡς γὰρ παρέλκει τὸ αἲ αἲ καὶ τὸ φεῦ ἐνθάδε, οὕτω καὶ ὁ πανταχοῦ μάτην ἐμβαλλόμενος σύνδεσμος.</TextUnit>
    <TextUnit id="58" loc="2.59">Οἱ μὲν δὴ σύνδεσμοι τὴν σύνθεσιν μεγαλοπρεπῆ ποιοῦσιν, ὡς εἴρηται, τὰ δὲ σχήματα τῆς λέξεώς ἐστι μὲν καὶ αὐτὰ συνθέσεώς τι εἶδος: τὸ γὰρ δὴ τὰ αὐτὰ λέγειν δὶς διπλοῦντα ἢ ἐπαναφέροντα ἢ ἀνθυπαλλάσσοντα διαταττομένῳ καὶ μετασυντιθέντι ἔοικεν. διατακτέον δὲ τὰ πρόσφορα αὐτῶν χαρακτῆρι ἑκάστῳ, οἷον τῷ μεγαλοπρεπεῖ μὲν περὶ οὗ πρόκειται, ταῦτα:</TextUnit>
    <TextUnit id="59" loc="2.60">πρῶτον μὲν τὴν ἀνθυπαλλαγήν, ὡς ̔́Ομηρος, οἱ δὲ δύο σκόπελοι ὁ μὲν οὐρανὸν εὐρὺν ἱκάνει: πολὺ γὰρ οὕτω μεγαλειότερον ἐναλλαγείσης πτώσεως, ἢ εἴπερ οὕτως ἔφη, τῶν δὲ δύο σκοπέλων ὁ μὲν οὐρανὸν εὐρύν: συνήθως γὰρ ἐλέγετο. πᾶν δὲ τὸ σύνηθες μικροπρεπές, διὸ καὶ ἀθαύμαστον.</TextUnit>
    <TextUnit id="60" loc="2.61">Τὸν δὲ Νιρέα, αὐτόν τε ὄντα μικρὸν καὶ τὰ πράγματα αὐτοῦ μικρότερα, τρεῖς ναῦς καὶ ὀλίγους ἄνδρας, μέγαν καὶ μεγάλα ἐποίησεν καὶ πολλὰ ἀντ̓ ὀλίγων, τῷ σχήματι διπλῷ καὶ μικτῷ χρησάμενος ἐξ ἐπαναφορᾶς τε καὶ διαλύσεως. ̔Νιρεὺς γάρ,̓ φησι, ̔τρεῖς νῆας ἄγεν, Νιρεὺς ̓Αγλαΐης υἱός, Νιρεύς, ὃς κάλλιστος ἀνήρ:̓ ἥ τε γὰρ ἐπαναφορὰ τῆς λέξεως ἐπὶ τὸ αὐτὸ ὄνομα τὸν Νιρέα, καὶ ἡ διάλυσις, πλῆθός τι ἐμφαίνει πραγμάτων, καίτοι δύο ἢ τριῶν ὄντων.</TextUnit>
    <TextUnit id="61" loc="2.62">Καὶ σχεδὸν ἅπαξ τοῦ Νιρέως ὀνομασθέντος ἐν τῷ δράματι μεμνήμεθα οὐδὲν ἧττον ἢ τοῦ ̓Αχιλλέως καὶ τοῦ ̓Οδυσσέως, καίτοι κατ̓ ἔπος ἕκαστον λαλουμένων σχεδόν. αἰτία δ̓ ἡ τοῦ σχήματος δύναμις: εἰ δ̓ οὕτως εἶπεν, ̔Νιρεὺς ὁ ̓Αγλαΐας υἱὸς ἐκ Σύμης τρεῖς νῆας ἦγεν,̓ παρασεσιωπηκότι ἐῴκει τὸν Νιρέα: ὥσπερ γὰρ ἐν ταῖς  ἑστιάσεσι τὰ ὀλίγα διαταχθέντα πως πολλὰ φαίνεται, οὕτω κἀν τοῖς λόγοις.</TextUnit>
    <TextUnit id="62" loc="2.63">Πολλαχοῦ μέντοι τὸ ἐναντίον τῇ λύσει, ἡ συνάφεια, μεγέθους αἴτιον γίνεται μᾶλλον, οἷον ὅτι ̔ἐστρατεύοντο ̔́Ελληνές τε καὶ Κᾶρες καὶ Λύκιοι καὶ Πάμφυλοι καὶ Φρύγες.̓ ἡ γὰρ τοῦ αὐτοῦ συνδέσμου θέσις ἐμφαίνει τι ἄπειρον πλῆθος.</TextUnit>
    <TextUnit id="63" loc="2.64">Τὸ δὲ τοιοῦτο ̔κυρτά, φαληριόωντα,̓ τῇ ἐξαιρέσει τοῦ ̔καὶ̓ συνδέσμου μεγαλειότερον ἀπέβη μᾶλλον, ἢ εἰ εἶπεν, ̔κυρτὰ καὶ φαληριόωντα.̓</TextUnit>
    <TextUnit id="64" loc="2.65">Τὸ μεγαλεῖον μέντοι ἐν τοῖς σχήμασιν τὸ μηδὲ  ἐπὶ τῆς αὐτῆς μένειν πτώσεως, ὡς Θουκυδίδης, ̔καὶ πρῶτος ἀποβαίνων ἐπὶ τὴν ἀποβάθραν ἐλειποψύχησέ τε, καὶ πεσόντος αὐτοῦ ἐς τὴν παρεξειρεσίαν:̓ πολὺ γὰρ οὕτως μεγαλειότερον, ἢ εἴπερ ἐπὶ τῆς αὐτῆς πτώσεως οὕτως ἔφη, ὅτι ̔ἔπεσεν ἐς τὴν παρεξειρεσίαν καὶ ἀπέβαλε τὴν ἀσπίδα.̓</TextUnit>
    <TextUnit id="65" loc="2.66">Καὶ ἀναδίπλωσις δ̓ ἔπους εἰργάσατο μέγεθος, ὡς ̔Ηρόδοτος ̔δράκοντες δέ που,̓ φησίν, ̔ἦσαν ἐν τῷ Καυκάσῳ μέγεθος, καὶ μέγεθος καὶ πλῆθος.̓ δὶς ῥηθὲν τὸ ̔μέγεθοσ̓ ὄγκον τινὰ τῇ ἑρμηνείᾳ παρέσχεν.</TextUnit>
    <TextUnit id="66" loc="2.67">Χρῆσθαι μέντοι τοῖς σχήμασι μὴ πυκνοῖς: ἀπειρόκαλον γὰρ καὶ παρεμφαῖνόν τινα τοῦ λόγου ἀνωμαλίαν. οἱ γοῦν ἀρχαῖοι πολλὰ σχήματα ἐν τοῖς λόγοις τιθέντες συνηθέστεροι τῶν ἀσχηματίστων εἰσίν, διὰ τὸ ἐντέχνως τιθέναι.</TextUnit>
    <TextUnit id="67" loc="2.68">Περὶ δὲ συγκρούσεως φωνηέντων ὑπέλαβον ἄλλοι ἄλλως. ̓Ισοκράτης μὲν γὰρ ἐφυλάττετο συμπλήσσειν αὐτά, καὶ οἱ ἀπ̓ αὐτοῦ, ἄλλοι δέ τινες ὡς ἔτυχε συνέκρουσαν  καὶ παντάπασι: δεῖ δὲ οὔτε ἠχώδη ποιεῖν τὴν σύνθεσιν, ἀτέχνως αὐτὰ συμπλήσσοντα καὶ ὡς ἔτυχε: διασπασμῷ γὰρ τοῦ λόγου τὸ τοιοῦτον καὶ διαρρίψει ἔοικεν: οὔτε μὴν παντελῶς φυλάσσεσθαι τὴν συνέχειαν τῶν γραμμάτων: λειοτέρα μὲν γὰρ οὕτως ἔσται ἴσως ἡ σύνθεσις, ἀμουσοτέρα δὲ καὶ κωφὴ ἀτεχνῶς, πολλὴν εὐφωνίαν ἀφαιρεθεῖσα τὴν γινομένην ἐκ τῆς συγκρούσεως.</TextUnit>
    <TextUnit id="68" loc="2.69">Σκεπτέον δὲ πρῶτον μέν, ὅτι καὶ ἡ συνήθεια αὐτὴ συμπλήττει τὰ γράμματα ταῦτα τοῖς ὀνόμασιν, καίτοι στοχαζομένη μάλιστα εὐφωνίας, οἷον ἐν τῷ Αἰακὸς καὶ χιών. πολλὰ δὲ καὶ διὰ μόνων τῶν φωνηέντων συντίθησιν ὀνόματα, οἷον Αἰαίη καὶ Εὔιος, οὐδέν τε δυσφωνότερα τῶν ἄλλων ἐστὶ ταῦτα, ἀλλ̓ ἴσως καὶ μουσικώτερα.</TextUnit>
    <TextUnit id="69" loc="2.70">Τά γε μὴν ποιητικά, οἷον τὸ ἠέλιος, διῃρημένον καὶ συγκρουόμενον ἐπίτηδες, εὐφωνότερόν ἐστι τοῦ ἥλιος καὶ τὸ ὀρέων τοῦ ὀρῶν. ἔχει γάρ τινα ἡ λύσις καὶ ἡ σύγκρουσις οἷον ᾠδὴν ἐπιγινομένην. πολλὰ δὲ καὶ ἄλλα ἐν συναλοιφῇ μὲν λεγόμενα δύσφορα ἦν, διαιρεθέντα δὲ καὶ συγκρουσθέντα εὐφωνότερα, ὡς τὸ ̔πάντα μὲν τὰ νέα καὶ καλά ἐστιν.̓ εἰ δὲ συναλείψας εἴποις ̔καλά ̓στιν,̓ δυσφωνότερον ἔσται τὸ λεγόμενον καὶ εὐτελέστερον.</TextUnit>
    <TextUnit id="70" loc="2.71">̓Εν Αἰγύπτῳ δὲ καὶ τοὺς θεοὺς ὑμνοῦσι διὰ τῶν ἑπτὰ φωνηέντων οἱ ἱερεῖς, ἐφεξῆς ἠχοῦντες αὐτά, καὶ ἀντὶ αὐλοῦ καὶ ἀντὶ κιθάρας τῶν γραμμάτων τούτων ὁ ἦχος ἀκούεται ὑπ̓ εὐφωνίας, ὥστε ὁ ἐξαιρῶν τὴν σύγκρουσιν οὐδὲν ἄλλο ἢ μέλος ἀτεχνῶς ἐξαιρεῖ τοῦ λόγου καὶ μοῦσαν. ἀλλὰ περὶ τούτων μὲν οὐ καιρὸς μηκύνειν ἴσως.</TextUnit>
    <TextUnit id="71" loc="2.72">̓Εν δὲ τῷ μεγαλοπρεπεῖ χαρακτῆρι σύγκρουσις παραλαμβάνοιτ̓ ἂν πρέπουσα ἤτοι διὰ μακρῶν, ὡς τὸ ﻿ ̔λᾶαν ἄνω ὤθεσκε:̓ καὶ γὰρ ὁ στίχος μῆκός τι ἔσχεν ἐκ τῆς συγκρούσεως,  καὶ μεμίμηται τοῦ λίθου τὴν ἀναφορὰν καὶ βίαν. ὡσαύτως καὶ τὸ ̔μὴ ἤπειρος εἶναἰ τὸ Θουκυδίδειον. συγκρούονται καὶ δίφθογγοι διφθόγγοις, ̔ταύτην κατῴκησαν μὲν Κερκυραῖοι: οἰκιστὴς δὲ ἐγένετο.̓</TextUnit>
    <TextUnit id="72" loc="2.73">Ποιεῖ μὲν οὖν καὶ τὰ αὐτὰ μακρὰ συγκρουόμενα μέγεθος, καὶ αἱ αὐταὶ δίφθογγοι. αἱ δὲ ἐκ διαφερόντων συγκρούσεις ὁμοῦ καὶ μέγεθος ποιοῦσιν καὶ ποικιλίαν ἐκ τῆς πολυηχίας, οἷον ̔ἠώς,̓ ἐν δὲ τῷ ̔οἵην οὐ μόνον διαφέροντα τὰ γράμματά ἐστιν, ἀλλὰ καὶ οἱ ἦχοι ὁ μὲν δασύς, ὁ δὲ ψιλός, ὥστε πολλὰ ἀνόμοια εἶναι.</TextUnit>
    <TextUnit id="73" loc="2.74">Καὶ ἐν ᾠδαῖς δὲ τὰ μελίσματα ἐπὶ τοῦ ἑνὸς γίνεται τοῦ αὐτοῦ μακροῦ γράμματος, οἷον ᾠδῶν ἐπεμβαλλομένων ᾠδαῖς, ὥστε ἡ τῶν ὁμοίων σύγκρουσις μικρὸν ἔσται τι ᾠδῆς μέρος καὶ μέλισμα. περὶ μὲν δὴ συγκρούσεως, καὶ ὡς γίνοιτ̓ ἂν μεγαλοπρεπὴς σύνθεσις, λελέχθω τοσαῦτα.</TextUnit>
    <TextUnit id="74" loc="2.75">̓́Εστι δὲ καὶ ἐν πράγμασι τὸ μεγαλοπρεπές, ἂν μεγάλη καὶ διαπρεπὴς πεζομαχία ἢ ναυμαχία, ἢ περὶ οὐρανοῦ ἢ περὶ γῆς λόγος: ὁ γὰρ τοῦ μεγάλου ἀκούων πράγματος εὐθὺς καὶ τὸν λέγοντα οἴεται μεγάλως λέγειν πλανώμενος: δεῖ γὰρ οὐ τὰ λεγόμενα σκοπεῖν, ἀλλὰ πῶς λέγεται: ἔστι γὰρ καὶ μεγάλα μικρῶς λέγοντα ἀπρεπὲς ποιεῖν τῷ πράγματι. διὸ καὶ δεινούς τινάς φασιν, ὥσπερ καὶ Θεόπομπον, δεινὰ οὐ δεινῶς λέγοντας.</TextUnit>
    <TextUnit id="75" loc="2.76">Νικίας δ̓ ὁ ζωγράφος καὶ τοῦτο εὐθὺς ἔλεγεν εἶναι τῆς γραφικῆς τέχνης οὐ μικρὸν μέρος τὸ λαβόντα ὕλην εὐμεγέθη γράφειν, καὶ μὴ κατακερματίζειν τὴν τέχνην εἰς μικρά, οἷον ὀρνίθια ἢ ἄνθη, ἀλλ̓ ἱππομαχίας καὶ ναυμαχίας, ἔνθα πολλὰ μὲν σχήματα δείξειεν ἄν τις ἵππων τῶν μὲν θεόντων, τῶν δὲ ἀνθισταμένων ὀρθῶν, ἄλλων δὲ ὀκλαζόντων, πολλοὺς δ̓ ἀκοντίζοντας, πολλοὺς δὲ καταπίπτοντας τῶν ἱππέων: ᾤετο γὰρ καὶ τὴν ὑπόθεσιν αὐτὴν μέρος εἶναι τῆς ζωγραφικῆς τέχνης, ὥσπερ τοὺς μύθους τῶν ποιητῶν. οὐδὲν οὖν θαυμαστόν, εἰ καὶ ἐν τοῖς λόγοις καὶ ἐκ πραγμάτων μεγάλων μεγαλοπρέπεια γένηται.</TextUnit>
    <TextUnit id="76" loc="2.77">Τὴν δὲ λέξιν ἐν τῷ χαρακτῆρι τούτῳ περιττὴν εἶναι δεῖ καὶ ἐξηλλαγμένην καὶ ἀσυνήθη μᾶλλον: οὕτω γὰρ ἕξει τὸν ὄγκον, ἡ δὲ κυρία καὶ συνήθης σαφὴς μέν, λειτὴ δὲ καὶ εὐκαταφρόνητος.</TextUnit>
    <TextUnit id="77" loc="2.78">Πρῶτα μὲν οὖν μεταφοραῖς χρηστέον: αὗται γὰρ μάλιστα καὶ ἡδονὴν συμβάλλονται τοῖς λόγοις καὶ μέγεθος, μὴ μέντοι πυκναῖς, ἐπεί τοι διθύραμβον ἀντὶ λόγου γράφομεν: μήτε μὴν πόρρωθεν μετενηνεγμέναις, ἀλλ̓ αὐτόθεν καὶ ἐκ τοῦ ὁμοίου, οἷον ἔοικεν ἀλλήλοις στρατηγός, κυβερνήτης, ἡνίοχος: πάντες γὰρ οὗτοι ἄρχοντές εἰσιν. ἀσφαλῶς οὖν ἐρεῖ καὶ ὁ τὸν στρατηγὸν κυβερνήτην λέγων τῆς πόλεως, καὶ ἀνάπαλιν ὁ τὸν κυβερνήτην ἄρχοντα τῆς νηός.</TextUnit>
    <TextUnit id="78" loc="2.79">Οὐ πᾶσαι μέντοι ἀνταποδίδονται, ὥσπερ αἱ προειρημέναι, ἐπεὶ τὴν ὑπώρειαν μὲν τῆς ̓́Ιδης  πόδα ἐξῆν εἰπεῖν τὸν ποιητήν, τὸν δὲ τοῦ ἀνθρώπου πόδα οὐκέτι ὑπώρειαν εἰπεῖν.</TextUnit>
    <TextUnit id="79" loc="2.80">̓Επὰν μέντοι κινδυνώδης ἡ μεταφορὰ δοκῇ, μεταλαμβανέσθω εἰς εἰκασίαν: οὕτω γὰρ ἀσφαλεστέρα γίγνοιτ̓ ἄν. εἰκασία δ̓ ἐστὶ μεταφορὰ πλεονάζουσα, οἷον εἴ τις τῷ ̔τότε τῷ Πύθωνι τῷ ῥήτορι ῥέοντι καθ̓ ὑμῶν̓ προσθεὶς εἴποι, ̔ὥσπερ ῥέοντι καθ̓ ὑμῶν.̓ οὕτω μὲν γὰρ εἰκασία γέγονεν καὶ ἀσφαλέστερος ὁ λόγος, ἐκείνως δὲ μεταφορὰ καὶ κινδυνωδέστερος. διὸ καὶ Πλάτων ἐπισφαλές τι δοκεῖ ποιεῖν μεταφοραῖς μᾶλλον χρώμενος ἢ εἰκασίαις, ὁ μέντοι Ξενοφῶν εἰκασίαις μᾶλλον.</TextUnit>
    <TextUnit id="80" loc="2.81">̓Αρίστη δὲ δοκεῖ μεταφορὰ τῷ ̓Αριστοτέλει ἡ κατὰ ἐνέργειαν καλουμένη, ὅταν τὰ ἄψυχα ἐνεργοῦντα εἰσάγηται καθάπερ ἔμψυχα, ὡς τὸ ἐπὶ τοῦ βέλους: ὀξυβελὴς καθ̓ ὅμιλον ἐπιπτέσθαι μενεαίνων, καὶ τὸ κυρτὰ φαληριόωντα. πάντα γὰρ ταῦτα, τὸ ̔φαληριόωντἀ καὶ τὸ ̔μενεαίνων,̓ ζωτικαῖς ἐνεργείαις ἔοικεν.</TextUnit>
    <TextUnit id="81" loc="2.82">̓́Ενια μέντοι σαφέστερον ἐν ταῖς μεταφοραῖς λέγεται καὶ κυριώτερον, ἤπερ ἐν αὐτοῖς τοῖς κυρίοις, ὡς τὸ ̔ἔφριξεν δὲ μάχη.̓ οὐ γὰρ ἄν τις αὐτὸ μεταβαλὼν διὰ κυρίων οὔτ̓ ἀληθέστερον εἴποι οὔτε σαφέστερον. τὸν γὰρ ἐκ τῶν δοράτων κλόνον καὶ τὸν γινόμενον τούτοις ἠρέμα ἦχον συνεχῶς φρίσσουσαν μάχην προσηγόρευσεν, καὶ ἅμα ἐπείληπταί πως τῆς κατ̓ ἐνέργειαν μεταφορᾶς τῆς προειρημένης, τὴν μάχην φρίσσειν εἰπὼν ὥσπερ ζῶον.</TextUnit>
    <TextUnit id="82" loc="2.83">Δεῖ μέντοι μὴ λανθάνειν, ὅτι ἔνιαι μεταφοραὶ μικροπρέπειαν ποιοῦσι μᾶλλον ἢ μέγεθος, καίτοι τῆς μεταφορᾶς πρὸς ὄγκον λαμβανομένης, ὡς τὸ ἀμφὶ δ̓ ἐσάλπιγξεν μέγας οὐρανός:  οὐρανὸν γὰρ ὅλον ἠχοῦντα οὐκ ἐχρῆν προσεικάσαι ἠχούσῃ σάλπιγγι, πλὴν εἰ μή τις ἄρα ἀπολογοῖτο ὑπὲρ τοῦ ̔Ομήρου λέγων, ὡς οὕτως ἤχησεν μέγας οὐρανός, ὡς ἂν ἠχήσειεν σαλπίζων ὅλος οὐρανός.</TextUnit>
    <TextUnit id="83" loc="2.84">̔Ετέραν οὖν ἐπινοήσωμεν μεταφορὰν μικρότητος αἰτίαν γινομένην μᾶλλον ἢ μεγέθους: δεῖ γὰρ ἐκ τῶν μειζόνων μεταφέρειν εἰς τὰ μικρά, οὐ τὸ ἐναντίον, οἷον ὡς ὁ Ξενοφῶν φησιν, ̔ἐπεὶ δὲ πορευομένων ἐξεκύμηνέ τι τῆς φάλαγγος.̓ τὴν γὰρ τῆς τάξεως παρεκτροπὴν ἐκκυμαινούσῃ θαλάσσῃ εἴκασεν καὶ προσωνόμασεν. εἰ δέ τις μεταβαλὼν εἴποι ἐκφαλαγγίσασαν τὴν θάλασσαν, τάχα μὲν οὐδὲ οἰκείως μετοίσει, πάντη δὲ πάντως μικροπρεπῶς.</TextUnit>
    <TextUnit id="84" loc="2.85">̓́Ενιοι δὲ καὶ ἀσφαλίζονται τὰς μεταφορὰς ἐπιθέτοις ἐπιφερομένοις, ὅταν αὐτοῖς κινδυνώδεις δοκῶσιν, ὡς ὁ Θέογνις παρατίθεται τῷ τόξῳ ̔φόρμιγγα ἄχορδον̓ ἐπὶ τοῦ τῷ τόξῳ βάλλοντος: ἡ μὲν γὰρ φόρμιγξ κινδυνῶδες ἐπὶ τοῦ τόξου, τῷ δὲ ἀχόρδῳ ἠσφάλισται.</TextUnit>
    <TextUnit id="85" loc="2.86">Πάντων δὲ καὶ τῶν ἄλλων ἡ συνήθεια καὶ μάλιστα μεταφορῶν διδάσκαλος: μικροῦ γὰρ σχεδὸν πάντα μεταφέρουσα λανθάνει διὰ τὸ ἀσφαλῶς μεταφέρειν, λευκήν τε φωνὴν λέγουσα  καὶ ὀξὺν ἄνθρωπον καὶ τραχὺ ἦθος καὶ μακρὸν ῥήτορα καὶ τἄλλα, ὅσα οὕτω μεταφέρεται μουσικῶς, ὥστε ὅμοια δοκεῖν τοῖς κυρίοις.</TextUnit>
    <TextUnit id="86" loc="2.87">Τοῦτον ἐγὼ κανόνα τίθεμαι τῆς ἐν λόγοις μεταφορᾶς, τὴν τῆς συνηθείας τέχνην εἴτε φύσιν. οὕτω γοῦν ἔνια μετήνεγκεν ἡ συνήθεια καλῶς, ὥστε οὐδὲ κυρίων ἔτι ἐδεήθημεν, ἀλλὰ μεμένηκεν ἡ μεταφορὰ κατέχουσα τὸν τοῦ κυρίου τόπον, ὡς ̔ὁ τῆς ἀμπέλου ὀφθαλμὸσ̓ καὶ εἴ τι ἕτερον τοιοῦτον.</TextUnit>
    <TextUnit id="87" loc="2.88">Σφόνδυλος μέντοι καὶ κλεὶς τὰ ἐπὶ τοῦ σώματος, καὶ κτένες, οὐ κατὰ μεταφορὰν ὠνόμασται, ἀλλὰ καθ̓ ὁμοιότητα διὰ τὸ ἐοικέναι τὸ μὲν κτενὶ μέρος, τὸ δὲ κλειδί, τὸ δὲ σφονδύλῳ.</TextUnit>
    <TextUnit id="88" loc="2.89">̓Επὰν μέντοι εἰκασίαν ποιῶμεν τὴν μεταφοράν, ὡς προλέλεκται, στοχαστέον τοῦ συντόμου, καὶ τοῦ μηδὲν πλέον τοῦ ̔ὥσπεῤ προτιθέναι, ἐπεί τοι ἀντ̓ εἰκασίας παραβολὴ ἔσται ποιητική, οἷον τὸ τοῦ Ξενοφῶντος, ̔ὥσπερ δὲ κύων γενναῖος ἀπρονοήτως ἐπὶ κάπρον φέρεται,̓ καὶ ̔ὥσπερ ἵππος λυθεὶς διὰ πεδίου γαυριῶν καὶ ἀπολακτίζων:̓ ταῦτα γὰρ οὐκ εἰκασίαις ἔτι ἔοικεν, ἀλλὰ παραβολαῖς ποιητικαῖς.</TextUnit>
    <TextUnit id="89" loc="2.90">Τὰς δὲ παραβολὰς ταύτας οὔτε ῥᾳδίως ἐν τοῖς πεζοῖς λόγοις τιθέναι δεῖ, οὔτε ἄνευ πλείστης φυλακῆς. καὶ περὶ μεταφορᾶς μὲν τοσαῦτα ὡς τύπῳ εἰπεῖν.</TextUnit>
    <TextUnit id="90" loc="2.91">Ληπτέον δὲ καὶ σύνθετα ὀνόματα, οὐ τὰ διθυραμβικῶς συγκείμενα, οἷον ̔θεοτεράτους πλάνας,̓ οὐδὲ ̔ἄστρων δορύπυρον στρατόν,̓ ἀλλ̓ ἐοικότα τοῖς ὑπὸ τῆς συνηθείας συγκειμένοις: καθόλου γὰρ ταύτην κανόνα ποιοῦμαι πάσης ὀνομασίας, νομοθέτας λέγουσαν καὶ ἀρχιτέκτονας, καὶ τοιάδε πολλὰ ἕτερα ἀσφαλῶς συντιθεῖσαν.</TextUnit>
    <TextUnit id="91" loc="2.92">̔́Εξει μέντοι τὸ σύνθετον ὄνομα ὁμοῦ καὶ ποικιλίαν τινὰ ἐκ τῆς συνθέσεως καὶ μέγεθος, καὶ ἅμα καὶ συντομίαν τινά. ὄνομα γὰρ τεθήσεται ἀντὶ ὅλου τοῦ λόγου, οἷον ἂν τὴν τοῦ σίτου κομιδὴν σιτοπομπίαν λέγῃς: πολὺ γὰρ οὕτω μεῖζον. τάχα δ̓ ἂν καὶ λυθέντος ὀνόματος εἰς λόγον ἕτερον τρόπον μεῖζον γένοιτο, οἷον σίτου πομπὴ ἀντὶ σιτοπομπίας.</TextUnit>
    <TextUnit id="92" loc="2.93">̓́Ονομα δ̓ ἀντὶ λόγου τίθεται, οἷον ὡς ὁ Ξενοφῶν φησιν ὅτι οὐκ ἦν λαβεῖν ὄνον ἄγριον, εἰ μὴ οἱ ἱππεῖς διαστάντες θηρῷεν διαδεχόμενοι: ὀνόματι, οἷον ὅτι οἱ μὲν ﻿ ὄπισθεν ἐδίωκον, οἱ δ̓ ἀπήντων ὑπελαύνοντες πρόσω, ὥστε τὸν ὄνον ἐν μέσῳ ἀπολαμβάνεσθαι. φυλάττεσθαι μέντοι διπλᾶ τιθέναι τὰ διπλᾶ ὀνόματα: τοῦτο γὰρ ἔξεισι λόγου πεζοῦ τὸ εἶδος.</TextUnit>
    <TextUnit id="93" loc="2.94">Τὰ δὲ πεποιημένα ὀνόματα ὁρίζονται μὲν τὰ κατὰ μίμησιν ἐκφερόμενα πάθους ἢ πράγματος, οἷον ὡς τὸ ̔σίζἐ  καὶ τὸ ̔λάπτοντες,̓</TextUnit>
    <TextUnit id="94" loc="2.95">ποιεῖ δὲ μάλιστα μεγαλοπρέπειαν διὰ τὸ οἷον ψόφοις ἐοικέναι, καὶ μάλιστα τῷ ξένῳ: οὐ γὰρ ὄντα ὀνόματα λέγει, ἀλλὰ τότε γινόμενα, καὶ ἅμα σοφόν τι φαίνεται ὀνόματος καινοῦ γένεσις, οἷον συνηθείας: ἔοικεν γοῦν ὀνοματουργῶν τοῖς πρώτοις θεμένοις τὰ ὀνόματα.</TextUnit>
    <TextUnit id="95" loc="2.96">Στοχαστέον πρῶτον μὲν τοῦ σαφοῦς ἐν τῷ ποιουμένῳ ὀνόματι καὶ συνήθους, ἔπειτα τῆς ὁμοιότητος πρὸς τὰ κείμενα ὀνόματα, ὡς μὴ φρυγίζειν ἢ σκυθίζειν τις δόξει μεταξὺ ̔Ελληνικῶν ὀνομάτων.</TextUnit>
    <TextUnit id="96" loc="2.97">Ποιητέον μέντοι ἤτοι τὰ μὴ ὠνομασμένα, οἷον ὁ τὰ τύμπανα καὶ τἄλλα τῶν μαλθακῶν ὄργανα κιναιδίας εἰπὼν καὶ ̓Αριστοτέλης τὸν ἐλεφαντιστήν: ἢ παρὰ τὰ κείμενα παρονομάζοντα αὐτόν, οἷον ὡς τὸν σκαφίτην τις ἔφη τὸν τὴν σκάφην ἐρέσσοντα, καὶ ̓Αριστοτέλης τὸν αὐτίτην οἷον τὸν μόνον αὐτὸν ὄντα.</TextUnit>
    <TextUnit id="97" loc="2.98">Ξενοφῶν δὲ ̔ἠλέλιξέ̓ φησιν ̔ὁ στρατός,̓ τὴν τοῦ ἐλελεῦ ἀναβόησιν ἣν ἀνεβόα ὁ στρατὸς συνεχῶς παραποιήσας ὀνόματι. ἐπισφαλὲς μέντοι τοὖργον, ὡς ἔφην, καὶ αὐτοῖς τοῖς ποιηταῖς. καὶ τὸ διπλοῦν μέντοι ὄνομα εἶδος ἂν εἴη πεποιημένου ὀνόματος: πᾶν γὰρ τὸ συντιθέμενον ἔκ τινων γέγονεν δηλονότι.</TextUnit>
    <TextUnit id="98" loc="2.99">Μεγαλεῖον δέ τί ἐστι καὶ ἡ ἀλληγορία, καὶ μάλιστα ἐν ταῖς ἀπειλαῖς, οἷον ὡς ὁ Διονύσιος, ὅτι ̔οἱ τέττιγες αὐτοῖς ᾅσονται χαμόθεν.̓</TextUnit>
    <TextUnit id="99" loc="2.100">Εἰ δ̓ οὕτως ἁπλῶς εἶπεν, ὅτι τεμεῖ τὴν Λοκρίδα χώραν, καὶ ὀργιλώτερος ἂν ἐφάνη καὶ εὐτελέστερος. νῦν δὲ ὥσπερ συγκαλύμματι τοῦ λόγου τῇ ἀλληγορίᾳ κέχρηται: πᾶν γὰρ τὸ ὑπονοούμενον φοβερώτερον, καὶ ἄλλος εἰκάζει ἄλλο τι: ὃ δὲ σαφὲς καὶ φανερόν, καταφρονεῖσθαι εἰκός, ὥσπερ τοὺς ἀποδεδυμένους.</TextUnit>
    <TextUnit id="100" loc="2.101">Διὸ καὶ τὰ μυστήρια ἐν ἀλληγορίαις λέγεται πρὸς ἔκπληξιν καὶ φρίκην, ὥσπερ ἐν σκότῳ καὶ νυκτί. ἔοικε δὲ καὶ ἡ ἀλληγορία τῷ σκότῳ καὶ τῇ νυκτί.</TextUnit>
    <TextUnit id="101" loc="2.102">Φυλάττεσθαι μέντοι κἀπὶ ταύτης τὸ συνεχές, ὡς μὴ αἴνιγμα ὁ λόγος ἡμῖν γένηται, οἷον τὸ ἐπὶ τῆς σικύας τῆς ἰατρικῆς: ἄνδῤ εἶδον πυρὶ χαλκὸν ἐπ̓ ἀνέρι κολλήσαντα. καὶ οἱ Λάκωνες πολλὰ ἐν ἀλληγορίαις ἔλεγον ἐκφοβοῦντες, οἷον τὸ ̔Διονύσιος ἐν Κορίνθᾠ πρὸς Φίλιππον, καὶ ἄλλα τοιαῦτα οὐκ ὀλίγα.</TextUnit>
    <TextUnit id="102" loc="2.103">̔Η συντομία δὲ πῆ μὲν μεγαλοπρεπής, καὶ μάλιστα ἡ ἀποσιώπησις: ἔνια γὰρ μὴ ῥηθέντα μείζονα φαίνεται καὶ ὑπονοηθέντα μᾶλλον: πῆ δὲ μικροπρεπής. καὶ γὰρ ἐν διλογίαις γίνεται μέγεθος, οἷον ὡς Ξενοφῶν, ̔τὰ δὲ ἅρματα ἐφέρετο,̓ φησί, ̔τὰ μὲν δἰ αὐτῶν τῶν φιλίων, τὰ δὲ καὶ δἰ αὐτῶν τῶν πολεμίων.̓ πολὺ γὰρ οὕτω μεῖζον, ἢ εἴπερ ὧδ̓ εἶπεν, ̔καὶ διὰ τῶν φιλίων, καὶ διὰ τῶν πολεμίων αὐτῶν.̓</TextUnit>
    <TextUnit id="103" loc="2.104">Πολλαχοῦ δὲ καὶ τὸ πλάγιον μεῖζον τοῦ εὐθέος, οἷον ̔ἡ δὲ γνώμη ἦν, ὡς εἰς τὰς τάξεις τῶν ̔Ελλήνων  ἐλώντων καὶ διακοψόντων̓ ἀντὶ τοῦ ̔διενοοῦντο ἐλάσαι καὶ διακόψαι.̓</TextUnit>
    <TextUnit id="104" loc="2.105">Συμβέβληται δὲ καὶ ἡ ὁμοιότης τῶν ὀνομάτων καὶ ἡ δυσφωνία ἡ φαινομένη: καὶ γὰρ τὸ δύσφωνον πολλαχοῦ ὀγκηρόν, ὥσπερ Αἴας δ̓ ὁ μέγας αἰὲν ἐφ̓ ̔́Εκτορι. πολὺ γὰρ μᾶλλον τὸν Αἴαντα μέγαν ἐνέφηνεν ἡ τῶν δύο σύμπληξις τῆς ἑπταβοείου ἀσπίδος.</TextUnit>
    <TextUnit id="105" loc="2.106">Τὸ δὲ ἐπιφώνημα καλούμενον ὁρίζοιτο μὲν ἄν τις λέξιν ἐπικοσμοῦσαν, ἔστι δὲ τὸ μεγαλοπρεπέστατον ἐν τοῖς λόγοις. τῆς γὰρ λέξεως ἡ μὲν ὑπηρετεῖ, ἡ δὲ ἐπικοσμεῖ. ὑπηρετεῖ μὲν ἡ τοιάδε, οἵαν τὰν ὑάκινθον ἐν οὔρεσι ποιμένες ἄνδρες ποσσὶ καταστείβουσιν, ἐπικοσμεῖ δὲ τὸ ἐπιφερόμενον τὸ χαμαὶ δέ τε πορφύρον ἄνθος: ἐπενήνεκται γὰρ τοῦτο τοῖς προενηνεγμένοις κόσμος σαφῶς καὶ κάλλος.</TextUnit>
    <TextUnit id="106" loc="2.107">Μεστὴ δὲ τούτων καὶ ἡ ̔Ομήρου ποίησις, οἷον ἐκ καπνοῦ κατέθηκ̓, ἐπεὶ οὐκέτι τοῖσιν ἐῴκει, οἷς τὸ πάρος Τροίηνδε κιὼν κατέλειπεν ̓Οδυσσεύς. πρὸς δ̓ ἔτι καὶ τόδε μεῖζον ἐπὶ φρεσὶν ἔμβαλε δαίμων, μήπως οἰνωθέντες, ἔριν στήσαντες ἐν ὑμῖν, ἀλλήλους τρώσητε. εἶτα ἐπιφωνεῖ, αὐτὸς γὰρ ἐφέλκεται ἄνδρα σίδηρος.</TextUnit>
    <TextUnit id="107" loc="2.108">Καὶ καθόλου τὸ ἐπιφώνημα τοῖς τῶν πλουσίων  ἔοικεν ἐπιδείγμασιν, γείσοις λέγω καὶ τριγλύφοις καὶ πορφύραις πλατείαις: οἷον γάρ τι καὶ αὐτὸ τοῦ ἐν λόγοις πλούτου σημεῖόν ἐστιν.</TextUnit>
    <TextUnit id="108" loc="2.109">Δόξειεν δ̓ ἂν καὶ τὸ ἐνθύμημα ἐπιφωνήματος εἶδός τι εἶναι, οὐκ ὂν μέν: οὐ γὰρ κόσμου ἕνεκεν, ἀλλὰ ἀποδείξεως παραλαμβάνεται, πλὴν ἐπιλεγόμενόν γε ἐπιφωνηματικῶς.</TextUnit>
    <TextUnit id="109" loc="2.110">̔Ωσαύτως δὲ καὶ ἡ γνώμη ἐπιφωνουμένῳ τινὶ ἔοικεν ἐπὶ προειρημένοις, ἀλλ̓ οὐδ̓ αὕτη ἐπιφώνημά ἐστι: καὶ γὰρ προλέγεται πολλάκις, λαμβάνει μέντοι χώραν ποτὲ ἐπιφωνήματος.</TextUnit>
    <TextUnit id="110" loc="2.111">Τὸ δέ, νήπιος οὐδ̓ ἄῤ ἔμελλε κακὰς ὑπὸ κῆρας ἀλύξειν, οὐδ̓ αὐτὸ ἐπιφώνημα ἂν εἴη: οὐ γὰρ ἐπιλέγεται οὐδὲ ἐπικοσμεῖ, οὐδ̓ ὅλως ἐπιφωνήματι ἔοικεν, ἀλλὰ προσφωνήματι ἢ ἐπικερτομήματι.</TextUnit>
    <TextUnit id="111" loc="2.112">Τὸ δὲ ποιητικὸν ἐν λόγοις ὅτι μὲν μεγαλοπρεπές, καὶ τυφλῷ δῆλόν φασι, πλὴν οἱ μὲν γυμνῇ πάνυ χρῶνται τῇ μιμήσει τῶν ποιητῶν, μᾶλλον δὲ οὐ μιμήσει, ἀλλὰ μεταθέσει, καθάπερ ̔Ηρόδοτος.</TextUnit>
    <TextUnit id="112" loc="2.113">Θουκυδίδης μέντοι κἂν λάβῃ παρὰ ποιητοῦ τι, ἰδίως αὐτῷ χρώμενος ἴδιον τὸ ληφθὲν ποιεῖ, οἷον ὁ μὲν ποιητὴς ἐπὶ τῆς Κρήτης ἔφη, Κρήτη τις γαῖ̓ ἔστι μέσῳ ἐνὶ οἴνοπι πόντῳ, καλὴ καὶ πίειρα, περίρρυτος. ὁ μὲν δὴ ἐπὶ τοῦ μεγέθους ἐχρήσατο τῷ ̔περίρρυτος,̓ ὁ δὲ Θουκυδίδης ὁμονοεῖν τοὺς Σικελιώτας καλὸν οἴεται εἶναι, γῆς ὄντας  μιᾶς καὶ περιρρύτου, καὶ ταὐτὰ πάντα εἰπών, γῆν τε ἀντὶ νήσου καὶ περίρρυτον ὡσαύτως, ὅμως ἕτερα λέγειν δοκεῖ, διότι οὐχ ὡς πρὸς μέγεθος, ἀλλὰ πρὸς  ὁμόνοιαν αὐτοῖς ἐχρήσατο. περὶ μὲν δὴ μεγαλοπρεπείας τοσαῦτα.</TextUnit>
    <TextUnit id="113" loc="2.114">̔́Ωσπερ δὲ παράκειται φαῦλά τινα ἀστείοις τισίν, οἷον θάρρει μὲν τὸ θράσος, ἡ δ̓ αἰσχύνη τῇ αἰδοῖ, τὸν αὐτὸν τρόπον καὶ τῆς ἑρμηνείας τοῖς χαρακτῆρσιν παράκεινται διημαρτημένοι τινές. πρῶτα δὲ περὶ τοῦ γειτνιῶντος τῷ μεγαλοπρεπεῖ λέξομεν. ὄνομα μὲν οὖν αὐτῷ ψυχρόν, ὁρίζεται δὲ τὸ ψυχρὸν Θεόφραστος οὕτως, ψυχρόν ἐστι τὸ ὑπερβάλλον τὴν οἰκείαν ἀπαγγελίαν, οἷον ἀπυνδάκωτος οὐ τραπεζοῦται κύλιξ, ἀντὶ τοῦ ἀπύθμενος ἐπὶ τραπέζης κύλιξ οὐ τίθεται. τὸ γὰρ πρᾶγμα σμικρὸν ὂν οὐ δέχεται ὄγκον τοσοῦτον λέξεως.</TextUnit>
    <TextUnit id="114" loc="2.115">Γίνεται μέντοι καὶ τὸ ψυχρὸν ἐν τρισίν, ὥσπερ καὶ τὸ μεγαλοπρεπές. ἢ γὰρ ἐν διανοίᾳ, καθάπερ ἐπὶ τοῦ Κύκλωπος λιθοβολοῦντος τὴν ναῦν τοῦ ̓Οδυσσέως ἔφη τις, ̔φερομένου τοῦ λίθου αἶγες ἐνέμοντο ἐν αὐτῷ.̓ ἐκ γὰρ τοῦ ὑπερβεβλημένου τῆς διανοίας καὶ ἀδυνάτου ἡ ψυχρότης.</TextUnit>
    <TextUnit id="115" loc="2.116">̓Εν δὲ λέξει ὁ ̓Αριστοτέλης φησὶ γίνεσθαι τετραχῶς, ὡς ̓Αλκιδάμας ̔ὑγρὸν ἱδρῶτα.̓ ἢ ἐν συνθέτῳ, ὅταν διθυραμβώδης συντεθῇ ἡ δίπλωσις τοῦ ὀνόματος, ὡς τὸ ̔ἐρημόπλανοσ̓ ἔφη τις, καὶ εἴ τι ἄλλο οὕτως ὑπέρογκον. γίνεται δὲ καὶ ἐν μεταφορᾷ τὸ ψυχρόν, ̔τρέμοντα καὶ ὠχρὰ τὰ πράγματα.̓ τετραχῶς μὲν οὖν κατὰ τὴν λέξιν οὕτως ἂν γίγνοιτο.</TextUnit>
    <TextUnit id="116" loc="2.117">Σύνθεσις δὲ ψυχρὰ ἡ μὴ εὔρυθμος, ἀλλὰ ἄρυθμος οὖσα καὶ διὰ πάντων μακρὰν ἔχουσα, ὥσπερ ἡ τοιάδε,  ̔ἥκων ἡμῶν εἰς τὴν χώραν, πάσης ἡμῶν ὀρθῆς οὔσης.̓ οὐδὲν γὰρ ἔχει λογικὸν οὐδὲ ἀσφαλὲς διὰ τὴν συνέχειαν τῶν μακρῶν συλλαβῶν.</TextUnit>
    <TextUnit id="117" loc="2.118">Ψυχρὸν δὲ καὶ τὸ μέτρα τιθέναι συνεχῆ, καθάπερ τινές, καὶ μὴ κλεπτόμενα ὑπὸ τῆς συνεχείας: ποιήμα γὰρ ἄκαιρον ψυχρόν, ὥσπερ καὶ τὸ ὑπέρμετρον.</TextUnit>
    <TextUnit id="118" loc="2.119">Καὶ καθόλου ὁποῖόν τί ἐστιν ἡ ἀλαζονεία, τοιοῦτον καὶ ἡ ψυχρότης: ὅ τε γὰρ ἀλαζὼν τὰ μὴ προσόντα αὐτῷ αὐχεῖ ὅμως ὡς προσόντα, ὅ τε μικροῖς πράγμασιν περιβάλλων ὄγκον, καὶ αὐτὸς ἐν μικροῖς ἀλαζονευομένῳ ἔοικεν. καὶ ὁποῖόν τι τὸ ἐν τῇ παροιμίᾳ κοσμούμενον ὕπερον, τοιοῦτόν τί ἐστι καὶ τὸ ἐν τῇ ἑρμηνείᾳ ἐξηρμένον ἐν μικροῖς πράγμασιν.</TextUnit>
    <TextUnit id="119" loc="2.120">Καίτοι τινές φασι δεῖν τὰ μικρὰ μεγάλως λέγειν, καὶ σημεῖον τοῦτο ἡγοῦνται ὑπερβαλλούσης δυνάμεως. ἐγὼ δὲ Πολυκράτει μὲν τῷ ῥήτορι συγχωρῶ ἐγκωμιάζοντι ὡς ̓Αγαμέμνονα ἐν ἀντιθέτοις καὶ μεταφοραῖς καὶ πᾶσι τοῖς ἐγκωμιαστικοῖς τρόποις: ἔπαιζεν γάρ, οὐκ ἐσπούδαζεν, καὶ αὐτὸς τῆς γραφῆς ὁ ὄγκος παίγνιόν ἐστι. παίζειν μὲν δὴ ἐξέστω, ὥς φημι, τὸ δὲ πρέπον ἐν παντὶ πράγματι φυλακτέον, τοῦτ̓ ἔστι προσφόρως ἑρμηνευτέον,  τὰ μὲν μικρὰ μικρῶς, τὰ μεγάλα δὲ μεγάλως.</TextUnit>
    <TextUnit id="120" loc="2.121">Καθάπερ Ξενοφῶν ἐπὶ τοῦ Τηλεβόα ποταμοῦ μικροῦ ὄντος καὶ καλοῦ φησιν, ̔οὗτος δὲ ποταμὸς ἦν μέγας μὲν οὔ, καλὸς δέ:̓ τῇ γὰρ βραχύτητι τῆς συνθέσεως καὶ τῇ ἀπολήξει τῇ εἰς τὸ ̔δὲ̓ μόνον οὐκ ἐπέδειξεν ἡμῖν μικρὸν ποταμόν. ἕτερος δέ τις ἑρμηνεύων ὅμοιον τῷ Τηλεβόᾳ ποταμῷ ἔφη, ὡς ̔ἀπὸ τῶν Λαυρικῶν ὀρέων ὁρμώμενος ἐκδιδοῖ ἐς θάλασσαν,̓ καθάπερ τὸν Νεῖλον ἑρμηνεύων κατακρημνιζόμενον ἢ τὸν ̓́Ιστρον ἐκβάλλοντα. πάντα οὖν τὰ τοιαῦτα ψυχρότης καλεῖται.</TextUnit>
    <TextUnit id="121" loc="2.122">Γίνεται μέντοι τὰ μικρὰ μεγάλα ἕτερον τρόπον, οὐ διὰ τοῦ ἀπρεποῦς, ἀλλ̓ ἐνίοτε ὑπ̓ ἀνάγκης. οἷον ὅταν μικρὰ κατορθώσαντά τινα στρατηγὸν ἐξαίρειν βουλώμεθα ὡς μεγάλα κατωρθωκότα, ἢ οἷον ὅτι ἔφορος ἐν Λακεδαίμονι τὸν περιέργως καὶ οὐκ ἐπιχωρίως σφαιρίσαντα ἐμαστίγωσεν: τούτῳ γὰρ αὐτόθεν μικρῷ ἀκουσθῆναι ὄντι ἐπιτραγῳδοῦμεν, ὡς οἱ τὰ μικρὰ πονηρὰ ἔθη ἐῶντες ὁδὸν τοῖς μείζοσι πονηροῖς ἀνοιγνύουσιν, καὶ ὅτι ἐπὶ τοῖς μικροῖς παρανομήμασιν χρὴ κολάζειν μᾶλλον, οὐκ ἐπὶ τοῖς μεγάλοις. καὶ τὴν παροιμίαν ἐποίσομεν, ̔ἀρχὴ δέ τοι ἥμισυ παντός,̓ ὡς ἐοικυῖαν τούτῳ τῷ σμικρῷ κακῷ, ἢ καὶ ὅτι οὐδὲν κακὸν μικρόν ἐστιν.</TextUnit>
    <TextUnit id="122" loc="2.123">Οὕτως μὲν δὴ ἐξέστω καὶ τὸ μικρὸν κατόρθωμα ἐξαίρειν μέγα, οὐ μὴν ὥστε ἀπρεπές τι ποιεῖν, ἀλλ̓ ὥσπερ καὶ τὸ μέγα κατασμικρύνεται χρησίμως πολλάκις, οὕτως ἂν καὶ τὸ μικρὸν ἐξαίροιτο.</TextUnit>
    <TextUnit id="123" loc="2.124">Μάλιστα δὲ ἡ ὑπερβολὴ ψυχρότατον πάντων. τριττὴ δέ ἐστιν: ἢ γὰρ καθ̓ ὁμοιότητα ἐκφέρεται, ὡς τὸ ̔θέειν δ̓ ἀνέμοισιν ὁμοῖοι,̓ ἢ καθ̓ ὑπεροχήν, ὡς τὸ ̔λευκότεροι χιόνος,̓ ἢ κατὰ τὸ ἀδύνατον, ὡς τὸ ̔οὐρανῷ ἐστήριξε κάρη.̓</TextUnit>
    <TextUnit id="124" loc="2.125">Πᾶσα μὲν οὖν ὑπερβολὴ ἀδύνατός ἐστιν: οὔτε γὰρ ἂν χιόνος λευκότερον γένοιτο, οὔτ̓ ἂν ἀνέμῳ θέειν ὅμοιον. αὕτη μέντοι ἡ ὑπερβολή, ἡ εἰρημένη, ἐξαιρέτως ὀνομάζεται ἀδύνατος. διὸ δὴ καὶ μάλιστα ψυχρὰ δοκεῖ πᾶσα ὑπερβολή, διότι ἀδυνάτῳ ἔοικεν.</TextUnit>
    <TextUnit id="125" loc="2.126">Διὰ τοῦτο δὲ μάλιστα καὶ οἱ κωμῳδοποιοὶ χρῶνται αὐτῇ, ὅτι ἐκ τοῦ ἀδυνάτου ἐφέλκονται τὸ γελοῖον, ὥσπερ ἐπὶ τῶν Περσῶν τῆς ἀπληστίας ὑπερβαλλόμενός  τις ἔφη, ὅτι ̔πεδία ἐξέχεζον ὅλα,̓ καὶ ὅτι ̔βοῦς ἐν ταῖς γνάθοις ἔφερον.̓</TextUnit>
    <TextUnit id="126" loc="2.127">Τοῦ δὲ αὐτοῦ εἴδους ἐστὶ καὶ τὸ ̔φαλακρότερος εὐδίας,̓ καὶ τὸ ̔κολοκύντης ὑγιέστερος.̓ τὸ δὲ ̔χρυσῶ χρυσοτέρἀ τὸ Σαπφικὸν ἐν ὑπερβολῇ λέγεται καὶ αὐτὸ καὶ ἀδυνάτως, πλὴν αὐτῷ γε τῷ ἀδυνάτῳ χάριν ἔχει, οὐ ψυχρότητα. ὃ δὴ καὶ μάλιστα θαυμάσειεν ἄν τις Σαπφοῦς τῆς θείας, ὅτι φύσει κινδυνώδει πράγματι καὶ δυσκατορθώτῳ ἐχρήσατο ἐπιχαρίτως. καὶ περὶ μὲν ψυχρότητος καὶ ὑπερβολῆς τοσαῦτα. νῦν δὲ περὶ τοῦ γλαφυροῦ χαρακτῆρος λέξομεν.</TextUnit>
    <TextUnit id="127" loc="3.128">̔Ο γλαφυρὸς λόγος χαριεντισμὸς καὶ ἱλαρὸς λόγος ἐστί. τῶν δὲ χαρίτων αἱ μέν εἰσι μείζονες καὶ σεμνότεραι, αἱ τῶν ποιητῶν, αἱ δὲ εὐτελεῖς μᾶλλον καὶ κωμικώτεραι, σκώμμασιν ἐοικυῖαι, οἷον αἱ ̓Αριστοτέλους χάριτες καὶ Σώφρονος καὶ Λυσίου: τὸ γὰρ ̔ἧς ῥᾷον ἄν τις ἀριθμήσειεν τοὺς ὀδόντας ἢ τοὺς δακτύλους,̓ τὸ ἐπὶ τῆς πρεσβύτιδος, καὶ τὸ ̔ὅσας ἄξιος ἦν λαβεῖν πληγάς, τοσαύτας εἴληφεν δραχμάς,̓ οἱ τοιοῦτοι ἀστεϊσμοὶ οὐδὲν διαφέρουσιν σκωμμάτων, οὐδὲ πόρρω γελωτοποιΐας εἰσί.</TextUnit>
    <TextUnit id="128" loc="3.129">Τὸ δὲ τῇ δέ θ̓ ἅμα Νύμφαι παίζουσι: γέγηθε δέ τε φρένα Λητώ: καὶ ῥεῖα δ̓ ἀριγνώτη πέλεται: καλαὶ δέ τε πᾶσαι:  καὶ αὗταί εἰσιν αἱ λεγόμεναι σεμναὶ χάριτες καὶ μεγάλαι.</TextUnit>
    <TextUnit id="129" loc="3.130">Χρῆται δὲ αὐταῖς ̔́Ομηρος καὶ πρὸς δείνωσιν ἐνίοτε καὶ ἔμφασιν, καὶ παίζων φοβερώτερός ἐστι, πρῶτός τε εὑρηκέναι δοκεῖ φοβερὰς χάριτας, ὥσπερ τὸ ἐπὶ τοῦ ἀχαριτωτάτου προσώπου, τὸ ἐπὶ τοῦ Κύκλωπος, τὸ οὖν ̔Οὖτιν ἐγὼ πύματον ἔδομαι, τοὺς δὲ λοιποὺς πρώτους,̓ τὸ τοῦ Κύκλωπος ξένιον: οὐ γὰρ οὕτως αὐτὸν ἐνέφηνεν δεινὸν ἐκ τῶν ἄλλων, ὅταν δύο δειπνῇ ἑταίρους, οὐδ̓ ἀπὸ τοῦ θυρεοῦ ἢ ἐκ τοῦ ῥοπάλου, ὡς ἐκ τούτου τοῦ ἀστεϊσμοῦ.</TextUnit>
    <TextUnit id="130" loc="3.131">Χρῆται δὲ τῷ τοιούτῳ εἴδει καὶ Ξενοφῶν, καὶ αὐτὸς δεινότητας εἰσάγει ἐκ χαρίτων, οἷον ἐπὶ τῆς ἐνόπλου ὀρχηστρίδος, ̔ἐρωτηθεὶς ὑπὸ τοῦ Παφλαγόνος, εἰ καὶ αἱ γυναῖκες αὐτοῖς συνεπολέμουν, ἔφη: αὗται γὰρ καὶ ἔτρεψαν τὸν βασιλέα.̓ διττὴ γὰρ ἐμφαίνεται ἡ δεινότης ἐκ τῆς χάριτος, ἡ μὲν ὅτι οὐ γυναῖκες αὐτοῖς εἵποντο, ἀλλ̓ ̓Αμαζόνες, ἡ δὲ κατὰ βασιλέως, εἰ οὕτως ἦν ἀσθενής, ὡς ὑπὸ γυναικῶν φυγεῖν.</TextUnit>
    <TextUnit id="131" loc="3.132">Τὰ μὲν οὖν εἴδη τῶν χαρίτων τοσάδε καὶ τοιάδε. εἰσὶν δὲ αἱ μὲν ἐν τοῖς πράγμασι χάριτες, οἷον νυμφαῖοι κῆποι, ὑμέναιοι, ἔρωτες, ὅλη ἡ Σαπφοῦς ποίησις. τὰ γὰρ τοιαῦτα, κἂν ὑπὸ ̔Ιππώνακτος λέγηται, χαρίεντά ἐστι, καὶ αὐτὸ ἱλαρὸν τὸ πρᾶγμα ἐξ ἑαυτοῦ: οὐδεὶς γὰρ ἂν ὑμέναιον ᾅδοι ὀργιζόμενος, οὐδὲ τὸν ̓́Ερωτα ̓Ερινὺν ποιήσειεν τῇ ἑρμηνείᾳ ἢ γίγαντα, οὐδὲ τὸ γελᾶν κλαίειν.</TextUnit>
    <TextUnit id="132" loc="3.133">̔́Ωστε ἡ μέν τις ἐν πράγμασι χάρις ἐστί, τὰ δὲ καὶ ἡ λέξις ποιεῖ ἐπιχαριτώτερα, οἷον ὡς δ̓ ὅτε Πανδαρέου κούρη, χλωρηῒς ἀηδών, καλὸν ἀείδῃσιν, ἔαρος νέον ἱσταμένοιο:  ἐνταῦθα γὰρ καὶ ἡ ἀηδὼν χάριεν ὀρνίθιον, καὶ τὸ ἔαρ φύσει χάριεν, πολὺ δὲ ἐπικεκόσμηται τῇ ἑρμηνείᾳ, καὶ ἔστι χαριέστερα τῷ τε ̔χλωρηῒσ̓ καὶ τῷ ̔Πανδαρέου κούρἠ εἰπεῖν ἐπὶ ὄρνιθος, ἅπερ τοῦ ποιητοῦ ἴδιά ἐστι.</TextUnit>
    <TextUnit id="133" loc="3.134">Πολλάκις δὲ καὶ τὰ μὲν πράγματα ἀτερπῆ ἐστι φύσει καὶ στυγνά, ὑπὸ δὲ τοῦ λέγοντος γίνεται ἱλαρά. τοῦτο δὲ παρὰ Ξενοφῶντι δοκεῖ πρώτῳ εὑρῆσθαι: λαβὼν γὰρ ἀγέλαστον πρόσωπον καὶ στυγνόν, τὸν ̓Αγλαϊτάδαν, τὸν Πέρσην, γέλωτα εὗρεν ἐξ αὐτοῦ χαρίεντα, ὅτι ̔ῥᾷόν ἐστι πῦρ  ἐκτρῖψαι ἀπὸ σοῦ ἢ γέλωτα.̓</TextUnit>
    <TextUnit id="134" loc="3.135">Αὕτη δέ ἐστι καὶ ἡ δυνατωτάτη χάρις, καὶ μάλιστα ἐν τῷ λέγοντι. τὸ μὲν γὰρ πρᾶγμα καὶ φύσει στυγνὸν ἦν καὶ πολέμιον χάριτι, ὥσπερ καὶ ̓Αγλαϊτάδας. ὁ δ̓ ὥσπερ ἐνδείκνυται, ὅτι καὶ ἀπὸ τῶν τοιούτων παίζειν ἔστιν, ὡσπερεὶ καὶ ὑπὸ θερμοῦ ψύχεσθαι, θερμαίνεσθαι δὲ ὑπὸ τῶν ψυχρῶν.</TextUnit>
    <TextUnit id="135" loc="3.136">̓Επεὶ δὲ τὰ εἴδη τῶν χαρίτων δέδεικται, τίνα ἐστὶ καὶ ἐν τίσιν, νῦν καὶ τοὺς τόπους παραδείξομεν, ἀφ̓ ὧν αἱ χάριτες. ἦσαν δὲ ἡμῖν αἱ μὲν ἐν τῇ λέξει, αἱ δὲ ἐν τοῖς πράγμασιν. παραδείξομεν οὖν καὶ τοὺς τόπους καθ̓ ἑκάτερα: πρώτους δὲ τοὺς τῆς λέξεως.</TextUnit>
    <TextUnit id="136" loc="3.137">Εὐθὺς οὖν πρώτη ἐστὶ χάρις ἡ ἐκ συντομίας, ὅταν τὸ αὐτὸ μηκυνόμενον ἄχαρι γένηται, ὑπὸ δὲ τάχους χάριεν, ὥσπερ παρὰ Ξενοφῶντι, ̔τῷ ὄντι τούτῳ οὐδὲν μέτεστι τῆς ̔Ελλάδος, ἐπεὶ ἐγὼ αὐτὸν εἶδον, ὡσπερεὶ Λυδόν, ἀμφότερα τὰ ὦτα τετρυπημένον: καὶ εἶχεν οὕτως.̓ τὸ γὰρ ἐπιλεγόμενον τὸ ̔εἶχεν οὕτωσ̓ ὑπὸ τῆς συντομίας τὴν χάριν ποιεῖ, εἰ δὲ ἐμηκύνθη διὰ πλειόνων, ὅτι ̔ἔλεγεν ταῦτα ἀληθῆ, σαφῶς γὰρ ἐτετρύπητο,̓ διήγημα ἂν ψιλὸν ἐγένετο ἀντὶ χάριτος. ﻿</TextUnit>
    <TextUnit id="137" loc="3.138">Πολλάκις δὲ καὶ δύο φράζεται δἰ ἑνὸς πρὸς τὸ χάριεν, οἷον ἐπὶ τῆς ̓Αμαζόνος καθευδούσης ἔφη τις, ὅτι ̔τὸ τόξον ἐντεταμένον ἔκειτο, καὶ ἡ φαρέτρα πλήρης, τὸ γέρρον ἐπὶ τῇ κεφαλῇ: τοὺς δὲ ζωστῆρας οὐ λύονται.̓ ἐν γὰρ τούτῳ καὶ ὁ νόμος εἴρηται ὁ περὶ τοῦ ζωστῆρος, καὶ ὅτι οὐκ ἔλυσε τὸν ζωστῆρα, τὰ δύο πράγματα διὰ μιᾶς ἑρμηνείας. καὶ ἀπὸ τῆς συντομίας ταύτης γλαφυρόν τί ἐστι.</TextUnit>
    <TextUnit id="138" loc="3.139">Δεύτερος δὲ τόπος ἐστὶν ἀπὸ τῆς τάξεως. τὸ γὰρ αὐτὸ πρῶτον μὲν τεθὲν ἢ μέσον ἄχαρι γίνεται: ἐπὶ δὲ τοῦ τέλους χάριεν, οἷον ὡς ὁ Ξενοφῶν φησιν ἐπὶ τοῦ Κύρου, ̔δίδωσι δὲ αὐτῷ καὶ δῶρα, ἵππον καὶ στολὴν καὶ στρεπτόν, καὶ τὴν χώραν μηκέτι ἁρπάζεσθαι.̓ ἐν γὰρ τούτοις τὸ μὲν τελευταῖόν ἐστι τὸ τὴν χάριν ποιοῦν τὸ ̔τὴν χώραν μηκέτι ἁρπάζεσθαἰ διὰ τὸ ξένον τοῦ δώρου καὶ τὴν ἰδιότητα. αἴτιος δὲ ὁ τόπος τῆς χάριτος. εἰ γοῦν πρῶτον ἐτάχθη, ἀχαριτώτερον ἦν, οἷον ὅτι ̔δίδωσιν αὐτῷ δῶρα, τήν τε χώραν μηκέτι ἁρπάζεσθαι, καὶ ἵππον καὶ στολὴν καὶ στρεπτόν.̓ νῦν δὲ προειπὼν τὰ εἰθισμένα δῶρα, τελευταῖον ἐπήνεγκεν τὸ ξένον καὶ ἄηθες, ἐξ ὧν ἁπάντων συνῆκται ἡ χάρις.</TextUnit>
    <TextUnit id="139" loc="3.140">Αἱ δὲ ἀπὸ τῶν σχημάτων χάριτες δῆλαί εἰσιν καὶ πλεῖσται παρὰ Σαπφοῖ, οἷον ἐκ τῆς ἀναδιπλώσεως, ὅπου νύμφη πρὸς τὴν παρθενίαν φησί, ̔παρθενία, παρθενία, ποῖ με λιποῦσα οἴχῃ;̓ ἡ δὲ ἀποκρίνεται πρὸς αὐτὴν τῷ αὐτῷ σχήματι, ̔οὐκέτι ἥξω πρὸς σέ, οὐκέτι  ἥξω:̓ πλείων γὰρ χάρις ἐμφαίνεται, ἢ εἴπερ ἅπαξ ἐλέχθη καὶ ἄνευ τοῦ σχήματος. καίτοι ἡ ἀναδίπλωσις πρὸς δεινότητας μᾶλλον δοκεῖ εὑρῆσθαι, ἡ δὲ καὶ τοῖς δεινοτάτοις καταχρῆται ἐπιχαρίτως.</TextUnit>
    <TextUnit id="140" loc="3.141">Χαριεντίζεται δέ ποτε καὶ ἐξ ἀναφορᾶς, ὡς ἐπὶ τοῦ ̔Εσπέρου, ̔̔́Εσπερε, πάντα φέρεις,̓ φησί, ̔φέρεις ὄϊν, φέρεις αἶγα, φέρεις ματέρι παῖδα.̓ καὶ γὰρ ἐνταῦθα ἡ χάρις ἐστὶν ἐκ τῆς λέξεως τῆς ̔φέρεισ̓ ἐπὶ τὸ αὐτὸ ἀναφερομένης.</TextUnit>
    <TextUnit id="141" loc="3.142">Πολλὰς δ̓ ἄν τις καὶ ἄλλας ἐκφέροι χάριτας. γίγνονται δὲ καὶ ἀπὸ λέξεως χάριτες ἢ ἐκ μεταφορᾶς, ὡς ἐπὶ τοῦ τέττιγος, ̔πτερύγων δ̓ ὑποκακχέει λιγυρὰν ἀοιδάν, ὅ τι ποτ̓ ἂν φλόγιον καθέταν ἐπιπτάμενον καταυλεῖ:̓</TextUnit>
    <TextUnit id="142" loc="3.143">ἢ ἐκ συνθέτου τοῦ ὀνόματος καὶ διθυραμβικοῦ, ̔δέσποτα Πλούτων μελανοπτερύγων, τουτὶ δεινὸν πρὸ πτερύγων αὐτὸ ποίησον.̓ ἃ μάλιστα δὴ κωμῳδικὰ παίγνιά ἐστι καὶ σατυρικά.</TextUnit>
    <TextUnit id="143" loc="3.144">Καὶ ἐξ ἰδιωτικοῦ δὲ ὀνόματος γίγνεται, ὡς ὁ ̓Αριστοτέλης, ̔ὅσῳ γάρ,̓ φησί, ̔μονώτης εἰμί, φιλομυθότερος γέγονα.̓ καὶ ἐκ πεποιημένου, ὡς ὁ αὐτὸς ἐν τῷ αὐτῷ, ̔ὅσῳ γὰρ αὐτίτης καὶ μονώτης εἰμί, φιλομυθότερος γέγονα.̓ τὸ μὲν γὰρ ̔μονώτησ̓ ἰδιωτικωτέρου ἔθους ἤδη ἐστί, τὸ δὲ ̔αὐτίτησ̓ πεποιημένον ἐκ τοῦ αὐτός.</TextUnit>
    <TextUnit id="144" loc="3.145">Πολλὰ δὲ ὀνόματα καὶ παρὰ τὴν θέσιν τὴν ἐπί τινος χαρίεντά ἐστιν, οἷον ̔ὁ γὰρ ὄρνις οὗτος κόλαξ ἐστὶ  καὶ κόβαλος.̓ ἐνταῦθα ἡ χάρις ἀπὸ τοῦ σκῶψαι τὸν ὄρνιν καθάπερ ἄνθρωπον, καὶ ὅτι τὰ μὴ συνήθη ἔθετο ὀνόματα τῷ ὄρνιθι. αἱ μὲν οὖν τοιαῦται χάριτες παῤ αὐτὰς τὰς λέξεις.</TextUnit>
    <TextUnit id="145" loc="3.146">̓Εκ δὲ παραβολῆς καὶ ἐπὶ τοῦ ἐξέχοντος ἀνδρὸς ἡ Σαπφώ φησι, πέρροχος ὡς ὅτ̓ ἀοιδὸς ὁ Λέσβιος ἀλλοδαποῖσιν. ἐνταῦθα γὰρ χάριν ἐποίησεν ἡ παραβολὴ μᾶλλον ἢ μέγεθος, καίτοι ἐξῆν εἰπεῖν πέρροχος ὥσπερ ἡ σελήνη τῶν ἄλλων ἄστρων, ἢ ὁ ἥλιος ὁ λαμπρότερος, ἢ ὅσα ἄλλα ἐστὶ ποιητικώτερα.</TextUnit>
    <TextUnit id="146" loc="3.147">Σώφρων δὲ καὶ αὐτὸς ἐπὶ τοῦ ὁμοίου εἴδους φησί, ̔θᾶσαι, ὅσα φύλλα καὶ κάρφεα τοὶ παῖδες τοὺς ἄνδρας βαλλίζοντι, οἷόν περ φαντί, φίλα, τοὺς Τρῶας τὸν Αἴαντα τῷ παλῷ.̓ καὶ γὰρ ἐνταῦθα ἐπίχαρις ἡ παραβολή ἐστι, καὶ τοὺς Τρῶας διαπαίζουσα ὥσπερ παῖδας.</TextUnit>
    <TextUnit id="147" loc="3.148">̓́Εστι δέ τις ἰδίως χάρις Σαπφικὴ ἐκ μεταβολῆς, ὅταν τι εἰποῦσα μεταβάλληται καὶ ὥσπερ μετανοήσῃ, οἷον ̔ὕψου δή,̓ φησί, ̔τὸ μέλαθρον ἀέρατε τέκτονες: γαμβρὸς εἰσέρχεται ἶσος ̓́Αρηϊ, ἀνδρὸς μεγάλου πολλῷ μείζων,̓ ὥσπερ ἐπιλαμβανομένη ἑαυτῆς, ὅτι ἀδυνάτῳ ἐχρήσατο ὑπερβολῇ, καὶ ὅτι οὐδεὶς τῷ ̓́Αρηϊ ἴσος ἐστίν.</TextUnit>
    <TextUnit id="148" loc="3.149">Τοῦ δὲ αὐτοῦ εἴδους καὶ τὸ παρὰ Τηλεμάχῳ, ὅτι ̔δύο κύνες δεδέατο πρὸ τῆς αὐλῆς, καὶ δύναμαι καὶ τὰ ὀνόματα εἰπεῖν τῶν κυνῶν. ἀλλὰ τί ἄν μοι βούλοιτο  τὰ ὀνόματα ταῦτα;̓ καὶ γὰρ οὗτος μεταβαλλόμενος μεταξὺ ἠστεΐσατο καὶ ἀποσιγήσας τὰ ὀνόματα.</TextUnit>
    <TextUnit id="149" loc="3.150">Καὶ ἀπὸ στίχου δὲ ἀλλοτρίου γίνεται χάρις, ὡς ὁ ̓Αριστοφάνης σκώπτων που τὸν Δία, ὅτι οὐ κεραυνοῖ τοὺς πονηρούς, φησίν, ἀλλὰ τὸν ἑαυτοῦ νεὼ βάλλει, καὶ Σούνιον ἄκρον ̓Αθηνῶν. ὥσπερ γοῦν οὐκέτι ὁ Ζεὺς κωμῳδεῖσθαι δοκεῖ, ἀλλ̓ ̔́Ομηρος καὶ ὁ στίχος ὁ ̔Ομηρικός, καὶ ἀπὸ τούτου πλείων ἐστὶν ἡ χάρις.</TextUnit>
    <TextUnit id="150" loc="3.151">̓́Εχουσι δέ τι στωμύλον καὶ ἀλληγορίαι τινές, ὥσπερ τό, ̔Δελφοί, παιδίον ὑμῶν ἁ κύων φέρει.̓ καὶ τὰ Σώφρονος δὲ τὰ ἐπὶ τῶν γερόντων, ̔ἐνθάδε ὦν  κἠγὼ παῤ ὕμμε τοὺς ὁμότριχας ἐξορμίζομαι, πλόον δοκάζων πόντιον: ἀρτέαι γὰρ ἤδη τοῖς ταλικοῖσδε ταὶ ἄγκυραι:̓ ὅσα τε ἐπὶ τῶν γυναικῶν ἀλληγορεῖ, οἷον ἐπ̓ ἰχθύων, ̔σωλῆνες, γλυκύκρεον κογχύλιον, χηρᾶν γυναικῶν λίχνευμα.̓ καὶ μιμικώτερα τὰ τοιαῦτά ἐστι καὶ αἰσχρά.</TextUnit>
    <TextUnit id="151" loc="3.152">̓́Εστι δέ τις καὶ ἡ παρὰ τὴν προσδοκίαν χάρις, ὡς ἡ τοῦ Κύκλωπος, ὅτι ̔ὕστατον ἔδομαι Οὖτιν.̓ οὐ γὰρ προσεδόκα τοιοῦτο ξένιον οὔτε ̓Οδυσσεὺς οὔτε ὁ ἀναγινώσκων. καὶ ὁ ̓Αριστοφάνης ἐπὶ τοῦ Σωκράτους, ̔κηρὸν διατήξας,̓ φησίν, ̔εἶτα διαβήτην λαβών, ἐκ τῆς παλαίστρας ἱμάτιον ὑφείλετο.̓</TextUnit>
    <TextUnit id="152" loc="3.153">̓́Ηδη μέντοι ἐκ δύο τόπων ἐνταῦθα ἐγένετο ἡ χάρις. οὐ γὰρ παρὰ προσδοκίαν μόνον ἐπηνέχθη, ἀλλ̓  οὐδ̓ ἠκολούθει τοῖς προτέροις: ἡ δὲ τοιαύτη ἀνακολουθία καλεῖται γρῖφος, ὥσπερ ὁ παρὰ Σώφρονι ῥητορεύων Βουλίας. οὐδὲν γὰρ ἀκόλουθον αὑτῷ λέγει: καὶ παρὰ Μενάνδρῳ δὲ ὁ πρόλογος τῆς Μεσσηνίας.</TextUnit>
    <TextUnit id="153" loc="3.154">Πολλάκις δὲ καὶ κῶλα ὅμοια ἐποίησεν χάριν, ὡς ὁ ̓Αριστοτέλης, ̔ἐκ μὲν ̓Αθηνῶν,̓ φησίν, ̔ἐγὼ εἰς Στάγειρα ἦλθον διὰ τὸν βασιλέα τὸν μέγαν: ἐκ δὲ Σταγείρων εἰς ̓Αθήνας διὰ τὸν χειμῶνα τὸν μέγαν.̓ καταλήξας γὰρ ἐν ἀμφοτέροις τοῖς κώλοις εἰς τὸ αὐτὸ ὄνομα ἐποίησεν τὴν χάριν. ἐὰν δ̓ οὖν ἀποκόψῃς τοῦ ἑτέρου κώλου τὸ ̔μέγαν,̓ συναφαιρεῖται καὶ ἡ χάρις.</TextUnit>
    <TextUnit id="154" loc="3.155">Καὶ κατηγορίαι δὲ ἀποκεκρυμμέναι ἐνίοτε ὁμοιοῦνται χάρισιν, ὥσπερ παρὰ Ξενοφῶντι ὁ ̔Ηρακλείδης ὁ παρὰ τῷ Σεύθει προσιὼν τῶν συνδείπνων ἑκάστῳ, καὶ πείθων δωρεῖσθαι Σεύθει ὅ τι ἔχοι: ταῦτα γὰρ καὶ χάριν τινὰ ἐμφαίνει, καὶ κατηγορίαι εἰσὶν ἀποκεκρυμμέναι.</TextUnit>
    <TextUnit id="155" loc="3.156">Αἱ μὲν οὖν κατὰ τὴν ἑρμηνείαν χάριτες τοσαῦται καὶ οἱ τόποι, ἐν δὲ τοῖς πράγμασι λαμβάνονται χάριτες ἐκ παροιμίας. φύσει γὰρ χάριεν πρᾶγμά ἐστι παροιμία, ὡς ὁ Σώφρων μέν, ̔̓Ηπιόλης,̓ ἔφη, ̔ὁ τὸν πατέρα πνίγων.̓ καὶ ἀλλαχόθι πού φησιν, ̔ἐκ τοῦ ὄνυχος γὰρ τὸν λέοντα ἔγραψεν: τορύναν ἔξεσεν: κύμινον ἔπρισεν.̓ καὶ γὰρ δυσὶ παροιμίαις καὶ τρισὶν ἐπαλλήλοις χρῆται, ὡς ἐπιπληθύωνται αὐτῷ αἱ χάριτες: σχεδόν τε πάσας ἐκ τῶν δραμάτων αὐτοῦ τὰς παροιμίας ἐκλέξαι ἐστίν.</TextUnit>
    <TextUnit id="156" loc="3.157">Καὶ μῦθος δὲ λαμβανόμενος καιρίως εὔχαρίς ἐστιν, ἤτοι ὁ κείμενος, ὡς ὁ ̓Αριστοτέλης ἐπὶ τοῦ ἀετοῦ φησιν, ὅτι λιμῷ θνήσκει ἐπικάμπτων τὸ ῥάμφος: πάσχει δὲ αὐτό, ὅτι ἄνθρωπος ὤν ποτε ἠδίκησεν ξένον. ὁ μὲν οὖν τῷ κειμένῳ μύθῳ κέχρηται καὶ κοινῷ. ﻿</TextUnit>
    <TextUnit id="157" loc="3.158">Πολλοὺς δὲ καὶ προσπλάσσομεν προσφόρους καὶ οἰκείους τοῖς πράγμασιν, ὥσπερ τις περὶ αἰλούρου λέγων, ὅτι συμφθίνει τῇ σελήνῃ καὶ ὁ αἴλουρος καὶ συμπαχύνεται, προσέπλασεν, ὅτι ̔ἔνθεν καὶ ὁ μῦθός ἐστιν, ὡς ἡ σελήνη ἔτεκεν τὸν αἴλουρον:̓ οὐ γὰρ μόνον κατ̓ αὐτὴν τὴν πλάσιν ἔσται ἡ χάρις, ἀλλὰ καὶ ὁ μῦθος ἐμφαίνει χάριέν τι, αἴλουρον ποιῶν σελήνης παῖδα.</TextUnit>
    <TextUnit id="158" loc="3.159">Πολλάκις δὲ καὶ ἐκ φόβου ἀλλασσομένου γίνεται χάρις, ὅταν  διακενῆς τις φοβηθῇ, οἷον τὸν ἱμάντα ὡς ὄφιν ἢ τὸν κρίβανον ὡς χάσμα τῆς γῆς, ἅπερ καὶ αὐτὰ κωμῳδικώτερά ἐστιν.</TextUnit>
    <TextUnit id="159" loc="3.160">Καὶ εἰκασίαι δ̓ εἰσὶν εὐχάριτες, ἂν τὸν ἀλεκτρυόνα Μήδῳ εἰκάσῃς, ὅτι τὴν κυρβασίαν ὀρθὴν φέρει: βασιλεῖ δέ, ὅτι πορφύρεός ἐστιν, ἢ ὅτι βοήσαντος ἀλεκτρυόνος ἀναπηδῶμεν, ὥσπερ καὶ βασιλέως βοήσαντος, καὶ φοβούμεθα.</TextUnit>
    <TextUnit id="160" loc="3.161">̓Εκ δὲ ὑπερβολῶν χάριτες μάλιστα αἱ ἐν ταῖς κωμῳδίαις, πᾶσα δὲ ὑπερβολὴ ἀδύνατος, ὡς ̓Αριστοφάνης ἐπὶ τῆς ἀπληστίας τῶν Περσῶν φησιν, ὅτι ̔ὤπτουν βοῦς κριβανίτας ἀντὶ ἄρτων.̓ ἐπὶ δὲ τῶν Θρᾳκῶν ἕτερος, ὅτι ̔ Μηδόκης ὁ βασιλεὺς βοῦν ἔφερεν ὅλον ἐν γνάθῳ.̓</TextUnit>
    <TextUnit id="161" loc="3.162">Τοῦ δὲ αὐτοῦ εἴδους καὶ τὰ τοιαῦτά ἐστιν, ̔ ὑγιέστερος κολοκύντης,̓ καὶ ̔ φαλακρότερος εὐδίας,̓ καὶ τὰ Σαπφικὰ ̔ πολὺ πακτίδος ἁδυμελεστέρα, χρυσοῦ χρυσοτέρα.̓ πᾶσαι γὰρ αἱ τοιαῦται χάριτες ἐκ τῶν ὑπερβολῶν εὕρηνται. καί τι διαφέρουσι</TextUnit>
    <TextUnit id="162" loc="3.163">Διαφέρουσι δὲ τὸ γελοῖον καὶ εὔχαρι πρῶτα μὲν τῇ ὕλῃ: χαρίτων μὲν γὰρ ὕλη νυμφαῖοι κῆποι, ἔρωτες, ἅπερ οὐ γελᾶται: γέλωτος δὲ ̓͂Ιρος καὶ Θερσίτης. τοσοῦτον οὖν διοίσουσιν, ὅσον ὁ Θερσίτης τοῦ ̓́Ερωτος.</TextUnit>
    <TextUnit id="163" loc="3.164">Διαφέρουσι δὲ καὶ τῇ λέξει αὐτῇ. τὸ μὲν γὰρ εὔχαρι μετὰ κόσμου ἐκφέρεται καὶ δἰ ὀνομάτων καλῶν, ἃ μάλιστα ποιεῖ τὰς χάριτας, οἷον τὸ ̔ ποικίλλεται μὲν γαῖα πολυστέφανοσ̓ καὶ τὸ ̔χλωρηῒς ἀηδών:̓ τὸ δὲ γελοῖον καὶ ὀνομάτων ἐστὶν εὐτελῶν καὶ κοινοτέρων, ὥσπερ ἔχει: ̔ὅσον γὰρ αὐτίτης καὶ μονώτης εἰμί, φιλομυθότερος γέγονα.̓</TextUnit>
    <TextUnit id="164" loc="3.165">̓́Επειτα ἀφανίζεται ὑπὸ τοῦ κόσμου τῆς ἑρμηνείας, καὶ ἀντὶ γελοίου θαῦμα γίνεται. αἱ μέντοι χάριτές εἰσι μετὰ σωφροσύνης, τὸ δὲ ἐκφράζειν τὰ γέλοια ὅμοιόν ἐστι καὶ καλλωπίζειν πίθηκον.</TextUnit>
    <TextUnit id="165" loc="3.166">Διὸ καὶ ἡ Σαπφὼ περὶ μὲν κάλλους ᾅδουσα καλλιεπής ἐστι καὶ ἡδεῖα, καὶ περὶ ἐρώτων δὲ καὶ ἔαρος καὶ περὶ ἁλκυόνος, καὶ ἅπαν καλὸν ὄνομα ἐνύφανται αὐτῆς τῇ ποιήσει, τὰ δὲ καὶ αὐτὴ εἰργάσατο.</TextUnit>
    <TextUnit id="166" loc="3.167">̓́Αλλως δὲ σκώπτει τὸν ἄγροικον νυμφίον, καὶ τὸν θυρωρὸν τὸν ἐν τοῖς γάμοις, εὐτελέστατα καὶ ἐν πεζοῖς ὀνόμασι μᾶλλον ἢ ἐν ποιητικοῖς, ὥστε αὐτῆς μᾶλλόν ἐστι τὰ ποιήματα ταῦτα διαλέγεσθαι ἢ ᾅδειν, οὐδ̓ ἂν ἁρμόσαι πρὸς τὸν χορὸν ἢ πρὸς τὴν λύραν, εἰ μή τις εἴη χορὸς διαλεκτικός.</TextUnit>
    <TextUnit id="167" loc="3.168">Μάλιστα δὲ διαφέρουσι καὶ ἐκ τῆς προαιρέσεως: οὐ γὰρ ὅμοια προαιρεῖται ὁ εὐχάριστος καὶ ὁ γελωτοποιῶν, ἀλλ̓ ὁ μὲν εὐφραίνειν, ὁ δὲ γελασθῆναι. καὶ ἀπὸ τῶν ἐπακολουθούντων δέ: τοῖς μὲν γὰρ γέλως, τοῖς δὲ ἔπαινος.</TextUnit>
    <TextUnit id="168" loc="3.169">Καὶ ἐκ τόπου. ἔνθα μὲν γὰρ γέλωτος τέχναι καὶ χαρίτων, ἐν σατύρῳ καὶ ἐν κωμῳδίαις. τραγῳδία δὲ χάριτας μὲν παραλαμβάνει ἐν πολλοῖς, ὁ δὲ γέλως ἐχθρὸς τραγῳδίας: οὐδὲ γὰρ ἐπινοήσειεν ἄν τις τραγῳδίαν παίζουσαν, ἐπεὶ σάτυρον γράψει ἀντὶ τραγῳδίας.</TextUnit>
    <TextUnit id="169" loc="3.170">Χρήσονται δέ ποτε καὶ οἱ φρόνιμοι γελοίοις πρός τε τοὺς καιρούς, οἷον ἐν ἑορταῖς καὶ ἐν συμποσίοις, καὶ ἐν ἐπιπλήξεσιν δὲ πρὸς τοὺς τρυφερωτέρους, ὡς ὁ τηλαυγὴς θύλακος, καὶ ἡ Κράτητος ποιητική,  καὶ φακῆς ἐγκώμιον ἂν ἀναγνῷ τις ἐν τοῖς ἀσώτοις: τοιοῦτος δὲ ὡς τὸ πλέον καὶ ὁ Κυνικὸς τρόπος: τὰ γὰρ τοιαῦτα γελοῖα χρείας λαμβάνει τάξιν καὶ γνώμης.</TextUnit>
    <TextUnit id="170" loc="3.171">̓́Εστι δὲ καὶ τοῦ ἤθους τις ἔμφασις ἐκ τῶν γελοίων καὶ ἢ παιγνίας ἢ ἀκολασίας, ὡς καὶ τὸν οἶνον τὸν προχυθέντα ἐπισχών τις ̔Πηλέα ἀντὶ Οἰνέως.̓ ἡ γὰρ ἀντίθεσις ἡ περὶ τὰ ὀνόματα καὶ ἡ φροντὶς ἐμφαίνει τινὰ ψυχρότητα ἤθους καὶ ἀναγωγίαν.</TextUnit>
    <TextUnit id="171" loc="3.172">Περὶ δὲ σκωμμάτων μέν, οἷον εἰκασία τις ἐστιν: ἡ γὰρ ἀντίθεσις εὐτράπελος. χρήσονταί τε ταῖς τοιαύταις εἰκασίαις, ὡς ̔Αἰγυπτία κληματίς,̓ μακρὸν καὶ μέλανα, καὶ τὸ ̔θαλάσσιον πρόβατον,̓ τὸν μῶρον τὸν ἐν τῇ θαλάσσῃ. τοῖς μὲν τοιούτοις χρήσονται: εἰ δὲ μή, φευξόμεθα τὰ σκώμματα ὥσπερ λοιδορίας.</TextUnit>
    <TextUnit id="172" loc="3.173">Ποιεῖ δὲ εὔχαριν τὴν ἑρμηνείαν καὶ τὰ λεγόμενα καλὰ ὀνόματα. ὡρίσατο δ̓ αὐτὰ Θεόφραστος οὕτως, κάλλος ὀνόματός ἐστι τὸ πρὸς τὴν ἀκοὴν ἢ πρὸς τὴν ὄψιν ἡδύ, ἢ τὸ τῇ διανοίᾳ ἔντιμον.</TextUnit>
    <TextUnit id="173" loc="3.174">Πρὸς μὲν τὴν ὄψιν ἡδέα τὰ τοιαῦτα, ̔ ῥοδόχροον,̓ ̔ἀνθοφόρου χρόας.̓ ὅσα γὰρ ὁρᾶται ἡδέως, ταῦτα καὶ λεγόμενα καλά ἐστι. πρὸς δὲ τὴν ἀκοὴν ̔Καλλίστρατος, ̓Αννοῶν.̓ ἥ τε γὰρ τῶν λάμβδα σύγκρουσις ἠχῶδές τι ἔχει, καὶ ἡ τῶν νῦ γραμμάτων.</TextUnit>
    <TextUnit id="174" loc="3.175">Καὶ ὅλως τὸ νῦ δἰ εὐφωνίαν ἐφέλκονται οἱ  ̓Αττικοὶ ̔Δημοσθένην̓ λέγοντες καὶ ̔Σωκράτην.̓ τῇ διανοίᾳ δὲ ἔντιμα τὰ τοιαῦτά ἐστιν, οἷον τὸ ̔ ἀρχαῖοἰ ἀντὶ τοῦ ̔παλαιοὶ̓ ἐντιμότερον: οἱ γὰρ ἀρχαῖοι ἄνδρες ἐντιμότεροι.</TextUnit>
    <TextUnit id="175" loc="3.176">Παρὰ δὲ τοῖς μουσικοῖς λέγεταί τι ὄνομα λεῖον, καὶ ἕτερον τὸ τραχύ, καὶ ἄλλο εὐπαγές, καὶ ἄλλ̓ ὀγκηρόν. λεῖον μὲν οὖν ἐστιν ὄνομα τὸ διὰ φωνηέντων ἢ πάντων ἢ διὰ πλειόνων, οἷον Αἴας, τραχὺ δὲ οἷον βέβρωκεν: καὶ αὐτὸ δὲ τοῦτο τὸ τραχὺ ὄνομα κατὰ μίμησιν ἐξενήνεκται ἑαυτοῦ. εὐπαγὲς δὲ ἐπαμφοτερίζον καὶ μεμιγμένον ἴσως τοῖς γράμμασιν.</TextUnit>
    <TextUnit id="176" loc="3.177">Τὸ δὲ ὀγκηρὸν ἐν τρισί, πλάτει, μήκει, πλάσματι, οἷον βροντὰ ἀντὶ τοῦ βροντή: καὶ γὰρ τραχύτητα ἐκ τῆς προτέρας συλλαβῆς ἔχει, καὶ ἐκ τῆς δευτέρας μῆκος μὲν διὰ τὴν μακράν, πλατύτητα δὲ διὰ τὸν Δωρισμόν: πλατέα λαλοῦσι γὰρ πάντα οἱ Δωριεῖς. διόπερ οὐδὲ ἐκωμῴδουν δωρίζοντες, ἀλλὰ πικρῶς ἠττίκιζον: ἡ γὰρ ̓Αττικὴ γλῶσσα συνεστραμμένον τι ἔχει καὶ δημοτικὸν καὶ ταῖς τοιαύταις εὐτραπελίαις πρέπον.</TextUnit>
    <TextUnit id="177" loc="3.178">Ταῦτα μὲν δὴ παρατεχνολογείσθω ἄλλως. τῶν δὲ εἰρημένων ὀνομάτων τὰ λεῖα μόνα ληπτέον ὡς γλαφυρόν τι ἔχοντα.</TextUnit>
    <TextUnit id="178" loc="3.179">Γίνεται δὲ καὶ ἐκ συνθέσεως τὸ γλαφυρόν: ἔστι μὲν οὖν οὐ ῥᾴδιον περὶ τοῦ τρόπου τοῦ τοιοῦδε εἰπεῖν: οὐδὲ γὰρ τῶν πρὶν εἴρηταί τινι περὶ γλαφυρᾶς συνθέσεως. κατὰ τὸ δυνατὸν δὲ ὅμως πειρατέον λέγειν.</TextUnit>
    <TextUnit id="179" loc="3.180">Τάχα γὰρ δὴ ἔσται τις ἡδονὴ καὶ χάρις, ἐὰν ἁρμόζωμεν ἐκ μέτρων τὴν σύνθεσιν ἢ ὅλων ἢ ἡμίσεων: οὐ μὴν ὥστε φαίνεσθαι αὐτὰ μέτρα ἐν τῷ συνειρμῷ τῶν λόγων,  ἀλλ̓, εἰ διαχωρίζοι τις καθ̓ ἓν ἕκαστον καὶ διακρίνοι, τότε δὴ ὑφ̓ ἡμῶν αὐτῶν φωρᾶσθαι μέτρα ὄντα.</TextUnit>
    <TextUnit id="180" loc="3.181">Κἂν μετροειδῆ δὲ ᾖ, τὴν αὐτὴν ποιήσει χάριν: λανθανόντως δέ τοι παραδύεται ἡ ἐκ τῆς τοιαύτης ἡδονῆς χάρις, καὶ πλεῖστον μὲν τὸ τοιοῦτον εἶδός ἐστι παρὰ τοῖς Περιπατητικοῖς καὶ παρὰ Πλάτωνι καὶ παρὰ Ξενοφῶντι καὶ ̔Ηροδότῳ, τάχα δὲ καὶ παρὰ Δημοσθένει πολλαχοῦ: Θουκυδίδης μέντοι πέφευγε τὸ εἶδος.</TextUnit>
    <TextUnit id="181" loc="3.182">Παραδείγματα δὲ αὐτοῦ λάβοι τις ἂν τοιάδε, οἷον ὡς ὁ Δικαίαρχος: ̔ἐν ̓Ελέᾳ,̓ φησι, ̔τῆς ̓Ιταλίας πρεσβύτην ἤδη τὴν ἡλικίαν ὄντα.̓ τῶν γὰρ κώλων ἀμφοτέρων αἱ ἀπολήξεις μετροειδές τι ἔχουσιν, ὑπὸ δὲ τοῦ εἱρμοῦ καὶ τῆς συναφείας κλέπτεται μὲν τὸ μετρικόν, ἡδονὴ δ̓ οὐκ ὀλίγη ἔπεστι.</TextUnit>
    <TextUnit id="182" loc="3.183">Πλάτων μέντοι ἐν πολλοῖς αὐτῷ τῷ ῥυθμῷ γλαφυρός ἐστιν ἐκτεταμένῳ πως, καὶ οὔτε ἕδραν ἔχοντι οὔτε μῆκος: τὸ μὲν γὰρ ἰσχνὸν καὶ δεινόν, τὸ δὲ μῆκος μεγαλοπρεπές. ἀλλ̓ οἷον ὀλίσθῳ τινὶ ἔοικε τὰ κῶλα, καὶ οὔτ̓ ἐμμέτροις παντάπασιν οὔτ̓ ἀμέτροις, οἷον ἐν τῷ περὶ μουσικῆς λόγῳ ἐπὰν φῇ ̔νῦν δὴ ἐλέγομεν.̓</TextUnit>
    <TextUnit id="183" loc="3.184">Καὶ πάλιν, ̔ μινυρίζων τε καὶ γεγανωμένος ὑπὸ τῆς ᾠδῆς διατελεῖ τὸν βίον ὅλον.̓ καὶ πάλιν, ̔τὸ μὲν πρῶτον, εἴ τι θυμοειδὲς εἶχεν, ὥσπερ σίδηρον ἐμάλαξεν.̓ οὕτως μὲν γὰρ γλαφυρὸν καὶ ᾠδικὸν σαφῶς: εἰ δ̓ ἀναστρέψας εἴποις, ̔ἐμάλαξεν ὥσπερ σίδηρον,̓ ἢ ̔διατελεῖ ὅλον τὸν βίον,̓ ἐκχεῖς τοῦ λόγου τὴν χάριν ἐν αὐτῷ τῷ ῥυθμῷ οὖσαν: οὐ γὰρ δὴ ἐν τῇ διανοίᾳ, οὐδ̓ ἐν ταῖς λέξεσιν.</TextUnit>
    <TextUnit id="184" loc="3.185">Καὶ περὶ τῶν μουσικῶν δὲ ὀργάνων πάλιν χαριέντως ἥρμοσεν, ἐν οἷς δή φησιν, ̔λύρα δή σοι λείπεται κατὰ πόλιν:̓ εἰ γὰρ ἀναστρέψας εἴποις ̔κατὰ πόλιν λείπεται,̓ μεθαρμοσαμένῳ ποιήσεις ὅμοιον. τοῦτο δὲ ﻿ ἐπιφέρει, ̔καὶ αὖ κατ̓ ἀγροὺς τοῖς ποιμέσιν σύριγξ ἄν τις εἴη:̓ τῇ γὰρ ἐκτάσει καὶ τῷ μήκει πάνυ χαριέντως μεμίμηται τρόπον τινὰ ἦχον σύριγγος. ἔσται δὲ δῆλον, εἴ τις μετασυνθεὶς λέγοι καὶ τοῦτο.</TextUnit>
    <TextUnit id="185" loc="3.186">Περὶ μὲν δὴ τοῦ κατὰ σύνθεσιν γλαφυροῦ ἐπιφαινομένου τοσαῦτα, ὡς ἐν δυσκόλοις. εἴρηται δὲ καὶ περὶ τοῦ χαρακτῆρος τοῦ γλαφυροῦ, ἐν ὅσοις καὶ ὅπως γίνεται. καθάπερ δὲ τῷ μεγαλοπρεπεῖ παρέκειτο ὁ ψυχρὸς χαρακτήρ, οὕτως τῷ γλαφυρῷ παράκειταί τις διημαρτημένος. ὀνομάζω δὲ αὐτὸν τῷ κοινῷ ὀνόματι κακόζηλον. γίνοιτο δ̓ ἂν καὶ οὗτος ἐν τρισίν, ὥσπερ καὶ οἱ λοιποὶ πάντες.</TextUnit>
    <TextUnit id="186" loc="3.187">̓Εν διανοίᾳ μέν, ὡς ὁ εἰπὼν ̔Κένταυρος ἑαυτὸν ἱππεύων,̓ καὶ ἐπὶ τοῦ βουλευομένου ̓Αλεξάνδρου δρόμον ἀγωνίσασθαι ̓Ολυμπιάσιν ἔφη τις οὕτως: ̔̓Αλέξανδρε, δράμε σοῦ τῆς μητρὸς τὸ ὄνομα.̓</TextUnit>
    <TextUnit id="187" loc="3.188">̓Εν δὲ ὀνόμασιν γίγνοιτ̓ ἂν οὕτως, οἷον ̔ἐγέλα που ῥόδον ἡδύχροον:̓ ἥ τε γὰρ μεταφορὰ ἡ ̔ἐγέλἀ πάνυ μετάκειται ἀπρεπῶς, καὶ τὸ σύνθετον τὸ ̔ἡδύχροον̓ οὐδ̓ ἐν ποιήματι θείη ἄν τις ἀκριβῶς σωφρονῶν. ἢ ὥς τις εἶπεν, ̔ὅτι λεπταῖς ὑπεσύριζε πίτυς αὔραις.̓ περὶ μὲν δὴ τὴν λέξιν οὕτως.</TextUnit>
    <TextUnit id="188" loc="3.189">Σύνθεσις δὲ ἀναπαιστικὴ  καὶ μάλιστα ἐοικυῖα τοῖς κεκλασμένοις καὶ ἀσέμνοις μέτροις, οἷα μάλιστα τὰ Σωτάδεια διὰ τὸ μαλακώτερον, ̔σκήλας καύματι κάλυψον,̓ καὶ σείων μελίην Πηλιάδα δεξιὸν κατ̓ ὦμον ἀντὶ τοῦ σείων Πηλιάδα μελίην κατὰ δεξιὸν ὦμον:  ὁποῖα γὰρ μεταμεμορφωμένῳ ἔοικεν ὁ στίχος, ὥσπερ οἱ μυθευόμενοι ἐξ ἀρρένων μεταβάλλειν εἰς θηλείας. τοσάδε μὲν καὶ περὶ κακοζηλίας.</TextUnit>
    <TextUnit id="189" loc="4.190">̓Επὶ δὲ τοῦ ἰσχνοῦ χαρακτῆρος ἔχοιμεν ἂν καὶ πράγματα ἴσως τινὰ μικρὰ καὶ τῷ χαρακτῆρι πρόσφορα, οἷον τὸ παρὰ Λυσίᾳ, ̔οἰκίδιον ἔστι μοι διπλοῦν, ἴσα ἔχον τὰ ἄνω τοῖς κάτω.̓ τὴν δὲ λέξιν εἶναι πᾶσαν χρὴ κυρίαν καὶ συνήθη: μικρότερον γὰρ τὸ συνηθέστερον πάντων, τὸ δὲ ἀσύνηθες καὶ μετενηνεγμένον μεγαλοπρεπές.</TextUnit>
    <TextUnit id="190" loc="4.191">Καὶ μηδὲ διπλᾶ ὀνόματα τιθέναι: τοῦ γὰρ ἐναντίου χαρακτῆρος καὶ ταῦτα, μηδὲ μὴν πεποιημένα, μηδ̓ ὅσα ἄλλα μεγαλοπρέπειαν ποιεῖ, μάλιστα δὲ σαφῆ χρὴ τὴν λέξιν εἶναι. τὸ δὲ σαφὲς ἐν πλείοσιν.</TextUnit>
    <TextUnit id="191" loc="4.192">Πρῶτα μὲν ἐν τοῖς κυρίοις, ἔπειτα ἐν τοῖς συνδεδεμένοις. τὸ δὲ ἀσύνδετον καὶ διαλελυμένον ὅλον ἀσαφὲς πᾶν: ἄδηλος γὰρ ἡ ἑκάστου κώλου ἀρχὴ διὰ τὴν λύσιν, ὥσπερ τὰ ̔Ηρακλείτου: καὶ γὰρ ταῦτα σκοτεινὰ ποιεῖ τὸ πλεῖστον ἡ λύσις.</TextUnit>
    <TextUnit id="192" loc="4.193">̓Εναγώνιος μὲν οὖν ἴσως μᾶλλον ἡ διαλελυμένη λέξις, ἡ δ̓ αὐτὴ καὶ ὑποκριτικὴ καλεῖται: κινεῖ γὰρ ὑπόκρισιν ἡ λύσις. γραφικὴ δὲ λέξις ἡ εὐανάγνωστος. αὕτη δ̓ ἐστιν ἡ συνηρτημένη καὶ οἷον ἠσφαλισμένη τοῖς συνδέσμοις. διὰ τοῦτο δὲ καὶ Μένανδρον ὑποκρίνονται λελυμένον ἐν τοῖς πλείστοις, Φιλήμονα δὲ ἀναγινώσκουσιν.</TextUnit>
    <TextUnit id="193" loc="4.194">̔́Οτι δὲ ὑποκριτικὸν ἡ λύσις, παράδειγμα ἐγκείσθω τόδε, ἐδεξάμην, ἔτικτον, ἐκτρέφω, φίλε.  οὕτως γὰρ λελυμένον ἀναγκάσει καὶ τὸν μὴ θέλοντα ὑποκρίνεσθαι διὰ τὴν λύσιν: εἰ δὲ συνδήσας εἴποις, ̔ἐδεξάμην καὶ ἔτικτον καὶ ἐκτρέφω,̓ πολλὴν ἀπάθειαν τοῖς συνδέσμοις συνεμβαλεῖς. πάνυ δὲ τὸ ἀπαθὲς ἀνυπόκριτον.</TextUnit>
    <TextUnit id="194" loc="4.195">̓́Εστι δὲ καὶ ἄλλα θεωρήματα ὑποκριτικά, οἷον καὶ ὁ παρὰ τῷ Εὐριπίδει ̓́Ιων ὁ τόξα ἁρπάζων καὶ τῷ κύκνῳ ἀπειλῶν τῷ ὄρνιθι, ἀποπατοῦντι κατὰ τῶν ἀγαλμάτων: καὶ γὰρ κινήσεις πολλὰς παρέχει τῷ ὑποκριτῇ ὁ ἐπὶ τὰ τόξα δρόμος καὶ ἡ πρὸς τὸν ἀέρα ἀνάβλεψις τοῦ προσώπου διαλεγομένου τῷ κύκνῳ, καὶ ἡ λοιπὴ πᾶσα διαμόρφωσις πρὸς τὸν ὑποκριτὴν πεποιημένη. ἀλλ̓ οὐ περὶ ὑποκρίσεως ἡμῖν τὰ νῦν ὁ λόγος.</TextUnit>
    <TextUnit id="195" loc="4.196">Φευγέτω δὲ ἡ σαφὴς γραφὴ καὶ τὰς ἀμφιβολίας, σχήματι δὲ χρήσθω τῇ ἐπαναλήψει καλουμένῃ. ἐπανάληψις δέ ἐστι συνδέσμου ἐπιφορὰ τοῦ αὐτοῦ ἐν τοῖς διὰ μακροῦ ἐπιφερομένοις λόγοις, οἷον ̔ὅσα μὲν ἔπραξε Φίλιππος, καὶ ὡς τὴν Θρᾴκην κατεστρέψατο, καὶ Χερρόνησον εἷλεν, καὶ Βυζάντιον ἐπολιόρκησεν, καὶ ̓Αμφίπολιν οὐκ ἀπέδωκεν, ταῦτα μὲν παραλείψω.̓ σχεδὸν γὰρ ὁ μὲν σύνδεσμος ἐπενεχθεὶς ἀνέμνησεν ἡμᾶς τῆς προθέσεως, καὶ ἀπεκατέστησεν ἐπὶ τὴν ἀρχήν.</TextUnit>
    <TextUnit id="196" loc="4.197">Σαφηνείας δὲ ἕνεκεν  καὶ διλογητέον πολλάκις: ἥδιον γάρ πως τὸ συντομώτερον ἢ σαφέστερον: ὡς γὰρ οἱ παρατρέχοντες παρορῶνται ἐνίοτε, οὕτως καὶ ἡ λέξις παρακούεται διὰ τὸ τάχος.</TextUnit>
    <TextUnit id="197" loc="4.198">Φεύγειν δὲ καὶ τὰς πλαγιότητας: καὶ γὰρ τοῦτο ἀσαφές, ὥσπερ ἡ Φιλίστου λέξις. συντομώτερον δὲ παράδειγμα  πλαγίας λέξεως καὶ διὰ τοῦτο ἀσαφοῦς τὸ παρὰ Ξενοφῶντι, οἷον ̔καὶ ὅτι τριήρεις ἤκουεν περιπλεούσας ἀπ̓ ̓Ιωνίας εἰς Κιλικίαν Τάμον ἔχοντα τὰς Λακεδαιμονίων καὶ αὐτοῦ Κύρου.̓ τοῦτο γὰρ ἐξ εὐθείας μὲν ὧδέ πως λέγοιτο: ̔τριήρεις προσεδοκῶντο εἰς Κιλικίαν πολλαὶ μὲν Λάκαιναι, πολλαὶ δὲ Περσίδες, Κύρῳ ναυπηγηθεῖσαι ἐπ̓ αὐτῷ τούτῳ. ἔπλεον δ̓ ἀπ̓ ̓Ιωνίας: ναύαρχος δ̓ αὐταῖς ἐπεστάτει Τάμος Αἰγύπτιος.̓ μακρότερον μὲν οὕτως ἐγένετο ἴσως, σαφέστερον δέ.</TextUnit>
    <TextUnit id="198" loc="4.199">Καὶ ὅλως τῇ φυσικῇ τάξει τῶν ὀνομάτων χρηστέον, ὡς τὸ ̔̓Επίδαμνός ἐστι πόλις ἐν δεξιᾷ ἐσπλέοντι εἰς τὸν ̓Ιόνιον κόλπον:̓ πρῶτον μὲν γὰρ ὠνόμασται τὸ περὶ οὗ, δεύτερον δὲ ὃ τοῦτό ἐστιν, ὅτι πόλις, καὶ τὰ ἄλλα ἐφεξῆς.</TextUnit>
    <TextUnit id="199" loc="4.200">Γίγνοιτο μὲν οὖν ἂν καὶ τὸ ἔμπαλιν, ὡς τὸ ̔̓́Εστι πόλις ̓Εφύρη.̓ οὐ γὰρ πάντη ταύτην δοκιμάζομεν τὴν τάξιν, οὐδὲ τὴν ἑτέραν ἀποδοκιμάζομεν, καθὰ ἐκτιθέμεθα μόνον τὸ φυσικὸν εἶδος τῆς τάξεως.</TextUnit>
    <TextUnit id="200" loc="4.201">̓Εν δὲ τοῖς διηγήμασιν ἤτοι ἀπὸ τῆς ὀρθῆς ἀρκτέον, ̔̓Επίδαμνός ἐστι πόλις,̓ ἢ ἀπὸ τῆς αἰτιατικῆς, ὡς τὸ ̔λέγεται ̓Επίδαμνον τὴν πόλιν.̓ αἱ δὲ ἄλλαι πτώσεις ἀσάφειάν τινα παρέξουσι καὶ βάσανον τῷ τε λέγοντι αὐτῷ καὶ τῷ ἀκούοντι.</TextUnit>
    <TextUnit id="201" loc="4.202">Πειρᾶσθαι δὲ μὴ εἰς μῆκος ἐκτείνειν τὰς περιαγωγάς: ̔ὁ γὰρ ̓Αχελῷος ῥέων ἐκ Πίνδου ὄρους ἄνωθεν μὲν παρὰ Στράτον πόλιν ἐπὶ θάλασσαν διέξεισιν:̓ ἀλλ̓ αὐτόθεν ἀπολήγειν καὶ ἀναπαύειν τὸν ἀκούοντα οὕτως: ̔ὁ γὰρ ̓Αχελῷος ῥεῖ μὲν ἐκ Πίνδου ὄρους, ἔξεισιν δὲ εἰς θάλασσαν:̓ πολὺ γὰρ οὕτως σαφέστερον, ὥσπερ ἂν αἱ  πολλὰ σημεῖα ἔχουσαι ὁδοὶ καὶ πολλὰς ἀναπαύλας: ἡγεμόσι γὰρ τὰ σημεῖα ἔοικεν, ἡ δὲ ἀσημείωτος καὶ μονοειδής, κἂν μικρὰ ᾖ, ἄδηλος δοκεῖ.</TextUnit>
    <TextUnit id="202" loc="4.203">Περὶ μὲν δὴ σαφηνείας τοσαῦτα, ὡς ὀλίγα ἐκ πολλῶν, καὶ μάλιστα ἐν τοῖς ἰσχνοῖς αὐτῇ λόγοις χρηστέον.</TextUnit>
    <TextUnit id="203" loc="4.204">Φεύγειν δὲ ἐν τῇ συνθέσει τοῦ χαρακτῆρος τούτου πρῶτον μὲν τὰ μήκη τῶν κώλων: μεγαλοπρεπὲς γὰρ πᾶν μῆκος, ὥσπερ καὶ ἐπὶ τῶν ἡρωϊκῶν μέτρων τὸ ἑξάμετρον ἡρωϊκὸν ὂν καλεῖται ὑπὸ μεγέθους καὶ πρέπον ἥρωσιν, ἡ κωμῳδία δὲ συνέσταλται εἰς τὸ τρίμετρον ἡ νέα.</TextUnit>
    <TextUnit id="204" loc="4.205">Τὰ πολλὰ οὖν κώλοις τριμέτροις χρησόμεθα καὶ ἐνίοτε κόμμασιν, ὥσπερ ὁ μὲν Πλάτων φησί, ̔κατέβην χθὲς εἰς Πειραιᾶ μετὰ Γλαύκωνος:̓ πυκναὶ γὰρ αἱ ἀνάπαυλαι καὶ ἀποθέσεις. Αἰσχίνης δὲ ̔ἐκαθήμεθα μέν,̓ φησίν, ̔ἐπὶ τῶν θάκων ἐν Λυκείῳ, οὗ οἱ ἀθλοθέται τὸν ἀγῶνα διατιθέασιν.̓</TextUnit>
    <TextUnit id="205" loc="4.206">̓Εχέτω δὲ καὶ ἕδραν ἀσφαλῆ τῶν κώλων τὰ τέλη καὶ βάσιν, ὡς τὰ εἰρημένα: αἱ γὰρ κατὰ τὰ τελευταῖα ἐκτάσεις μεγαλοπρεπεῖς, ὡς τὰ Θουκυδίδου, ̔̓Αχελῷος ποταμὸς ῥέων ἐκ Πίνδου ὄρουσ̓ καὶ τὰ ἑξῆς.</TextUnit>
    <TextUnit id="206" loc="4.207">Φευκτέον οὖν καὶ τὰς τῶν μακρῶν στοιχείων συμπλήξεις ἐν τῷ χαρακτῆρι τούτῳ καὶ τῶν διφθόγγων: ὀγκηρὸν γὰρ πᾶσα ἔκτασις. καὶ εἴ που βραχέα συγκρουστέον  βραχέσιν, ὡς ̔πάντα μὲν τὰ νέα καλά ἐστιν,̓ ἢ βραχέα μακροῖς, ὡς ̔ἠέλιος,̓ ἢ ἁμῶς γέ πως διὰ βραχέων: καὶ ὅλως ἐμφαίνεται εὐκαταφρόνητος ὁ τοιοῦτος τρόπος τῆς λέξεως καὶ ἰδιωτικός, κἀπ̓ αὐτὰ ταῦτα πεποιημένος. ﻿</TextUnit>
    <TextUnit id="207" loc="4.208">Φευγέτω δὴ καὶ τὰ σημειώδη σχήματα: πᾶν γὰρ τὸ παράσημον ἀσύνηθες καὶ οὐκ ἰδιωτικόν. τὴν δὲ ἐνάργειαν καὶ τὸ πιθανὸν μάλιστα ὁ χαρακτὴρ οὗτος ἐπιδέξεται. περὶ ἐναργείας οὖν καὶ περὶ πιθανότητος λεκτέον.</TextUnit>
    <TextUnit id="208" loc="4.209">Πρῶτον δὲ περὶ ἐναργείας: γίνεται δ̓ ἡ ἐνάργεια πρῶτα μὲν ἐξ ἀκριβολογίας καὶ τοῦ παραλείπειν μηδὲν μηδ̓ ἐκτέμνειν, οἷον ̔ὡς δ̓ ὅτ̓ ἀνὴρ ὀχετηγὸσ̓ καὶ πᾶσα αὕτη ἡ παραβολή: τὸ γὰρ ἐναργὲς ἔχει ἐκ τοῦ πάντα εἰρῆσθαι τὰ συμβαίνοντα, καὶ μὴ παραλελεῖφθαι μηδέν.</TextUnit>
    <TextUnit id="209" loc="4.210">Καὶ ἡ ἱπποδρομία δὲ ἡ ἐπὶ Πατρόκλῳ, ἐν οἷς λέγει, πνοιῇ δ̓ Εὐμήλοιο μετάφρενον, καὶ αἰεὶ γὰρ δίφρου ἐπιβησομένοισιν ἐΐκτην. πάντα ταῦτα ἐναργῆ ἐστιν ἐκ τοῦ μηδὲν παραλελεῖφθαι τῶν τε συμβαινόντων καὶ συμβάντων.</TextUnit>
    <TextUnit id="210" loc="4.211">̔́Ωστε πολλάκις καὶ ἡ διλογία ἐνάργειαν ποιεῖ μᾶλλον, ἢ τὸ ἅπαξ λέγειν, ὥσπερ τὸ ̔σὺ δ̓ αὐτὸν καὶ ζῶντα ἔλεγες κακῶς, καὶ νῦν ἀποθανόντα γράφεις κακῶς.̓ δὶς γὰρ κείμενον τὸ ̔κακῶσ̓ ἐναργεστέραν σημαίνει τὴν βλασφημίαν.</TextUnit>
    <TextUnit id="211" loc="4.212">̔́Οπερ δὲ τῷ Κτησίᾳ ἐγκαλοῦσιν ὡς ἀδολεσχοτέρῳ διὰ τὰς διλογίας, πολλαχῆ μὲν ἴσως ἐγκαλοῦσιν ὀρθῶς, πολλαχῆ δὲ οὐκ αἰσθάνονται τῆς ἐναργείας τοῦ ἀνδρός: τίθεται γὰρ ταὐτὸ διὰ τὸ πολλάκις ποιεῖν ἔμφασιν πλείονα.</TextUnit>
    <TextUnit id="212" loc="4.213">Οἷα τὰ τοιάδε, ̔Στρυαγγαῖός τις, ἀνὴρ Μῆδος, γυναῖκα Σακίδα καταβαλὼν ἀπὸ τοῦ ἵππου: μάχονται γὰρ δὴ αἱ γυναῖκες ἐν Σάκαις ὥσπερ αἱ ̓Αμαζόνες:  θεασάμενος δὴ τὴν Σακίδα εὐπρεπῆ καὶ ὡραίαν μεθῆκεν ἀποσώζεσθαι. μετὰ δὲ τοῦτο σπονδῶν γενομένων, ἐρασθεὶς τῆς γυναικὸς ἀπετύγχανεν: ἐδέδοκτο μὲν αὐτῷ ἀποκαρτερεῖν: γράφει δὲ πρότερον ἐπιστολὴν τῇ γυναικὶ μεμφόμενος τοιάνδε: ̓Εγὼ μὲν σὲ ἔσωσα, καὶ σὺ μὲν δἰ ἐμὲ ἐσώθης: ἐγὼ δὲ διὰ σὲ ἀπωλόμην.̓</TextUnit>
    <TextUnit id="213" loc="4.214">̓Ενταῦθα ἐπιτιμήσειεν ἂν ἴσως τις βραχυλόγος οἰόμενος εἶναι, ὅτι δὶς ἐτέθη πρὸς οὐδὲν τὸ ̔ἔσωσἀ καὶ ̔δἰ ἐμὲ ἐσώθης.̓ ταὐτὸν γὰρ σημαίνει ἀμφότερα. ἀλλ̓ εἰ ἀφέλοις θάτερον, συναφαιρήσεις καὶ τὴν ἐνάργειαν καὶ τὸ ἐκ τῆς ἐναργείας πάθος. καὶ τὸ ἐπιφερόμενον δέ, τὸ ̔ἀπωλόμην̓ ἀντὶ τοῦ ̔ἀπόλλυμαι,̓ ἐναργέστερον αὐτῇ τῇ συντελείᾳ ἐστί: τὸ γὰρ δὴ γεγονὸς δεινότερον τοῦ μέλλοντος ἢ γινομένου ἔτι.</TextUnit>
    <TextUnit id="214" loc="4.215">Καὶ ὅλως δὲ ὁ ποιητὴς οὗτος ̔ποιητὴν γὰρ αὐτὸν καλοίη τις εἰκότωσ̓ ἐναργείας δημιουργός ἐστιν ἐν τῇ γραφῇ συμπάσῃ.</TextUnit>
    <TextUnit id="215" loc="4.216">Οἷον καὶ ἐν τοῖς τοιοῖσδε: δεῖ τὰ γενόμενα οὐκ εὐθὺς λέγειν, ὅτι ἐγένετο, ἀλλὰ κατὰ μικρόν, κρεμνῶντα τὸν ἀκροατὴν καὶ ἀναγκάζοντα συναγωνιᾶν. τοῦτο ὁ Κτησίας ἐν τῇ ἀγγελίᾳ τῇ περὶ Κύρου τεθνεῶτος ποιεῖ. ἐλθὼν γὰρ ὁ ἄγγελος οὐκ εὐθὺς λέγει ὅτι ἀπέθανεν Κῦρος παρὰ τὴν Παρυσάτιν: τοῦτο γὰρ ἡ λεγομένη ἀπὸ Σκυθῶν ῥῆσίς ἐστιν: ἀλλὰ πρῶτον μὲν ἤγγειλεν, ὅτι νικᾷ, ἡ δὲ ἥσθη καὶ ἠγωνίασεν: μετὰ  δὲ τοῦτο ἐρωτᾷ, βασιλεὺς δὲ πῶς πράττει; ὁ δὲ πέφευγέ φησι: καὶ ἣ ὑπολαβοῦσα: Τισσαφέρνης γὰρ αὐτῷ τούτων αἴτιος: καὶ πάλιν ἐπανερωτᾷ: Κῦρος δὲ ποῦ νῦν; ὁ δὲ ἄγγελος ἀμείβεται: ἔνθα χρὴ τοὺς ἀγαθοὺς ἄνδρας αὐλίζεσθαι. κατὰ μικρὸν καὶ κατὰ βραχὺ προϊὼν μόλις, τὸ δὴ λεγόμενον, ἀπέρρηξεν αὐτό, μάλα ἠθικῶς καὶ ἐναργῶς τόν τε ἄγγελον ἐμφήνας  ἀκουσίως ἀγγελοῦντα τὴν συμφοράν, καὶ τὴν μητέρα εἰς ἀγωνίαν ἐμβαλὼν καὶ τὸν ἀκούοντα.</TextUnit>
    <TextUnit id="216" loc="4.217">Γίνεται δὲ καὶ ἐκ τοῦ τὰ παρεπόμενα τοῖς πράγμασι λέγειν ἐνάργεια, οἷον ὡς ἐπὶ τοῦ ἀγροίκου βαδίζοντος ἔφη τις, ὅτι ̔πρόσωθεν ἤκουστο αὐτοῦ τῶν ποδῶν ὁ κτύπος προσιόντος,̓ ὡς οὐδὲ βαδίζοντος, ἀλλ̓ οἷόν γε λακτίζοντος τὴν γῆν.</TextUnit>
    <TextUnit id="217" loc="4.218">̔́Οπερ δὲ ὁ Πλάτων φησὶν ἐπὶ τοῦ ̔Ιπποκράτους, ̔ἐρυθριάσας ἤδη τῇ νυκτὶ ἤδη γὰρ ὑπέφηνέν τι ἡμέρας, εἰς τὸ καταφανῆ αὐτὸν γενέσθαι,̓ ὅτι μὲν ἐναργέστατόν ἐστι, παντὶ δῆλον: ἡ δ̓ ἐνάργεια γέγονεν ἐκ τῆς φροντίδος τῆς περὶ τὸν λόγον καὶ τοῦ ἀπομνημονεῦσαι, ὅτι νύκτωρ πρὸς αὐτὸν εἰσῆλθεν ὁ ̔Ιπποκράτης.</TextUnit>
    <TextUnit id="218" loc="4.219">Κακοφωνία δὲ πολλάκις, ὡς τὸ ̔κόπτ̓, ἐκ δ̓ ἐγκέφαλος,̓ καὶ ̔πολλὰ δ̓ ἄναντα, κάταντα:̓ μεμίμηται γὰρ τῇ κακοφωνίᾳ τὴν ἀνωμαλίαν: πᾶσα δὲ μίμησις ἐναργές τι ἔχει.</TextUnit>
    <TextUnit id="219" loc="4.220">Καὶ τὰ πεποιημένα δὲ ὀνόματα ἐνάργειαν ποιεῖ διὰ τὸ κατὰ μίμησιν ἐξενηνέχθαι, ὥσπερ τὸ ̔λάπτοντες.̓ εἰ δὲ ̔πίνοντεσ̓ εἶπεν, οὔτ̓ ἐμιμεῖτο πίνοντας τοὺς κύνας, οὔτε ἐνάργεια ἄν τις ἐγίνετο. καὶ τὸ ̔γλώσσῃσἰ δὲ τῷ λάπτοντες προσκείμενον ἔτι ἐναργέστερον ποιεῖ τὸν λόγον. καὶ περὶ ἐναργείας μὲν ὡς ἐν τύπῳ εἰπεῖν τοσαῦτα.</TextUnit>
    <TextUnit id="220" loc="4.221">Τὸ πιθανὸν δὲ ἐν δυοῖν, ἐν τε τῷ σαφεῖ καὶ συνήθει: τὸ γὰρ ἀσαφὲς καὶ ἀσύνηθες ἀπίθανον: λέξιν  τε οὖν οὐ τὴν περιττὴν οὐδὲ ὑπέρογκον διωκτέον ἐν τῇ πιθανότητι, καὶ ὡσαύτως σύνθεσιν βεβαιοῦσαν καὶ μηδὲν ἔχουσαν ῥυθμοειδές.</TextUnit>
    <TextUnit id="221" loc="4.222">̓Εν τούτοις τε οὖν τὸ πιθανόν, καὶ ἐν ᾧ Θεόφραστός φησιν, ὅτι οὐ πάντα ἐπ̓ ἀκριβείας δεῖ μακρηγορεῖν, ἀλλ̓ ἔνια καταλιπεῖν καὶ τῷ ἀκροατῇ συνιέναι, καὶ λογίζεσθαι ἐξ αὑτοῦ: συνεὶς γὰρ τὸ ἐλλειφθὲν ὑπὸ σοῦ οὐκ ἀκροατὴς μόνον, ἀλλὰ καὶ μάρτυς σου γίνεται, καὶ ἅμα εὐμενέστερος. συνετὸς γὰρ ἑαυτῷ δοκεῖ διὰ σὲ τὸν ἀφορμὴν παρεσχηκότα αὐτῷ τοῦ συνιέναι, τὸ δὲ πάντα ὡς ἀνοήτῳ λέγειν καταγινώσκοντι ἔοικεν τοῦ ἀκροατοῦ.</TextUnit>
    <TextUnit id="222" loc="4.223">̓Επεὶ δὲ καὶ ὁ ἐπιστολικὸς χαρακτὴρ δεῖται ἰσχνότητος, καὶ περὶ αὐτοῦ λέξομεν. ̓Αρτέμων μὲν οὖν ὁ τὰς ̓Αριστοτέλους ἀναγράψας ἐπιστολάς φησιν, ὅτι δεῖ ἐν τῷ αὐτῷ τρόπῳ διάλογόν τε γράφειν καὶ ἐπιστολάς: εἶναι γὰρ τὴν ἐπιστολὴν οἷον τὸ ἕτερον μέρος τοῦ διαλόγου.</TextUnit>
    <TextUnit id="223" loc="4.224">Καὶ λέγει μέν τι ἴσως, οὐ μὴν ἅπαν: δεῖ γὰρ ὑποκατεσκευάσθαι πως μᾶλλον τοῦ διαλόγου τὴν ἐπιστολήν: ὁ μὲν γὰρ μιμεῖται αὐτοσχεδιάζοντα, ἡ δὲ γράφεται καὶ δῶρον πέμπεται τρόπον τινά.</TextUnit>
    <TextUnit id="224" loc="4.225">Τίς γοῦν οὕτως ἂν διαλεχθείη πρὸς φίλον, ὥσπερ ὁ ̓Αριστοτέλης πρὸς ̓Αντίπατρον ὑπὲρ τοῦ φυγάδος γράφων τοῦ γέροντός φησιν: ̔εἰ δὲ πρὸς ἁπάσας οἴχεται  γᾶς φυγὰς οὗτος, ὥστε μὴ κατάγειν, δῆλον ὡς τοῖσγε εἰς ̔́Αιδου κατελθεῖν βουλομένοις οὐδεὶς φθόνος:̓ ὁ γὰρ οὕτως διαλεγόμενος ἐπιδεικνυμένῳ ἔοικεν μᾶλλον, οὐ λαλοῦντι.</TextUnit>
    <TextUnit id="225" loc="4.226">Καὶ λύσεις συχναὶ ὁποῖαι οὐ πρέπουσιν  ἐπιστολαῖς: ἀσαφὲς γὰρ ἐν γραφῇ ἡ λύσις, καὶ τὸ μιμητικὸν οὐ γραφῆς οὕτως οἰκεῖον, ὡς ἀγῶνος, οἷον ὡς ἐν τῷ Εὐθυδήμῳ: ̔τίς ἦν, ὦ Σώκρατες, ᾧ χθὲς ἐν Λυκείῳ διελέγου; ἦ πολὺς ὑμᾶς ὄχλος περιειστήκει:̓ καὶ μικρὸν προελθὼν ἐπιφέρει, ̔ἀλλά μοι ξένος τις φαίνεται εἶναι, ᾧ διελέγου: τίς ἦν;̓ ἡ γὰρ τοιαύτη πᾶσα ἑρμηνεία καὶ μίμησις ὑποκριτῇ πρέποι μᾶλλον, οὐ γραφομέναις ἐπιστολαῖς.</TextUnit>
    <TextUnit id="226" loc="4.227">Πλεῖστον δὲ ἐχέτω τὸ ἠθικὸν ἡ ἐπιστολή, ὥσπερ καὶ ὁ διάλογος: σχεδὸν γὰρ εἰκόνα ἕκαστος τῆς ἑαυτοῦ ψυχῆς γράφει τὴν ἐπιστολήν. καὶ ἔστι μὲν καὶ ἐξ ἄλλου λόγου παντὸς ἰδεῖν τὸ ἦθος τοῦ γράφοντος, ἐξ οὐδενὸς δὲ οὕτως, ὡς ἐπιστολῆς.</TextUnit>
    <TextUnit id="227" loc="4.228">Τὸ δὲ μέγεθος συνεστάλθω τῆς ἐπιστολῆς, ὥσπερ καὶ ἡ λέξις. αἱ δὲ ἄγαν μακραί, καὶ προσέτι κατὰ τὴν ἑρμηνείαν ὀγκωδέστεραι, οὐ μὰ τὴν ἀλήθειαν ἐπιστολαὶ γένοιντο ἄν, ἀλλὰ συγγράμματα, τὸ χαίρειν ἔχοντα προσγεγραμμένον, καθάπερ τοῦ Πλάτωνος πολλαὶ καὶ ἡ Θουκυδίδου.</TextUnit>
    <TextUnit id="228" loc="4.229">Καὶ τῇ συντάξει μέντοι λελύσθω μᾶλλον: γελοῖον γὰρ περιοδεύειν, ὥσπερ οὐκ ἐπιστολήν, ἀλλὰ δίκην γράφοντα: καὶ οὐδὲ γελοῖον μόνον, ἀλλ̓ οὐδὲ φιλικὸν ̔τὸ γὰρ δὴ κατὰ τὴν παροιμίαν ̔τὰ σῦκα σῦκἀ λεγόμενον̓ ἐπιστολαῖς ταῦτα ἐπιτηδεύειν.</TextUnit>
    <TextUnit id="229" loc="4.230">Εἰδέναι δὲ χρή, ὅτι οὐχ ἑρμηνεία μόνον, ἀλλὰ καὶ πράγματά τινα ἐπιστολικά ἐστιν. ̓Αριστοτέλης γοῦν ὃς μάλιστα ἐπιτετευχέναι δοκεῖ τοῦ αὐτοῦ ἐπιστολικοῦ, ̔τοῦτο δὲ οὐ γράφω σοί,̓ φησίν: ̔οὐ γὰρ ἦν ἐπιστολικόν.̓</TextUnit>
    <TextUnit id="230" loc="4.231">Εἰ γάρ τις ἐν ἐπιστολῇ σοφίσματα γράφοι καὶ ﻿ φυσιολογίας, γράφει μέν, οὐ μὴν ἐπιστολὴν γράφει. φιλοφρόνησις γάρ τις βούλεται εἶναι ἡ ἐπιστολὴ σύντομος, καὶ περὶ ἁπλοῦ πράγματος ἔκθεσις καὶ ἐν ὀνόμασιν ἁπλοῖς.</TextUnit>
    <TextUnit id="231" loc="4.232">Κάλλος μέντοι αὐτῆς αἵ τε φιλικαὶ φιλοφρονήσεις καὶ πυκναὶ παροιμίαι ἐνοῦσαι: καὶ τοῦτο γὰρ μόνον ἐνέστω αὐτῇ σοφόν, διότι δημοτικόν τί ἐστιν ἡ παροιμία καὶ κοινόν, ὁ δὲ γνωμολογῶν καὶ προτρεπόμενος οὐ δἰ ἐπιστολῆς ἔτι λαλοῦντι ἔοικεν, ἀλλὰ μηχανῆς.</TextUnit>
    <TextUnit id="232" loc="4.233">̓Αριστοτέλης μέντοι καὶ ἀποδείξεσί που χρῆται ἐπιστολικῶς, οἷον διδάξαι βουλόμενος, ὅτι ὁμοίως χρὴ εὐεργετεῖν τὰς μεγάλας πόλεις καὶ τὰς μικράς, φησίν, ̔οἱ γὰρ θεοὶ ἐν ἀμφοτέραις ἴσοι, ὥστ̓ ἐπεὶ αἱ χάριτες θεαί, ἴσαι ἀποκείσονταί σοι παῤ ἀμφοτέραις.̓ καὶ γὰρ τὸ ἀποδεικνύμενον αὐτῷ ἐπιστολικὸν καὶ ἡ ἀπόδειξις αὐτή.</TextUnit>
    <TextUnit id="233" loc="4.234">̓Επεὶ δὲ καὶ πόλεσίν ποτε καὶ βασιλεῦσιν γράφομεν, ἔστωσαν τοιαῦται αἱ ἐπιστολαὶ μικρὸν ἐξηρμέναι πως. στοχαστέον γὰρ καὶ τοῦ προσώπου ᾧ γράφεται: ἐξηρμένη μέντοι καὶ οὐχ ὥστε σύγγραμμα εἶναι ἀντ̓ ἐπιστολῆς, ὥσπερ αἱ ̓Αριστοτέλους πρὸς ̓Αλέξανδρον, καὶ πρὸς τοὺς Δίωνος οἰκείους ἡ Πλάτωνος.</TextUnit>
    <TextUnit id="234" loc="4.235">Καθόλου δὲ μεμίχθω ἡ ἐπιστολὴ κατὰ τὴν ἑρμηνείαν ἐκ δυοῖν χαρακτήροιν τούτοιν, τοῦ τε χαρίεντος καὶ τοῦ ἰσχνοῦ. καὶ περὶ ἐπιστολῆς μὲν τοσαῦτα, καὶ ἅμα περὶ τοῦ  χαρακτῆρος τοῦ ἰσχνοῦ.</TextUnit>
    <TextUnit id="235" loc="4.236">Παράκειται δὲ καὶ τῷ ἰσχνῷ διημαρτημένος χαρακτήρ, ὁ ξηρὸς καλούμενος. γίνεται δὲ καὶ οὗτος ἐν τρισίν: ἐν διανοίᾳ μέν, ὥσπερ τις ἐπὶ Ξέρξου ἔφη, ὅτι ̔κατέβαινεν ὁ Ξέρξης μετὰ πάντων τῶν ἑαυτοῦ.̓ μάλα  γὰρ ἐσμίκρυνεν τὸ πρᾶγμα, ἀντὶ τοῦ ̔μετὰ τῆς ̓Ασίας ἁπάσησ̓ εἰπεῖν ̔μετὰ πάντων τῶν ἑαυτοῦ̓ φήσας.</TextUnit>
    <TextUnit id="236" loc="4.237">Περὶ δὲ τὴν λέξιν γίνεται τὸ ξηρόν, ὅταν πρᾶγμα μέγα σμικροῖς ὀνόμασιν ἀπαγγέλλῃ, οἷον ὡς ὁ Γαδαρεὺς ἐπὶ τῆς ἐν Σαλαμῖνι ναυμαχίας φησί: καὶ τοῦ Φαλάριδος τοῦ τυράννου ἔφη τις, ̔ἄττα γὰρ ὁ Φάλαρις ἠνώχλει τοῖς ̓Ακραγαντίνοις.̓ ναυμαχίαν γὰρ τοσαύτην καὶ τυράννων ὠμότητα οὐχὶ τῷ ̔ἄττἀ ὀνόματι οὐδὲ τῷ ̔ἠνώχλεἰ ἐχρῆν λέγειν, ἀλλ̓ ἐν μεγάλοις καὶ πρέπουσιν τῷ ὑποκειμένῳ πράγματι.</TextUnit>
    <TextUnit id="237" loc="4.238">̓Εν δὲ συνθέσει γίνεται τὸ ξηρόν, ἤτοι ὅταν πυκνὰ ἦ τὰ κόμματα, ὥσπερ ἐν τοῖς ̓Αφορισμοῖς ἔχει: ̔ὁ βίος βραχύς, ἡ δὲ τέχνη μακρά, ὁ δὲ καιρὸς ὀξύς, ἡ δὲ πεῖρα σφαλερά̓: ἢ ὅταν ἐν μεγάλῳ πράγματι ἀποκεκομμένον ᾖ τὸ κῶλον καὶ μὴ ἔκπλεων, ὥσπερ τις ̓Αριστείδου κατηγορῶν, ὅτι οὐκ ἀφίκετο εἰς τὴν ἐν Σαλαμῖνι ναυμαχίαν, ̔ἀλλὰ αὐτόκλητος,̓ ἔφη, ̔ὅτι ἡ μὲν Δημήτηρ ἦλθεν καὶ συνεναυμάχει, ̓Αριστείδης δὲ οὔ.̓ ἡ γὰρ ἀποκοπὴ καὶ ἀπρεπὴς καὶ ἄκαιρος. ταῖς μὲν τοιαύταις ἀποκοπαῖς ἐν ἑτέροις χρηστέον.</TextUnit>
    <TextUnit id="238" loc="4.239">Πολλάκις μέντοι τὸ μὲν διανόημα αὐτὸ ψυχρόν τί ἐστι, καὶ ὡς νῦν ὀνομάζομεν κακόζηλον, ἡ σύνθεσις δ̓ ἀποκεκομμένη καὶ κλέπτουσα τοῦ διανοήματος τὴν ἄδειαν, ὥσπερ ἐπὶ τοῦ νεκρᾷ τῇ γυναικὶ μιχθέντος ἔφη τις, ὅτι ̔οὐ μίγνυται αὖ τῇ ἀνθρώπῳ:̓ τὸ μὲν γὰρ διανόημα καὶ τυφλῷ δῆλόν φασιν, ἡ σύνθεσις δὲ συσταλεῖσα κλέπτει μέν πως τὴν ἄδειαν τοῦ πράγματος, ποιεῖ δὲ τὴν νῦν ὄνομα ἔχουσαν ξηροκακοζηλίαν συγκειμένην ἐκ δυοῖν κακῶν, ἐκ μὲν τῆς κακοζηλίας διὰ τὸ πρᾶγμα, ἐκ δὲ τοῦ ξηροῦ διὰ τὴν σύνθεσιν.</TextUnit>
    <TextUnit id="239" loc="5.240">Καὶ τὰ περὶ τῆς δεινότητος δὲ δῆλα ἂν εἴη λοιπὸν ἐκ τῶν προειρημένων, ὅτι καὶ αὐτὴ γένοιτ̓ ἂν ἐν τρισίν, ἐν οἷσπερ οἱ πρὸ αὐτῆς χαρακτῆρες: καὶ γὰρ πράγματά τινα ἐξ ἑαυτῶν ἐστι δεινά, ὥστε τοὺς λέγοντας αὐτὰ δεινοὺς δοκεῖν, κἂν μὴ δεινῶς λέγωσιν, καθάπερ ὁ Θεόπομπος τὰς ἐν τῷ Πειραιεῖ αὐλητρίας καὶ τὰ πορνεῖα καὶ τοὺς αὐλοῦντας καὶ ᾅδοντας καὶ ὀρχουμένους, ταῦτα πάντα δεινὰ ὀνόματα ὄντα καίτοι ἀσθενῶς εἰπὼν δεινὸς δοκεῖ.</TextUnit>
    <TextUnit id="240" loc="5.241">Κατὰ δὲ τὴν σύνθεσιν ὁ χαρακτὴρ οὗτος γίνοιτ̓ ἂν πρῶτον μὲν εἰ κόμματα ἔχοι ἀντὶ κώλων: τὸ γὰρ μῆκος ἐκλύει τὴν σφοδρότητα, τὸ δὲ ἐν ὀλίγῳ πολὺ ἐμφαινόμενον δεινότερον: παράδειγμα τὸ Λακεδαιμονίων πρὸς Φίλιππον, ̔Διονύσιος ἐν Κορίνθῳ:̓ εἰ δὲ ἐξέτειναν αὐτό, ̔Διονύσιος ἐκπεσὼν τῆς ἀρχῆς πτωχεύει ἐν Κορίνθῳ διδάσκων γράμματα,̓ διήγημα σχεδὸν ἂν ἦν μᾶλλον ἀντὶ λοιδορίας.</TextUnit>
    <TextUnit id="241" loc="5.242">Κἀν τοῖς ἄλλοις δὲ φύσει ἐβραχυλόγουν οἱ Λάκωνες: δεινότερον γὰρ τὸ βραχὺ καὶ ἐπιτακτικόν, τὸ μακρηγορεῖν δὲ τῷ ἱκετεύειν πρέπει καὶ αἰτεῖν.</TextUnit>
    <TextUnit id="242" loc="5.243">Διὸ καὶ τὰ σύμβολα ἔχει δεινότητας,  ὅτι ἐμφερῆ ταῖς βραχυλογίαις: καὶ γὰρ ἐκ τοῦ βραχέως ῥηθέντος ὑπονοῆσαι τὰ πλεῖστα δεῖ, καθάπερ ἐκ τῶν συμβόλων: οὕτως καὶ τὸ ̔χαμόθεν οἱ τέττιγες ὑμῖν ᾅσονταἰ δεινότερον ἀλληγορικῶς ῥηθέν, ἢ εἴπερ ἁπλῶς ἐρρήθη, ̔τὰ δένδρα ὑμῶν ἐκκοπήσεται.̓</TextUnit>
    <TextUnit id="243" loc="5.244">Τάς γε μὴν περιόδους ἐσφίγχθαι μάλα δεῖ κατὰ τὸ τέλος: ἡ γὰρ περιαγωγὴ δεινόν, ἡ δὲ λύσις ἁπλούστερον  καὶ χρηστοηθείας σημεῖον, καθάπερ ἡ ἀρχαία πᾶσα ἑρμηνεία: ἁπλοϊκοὶ γὰρ οἱ ἀρχαῖοι.</TextUnit>
    <TextUnit id="244" loc="5.245">̔́Ωστε ἐν δεινότητι φεύγειν δεῖ τὸ ἀρχαιοειδὲς καὶ τοῦ ἤθους καὶ τοῦ ῥυθμοῦ, καὶ καταφεύγειν μάλιστα ἐπὶ τὴν νῦν κατέχουσαν δεινότητα. τῶν οὖν κώλων αἱ τοιαῦται ἀποθέσεις, ̔ὡμολόγησα τούτοις, ὡς ἂν οἷός τε ὦ, συνερεῖν,̓ ἔχονται μάλιστα οὗ εἴρηκα ῥυθμοῦ.</TextUnit>
    <TextUnit id="245" loc="5.246">Ποιεῖ δέ τινα καὶ ἡ βία κατὰ τὴν σύνθεσιν δεινότητα: δεινὸν γὰρ πολλαχοῦ καὶ τὸ δύσφθογγον, ὥσπερ αἱ ἀνώμαλοι ὁδοί. παράδειγμα τὸ Δημοσθενικὸν τὸ ̔ὑμᾶς τὸ δοῦναι ὑμῖν ἐξεῖναι.̓</TextUnit>
    <TextUnit id="246" loc="5.247">Τὰ δὲ ἀντίθετα καὶ παρόμοια ἐν ταῖς περιόδοις φευκτέον: ὄγκον γὰρ ποιοῦσιν, οὐ δεινότητα, πολλαχοῦ δὲ καὶ ψυχρότητα ἀντὶ δεινότητος, οἷον ὡς ὁ Θεόπομπος κατὰ τῶν ἑταίρων τῶν Φιλίππου λέγων ἔλυσεν τῇ ἀντιθέσει τὴν δεινότητα, ̔ἀνδροφόνοι δὲ τὴν φύσιν ὄντες,̓ λέγων, ̔ἀνδροπόρνοι τὸν τρόπον ἦσαν:̓ τῇ γὰρ περισσοτεχνίᾳ, μᾶλλον δὲ κακοτεχνίᾳ, προσέχων ὁ ἀκροατὴς ἔξω γίνεται θυμοῦ παντός.</TextUnit>
    <TextUnit id="247" loc="5.248">Πολλὰ μέντοι ὑπ̓ αὐτῶν τῶν πραγμάτων ὥσπερ ἀναγκασθησόμεθα συνθεῖναι στρογγύλως καὶ δεινῶς, οἷον τὸ Δημοσθενικὸν τὸ τοιοῦτον, ̔ὥσπερ γὰρ εἴ τις ἐκείνων ἑάλω, σὺ τάδ̓ οὐκ ἂν ἔγραψας: οὕτως ἂν σὺ νῦν ἁλῷς, ἄλλος οὐ γράψει:̓ αὐτὸ γὰρ τὸ πρᾶγμα καὶ ἡ τάξις αὐτοῦ συμπεφυκυῖαν σαφῶς ἔσχεν τὴν σύνθεσιν, καὶ οὐδὲ βιασάμενος ἄν τις ῥᾳδίως ἑτέρως συνέθηκεν αὐτό. ἐν γὰρ πολλοῖς πράγμασι συντίθεμεν, ὥσπερ οἱ τὰς καταβάσεις τρέχοντες, ὑπ̓ αὐτῶν ἑλκόμενοι τῶν πραγμάτων.</TextUnit>
    <TextUnit id="248" loc="5.249">Ποιητικὸν δὲ δεινότητός ἐστι καὶ τὸ ἐπὶ τέλει  τιθέναι τὸ δεινότατον: περιλαμβανόμενον γὰρ ἐν μέσῳ ἀμβλύνεται, καθάπερ τὸ ̓Αντισθένους, ̔σχεδὸν γὰρ ὀδυνήσει ἄνθρωπος ἐκ φρυγάνων ἀναστάς:̓ εἰ γὰρ μετασυνθείη τις οὕτως αὐτό, ̔σχεδὸν γὰρ ἐκ φρυγάνων ἀναστὰς ἄνθρωπος ὀδυνήσει,̓ καίτοι ταὐτὸν εἰπὼν οὐ ταὐτὸν ἔτι νομισθήσεται λέγειν.</TextUnit>
    <TextUnit id="249" loc="5.250">̔Η δὲ ἀντίθεσις, ἣν ἐπὶ τοῦ Θεοπόμπου ἔφην, οὐδὲ ἐν τοῖς Δημοσθενικοῖς ἥρμοσεν, ἔνθα φησίν, ̔ἐτέλεις, ἐγὼ δὲ ἐτελούμην: ἐδίδασκες, ἐγὼ δὲ ἐφοίτων: ἐτριταγωνίστεις, ἐγὼ δὲ ἐθεώμην: ἐξέπιπτες, ἐγὼ δὲ ἐσύριττον:） κακοτεχνοῦντι γὰρ ἔοικεν διὰ τὴν ἀνταπόδοσιν, μᾶλλον δὲ παίζοντι, οὐκ ἀγανακτοῦντι.</TextUnit>
    <TextUnit id="250" loc="5.251">Πρέπει δὲ τῇ δεινότητι καὶ τῶν περιόδων ἡ πυκνότης, καίτοι ἐν τοῖς λοιποῖς χαρακτῆρσιν οὐκ ἐπιτηδεία οὖσα: συνεχῶς γὰρ τιθεμένη μέτρῳ εἰκασθήσεται λεγομένῳ ἐφεξῆς, καὶ τοῦτο δεινῷ μέτρῳ, ὥσπερ οἱ χωλίαμβοι.</TextUnit>
    <TextUnit id="251" loc="5.252">̔́Αμα μέντοι πυκναὶ ἔστωσαν καὶ σύντομοι, λέγω δὲ δίκωλοί τινες, ἐπεί τοι πολύκωλοί γε οὖσαι κάλλος μᾶλλον παρέξουσιν, οὐ δεινότητα.</TextUnit>
    <TextUnit id="252" loc="5.253">Οὕτω δ̓ ἡ συντομία τῷ χαρακτῆρι χρήσιμον, ὥστε καὶ ἀποσιωπῆσαι πολλαχοῦ δεινότερον, καθάπερ  ὁ Δημοσθένης: ̔ἀλλ̓ ἐγὼ μέν, οὐ βούλομαι δὲ δυσχερὲς οὐδὲν εἰπεῖν, οὗτος δὲ ἐκ περιουσίας κατηγορεῖ.̓ σχεδὸν ὁ σιωπήσας ἐνταῦθα δεινότερος παντὸς τοῦ εἰπόντος ἄν.</TextUnit>
    <TextUnit id="253" loc="5.254">Καὶ νὴ τοὺς θεοὺς σχεδὸν ἂν καὶ ἡ ἀσάφεια πολλαχοῦ δεινότης ἐστί: δεινότερον γὰρ τὸ ὑπονοούμενον, τὸ δ̓ ἐξαπλωθὲν καταφρονεῖται.</TextUnit>
    <TextUnit id="254" loc="5.255">̓́Εστι δ̓ ὅπη κακοφωνία δεινότητα ποιεῖ, καὶ μάλιστα, ἐὰν τὸ ὑποκείμενον πρᾶγμα δέῃ τοιαύτης, ὥσπερ τὸ ̔Ομηρικόν, τὸ ﻿ Τρῶες δ̓ ἐρρίγησαν, ὅπως ἴδον αἰόλον ὄφιν: ἦν μὲν γὰρ καὶ εὐφωνοτέρως εἰπόντα σῶσαι τὸ μέτρον, Τρῶες δ̓ ἐρρίγησαν, ὅπως ὄφιν αἰόλον εἶδον: ἀλλ̓ οὔτ̓ ἂν ὁ λέγων δεινὸς οὕτως ἔδοξεν, οὔτε ὁ ὄφις αὐτός.</TextUnit>
    <TextUnit id="255" loc="5.256">Τούτῳ οὖν ἑπόμενοι τῷ παραδείγματι καὶ τὰ ἄλλα προσστοχασόμεθα τὰ ὅμοια, οἷον ἀντὶ μὲν τοῦ ̔πάντα ἂν ἔγραψεν̓ ̔ἔγραψεν ἄν,̓ ἀντὶ δὲ τοῦ ̔οὐ παρεγένετὀ ̔παρεγένετο οὐχί.̓</TextUnit>
    <TextUnit id="256" loc="5.257">̓Απολήγοντες δέ ποτε καὶ εἰς συνδέσμους τὸν ̔δὲ̓ ἢ τὸν ̔τέ:̓ καίτοι παραγγέλλεται φυγεῖν τὴν ἀπόληξιν τὴν τοιαύτην: ἀλλὰ πολλαχοῦ χρήσιμος τοιαύτη ἂν γένοιτο, οἷον ̔οὐκ εὐφήμησε μέν, ἄξιον ὄντα, ἠτίμασε δέ,̓ ἢ ὡς τὸ ̔Σχοῖνόν τε Σκῶλόν τε,̓ ἀλλ̓ ἐν μὲν τοῖς ̔Ομηρικοῖς μέγεθος ἐποίησεν ἡ εἰς τοὺς συνδέσμους τελευτή.</TextUnit>
    <TextUnit id="257" loc="5.258">Ποιήσειε δ̓ ἄν ποτε καὶ δεινότητα, εἴ τις ὧδε εἴποι ̔ἀνέτρεψεν δὲ ὑπὸ τῆς ἀφροσύνης τε ὑπὸ τῆς ἀσεβείας τε τὰ ἱερά τε τὰ ὅσιά τε:̓ ὅλως γὰρ ἡ λειότης καὶ τὸ εὐήκοον γλαφυρότητος ἴδια, οὐ δεινότητός ἐστιν, οὗτοι δ̓ οἱ χαρακτῆρες ἐναντιώτατοι δοκοῦσιν.</TextUnit>
    <TextUnit id="258" loc="5.259">Καίτοι ἐστὶ πολλαχοῦ ἐκ παιδιᾶς παραμεμιγμένης δεινότης ἐμφαινομένη τις, οἷον ἐν ταῖς κωμῳδίαις, καὶ πᾶς ὁ Κυνικὸς τρόπος, ὡς τὰ Κράτητος πήρη τις γαῖ̓ ἔστι μέσῳ ἐνὶ οἴνοπι τύφῳ.</TextUnit>
    <TextUnit id="259" loc="5.260">Καὶ τὸ Διογένους τὸ ἐν ̓Ολυμπίᾳ, ὅτε τοῦ ὁπλίτου δραμόντος ἐπιτρέχων αὐτὸς ἐκήρυττεν ἑαυτὸν νικᾶν τὰ ̓Ολύμπια πάντας ἀνθρώπους καλοκάγαθίᾳ. καὶ γὰρ γελᾶται τὸ εἰρημένον ἅμα καὶ θαυμάζεται, καὶ ἠρέμα καὶ ὑποδάκνει πως λεγόμενον.</TextUnit>
    <TextUnit id="260" loc="5.261">Καὶ τὸ πρὸς τὸν καλὸν ῥηθὲν αὐτῷ: προσπαλαίων γὰρ καλῷ παιδὶ Διογένης διεκινήθη πως τὸ αἰδοῖον, τοῦ δὲ παιδὸς φοβηθέντος καὶ ἀποπηδήσαντος, ̔θάρρει, ὦ παιδίον: οὐκ εἰμὶ ταύτῃ ὅμοιος.̓ γελοῖον γὰρ τὸ πρόχειρον τοῦ λόγου, δεινὴ δ̓ ἡ κευθομένη ἔμφασις. καὶ ὅλως, συνελόντι φράσαι, πᾶν τὸ εἶδος τοῦ Κυνικοῦ λόγου σαίνοντι ἅμα ἔοικέ τῳ καὶ δάκνοντι.</TextUnit>
    <TextUnit id="261" loc="5.262">Χρήσονται δ̓ αὐτῷ καὶ οἱ ῥήτορές ποτε, καὶ ἐχρήσαντο, Λυσίας μὲν πρὸς τὸν ἐρῶντα τῆς γραὸς λέγων, ὅτι ̔ἧς ῥᾷον ἦν ἀριθμῆσαι τοὺς ὀδόντας ἢ τοὺς δακτύλους:̓ καὶ γὰρ δεινότατα ἅμα καὶ γελοιότατα ἐνέφηνεν τὴν γραῦν: ̔́Ομηρος δὲ τὸ ̔Οὖτιν ἐγὼ πύματον ἔδομαι,̓ ὡς προγέγραπται.</TextUnit>
    <TextUnit id="262" loc="5.263">̔Ως δ̓ ἂν καὶ ἐκ σχημάτων γίγνοιτο δεινότης, λέξομεν. ἐκ μὲν οὖν τῶν τῆς διανοίας σχημάτων, ἐκ μὲν τῆς παραλείψεως ὀνομαζομένης οὕτως: ̔̓́Ολυνθον μὲν δὴ καὶ Μεθώνην καὶ ̓Απολλωνίαν καὶ δύο καὶ τριάκοντα πόλεις τὰς ἐπὶ Θρᾴκης ἐῶ:̓ ἐν γὰρ τούτοις καὶ εἴρηκεν  πάντα, ὅσα ἐβούλετο, καὶ παραλιπεῖν αὐτά φησιν, ὡς δεινότερα εἰπεῖν ἔχων ἕτερα.</TextUnit>
    <TextUnit id="263" loc="5.264">Καὶ ἡ προειρημένη δ̓ ἀποσιώπησις τοῦ αὐτοῦ ἤθους ἐχομένη δεινότερον ποιήσει τὸν λόγον.</TextUnit>
    <TextUnit id="264" loc="5.265">Παραλαμβάνοιτο δ̓ ἂν σχῆμα διανοίας πρὸς δεινότητα ἡ προσωποποιΐα καλουμένη, οἷον ̔δόξατε ὑμῖν τοὺς προγόνους ὀνειδίζειν καὶ λέγειν τάδε τινὰ ἢ τὴν ̔Ελλάδα ἢ τὴν πατρίδα, λαβοῦσαν γυναικὸς σχῆμα.̓</TextUnit>
    <TextUnit id="265" loc="5.266">̔́Ωσπερ ἐν τῷ ἐπιταφίῳ Πλάτων τὸ ̔ὦ παῖδες, ὅτι μέν ἐστε πατέρων ἀγαθῶν,̓ καὶ οὐκ ἐκ τοῦ ἰδίου προσώπου λέγειν, ἀλλὰ ἐκ τοῦ τῶν πατέρων: πολὺ γὰρ  ἐνεργέστερα καὶ δεινότερα φαίνεται ὑπὸ τῶν προσώπων, μᾶλλον δὲ δράματα ἀτεχνῶς γίνεται.</TextUnit>
    <TextUnit id="266" loc="5.267">Τὰ μὲν εἴδη τῆς διανοίας καὶ σχήματα λαμβάνοιτ̓ ἄν, ὡς εἴρηται: καὶ γὰρ τοσαῦτα τὰ εἰρημένα παραδείγματος ἕνεκα, τὰ δὲ τῆς λέξεως σχήματα ποικιλώτερον ἐκλέγοντά ἐστι δεινότερον ποιεῖν τὸν λόγον, ἔκ τε τῆς ἀναδιπλώσεως, ὡς ̔Θῆβαι δέ, Θῆβαι, πόλις ἀστυγείτων, ἐκ μέσης τῆς ̔Ελλάδος ἀνήρπασται:̓ διλογηθὲν γὰρ τὸ ὄνομα δεινότητα ποιεῖ.</TextUnit>
    <TextUnit id="267" loc="5.268">Καὶ ἐκ τῆς ἀναφορᾶς καλουμένης, ὡς τὸ ̔ἐπὶ σαυτὸν καλεῖς, ἐπὶ τοὺς νόμους καλεῖς, ἐπὶ τὴν δημοκρατίαν καλεῖς:̓ τὸ δὲ σχῆμα τὸ εἰρημένον τοῦτο τριπλοῦν: καὶ γὰρ ἐπαναφορά ἐστιν, ὡς εἴρηται, διὰ τὸ τὴν αὐτὴν λέξιν ἐπαναφέρεσθαι ἐπὶ τὴν αὐτὴν ἀρχήν, καὶ ἀσύνδετον: δίχα γὰρ συνδέσμων λέλεκται, καὶ ὁμοιοτέλευτον διὰ τὴν ἀπόληξιν τοῦ ̔καλεῖσ̓ πολλάκις. καὶ δεινότης ἤθροισται ἐκ τῶν τριῶν, εἰ δ̓ εἴποι τις οὕτως, ̔ἐπὶ σαυτὸν καὶ τοὺς νόμους καὶ τὴν δημοκρατίαν καλεῖς,̓ ἅμα τοῖς σχήμασιν ἐξαιρήσει καὶ τὴν δεινότητα.</TextUnit>
    <TextUnit id="268" loc="5.269">Μάλιστα δὲ πάντων ἰστέον τὴν διάλυσιν δεινότητος ἐργάτιν, οἷον ̔πορεύεται διὰ τῆς ἀγορᾶς τὰς γνάθους φυσῶν, τὰς ὀφρῦς ἐπηρκώς, ἴσα βαίνων Πυθοκλεῖ̓: εἰ γὰρ συναφθῇ ταῦτα συνδέσμοις, πρᾳότερα ἔσται.</TextUnit>
    <TextUnit id="269" loc="5.270">Λαμβάνοιτ̓ ἂν καὶ ἡ κλῖμαξ καλουμένη, ὥσπερ Δημοσθένει τὸ ̔οὐκ εἶπον μὲν ταῦτα, οὐκ ἔγραψα δέ: οὐδ̓ ἔγραψα μέν, οὐκ ἐπρέσβευσα δέ: οὐδ̓ ἐπρέσβευσα μέν, οὐκ ἔπεισα δὲ Θηβαίους:̓ σχεδὸν γὰρ ἐπαναβαίνοντι ὁ λόγος ἔοικεν ἐπὶ μειζόνων μείζονα: εἰ δὲ οὕτως εἴποι τις ταῦτα, ̔εἰπὼν ἐγὼ καὶ γράψας ἐπρέσβευσά  τε καὶ ἔπεισα Θηβαίους,̓ διήγημα ἐρεῖ μόνον, δεινὸν δὲ οὐδέν.</TextUnit>
    <TextUnit id="270" loc="5.271">Καθόλου δὲ τῆς λέξεως τὰ σχήματα καὶ ὑπόκρισιν καὶ ἀγῶνα παρέχει τῷ λέγοντι, μάλιστα τὸ διαλελυμένον, τοῦτ̓ ἔστι δεινότητα. καὶ περὶ μὲν τῶν σχημάτων ἀμφοτέρων τοσαῦτα.</TextUnit>
    <TextUnit id="271" loc="5.272">Λέξις δὲ λαμβανέσθω πᾶσα, ὅση καὶ ἐν τῷ μεγαλοπρεπεῖ χαρακτῆρι, πλὴν οὐκ ἐπὶ τὸ αὐτὸ τέλος: καὶ γὰρ μεταφέροντά ἐστι δεινὰ ποιεῖν, ὡς τὸ ̔τῷ Πύθωνι θρασυνομένῳ καὶ πολλῷ ῥέοντι καθ̓ ὑμῶν.̓</TextUnit>
    <TextUnit id="272" loc="5.273">Καὶ εἰκασίας λέγοντα, ὡς τὸ Δημοσθένους, ̔τοῦτο τὸ ψήφισμα τὸν τότ̓ ἐπιόντα τῇ πόλει κίνδυνον παρελθεῖν ἐποίησεν, ὥσπερ νέφος.̓</TextUnit>
    <TextUnit id="273" loc="5.274">Αἱ παραβολαὶ δὲ τῇ δεινότητι οὐκ ἐπιτήδειαι διὰ τὸ μῆκος, οἷον τὸ ̔ὥσπερ δὲ κύων γενναῖος, ἄπειρος, ἀπρονοήτως ἐπὶ κάπρον φέρεται:̓ κάλλος γὰρ  καὶ ἀκρίβειά τις ἐν τούτοις ἐμφαίνεται, ἡ δὲ δεινότης σφοδρόν τι βούλεται καὶ σύντομον, καὶ ἐγγύθεν πλήττουσιν ἔοικεν.</TextUnit>
    <TextUnit id="274" loc="5.275">Γίνεται δὲ καὶ ἐκ συνθέτου ὀνόματος δεινότης, ὥσπερ καὶ ἡ συνήθεια συντίθησιν δεινῶς πολλά, ̔τὴν χαμαιτύπην̓ καὶ ̔τὸν παραπλῆγἀ καὶ εἴ τι ἄλλο τοιοῦτον: καὶ παρὰ τοῖς ῥήτορσι δὲ πολλὰ ἄν τις εὕροι τοιαῦτα.</TextUnit>
    <TextUnit id="275" loc="5.276">Πειρᾶσθαι δὲ τὰ ὀνόματα πρεπόντως λέγειν τοῖς πράγμασιν, οἷον ἐπὶ μὲν τοῦ βίᾳ καὶ πανουργίᾳ δράσαντος ̔διεβιάσατο,̓ ἐπὶ δὲ τοῦ βίᾳ καὶ φανερῶς καὶ μετὰ ἀπονοίας ̔ἐξέκοψεν, ἐξεῖλεν,̓ ἐπὶ δὲ τοῦ δολίως καὶ λαθραίως ̔ἐτρύπησεν̓ ἢ ̔διέφυγεν,̓ ἢ εἴ τι τοιοῦτον πρόσφορον τοῖς πράγμασιν ὄνομα.</TextUnit>
    <TextUnit id="276" loc="5.277">Τὸ δὲ ἐξαίρεσθαί πως λαμβανόμενον οὐ μέγεθος ποιεῖ μόνον, ἀλλὰ καὶ δεινότητα, ὡς τὸ ̔οὐ λέγειν  εἴσω τὴν χεῖρα ἔχοντα δεῖ, Αἰσχίνη, ἀλλὰ πρεσβεύειν εἴσω τὴν χεῖρα ἔχοντα.̓</TextUnit>
    <TextUnit id="277" loc="5.278">Καὶ τὸ ̔ἀλλ̓ ὁ τὴν Εὔβοιαν ἐκεῖνος σφετεριζόμενος:̓ οὐ γὰρ ὑπὲρ τοῦ μέγαν ποιῆσαι τὸν λόγον ἡ ἐπανάστασις, ἀλλ̓ ὑπὲρ τοῦ δεινόν. γίνεται δὲ τοῦτο ἐπὰν μεταξὺ ἐξαρθέντες κατηγορῶμέν τινος: ὥσπερ γὰρ Αἰσχίνου κατηγορία, τὸ δὲ Φιλίππου ἐστίν.</TextUnit>
    <TextUnit id="278" loc="5.279">Δεινὸν δὲ καὶ τὸ ἐρωτῶντα τοὺς ἀκούοντας ἔνια λέγειν, καὶ μὴ ἀποφαινόμενον, ̔ἀλλ̓ ὁ τὴν Εὔβοιαν ἐκεῖνος σφετεριζόμενος καὶ κατασκευάζων ἐπιτείχισμα ἐπὶ τὴν ̓Αττικήν, πότερον ταῦτα ποιῶν ἠδίκει, καὶ ἔλυεν τὴν εἰρήνην, ἢ οὔ;̓ καθάπερ γὰρ εἰς ἀπορίαν ἄγει τὸν ἀκούοντα ἐξελεγχομένῳ ἐοικότα καὶ μηδὲν ἀποκρίνασθαι ἔχοντι: εἰ δὲ ὧδε μεταβαλὼν ἔφη τις, ̔ἠδίκει καὶ ἔλυε τὴν εἰρήνην,̓ σαφῶς διδάσκοντι ἐῴκει καὶ οὐκ ἐλέγχοντι.</TextUnit>
    <TextUnit id="279" loc="5.280">̔Η δὲ καλουμένη ἐπιμονὴ ἐστὶ μὲν ἑρμηνεία πλείων τοῦ πράγματος, μέγιστα δὲ συμβάλοιτ̓ ἂν εἰς δεινότητα: παράδειγμα δὲ αὐτῆς τὸ Δημοσθένους, ̔νόσημα γάρ, ὦ ἄνδρες ̓Αθηναῖοι, δεινὸν ἐμπέπτωκεν εἰς τὴν ̔Ελλάδα:̓ οὐκ ἂν οὕτως ἦν δεινόν.</TextUnit>
    <TextUnit id="280" loc="5.281">Τάχα δὲ καὶ ὁ εὐφημισμὸς καλούμενος μετέχοι τῆς δεινότητος, καὶ ὁ τὰ δύσφημα εὔφημα ποιῶν, καὶ τὰ ἀσεβήματα εὐσεβήματα, οἷον ὡς ὁ τὰς Νίκας τὰς χρυσᾶς χωνεύειν κελεύων καὶ καταχρῆσθαι τοῖς χρήμασιν εἰς τὸν πόλεμον οὐχ οὕτως εἶπεν προχείρως, ὅτι ̔κατακόψωμεν τὰς Νίκας εἰς τὸν πόλεμον:̓ δύσφημον γὰρ ἂν οὕτως καὶ λοιδοροῦντι ἐοικὸς ἦν τὰς θεάς, ἀλλ̓ εὐφημότερον, ὅτι ̔συγχρησόμεθα ταῖς Νίκαις εἰς τὸν πόλεμον:̓ οὐ γὰρ κατακόπτοντι τὰς Νίκας ἔοικεν οὕτως ῥηθέν, ἀλλὰ συμμάχους μεταποιοῦντι. ﻿</TextUnit>
    <TextUnit id="281" loc="5.282">Δεινὰ δὲ καὶ τὰ Δημάδεια, καίτοι ἴδιον καὶ ἄτοπον τρόπον ἔχειν δοκοῦντα, ἔστι δὲ αὐτῶν ἡ δεινότης ἔκ τε τῶν ἐμφάσεων γινομένη, καὶ ἐξ ἀλληγορικοῦ τινος παραλαμβανομένου, καὶ τρίτον ἐξ ὑπερβολῆς.</TextUnit>
    <TextUnit id="282" loc="5.283">Οἷόν ἐστι τὸ ̔οὐ τέθνηκεν ̓Αλέξανδρος, ὦ ἄνδρες ̓Αθηναῖοι: ὦζεν γὰρ ἂν ἡ οἰκουμένη τοῦ νεκροῦ.̓ τὸ μὲν γὰρ ̔ὦζεν̓ ἀντὶ τοῦ ̔ᾐσθάνετὀ ἀλληγορικὸν καὶ ὑπερβολικὸν ἅμα, τὸ δὲ τὴν οἰκουμένην αἰσθάνεσθαι ἐμφαντικὸν τῆς δυνάμεως τῆς ̓Αλεξάνδρου, καὶ ἅμα δέ τι ἐκπληκτικὸν ἔχει ὁ λόγος ἠθροισμένον ἐκ τῶν τριῶν:  πᾶσα δὲ ἔκπληξις δεινόν, ἐπειδὴ φοβερόν.</TextUnit>
    <TextUnit id="283" loc="5.284">Τοῦ δὲ αὐτοῦ εἴδους καὶ τὸ ̔ ὅτι τοῦτο τὸ ψήφισμα οὐκ ἐγὼ ἔγραψα, ἀλλ̓ ὁ πόλεμος τῷ ̓Αλεξάνδρου δόρατι γράφων,̓ καὶ τὸ ̔ἔοικε γὰρ ἡ Μακεδονικὴ δύναμις, ἀπολωλεκυῖα τὸν ̓Αλέξανδρον, τῷ Κύκλωπι τετυφλωμένῳ.̓</TextUnit>
    <TextUnit id="284" loc="5.285">Καὶ ἀλλαχοῦ που, ̔πόλιν, οὐ τὴν ἐπὶ προγόνων τὴν ναύμαχον, ἀλλὰ γραῦν, σανδάλια ὑποδεδεμένην καὶ πτισάνην ῥοφῶσαν:̓ τὸ μὲν γὰρ γραῦν ἀλληγοροῦν ἀντὶ τοῦ ἀσθενῆ καὶ ἐξίτηλον ἤδη, καὶ ἅμα ἐμφαῖνον τὴν ἀδρανίαν αὐτῆς ὑπερβολικῶς: τὸ δὲ πτισάνην ῥοφῶσαν, ἐπεὶ ἐν κρεανομίαις τότε καὶ πανδαισίαις διάγουσαν ἀπολλύειν τὰ στρατιωτικὰ χρήματα.</TextUnit>
    <TextUnit id="285" loc="5.286">Περὶ μὲν οὖν τῆς Δημαδείου δεινότητος ἀρκεῖ τοσαῦτα, καίτοι ἐχούσης τι ἐπισφαλὲς καὶ οὐκ εὐμίμητον μάλα: ἔνεστι γάρ τι καὶ ποιητικὸν τῷ εἴδει, εἴ γε ποιητικὸν ἡ ἀλληγορία καὶ ὑπερβολὴ καὶ ἔμφασις, ποιητικὸν δὲ μικτὸν κωμῳδίας.</TextUnit>
    <TextUnit id="286" loc="5.287">Τὸ δὲ καλούμενον ἐσχηματισμένον ἐν λόγῳ οἱ νῦν ῥήτορες γελοίως ποιοῦσιν καὶ μετὰ ἐμφάσεως ἀγεννοῦς  ἅμα καὶ οἷον ἀναμνηστικῆς, ἀληθινὸν δὲ σχῆμά ἐστι λόγου μετὰ δυοῖν τούτοιν λεγόμενον, εὐπρεπείας καὶ ἀσφαλείας.</TextUnit>
    <TextUnit id="287" loc="5.288">Εὐπρεπείας μέν, οἷον ὡς Πλάτων ̓Αρίστιππον καὶ Κλεόμβροτον λοιδορῆσαι θελήσας, ἐν Αἰγίνῃ ὀψοφαγοῦντας δεδεμένου Σωκράτους ̓Αθήνησιν ἐπὶ πολλὰς ἡμέρας, καὶ μὴ διαπλεύσαντας ὡς τὸν ἑταῖρον καὶ διδάσκαλον, καίτοι οὐχ ὅλους ἀπέχοντας διακοσίους σταδίους τῶν ̓Αθηνῶν. ταῦτα πάντα διαρρήδην μὲν οὐκ εἶπεν: λοιδορία γὰρ ἦν ὁ λόγος: εὐπρεπῶς δέ πως τόνδε τὸν τρόπον. ἐρωτηθεὶς γὰρ ὁ Φαίδων τοὺς παρόντας Σωκράτῃ, καὶ καταλέξας ἕκαστον, ἐπανερωτηθείς, εἰ καὶ ̓Αρίστιππος καὶ Κλεόμβροτος παρῆσαν, ̔οὔ,̓ φησίν, ̔ἐν Αἰγίνῃ γὰρ ἦσαν:̓ πάντα γὰρ τὰ προειρημένα ἐμφαίνεται τῷ ̔ἐν Αἰγίνῃ ἦσαν:̓ καὶ πολὺ δεινότερος ὁ λόγος δοκεῖ τοῦ πράγματος αὐτοῦ ἐμφαίνοντος τὸ δεινόν, οὐχὶ τοῦ λέγοντος. τοὺς μὲν οὖν ἀμφὶ τὸν ̓Αρίστιππον καὶ λοιδορῆσαι ἴσως ἀκινδύνου ὄντος ἐν σχήματι ὁ Πλάτων ἐλοιδόρησεν.</TextUnit>
    <TextUnit id="288" loc="5.289">Πολλάκις δὲ ἢ πρὸς τύραννον ἢ ἄλλως βίαιόν τινα διαλεγόμενοι καὶ ὀνειδίσαι ὁρμῶντες χρῄζομεν ἐξ ἀνάγκης σχήματος λόγου, ὡς Δημήτριος ὁ Φαληρεὺς πρὸς Κρατερὸν τὸν Μακεδόνα ἐπὶ χρυσῆς κλίνης καθεζόμενον μετέωρον, καὶ ἐν πορφυρᾷ χλανίδι, καὶ ὑπερηφάνως ἀποδεχόμενον τὰς πρεσβείας τῶν ̔Ελλήνων, σχηματίσας εἶπεν ὀνειδιστικῶς, ὅτι ̔ὑπεδεξάμεθά ποτε πρεσβεύοντας ἡμεῖς τούσδε καὶ Κρατερὸν τοῦτον:̓ ἐν γὰρ τῷ δεικτικῷ τῷ ̔τοῦτον̓ ἐμφαίνεται ἡ ὑπερηφανία τοῦ Κρατεροῦ πᾶσα ὠνειδισμένη ἐν σχήματι.</TextUnit>
    <TextUnit id="289" loc="5.290">Τοῦ αὐτοῦ εἴδους ἐστὶ καὶ τὸ Πλάτωνος πρὸς Διονύσιον ψευσάμενον καὶ ἀρνησάμενον, ὅτι ̔ἐγώ σοι Πλάτων οὐδὲν ὡμολόγησα, σὺ μέντοι, νὴ τοὺς θεούς.̓ καὶ γὰρ ἐλήλεγκται ἐψευσμένος, καὶ ἔχει τι ὁ λόγος σχῆμα μεγαλεῖον ἅμα καὶ ἀσφαλές.</TextUnit>
    <TextUnit id="290" loc="5.291">Πολλαχῆ μέντοι καὶ  ἐπαμφοτερίζουσιν: οἷς ἐοικέναι εἴ τις ἐθέλοι καὶ ψόγους εἰκαιοψόγους εἶναι θέλοι τις, παράδειγμα τὸ τοῦ Αἰσχίνου ἐπὶ τοῦ Τηλαυγοῦς: πᾶσα γὰρ σχεδὸν ἡ περὶ τὸν Τηλαυγῆ διήγησις ἀπορίαν παρέχοι, εἴτε θαυμασμὸς εἴτε χλευασμός ἐστι. τὸ δὲ τοιοῦτον εἶδος ἀμφίβολον, καίτοι εἰρωνεία οὐκ ὂν ἔχει τινὰ ὅμως καὶ εἰρωνείας ἔμφασιν.</TextUnit>
    <TextUnit id="291" loc="5.292">Δύναιτο δ̓ ἄν τις καὶ ἑτέρως σχηματίζειν, οἷον οὕτως: ἐπειδὴ ἀηδῶς ἀκούουσιν οἱ δυνάσται καὶ δυνάστιδες τὰ αὑτῶν ἁμαρτήματα, παραινοῦντες αὐτοῖς μὴ ἁμαρτάνειν οὐκ ἐξ εὐθείας ἐροῦμεν, ἀλλ̓ ἤτοι ἑτέρους ψέξομέν τινας τὰ ὅμοια πεποιηκότας, οἷον πρὸς Διονύσιον τὸν τύραννον κατὰ Φαλάριδος τοῦ τυράννου ἐροῦμεν καὶ τῆς Φαλάριδος ἀποτομίας: ἢ ἐπαινεσόμεθά τινας Διονυσίῳ τὰ ἐναντία πεποιηκότας, οἷον Γέλωνα ἢ ̔Ιέρωνα, ὅτι πατράσιν ἐῴκεσαν τῆς Σικελίας καὶ διδασκάλοις: καὶ γὰρ νουθετεῖται ἀκούων ἅμα καὶ οὐ λοιδορεῖται καὶ ζηλοτυπεῖ τῷ Γέλωνι ἐπαινουμένῳ καὶ ἐπαίνου ὀρέγεται καὶ οὗτος.</TextUnit>
    <TextUnit id="292" loc="5.293">Πολλὰ δὲ τοιαῦτα παρὰ τοῖς τυράννοις, οἷον Φίλιππος μὲν διὰ τὸ ἑτερόφθαλμος εἶναι ὠργίζετο, εἴ τις ὀνομάσειεν ἐπ̓ αὐτοῦ Κύκλωπα ἢ ὀφθαλμὸν ὅλως: ̔Ερμείας δ̓ ὁ τοῦ ̓Αταρνέως ἄρξας, καίτοι τἄλλα πρᾷος,  ὡς λέγεται, οὐκ ἂν ἠνέσχετο ῥᾳδίως τινὸς μαχαίριον ὀνομάζοντος ἢ τομὴν ἢ ἐκτομὴν διὰ τὸ εὐνοῦχος εἶναι. ταῦτα δ̓ εἴρηκα ἐμφῆναι βουλόμενος μάλιστα τὸ ἦθος τὸ δυναστευτικόν, ὡς μάλιστα χρῇζον λόγου ἀσφαλοῦς, ὃς καλεῖται ἐσχηματισμένος.</TextUnit>
    <TextUnit id="293" loc="5.294">Καίτοι πολλάκις καὶ οἱ δῆμοι οἱ μεγάλοι καὶ ἰσχυροὶ δέονται τοιούτου εἴδους τῶν λόγων, ὥσπερ οἱ τύραννοι, καθάπερ ὁ ̓Αθηναίων δῆμος, ἄρχων τῆς ̔Ελλάδος καὶ κόλακας τρέφων Κλέωνας καὶ Κλεοφῶντας. τὸ μὲν οὖν κολακεύειν αἰσχρόν, τὸ δὲ ἐπιτιμᾶν ἐπισφαλές, ἄριστον δὲ τὸ μεταξύ, τοῦτ̓ ἔστι τὸ ἐσχηματισμένον.</TextUnit>
    <TextUnit id="294" loc="5.295">Καί ποτε αὐτὸν τὸν ἁμαρτάνοντα ἐπαινέσομεν, οὐκ ἐφ̓ οἷς ἥμαρτεν, ἀλλ̓ ἐφ̓ οἷς οὐχ ἡμάρτηκεν, οἷον τὸν ὀργιζόμενον, ὅτι χθὲς ἐπῃνεῖτο πρᾷος φανεὶς ἐπὶ τοῖς τοῦ δεῖνος ἁμαρτήμασιν, καὶ ὅτι ζηλωτὸς τοῖς πολίταις σύνεστιν: ἡδέως γὰρ δὴ ἕκαστος μιμεῖται ἑαυτὸν καὶ συνάψαι βούλεται ἐπαίνῳ ἔπαινον, μᾶλλον δ̓ ἕνα ὁμαλῆ ἔπαινον ποιῆσαι.</TextUnit>
    <TextUnit id="295" loc="5.296">Καθόλου δὲ ὥσπερ τὸν αὐτὸν κηρὸν ὁ μέν τις κύνα ἔπλασεν, ὁ δὲ βοῦν, ὁ δὲ ἵππον, οὕτω καὶ πρᾶγμα ταὐτὸν ὁ μέν τις ἀποφαινόμενος καὶ κατηγορῶν φησιν, ὅτι ̔ οἱ ἄνθρωποι χρήματα μὲν ἀπολείπουσι τοῖς παισίν, ἐπιστήμην δὲ οὐ συναπολείπουσιν, τὴν χρησομένην τοῖς ἀπολειφθεῖσιν:̓ τοῦτο δὲ τὸ εἶδος τοῦ λόγου ̓Αριστίππειον λέγεται: ἕτερος δὲ ταὐτὸν ὑποθετικῶς προοίσεται, καθάπερ Ξενοφῶντος τὰ πολλά,  οἷον ὅτι ̔δεῖ γὰρ οὐ χρήματα μόνον ἀπολιπεῖν τοῖς ἑαυτῶν παισίν, ἀλλὰ καὶ ἐπιστήμην τὴν χρησομένην αὐτοῖς.̓</TextUnit>
    <TextUnit id="296" loc="5.297">Τὸ δὲ ἰδίως καλούμενον εἶδος Σωκρατικόν, ὃ μάλιστα δοκοῦσιν ζηλῶσαι Αἰσχίνης καὶ Πλάτων,  μεταρυθμίσειεν ἂν τοῦτο τὸ πρᾶγμα τὸ προειρημένον εἰς ἐρώτησιν, ὧδέ πως, οἷον ̔ὦ παῖ, πόσα σοι χρήματα ἀπέλιπεν ὁ πατήρ; ἢ πολλά τινα καὶ οὐκ εὐαρίθμητα; πολλά, ὦ Σώκρατες. ἆρα οὖν καὶ ἐπιστήμην ἀπέλιπέν σοι τὴν χρησομένην αὐτοῖς;̓ ἅμα γὰρ καὶ εἰς ἀπορίαν ἔβαλεν τὸν παῖδα λεληθότως, καὶ ἠνέμνησεν ὅτι ἀνεπιστήμων ἐστί, καὶ παιδεύεσθαι προετρέψατο: ταῦτα πάντα ἠθικῶς καὶ ἐμμελῶς, καὶ οὐχὶ δὴ τὸ λεγόμενον τοῦτο ἀπὸ Σκυθῶν.</TextUnit>
    <TextUnit id="297" loc="5.298">Εὐημέρησαν δ̓ οἱ τοιοῦτοι λόγοι τότε ἐξευρεθέντες τὸ πρῶτον, μᾶλλον δὲ ἐξέπληξαν τῷ τε μιμητικῷ καὶ τῷ ἐναργεῖ καὶ τῷ μετὰ μεγαλοφροσύνης νουθετικῷ. περὶ μὲν δὴ πλάσματος λόγου καὶ σχηματισμῶν ἀρκείτω ταῦτα.</TextUnit>
    <TextUnit id="298" loc="5.299">̔Η δὲ λειότης ἡ περὶ τὴν σύνθεσιν, οἵᾳ κέχρηνται μάλιστα οἱ ἀπ̓ ̓Ισοκράτους, φυλαξάμενοι τὴν σύγκρουσιν τῶν φωνηέντων γραμμάτων, οὐ μάλα ἐπιτηδεία ἐστὶ δεινῷ λόγῳ: πολλὰ γὰρ τὰ ἐκ τῆς συμπλήξεως ἂν αὐτῆς γένοιτο δεινότερα, οἷον ̔τοῦ γὰρ Φωκικοῦ συστάντος πολέμου, οὐ δἰ ἐμέ, οὐ γὰρ ἔγωγε ἐπολιτευόμην πω τότε.̓ εἰ δὲ μεταβαλών τις καὶ συνάψας ὧδ̓ εἴποι: ̔τοῦ πολέμου γὰρ οὐ δἰ ἐμὲ τοῦ Φωκικοῦ συστάντος: οὐ γὰρ ἐπολιτευόμην ἔγωγέ πω τότε,̓ οὐκ ὀλίγον διεξαιρήσει τῆς δεινότητος, ἐπεὶ πολλαχοῦ καὶ τὸ ἠχῶδες τῆς συγκρούσεως ἴσως ἔσται δεινότερον.</TextUnit>
    <TextUnit id="299" loc="5.300">Καὶ γὰρ τὸ ἀφρόντιστον αὐτὸ καὶ τὸ ὥσπερ αὐτοφυὲς δεινότητα παραστήσει τινά, μάλιστα ἐπὰν ὀργιζομένους ἐμφαίνωμεν αὑτοὺς ἢ ἠδικημένους. ἡ δὲ περὶ τὴν λειότητα καὶ ἁρμονίαν φροντὶς οὐκ ὀργιζομένου, ἀλλὰ παίζοντός ἐστι καὶ ἐπιδεικνυμένου μᾶλλον.</TextUnit>
    <TextUnit id="300" loc="5.301">Καὶ ὥσπερ τὸ διαλελυμένον σχῆμα δεινότητα ποιεῖ, ὡς προλέλεκται, οὕτω ποιήσει ἡ διαλελυμένη ὅλως σύνθεσις. σημεῖον δὲ καὶ τὸ ̔Ιππώνακτος. λοιδορῆσαι γὰρ βουλόμενος τοὺς ἐχθροὺς ἔθραυσεν τὸ μέτρον, καὶ ἐποίησεν χωλὸν ἀντὶ εὐθέος, καὶ ἄρυθμον, τουτέστι δεινότητι πρέπον καὶ λοιδορίᾳ: τὸ γὰρ ἔρρυθμον καὶ εὐήκοον ἐγκωμίοις ἂν πρέποι μᾶλλον ἢ ψόγοις. τοσαῦτα καὶ περὶ συγκρούσεως.</TextUnit>
    <TextUnit id="301" loc="5.302">Παράκειται δέ τις καὶ τῷ δεινῷ χαρακτῆρι, ὡς τὸ εἰκός, διημαρτημένος καὶ αὐτός, καλεῖται δὲ ἄχαρις. γίνεται δὲ ἐν τοῖς πράγμασιν, ἐπάν τις αἰσχρὰ καὶ δύσρητα ἀναφανδὸν λέγῃ, καθάπερ ὁ τῆς Τιμάνδρας κατηγορῶν ὡς πεπορνευκυίας τὴν λεκανίδα καὶ τοὺς ὀβολοὺς καὶ τὴν  ψίαθον καὶ πολλήν τινα τοιαύτην δυσφημίαν κατήρασεν τοῦ δικαστηρίου.</TextUnit>
    <TextUnit id="302" loc="5.303">̔Η σύνθεσις δὲ φαίνεται ἄχαρις, ἐὰν διεσπασμένῃ ἐμφερὴς ᾖ, καθάπερ ὁ εἰπών, ̔οὑτωσὶ δ̓ ἔχον τὸ καὶ τό, κτεῖναι.̓ καὶ ἐπὰν τὰ κῶλα μηδεμίαν ἔχῃ πρὸς ἄλληλα σύνδεσιν, ἀλλ̓ ὅμοια διερρηγμένοις. καὶ αἱ περίοδοι δὲ αἱ συνεχεῖς καὶ μακραὶ καὶ ἀποπνίγουσαι τοὺς λέγοντας οὐ μόνον κατακορές, ἀλλὰ καὶ ἀτερπές.</TextUnit>
    <TextUnit id="303" loc="5.304">Τῇ δὲ ὀνομασίᾳ πολλάκις χαρίεντα πράγματα ὄντα ἀτερπέστερα φαίνεται, καθάπερ ὁ Κλείταρχος περὶ τῆς τενθρηδόνος λέγων, ζώου μελίσσῃ ἐοικότος: ̔κατανέμεται μέν,̓ φησί, ̔τὴν ὀρεινήν, εἰσίπταται δὲ εἰς τὰς κοίλας δρῦς.̓ ὥσπερ περὶ βοὸς ἀγρίου ἢ τοῦ ̓Ερυμανθίου κάπρου λέγων, ἀλλ̓ οὐχὶ περὶ μελίσσης τινός, ὥστε καὶ ἄχαριν τὸν λόγον ἅμα καὶ ψυχρὸν γενέσθαι. παράκειται δέ πως ἀλλήλοις ταῦτα ἀμφότερα.</TextUnit>
  </Text>
</TessDocument>
