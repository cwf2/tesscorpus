<?xml version="1.0" encoding="UTF-8"?>
<TessDocument id="juvencus.historia_evangelica">
  <Metadata>
    <Author>juvencus</Author>
    <Display>Historia Evangelica</Display>
    <Abbr>juvenc. hist. ev.</Abbr>
    <Lang>la</Lang>
    <Prose>0</Prose>
    <PrintSource/>
    <DigitalSourceDisplay/>
    <DigitalSourceURL/>
    <AddedBy/>
    <URI/>
  </Metadata>
  <Parts><Part id="1"><Display>Book 1</Display><MaskLower>0</MaskLower><MaskUpper>769</MaskUpper><LocusLower>1.1</LocusLower><LocusUpper>1.770</LocusUpper></Part><Part id="2"><Display>Book 2</Display><MaskLower>770</MaskLower><MaskUpper>1597</MaskUpper><LocusLower>2.1</LocusLower><LocusUpper>2.828</LocusUpper></Part><Part id="3"><Display>Book 3</Display><MaskLower>1598</MaskLower><MaskUpper>2370</MaskUpper><LocusLower>3.1</LocusLower><LocusUpper>3.773</LocusUpper></Part><Part id="4"><Display>Book 4</Display><MaskLower>2371</MaskLower><MaskUpper>3181</MaskUpper><LocusLower>4.1</LocusLower><LocusUpper>4.811</LocusUpper></Part></Parts><Text>
    <TextUnit id="0" loc="1.1">Rex fuit Herodes iudaea in gente cruentus</TextUnit>
    <TextUnit id="1" loc="1.2">Sub quo seruator iusti, templique sacerdos</TextUnit>
    <TextUnit id="2" loc="1.3">Zacharias, uicibus cui templum cura tueri,</TextUnit>
    <TextUnit id="3" loc="1.4">Digesto instabat lectorum ex ordine uatum.</TextUnit>
    <TextUnit id="4" loc="1.5">Huius inhaerebat thalamis dignissima coniux.</TextUnit>
    <TextUnit id="5" loc="1.6">Cura his ambobus parilis moderaminis aequi,</TextUnit>
    <TextUnit id="6" loc="1.7">Ambos annexos legis praecepta tenebant.</TextUnit>
    <TextUnit id="7" loc="1.8">Nec fuit his soboles, iam tum uergentibus annis,</TextUnit>
    <TextUnit id="8" loc="1.9">Gratius ut donum iam desperantibus esset.</TextUnit>
    <TextUnit id="9" loc="1.10">Sed quum sorte adytis, arisque inferret odores</TextUnit>
    <TextUnit id="10" loc="1.11">Zacharias, uisus caelo descendere aperto</TextUnit>
    <TextUnit id="11" loc="1.12">Nuncius, et soli iussas perferre loquelas,</TextUnit>
    <TextUnit id="12" loc="1.13">(Cetera nam foribus plebes astrata rogabat:)</TextUnit>
    <TextUnit id="13" loc="1.14">Quem tibi terribilis concussit corde pauorem</TextUnit>
    <TextUnit id="14" loc="1.15">Visus, eum laeti sermonis gratia placet.</TextUnit>
    <TextUnit id="15" loc="1.16">Nam me propitius rerum pater unicus alto</TextUnit>
    <TextUnit id="16" loc="1.17">A caeli solio tibi nunc in uerba uenire</TextUnit>
    <TextUnit id="17" loc="1.18">Praecipit, et chara tibi mox e coniuge natum</TextUnit>
    <TextUnit id="18" loc="1.19">Promittit, grandis rerum cui gloria restat,</TextUnit>
    <TextUnit id="19" loc="1.20">Plurima qui populis nascendo gaudia quaeret,</TextUnit>
    <TextUnit id="20" loc="1.21">Sobrius aeternum; clausum quem Spiritus ipsis</TextUnit>
    <TextUnit id="21" loc="1.22">Visceribus matris complebit numine claro.</TextUnit>
    <TextUnit id="22" loc="1.23">Istius hic populi partem pleramque docendo</TextUnit>
    <TextUnit id="23" loc="1.24">Ad uerum conuertet iter, dominumque deumque.</TextUnit>
    <TextUnit id="24" loc="1.25">Continuo primus noscet, plebemque uocabit:</TextUnit>
    <TextUnit id="25" loc="1.26">Nomine Ioannem hunc tu uocitare memento.</TextUnit>
    <TextUnit id="26" loc="1.27">Olli confusa respondit mente sacerdos:</TextUnit>
    <TextUnit id="27" loc="1.28">Aemula promissis obsistit talibus aetas,</TextUnit>
    <TextUnit id="28" loc="1.29">Nec senibus soboles poterit contingere fessis,</TextUnit>
    <TextUnit id="29" loc="1.30">Quam deus auertens primaeuo in flore negauit.</TextUnit>
    <TextUnit id="30" loc="1.31">Haec trepidans uates; cui talia nuncius addit:</TextUnit>
    <TextUnit id="31" loc="1.32">Si tibi mortalis sobolem promitteret ullus,</TextUnit>
    <TextUnit id="32" loc="1.33">Ad desperandum forsan cunctatio mentis</TextUnit>
    <TextUnit id="33" loc="1.34">Debuerat tardis haerens insistere uerbis.</TextUnit>
    <TextUnit id="34" loc="1.35">Nunc ego, quem Dominus, caeli terraeque repertor,</TextUnit>
    <TextUnit id="35" loc="1.36">Ante suos uultus uoluit parere ministrum,</TextUnit>
    <TextUnit id="36" loc="1.37">Auribus ingratis hominis, uisuque receptus,</TextUnit>
    <TextUnit id="37" loc="1.38">Supremi mandata dei temnenda peregi.</TextUnit>
    <TextUnit id="38" loc="1.39">Quare promissis manet irreuocabile donum;</TextUnit>
    <TextUnit id="39" loc="1.40">Sed tibi claudetur trepidae uox nuncia mentis,</TextUnit>
    <TextUnit id="40" loc="1.41">Donec cuncta dei firmentur munera uobis.</TextUnit>
    <TextUnit id="41" loc="1.42">Haec ait, et sese teneris immiscuit auris.</TextUnit>
    <TextUnit id="42" loc="1.43">Interea populus miracula longa trahebat,</TextUnit>
    <TextUnit id="43" loc="1.44">Quid tantum in templo uellet cessare sacerdos.</TextUnit>
    <TextUnit id="44" loc="1.45">Egressus trepide, numen uidisse supernum</TextUnit>
    <TextUnit id="45" loc="1.46">Nutibus edocuit, miserae et dispendia uocis.</TextUnit>
    <TextUnit id="46" loc="1.47">Inde domum remeat completo ex ordine uates</TextUnit>
    <TextUnit id="47" loc="1.48">Officio, amissamque leuant promissa loquelam,</TextUnit>
    <TextUnit id="48" loc="1.49">Nec dilata diu uenerunt munera prolis;</TextUnit>
    <TextUnit id="49" loc="1.50">Anxia sed uentris celabat gaudia coniux,</TextUnit>
    <TextUnit id="50" loc="1.51">Donec quinque cauam complerent lumina lunam.</TextUnit>
    <TextUnit id="51" loc="1.52">Tunc maiora dehinc idem mandata minister</TextUnit>
    <TextUnit id="52" loc="1.53">Detulit, ad Mariae demissus Virginis aures.</TextUnit>
    <TextUnit id="53" loc="1.54">Haec desponsa suo per tempora certa propinquo,</TextUnit>
    <TextUnit id="54" loc="1.55">Abdita uirgineis caste pubescere tectis,</TextUnit>
    <TextUnit id="55" loc="1.56">Et seruare diem iussis permissa parentum.</TextUnit>
    <TextUnit id="56" loc="1.57">Ad quam tranquillum sermonem nuncius infit;</TextUnit>
    <TextUnit id="57" loc="1.58">Salue, progenie terras iutura salubri,</TextUnit>
    <TextUnit id="58" loc="1.59">Desine conspectu mentem turbare uerendo.</TextUnit>
    <TextUnit id="59" loc="1.60">Nam tua concipient caelesti uiscera iussu</TextUnit>
    <TextUnit id="60" loc="1.61">Natum, quem regnare Deus per secula cuncta,</TextUnit>
    <TextUnit id="61" loc="1.62">Et propriam credi sobolem gaudetque, iubetque.</TextUnit>
    <TextUnit id="62" loc="1.63">Hunc ubi sub lucem dederis, sit nomine Iesus.</TextUnit>
    <TextUnit id="63" loc="1.64">Ad quem Virgo dehinc pauido sic inchoat ore:</TextUnit>
    <TextUnit id="64" loc="1.65">Nullos conceptus fieri sine coniuge dicunt.</TextUnit>
    <TextUnit id="65" loc="1.66">Unde igitur sobolem mihimet sperabo uenire?</TextUnit>
    <TextUnit id="66" loc="1.67">Nuncius haec contra celeri sermone fatetur:</TextUnit>
    <TextUnit id="67" loc="1.68">Virtus celsa dei circumuolitabit obumbrans,</TextUnit>
    <TextUnit id="68" loc="1.69">Spiritus et ueniet purus, lectissima uirgo,</TextUnit>
    <TextUnit id="69" loc="1.70">Ac tibi mox puerum casto sermone iubebit</TextUnit>
    <TextUnit id="70" loc="1.71">Magnificum gigni populis, quem credere sanctum</TextUnit>
    <TextUnit id="71" loc="1.72">Supremique dei natum uocitare necesse est.</TextUnit>
    <TextUnit id="72" loc="1.73">Sic cognata tibi, sterilis quae credita cunctis,</TextUnit>
    <TextUnit id="73" loc="1.74">Zachariae coniux mortali germine nuper</TextUnit>
    <TextUnit id="74" loc="1.75">Aeuo defessis auxit miracula membris.</TextUnit>
    <TextUnit id="75" loc="1.76">Sextus adest mensis: parent sic omnia iussis.</TextUnit>
    <TextUnit id="76" loc="1.77">Virgo dehinc: Domino famulam nunc ecce iubenti,</TextUnit>
    <TextUnit id="77" loc="1.78">Ut tua uerba sonant, cernis seruire paratam.</TextUnit>
    <TextUnit id="78" loc="1.79">Nuncius abscedens uacuis se condidit auris.</TextUnit>
    <TextUnit id="79" loc="1.80">Illa dehinc rapidis Iudaeam passibus urbem,</TextUnit>
    <TextUnit id="80" loc="1.81">Zachariaeque domum penetrat, grauidamque salutat,</TextUnit>
    <TextUnit id="81" loc="1.82">Elisabeth: clausae cui protinus anxia prolis</TextUnit>
    <TextUnit id="82" loc="1.83">Membra uteri gremio, motu maiore resultant:</TextUnit>
    <TextUnit id="83" loc="1.84">Et simul exsiluit mater concussa tremore</TextUnit>
    <TextUnit id="84" loc="1.85">Diuinae uocis: completa afflamine sancto,</TextUnit>
    <TextUnit id="85" loc="1.86">Et magnum clamans: Felix o femina, salue,</TextUnit>
    <TextUnit id="86" loc="1.87">Felicem gestans uteri sinuamine foetum.</TextUnit>
    <TextUnit id="87" loc="1.88">Unde meam tanto uoluit Deus aequus honore</TextUnit>
    <TextUnit id="88" loc="1.89">Illustrare domum, quam mater numinis alti</TextUnit>
    <TextUnit id="89" loc="1.90">Viseret! Ecce meo gaudens in uiscere proles</TextUnit>
    <TextUnit id="90" loc="1.91">Exsultat, Mariae cum prima affamina sensit.</TextUnit>
    <TextUnit id="91" loc="1.92">Felix, quae credit finem mox affore uerbis,</TextUnit>
    <TextUnit id="92" loc="1.93">Quae Deus ad famulos, magnum dignando, locutus.</TextUnit>
    <TextUnit id="93" loc="1.94">Illa trahens animum per gaudia mixta pudore,</TextUnit>
    <TextUnit id="94" loc="1.95">Suppressae uocis pauitantia dicta uolutat:</TextUnit>
    <TextUnit id="95" loc="1.96">Magnificas laudes animus, gratesque celebrat</TextUnit>
    <TextUnit id="96" loc="1.97">Immensi Domino mundi. Vix gaudia tanta</TextUnit>
    <TextUnit id="97" loc="1.98">Spiritus iste capit, quod me dignatus in altum</TextUnit>
    <TextUnit id="98" loc="1.99">Erigere ex humili celsam, cunctisque beatam</TextUnit>
    <TextUnit id="99" loc="1.100">Gentibus, et seclis uoluit Deus aequus haberi.</TextUnit>
    <TextUnit id="100" loc="1.101">Sustulit ecce thronum saeuis, fregitque superbos,</TextUnit>
    <TextUnit id="101" loc="1.102">Largifluis humiles opibus ditauit egentes.</TextUnit>
    <TextUnit id="102" loc="1.103">Tunc illic mansit trinos ex ordine menses,</TextUnit>
    <TextUnit id="103" loc="1.104">Ad propriamque domum repedat iam certa futuri.</TextUnit>
    <TextUnit id="104" loc="1.105">Iamque aderat tempus, quo iussum fundere foetum</TextUnit>
    <TextUnit id="105" loc="1.106">Elisabeth uoluenda dies in luminis auras</TextUnit>
    <TextUnit id="106" loc="1.107">Cogeret. Ad partus famam collecta cucurrit.</TextUnit>
    <TextUnit id="107" loc="1.108">Turba propinquorum, tum gaudia mira frequentes</TextUnit>
    <TextUnit id="108" loc="1.109">Concelebrant, nomenque iubent genitoris habere.</TextUnit>
    <TextUnit id="109" loc="1.110">Abnuit hoc genitrix, Sed Ioannes uocitetur,</TextUnit>
    <TextUnit id="110" loc="1.111">Ingeminat. Placuit muti tunc iussa parentis</TextUnit>
    <TextUnit id="111" loc="1.112">Consulere, scriptoque rogant edicere nomen.</TextUnit>
    <TextUnit id="112" loc="1.113">Sed, proh mira fides! tabulis cum scribere tentat,</TextUnit>
    <TextUnit id="113" loc="1.114">Implicitam soluit per uerba sonantia linguam.</TextUnit>
    <TextUnit id="114" loc="1.115">Mox etiam assuetam penetrant spiracula mentem,</TextUnit>
    <TextUnit id="115" loc="1.116">Completusque canit uenturi conscia dicta:</TextUnit>
    <TextUnit id="116" loc="1.117">Concelebrent cuncti laudes, gratesque frequentent</TextUnit>
    <TextUnit id="117" loc="1.118">Astrorum, et terrae, pontique, hominumque parenti:</TextUnit>
    <TextUnit id="118" loc="1.119">Visere quod uoluit, propriamque absoluere plebem.</TextUnit>
    <TextUnit id="119" loc="1.120">En beat antiquam gentem, cornuque salutis</TextUnit>
    <TextUnit id="120" loc="1.121">Erecto, indulget Dauidis origine lumen.</TextUnit>
    <TextUnit id="121" loc="1.122">Hoc est, quod prisci cecinere ex ordine uates:</TextUnit>
    <TextUnit id="122" loc="1.123">Haec est illa salus, quae nos ex hostibus atris</TextUnit>
    <TextUnit id="123" loc="1.124">Eripit, ut iuste iusto seruire queamus.</TextUnit>
    <TextUnit id="124" loc="1.125">Et tu, parue puer, sanctus, dignusque propheta</TextUnit>
    <TextUnit id="125" loc="1.126">Dicere, et Dominum mox praegrediere uiando.</TextUnit>
    <TextUnit id="126" loc="1.127">Illius et populum duces per lumen apertum:</TextUnit>
    <TextUnit id="127" loc="1.128">Errorem per te spernent, mortisque tenebras</TextUnit>
    <TextUnit id="128" loc="1.129">Abrumpent omnes, tua qui praecepta sequentur.</TextUnit>
    <TextUnit id="129" loc="1.130">Exhinc secretis in uallibus abdita semper</TextUnit>
    <TextUnit id="130" loc="1.131">Vita fuit puero, donec, poscentibus annis,</TextUnit>
    <TextUnit id="131" loc="1.132">Vatis ad officium pleno pubesceret aeuo.</TextUnit>
    <TextUnit id="132" loc="1.133">Interea Mariae sponso miracula mentem</TextUnit>
    <TextUnit id="133" loc="1.134">Solicitant, manifesta uteri quod pondera uidit:</TextUnit>
    <TextUnit id="134" loc="1.135">Et secum uoluit, quanam ratione propinquae</TextUnit>
    <TextUnit id="135" loc="1.136">Dedecus oppressum celet, thalamosque recuset.</TextUnit>
    <TextUnit id="136" loc="1.137">Talia tractanti torpescunt membra sopore,</TextUnit>
    <TextUnit id="137" loc="1.138">Audiuitque dei super horrida somnia uocem:</TextUnit>
    <TextUnit id="138" loc="1.139">Accipe coniugium nullo cum crimine pactae,</TextUnit>
    <TextUnit id="139" loc="1.140">Spiritus impleuit sancto cui uiscera foetu.</TextUnit>
    <TextUnit id="140" loc="1.141">Hanc cecinit uates uenturam ex uirgine prolem,</TextUnit>
    <TextUnit id="141" loc="1.142">nobiscum Deus est nomen cui. Protinus ille</TextUnit>
    <TextUnit id="142" loc="1.143">Haec praecepta sequens, seruat sponsalia pacta.</TextUnit>
    <TextUnit id="143" loc="1.144">Sed tum forte noui capitum discussio census</TextUnit>
    <TextUnit id="144" loc="1.145">Caesaris Augusti iussis per plurima terrae</TextUnit>
    <TextUnit id="145" loc="1.146">Describebatur, Syriam cum iure regebat</TextUnit>
    <TextUnit id="146" loc="1.147">Cyrinus, proprios cui tota per oppida fines</TextUnit>
    <TextUnit id="147" loc="1.148">Edebant populi, uires, nomenque, genusque.</TextUnit>
    <TextUnit id="148" loc="1.149">Urbs est Iudaeae Bethlehem, Dauida canorum</TextUnit>
    <TextUnit id="149" loc="1.150">Quae genuit, generis quae censum iure petebat.</TextUnit>
    <TextUnit id="150" loc="1.151">Edidit hic Mariam Dauidis origine Ioseph,</TextUnit>
    <TextUnit id="151" loc="1.152">Desponsamque sibi scribens, grauidamque professus.</TextUnit>
    <TextUnit id="152" loc="1.153">Hospitium amborum Bethlehem sub moenibus urbis</TextUnit>
    <TextUnit id="153" loc="1.154">Augusti fuerant praeparua habitacula ruris.</TextUnit>
    <TextUnit id="154" loc="1.155">Illic uirgo nouo completo in tempore foetu.</TextUnit>
    <TextUnit id="155" loc="1.156">Soluitur, et puerum ueteri cunabula textu</TextUnit>
    <TextUnit id="156" loc="1.157">Inuoluunt, duroque datur praesepe cubili.</TextUnit>
    <TextUnit id="157" loc="1.158">Circa solicitae pecorum custodia noctis</TextUnit>
    <TextUnit id="158" loc="1.159">Pastores tenuit uigiles per pascua laeta.</TextUnit>
    <TextUnit id="159" loc="1.160">Ecce dei monitu uisus descendere caelo</TextUnit>
    <TextUnit id="160" loc="1.161">Nuncius, et subitus terror tremefacta pauore</TextUnit>
    <TextUnit id="161" loc="1.162">Prostrauit uiridi pastorum corpora terrae.</TextUnit>
    <TextUnit id="162" loc="1.163">Talis et attonitis caelo uox missa cucurrit:</TextUnit>
    <TextUnit id="163" loc="1.164">Ponite terrorem mentis: mea sumite dicta,</TextUnit>
    <TextUnit id="164" loc="1.165">Pastores, quibus haec ingentia gaudia porto.</TextUnit>
    <TextUnit id="165" loc="1.166">Nam genitus puer est Dauidis origine clara,</TextUnit>
    <TextUnit id="166" loc="1.167">Qui populis lucem mox, laetitiamque propaget.</TextUnit>
    <TextUnit id="167" loc="1.168">Hoc signum dicam, puerum quod cernere uobis</TextUnit>
    <TextUnit id="168" loc="1.169">Iam licet, implentem gracili praesepia uoce.</TextUnit>
    <TextUnit id="169" loc="1.170">Talia dicenti iunguntur millia plebis</TextUnit>
    <TextUnit id="170" loc="1.171">Caelestis, cunctique Deum laudantque, rogantque,</TextUnit>
    <TextUnit id="171" loc="1.172">Talis et uniti uox agminis aera complet:</TextUnit>
    <TextUnit id="172" loc="1.173">Gloria supremum comitetur debita patrem,</TextUnit>
    <TextUnit id="173" loc="1.174">In terris iustos homines pax digna sequatur.</TextUnit>
    <TextUnit id="174" loc="1.175">Et simul his dictis caeli secreta reuisunt.</TextUnit>
    <TextUnit id="175" loc="1.176">Pastores propere ueniunt, puerumque iacentem</TextUnit>
    <TextUnit id="176" loc="1.177">Praesepis gremio cernunt: post inde sequentes</TextUnit>
    <TextUnit id="177" loc="1.178">Dispergunt late celeris uaga semina famae.</TextUnit>
    <TextUnit id="178" loc="1.179">Mirantes laudant, laetantes constupuerunt,</TextUnit>
    <TextUnit id="179" loc="1.180">Omnia nocturnis monitis quod uera recurrant.</TextUnit>
    <TextUnit id="180" loc="1.181">Viderat octauam lucem puer: ecce recidi</TextUnit>
    <TextUnit id="181" loc="1.182">Ad morem legis, nomenque aptare necesse est:</TextUnit>
    <TextUnit id="182" loc="1.183">Impositumque illi est, monitis caelestibus olim</TextUnit>
    <TextUnit id="183" loc="1.184">Quod Mariae uox missa Deo praecepit, Iesus.</TextUnit>
    <TextUnit id="184" loc="1.185">Scripserat antiquae Moses moderamina legis,</TextUnit>
    <TextUnit id="185" loc="1.186">Inter quae, primos prisco de sanguine uatum,</TextUnit>
    <TextUnit id="186" loc="1.187">Obseruare dedit, fetus offerre sacrandos,</TextUnit>
    <TextUnit id="187" loc="1.188">Implumesque simul ferre ad delubra columbas.</TextUnit>
    <TextUnit id="188" loc="1.189">Haec ubi per Mariam templo seruata feruntur,</TextUnit>
    <TextUnit id="189" loc="1.190">Ecce senex Simeon, dignus comprendere sensu</TextUnit>
    <TextUnit id="190" loc="1.191">Caelestes uoces, cui quondam praescia rerum</TextUnit>
    <TextUnit id="191" loc="1.192">Virtus prodiderat, quod carcere corporis aegri</TextUnit>
    <TextUnit id="192" loc="1.193">Deposito, mortem liber, requiemque uideret,</TextUnit>
    <TextUnit id="193" loc="1.194">Cum primum caeli laudem, terraeque salutem,</TextUnit>
    <TextUnit id="194" loc="1.195">Omnia quem uatum spondent oracula, Christum</TextUnit>
    <TextUnit id="195" loc="1.196">Vidisset templo solemnes ferre palumbes.</TextUnit>
    <TextUnit id="196" loc="1.197">Isque ubi, curuato defessus corpore, templum</TextUnit>
    <TextUnit id="197" loc="1.198">Iam grauior penetrat, monuit quod spiritus auctor,</TextUnit>
    <TextUnit id="198" loc="1.199">Ecce simul paruum gremio genitricis Iesum</TextUnit>
    <TextUnit id="199" loc="1.200">Ad templum sensit uenisse, trementibus ulnis</TextUnit>
    <TextUnit id="200" loc="1.201">Accepit puerum, laetusque haec dicta profatur:</TextUnit>
    <TextUnit id="201" loc="1.202">Nunc, nunc me famulum Dominus nunc liberet arctis</TextUnit>
    <TextUnit id="202" loc="1.203">Corporis e uinclis, finemque imponere uerbis</TextUnit>
    <TextUnit id="203" loc="1.204">Dignetur cum pace suis. En splendida nostros</TextUnit>
    <TextUnit id="204" loc="1.205">Lux oculos tua circumstat, radiisque refulget,</TextUnit>
    <TextUnit id="205" loc="1.206">Quam cunctis hominum lustratis gentibus addet</TextUnit>
    <TextUnit id="206" loc="1.207">Israelitarum cumulatae gloria plebis.</TextUnit>
    <TextUnit id="207" loc="1.208">Quid tantum Mariae stupuerunt pectora matris?</TextUnit>
    <TextUnit id="208" loc="1.209">Hic puer ad populi casum datur: iste renasci</TextUnit>
    <TextUnit id="209" loc="1.210">Concedet populis: dicta in contraria signum</TextUnit>
    <TextUnit id="210" loc="1.211">Istius adueniet; percurret debita letho,</TextUnit>
    <TextUnit id="211" loc="1.212">Atque animam matris ferro fulgente machaera;</TextUnit>
    <TextUnit id="212" loc="1.213">Quo pateant tecti tenebrosa uolumina cordis.</TextUnit>
    <TextUnit id="213" loc="1.214">Haec ait in Simeone Deus: mox ecce prophetae</TextUnit>
    <TextUnit id="214" loc="1.215">Femineam sancto complet spiramine mentem.</TextUnit>
    <TextUnit id="215" loc="1.216">Anna fuit natu grauior, quam in flore iuuentae</TextUnit>
    <TextUnit id="216" loc="1.217">Destituit uiduam mors immatura mariti.</TextUnit>
    <TextUnit id="217" loc="1.218">Casta sed in templo semper pro coniuge uita,</TextUnit>
    <TextUnit id="218" loc="1.219">Et cultus cessere dei; quae numine iussa</TextUnit>
    <TextUnit id="219" loc="1.220">Cognouit Christum, et simili sermone locuta est.</TextUnit>
    <TextUnit id="220" loc="1.221">Inde ubi solemnem pueri pro nomine legem</TextUnit>
    <TextUnit id="221" loc="1.222">Compleuit genitrix, et Ioseph omnia mirans,</TextUnit>
    <TextUnit id="222" loc="1.223">Ad patriam laeti repedant, puerumque reportant.</TextUnit>
    <TextUnit id="223" loc="1.224">Gens est ulterior, surgenti conscia soli,</TextUnit>
    <TextUnit id="224" loc="1.225">Astrorum solers ortusque, obitusque notare.</TextUnit>
    <TextUnit id="225" loc="1.226">Huius primores nomen tenuere Magorum.</TextUnit>
    <TextUnit id="226" loc="1.227">Hinc lecti proceres Solymos per longa uiarum</TextUnit>
    <TextUnit id="227" loc="1.228">Deueniunt, regemque adeunt, orantque doceri,</TextUnit>
    <TextUnit id="228" loc="1.229">Quae regio imperio puerum Iudaea teneret</TextUnit>
    <TextUnit id="229" loc="1.230">Progenitum: sese stellae fulgentis ab ortu</TextUnit>
    <TextUnit id="230" loc="1.231">Admonitos uenisse uiam, quo supplice dextra</TextUnit>
    <TextUnit id="231" loc="1.232">Exortum terris uenerabile numen adorent.</TextUnit>
    <TextUnit id="232" loc="1.233">Territus Herodes Solymorum culmina uatum,</TextUnit>
    <TextUnit id="233" loc="1.234">Quique prophetarum ueterum praedicta recensent</TextUnit>
    <TextUnit id="234" loc="1.235">Imperio accitos iubet omnia quaerere legis,</TextUnit>
    <TextUnit id="235" loc="1.236">Queis pateat, quae sint genitalia moenia Christo;</TextUnit>
    <TextUnit id="236" loc="1.237">Omnia uenturum spondent quem oracula uatum.</TextUnit>
    <TextUnit id="237" loc="1.238">Tunc manifestatur, Bethlehem quod moenibus illum</TextUnit>
    <TextUnit id="238" loc="1.239">Progigni maneat, cui sacram ducere plebem</TextUnit>
    <TextUnit id="239" loc="1.240">Israelitarum sancta uirtute necesse est.</TextUnit>
    <TextUnit id="240" loc="1.241">Tunc iubet Herodes, Persas pertendere gressum,</TextUnit>
    <TextUnit id="241" loc="1.242">Inuentumque sibi puerum monstrare colendum.</TextUnit>
    <TextUnit id="242" loc="1.243">Ecce iteris medio stellam praecurrere cernunt.</TextUnit>
    <TextUnit id="243" loc="1.244">Sulcantem flammis auras, quae culmine summo</TextUnit>
    <TextUnit id="244" loc="1.245">Restitit, et pueri lustrata habitacula monstrat.</TextUnit>
    <TextUnit id="245" loc="1.246">Gaudia magna Magi gaudent, sidusque salutant:</TextUnit>
    <TextUnit id="246" loc="1.247">Et postquam puerum uidere sub ubere matris,</TextUnit>
    <TextUnit id="247" loc="1.248">Deiecti prono texerunt corpore terram.</TextUnit>
    <TextUnit id="248" loc="1.249">Summissique simul quaesunt: tum munera trina,</TextUnit>
    <TextUnit id="249" loc="1.250">Thus, aurum, myrrham regique, hominique, Deoque</TextUnit>
    <TextUnit id="250" loc="1.251">Dona dabant. Totam mox horrida somnia noctem</TextUnit>
    <TextUnit id="251" loc="1.252">Solicitant, saeuumque iubent uitare tyrannum.</TextUnit>
    <TextUnit id="252" loc="1.253">Denique diuersis Herodis callibus aulam</TextUnit>
    <TextUnit id="253" loc="1.254">Diffugiunt, patriamque magi rediere latentes.</TextUnit>
    <TextUnit id="254" loc="1.255">Ipsum etiam puerum monitis caelestibus actus</TextUnit>
    <TextUnit id="255" loc="1.256">Aegyptum cum matre simul transportat Ioseph.</TextUnit>
    <TextUnit id="256" loc="1.257">At ferus Herodes sibimet succedere credit,</TextUnit>
    <TextUnit id="257" loc="1.258">Quem callens astris quaesisset cura magorum.</TextUnit>
    <TextUnit id="258" loc="1.259">Quorum praecauto discessu solicitatus,</TextUnit>
    <TextUnit id="259" loc="1.260">Horribilem iussit Bethlehem per compita caedem,</TextUnit>
    <TextUnit id="260" loc="1.261">Infantes mandans, teneramque sub ubere plebem</TextUnit>
    <TextUnit id="261" loc="1.262">Auelli ferro nullo sub crimine culpae.</TextUnit>
    <TextUnit id="262" loc="1.263">Haec etiam caedes olim praescripta manebat,</TextUnit>
    <TextUnit id="263" loc="1.264">Quam bonus Hieremias, diuino numine iussus,</TextUnit>
    <TextUnit id="264" loc="1.265">Complorat, misero sobolis pro funere matres</TextUnit>
    <TextUnit id="265" loc="1.266">Horrendis grauiter caelum pulsare querelis.</TextUnit>
    <TextUnit id="266" loc="1.267">Ast ubi sopitus furor est, et saeua tyranni</TextUnit>
    <TextUnit id="267" loc="1.268">Infantum horribili feritas satiata cruore</TextUnit>
    <TextUnit id="268" loc="1.269">Exstinxisse putat cunctos, quos primus, et alter</TextUnit>
    <TextUnit id="269" loc="1.270">Annus lethiferi miseros oppresserat aeui:</TextUnit>
    <TextUnit id="270" loc="1.271">Mirandis rursus deuinctus membra sopore</TextUnit>
    <TextUnit id="271" loc="1.272">Urgetur monitis Mariam, puerumque Ioseph</TextUnit>
    <TextUnit id="272" loc="1.273">Aegypto ad patriam uectare, ubi Nazara felix</TextUnit>
    <TextUnit id="273" loc="1.274">Olim praedictum puero dedit addere nomen.</TextUnit>
    <TextUnit id="274" loc="1.275">Dixit et alterius quondam praenuncia uatis</TextUnit>
    <TextUnit id="275" loc="1.276">Vox instincta Deo: Veniet, ueniet mea proles</TextUnit>
    <TextUnit id="276" loc="1.277">Aegypto ex alta terris lumenque, salusque.</TextUnit>
    <TextUnit id="277" loc="1.278">Crescebat rapidis annorum gressibus infans,</TextUnit>
    <TextUnit id="278" loc="1.279">Occurrens aeuum sapientia praeueniebat,</TextUnit>
    <TextUnit id="279" loc="1.280">Gratiaque in uultu, et uerbis ueneranda micabat.</TextUnit>
    <TextUnit id="280" loc="1.281">Et iam bissenos aeui comprenderat annos,</TextUnit>
    <TextUnit id="281" loc="1.282">Cum paschae ritum seruare ex more parentes</TextUnit>
    <TextUnit id="282" loc="1.283">Ad templum laeti puerum perducere festis</TextUnit>
    <TextUnit id="283" loc="1.284">Omnibus annorum uicibus de more solebant.</TextUnit>
    <TextUnit id="284" loc="1.285">Ergo aderant paschae pariter, cunctisque diebus</TextUnit>
    <TextUnit id="285" loc="1.286">Festorum impletis patriam remeare parabant.</TextUnit>
    <TextUnit id="286" loc="1.287">Cum puer in populo comitis uestigia matris</TextUnit>
    <TextUnit id="287" loc="1.288">Deseruit, templique libens secreta petiuit.</TextUnit>
    <TextUnit id="288" loc="1.289">Illum per uicos urbis, perque abdita tecta,</TextUnit>
    <TextUnit id="289" loc="1.290">Perque iteris stratas, per notos, perque propinquos</TextUnit>
    <TextUnit id="290" loc="1.291">Quaerebat genitrix: sed lux ubi tertia uenit,</TextUnit>
    <TextUnit id="291" loc="1.292">Ad templum propere remeat; uatumque choreis</TextUnit>
    <TextUnit id="292" loc="1.293">Inuenit insertum, legumque obscura senili</TextUnit>
    <TextUnit id="293" loc="1.294">Tractantem coetu. Vix admiratio digna</TextUnit>
    <TextUnit id="294" loc="1.295">De pueri uerbis senibus fuit. At pia mater,</TextUnit>
    <TextUnit id="295" loc="1.296">Nate, ait, amissum lacrymis te quaero profusis</TextUnit>
    <TextUnit id="296" loc="1.297">Anxia cum genitore gemens: quae causa parentum</TextUnit>
    <TextUnit id="297" loc="1.298">Secernit gressu, templique in sede retentat?</TextUnit>
    <TextUnit id="298" loc="1.299">Ille autem: Quid me tantum, quid quaeritis? inquit.</TextUnit>
    <TextUnit id="299" loc="1.300">An nondum sentis, genitrix, quod iure paternis</TextUnit>
    <TextUnit id="300" loc="1.301">Sedibus, et domibus natum inhabitare necesse est?</TextUnit>
    <TextUnit id="301" loc="1.302">Haec ait, et gressum sociat, patriamque reuisit:</TextUnit>
    <TextUnit id="302" loc="1.303">Nec genitrix tanti persensit pondera uerbi,</TextUnit>
    <TextUnit id="303" loc="1.304">Ordine cuncta tamen cordis secreta reseruant.</TextUnit>
    <TextUnit id="304" loc="1.305">At puer obsequiis apte praedulcibus ambos</TextUnit>
    <TextUnit id="305" loc="1.306">Ad proprium semper cogens nectebat amorem.</TextUnit>
    <TextUnit id="306" loc="1.307">Interea ueteris scripti per debita currens</TextUnit>
    <TextUnit id="307" loc="1.308">Omnia seclorum series promissa trahebat.</TextUnit>
    <TextUnit id="308" loc="1.309">Zachariae soboles desertis uallibus omnes</TextUnit>
    <TextUnit id="309" loc="1.310">Ad deponendas maculas clamore uocabat,</TextUnit>
    <TextUnit id="310" loc="1.311">Fluminis ut liquidi caperent miranda lauacra,</TextUnit>
    <TextUnit id="311" loc="1.312">Queis animae species abluta sorde niteret,</TextUnit>
    <TextUnit id="312" loc="1.313">Isaias uates cecinit quod numine iussus:</TextUnit>
    <TextUnit id="313" loc="1.314">Vox late resonat desertis uallibus; amplas</TextUnit>
    <TextUnit id="314" loc="1.315">Instruite stratas, omnis sit recta uiarum</TextUnit>
    <TextUnit id="315" loc="1.316">Semita, quae Domini digne uestigia gestet.</TextUnit>
    <TextUnit id="316" loc="1.317">Subsident colles, uallis complebitur omnis:</TextUnit>
    <TextUnit id="317" loc="1.318">Corriget anfractus iteris bona linea recti,</TextUnit>
    <TextUnit id="318" loc="1.319">Corporeisque oculis lumen tractare serenum</TextUnit>
    <TextUnit id="319" loc="1.320">Omnibus indulget genitor, dominusque salutis.</TextUnit>
    <TextUnit id="320" loc="1.321">Ergo aderant populi, passimque hinc inde ruentes</TextUnit>
    <TextUnit id="321" loc="1.322">Complebant ripas, auidique lauacra petebant.</TextUnit>
    <TextUnit id="322" loc="1.323">Texta camelorum fuerant uelamina setis,</TextUnit>
    <TextUnit id="323" loc="1.324">Et zonae pelles medium cinxere prophetam,</TextUnit>
    <TextUnit id="324" loc="1.325">Et tenuem uictum praebent siluestria mella</TextUnit>
    <TextUnit id="325" loc="1.326">Isque ubi tot populos diuersis sedibus ortos</TextUnit>
    <TextUnit id="326" loc="1.327">Irruere ad fluuium cernit, sic increpat ore:</TextUnit>
    <TextUnit id="327" loc="1.328">Vipereae gentis soboles, quis debita uobis</TextUnit>
    <TextUnit id="328" loc="1.329">Supplicia, urgentesque iras euadere monstrat?</TextUnit>
    <TextUnit id="329" loc="1.330">Sed facite, o miseri, fructum, si poenitet, aptum,</TextUnit>
    <TextUnit id="330" loc="1.331">Nec generis uestri tollat fiducia mentes.</TextUnit>
    <TextUnit id="331" loc="1.332">Nam facile e saxis etiam pro nomine plebes</TextUnit>
    <TextUnit id="332" loc="1.333">Succedent uestro, soboles, quia degener errat.</TextUnit>
    <TextUnit id="333" loc="1.334">Proxima roboreis iam iam radicibus instat</TextUnit>
    <TextUnit id="334" loc="1.335">Cunctorum ante oculos, aciesque leuata securis.</TextUnit>
    <TextUnit id="335" loc="1.336">Caedentur siluae steriles, ignemque fouebunt.</TextUnit>
    <TextUnit id="336" loc="1.337">Nunc ego praeteritas maculas in flumine puro</TextUnit>
    <TextUnit id="337" loc="1.338">Abluere institui: ueniet sed fortior alter,</TextUnit>
    <TextUnit id="338" loc="1.339">Cuius uincla pedum non sum contingere dignus.</TextUnit>
    <TextUnit id="339" loc="1.340">Abluet ille homines sancto in spiramine mergens,</TextUnit>
    <TextUnit id="340" loc="1.341">Flammarumque globis purgabit noxia corda.</TextUnit>
    <TextUnit id="341" loc="1.342">Illius et manibus ruralis pala tenetur.</TextUnit>
    <TextUnit id="342" loc="1.343">Et propria ipsius purgabitur area frugum,</TextUnit>
    <TextUnit id="343" loc="1.344">Horreaque implebit secreti copia farris,</TextUnit>
    <TextUnit id="344" loc="1.345">Aeternusque leues paleas populabitur ignis.</TextUnit>
    <TextUnit id="345" loc="1.346">Haec ait, et properis per siluam passibus ipsum</TextUnit>
    <TextUnit id="346" loc="1.347">Cernit Iordanis ueneranda lauacra petentem.</TextUnit>
    <TextUnit id="347" loc="1.348">Sed uetat increpitans uates, et talia fatur:</TextUnit>
    <TextUnit id="348" loc="1.349">Tune meis manibus dignaris mergier undis,</TextUnit>
    <TextUnit id="349" loc="1.350">Cum tua me melius possint purgare lauacra?</TextUnit>
    <TextUnit id="350" loc="1.351">Dixit Ioannes, cui talia reddit Iesus.</TextUnit>
    <TextUnit id="351" loc="1.352">Nunc sine; nam decet hoc: sic sancta per omnia nobis</TextUnit>
    <TextUnit id="352" loc="1.353">Iustitiae consectandus complebitur ordo.</TextUnit>
    <TextUnit id="353" loc="1.354">Haec memorans, uitreas penetrabat fluminis undas.</TextUnit>
    <TextUnit id="354" loc="1.355">genti manifesta dei praesentia claret.</TextUnit>
    <TextUnit id="355" loc="1.356">Scinditur auricolor caeli septemplicis aethra,</TextUnit>
    <TextUnit id="356" loc="1.357">Corporeamque gerens speciem descendit ab alto</TextUnit>
    <TextUnit id="357" loc="1.358">Spiritus, aeream simulans ex nube columbam,</TextUnit>
    <TextUnit id="358" loc="1.359">Et sancto flatu corpus perfudit Iesu.</TextUnit>
    <TextUnit id="359" loc="1.360">Tum uox missa dei longum per inane cucurrit,</TextUnit>
    <TextUnit id="360" loc="1.361">Ablutumque undis Christum, flatuque perunctum.</TextUnit>
    <TextUnit id="361" loc="1.362">Alloquitur: Te, nate, hodie per gaudia testor</TextUnit>
    <TextUnit id="362" loc="1.363">Ex me progenitum; placet haec mihi gloria prolis.</TextUnit>
    <TextUnit id="363" loc="1.364">Tum petit umbrosos montes, et lustra ferarum,</TextUnit>
    <TextUnit id="364" loc="1.365">Obsequiumque illi Patris praebere ministri</TextUnit>
    <TextUnit id="365" loc="1.366">Certabant, rabidi mox liuor daemonis atram</TextUnit>
    <TextUnit id="366" loc="1.367">Cum terrore rapit mentem, nec defuit aegro</TextUnit>
    <TextUnit id="367" loc="1.368">Tentandi interea Christum uersutia fallax.</TextUnit>
    <TextUnit id="368" loc="1.369">Quadraginta illi fuerant ex ordine soles,</TextUnit>
    <TextUnit id="369" loc="1.370">Ex quo nulla cibi, potusue alimenta dabantur:</TextUnit>
    <TextUnit id="370" loc="1.371">Sed contexta simul firmi ieiunia cordis</TextUnit>
    <TextUnit id="371" loc="1.372">Terrarum ad regnum mentis secreta tenebant.</TextUnit>
    <TextUnit id="372" loc="1.373">Tunc epulas demum monuit conquirere corpus.</TextUnit>
    <TextUnit id="373" loc="1.374">Horrendi interea sceleris fallacia tentans,</TextUnit>
    <TextUnit id="374" loc="1.375">Si te pro certo genuit Deus, omnibus, inquit,</TextUnit>
    <TextUnit id="375" loc="1.376">His poteris saxis forti sermone iubere</TextUnit>
    <TextUnit id="376" loc="1.377">Usum triticei, formamque capessere panis.</TextUnit>
    <TextUnit id="377" loc="1.378">Christus ad haec fatur: Nil me iam talia terrent.</TextUnit>
    <TextUnit id="378" loc="1.379">Nam memini scriptum, Quoniam non sola tenebit</TextUnit>
    <TextUnit id="379" loc="1.380">Vitam credentis facilis substantia panis:</TextUnit>
    <TextUnit id="380" loc="1.381">Sed sermone dei complet pia pectora uirtus.</TextUnit>
    <TextUnit id="381" loc="1.382">Rursus at ille dolos uersutis artibus aptans</TextUnit>
    <TextUnit id="382" loc="1.383">Nectere tentator properat. Nam moenibus urbis</TextUnit>
    <TextUnit id="383" loc="1.384">Mox inferre pedem sensit, uis liuida Christum</TextUnit>
    <TextUnit id="384" loc="1.385">Culmine marmoreo suasit consistere templi.</TextUnit>
    <TextUnit id="385" loc="1.386">Tunc sic aggreditur uocis fallente ueneno:</TextUnit>
    <TextUnit id="386" loc="1.387">Si deus est uere genitor tibi, culmine templi</TextUnit>
    <TextUnit id="387" loc="1.388">Aera per uacuum saltu iaculabere corpus.</TextUnit>
    <TextUnit id="388" loc="1.389">Testis erit scriptura tibi, quae spondet aperte</TextUnit>
    <TextUnit id="389" loc="1.390">Mandatum summi genitoris tale ministris,</TextUnit>
    <TextUnit id="390" loc="1.391">Ut lapsum studeant casu defendere corpus,</TextUnit>
    <TextUnit id="391" loc="1.392">Et famulis manibus curent tua membra leuare,</TextUnit>
    <TextUnit id="392" loc="1.393">Ne lapidis laedat summas offensio plantas.</TextUnit>
    <TextUnit id="393" loc="1.394">Reddidit his Christus dictis contraria dicta:</TextUnit>
    <TextUnit id="394" loc="1.395">Me meminisse magis scripti caelestis oportet,</TextUnit>
    <TextUnit id="395" loc="1.396">Ne uires Domini fidens audacia tentet.</TextUnit>
    <TextUnit id="396" loc="1.397">Rursus in abrupti montis consistere celsis</TextUnit>
    <TextUnit id="397" loc="1.398">Mox furibunda iugis sensit fallacia Christum,</TextUnit>
    <TextUnit id="398" loc="1.399">Ostendens illi fulgentia regna per orbem,</TextUnit>
    <TextUnit id="399" loc="1.400">Cernis, ait, quae sit tantarum gloria rerum?</TextUnit>
    <TextUnit id="400" loc="1.401">Cuncta tuo possum iamiam concedere regno,</TextUnit>
    <TextUnit id="401" loc="1.402">Talia donantem me si ueneratus adores.</TextUnit>
    <TextUnit id="402" loc="1.403">Tum sic instantem dictis reiecit Iesus:</TextUnit>
    <TextUnit id="403" loc="1.404">Effuge, pestiferi rabies uesana ueneni,</TextUnit>
    <TextUnit id="404" loc="1.405">Haereat ut semper nobis immobile iussum,</TextUnit>
    <TextUnit id="405" loc="1.406">Ut iustus caeli Dominum deuotus adoret,</TextUnit>
    <TextUnit id="406" loc="1.407">Unius et famulans ueneretur numen in aeuum.</TextUnit>
    <TextUnit id="407" loc="1.408">Talibus excussus fugit per deuia daemon.</TextUnit>
    <TextUnit id="408" loc="1.409">Ille ubi Ioannem cognouit carceris umbris</TextUnit>
    <TextUnit id="409" loc="1.410">Immersum, tristi compressit corda dolore,</TextUnit>
    <TextUnit id="410" loc="1.411">Finibus et statuit Zabulonum ponere sedes,</TextUnit>
    <TextUnit id="411" loc="1.412">Ut dictum Isaiae concurreret ordine secli:</TextUnit>
    <TextUnit id="412" loc="1.413">Terra Zabulonum, et regionis Nephthala nomen,</TextUnit>
    <TextUnit id="413" loc="1.414">Et uia trans pelagus longe, Galilaeiaque arua,</TextUnit>
    <TextUnit id="414" loc="1.415">Trans et Iordanem gentes, populique tenebris</TextUnit>
    <TextUnit id="415" loc="1.416">Inclusi, magnum lumen, subitumque uidebunt:</TextUnit>
    <TextUnit id="416" loc="1.417">In mortisque illis umbra residentibus alma</TextUnit>
    <TextUnit id="417" loc="1.418">Exoritur fidei resplendens luce uoluntas.</TextUnit>
    <TextUnit id="418" loc="1.419">Ergo instare dei regnantis munera Christus</TextUnit>
    <TextUnit id="419" loc="1.420">Nunciat, increpitans praeconia larga salutis.</TextUnit>
    <TextUnit id="420" loc="1.421">Praeteriensque uidet ponti per littora fratres,</TextUnit>
    <TextUnit id="421" loc="1.422">Praesolidumque Simon, dignum cognomine Petri,</TextUnit>
    <TextUnit id="422" loc="1.423">Andreamque simul, sinuosa uolumina lini,</TextUnit>
    <TextUnit id="423" loc="1.424">Piscibus insidias disponere marmoris undis.</TextUnit>
    <TextUnit id="424" loc="1.425">Nunc, inquit, pisces capitis maris aestibus altis:</TextUnit>
    <TextUnit id="425" loc="1.426">Sed me si libeat sectari, fortia uobis</TextUnit>
    <TextUnit id="426" loc="1.427">Prouenient hominum praepulchra indagine lucra.</TextUnit>
    <TextUnit id="427" loc="1.428">Illi confestim firmato pectore certi,</TextUnit>
    <TextUnit id="428" loc="1.429">Retibus abiectis, pariter praecepta sequuntur.</TextUnit>
    <TextUnit id="429" loc="1.430">Post fratres Iacobum, Ioannemque marinis</TextUnit>
    <TextUnit id="430" loc="1.431">Insidias gregibus maculoso innectere textu</TextUnit>
    <TextUnit id="431" loc="1.432">Ut uidit, similemque dedit de littore uocem,</TextUnit>
    <TextUnit id="432" loc="1.433">Illi Zebedeum genitorem in puppe relinquunt</TextUnit>
    <TextUnit id="433" loc="1.434">Illico, sectantes pulcherrima iussa salutis.</TextUnit>
    <TextUnit id="434" loc="1.435">Exin per terram Galilaeae sancta serebat</TextUnit>
    <TextUnit id="435" loc="1.436">Insinuans populis regni praeconia Christus,</TextUnit>
    <TextUnit id="436" loc="1.437">Donabatque citam fessis, aegrisque medelam,</TextUnit>
    <TextUnit id="437" loc="1.438">Et mox crebra procul Syriam iam fama tenebat,</TextUnit>
    <TextUnit id="438" loc="1.439">Mille sonans linguis praesentia munera Christi.</TextUnit>
    <TextUnit id="439" loc="1.440">Denique certatim languoris tabe peresos,</TextUnit>
    <TextUnit id="440" loc="1.441">Diuersisque malis nexos, queis longa dolorum</TextUnit>
    <TextUnit id="441" loc="1.442">Absumpsit populans membrorum robora tabes,</TextUnit>
    <TextUnit id="442" loc="1.443">Monstrabant Christo: facili sed munere cunctos</TextUnit>
    <TextUnit id="443" loc="1.444">Reddebat propere miranda ad gaudia sanos.</TextUnit>
    <TextUnit id="444" loc="1.445">Iamque animae ipsius morbi, saeuique furores,</TextUnit>
    <TextUnit id="445" loc="1.446">Et lunae cursum comitata insania mentis</TextUnit>
    <TextUnit id="446" loc="1.447">Discessere graui sermonis pondere iussa.</TextUnit>
    <TextUnit id="447" loc="1.448">Illum stipantes miracula magna mouentem</TextUnit>
    <TextUnit id="448" loc="1.449">Mixtae sectantur turbae, Solymique, Syrique,</TextUnit>
    <TextUnit id="449" loc="1.450">Et Iudaea frequens populis, Galilaeaque plebes,</TextUnit>
    <TextUnit id="450" loc="1.451">Quos et Iordanis dirimit stagnante fluento.</TextUnit>
    <TextUnit id="451" loc="1.452">Hos populos cernens, praecelsa in rupe resedit,</TextUnit>
    <TextUnit id="452" loc="1.453">Ac sic discipulis gremium cingentibus infit:</TextUnit>
    <TextUnit id="453" loc="1.454">Felices humiles, pauper quos spiritus ambit:</TextUnit>
    <TextUnit id="454" loc="1.455">Illos nam caeli regnum sublime receptat.</TextUnit>
    <TextUnit id="455" loc="1.456">His similes mites, quos mansuetudo coronat,</TextUnit>
    <TextUnit id="456" loc="1.457">Quorum debetur iuri pulcherrima tellus.</TextUnit>
    <TextUnit id="457" loc="1.458">Hos modo lugentes solatia digna sequentur.</TextUnit>
    <TextUnit id="458" loc="1.459">Pabula iustitiae qui nunc, potusque requirunt,</TextUnit>
    <TextUnit id="459" loc="1.460">Illos plena manet saturandos copia mensae.</TextUnit>
    <TextUnit id="460" loc="1.461">Felix, qui miseri doluit de pectore sortem:</TextUnit>
    <TextUnit id="461" loc="1.462">Illum nam Domini miseratio larga manebit.</TextUnit>
    <TextUnit id="462" loc="1.463">Felices, puro qui caelum corde tuentur:</TextUnit>
    <TextUnit id="463" loc="1.464">Visibilis Deus iis per secula cuncta patebit.</TextUnit>
    <TextUnit id="464" loc="1.465">Pacificos Deus in numerum sibi prolis adoptat.</TextUnit>
    <TextUnit id="465" loc="1.466">Felices nimium, quos insectatio frendens</TextUnit>
    <TextUnit id="466" loc="1.467">Propter iustitiam premit: iis mox regia caeli</TextUnit>
    <TextUnit id="467" loc="1.468">Pandetur. Gaudete, operum quos iusta tenentes</TextUnit>
    <TextUnit id="468" loc="1.469">Urgebit praeceps stimulis iniuria saeuis.</TextUnit>
    <TextUnit id="469" loc="1.470">Plurima nam merces uobis seruatur in aethra;</TextUnit>
    <TextUnit id="470" loc="1.471">Namque prophetarum fuit insectatio talis.</TextUnit>
    <TextUnit id="471" loc="1.472">Discite, uos hac in terra salis esse saporem.</TextUnit>
    <TextUnit id="472" loc="1.473">Hic sapor amissa si iam uirtute senescit,</TextUnit>
    <TextUnit id="473" loc="1.474">Quae salis absumptos acuet substantia gustus?</TextUnit>
    <TextUnit id="474" loc="1.475">Nec quisquam uani post haec superest salis usus,</TextUnit>
    <TextUnit id="475" loc="1.476">Ni longe abiectum cuncta ut uestigia calcent.</TextUnit>
    <TextUnit id="476" loc="1.477">Vos estis mundi clarum (ne abscondite) lumen.</TextUnit>
    <TextUnit id="477" loc="1.478">Nam quis praecelsis impostam rupibus urbem</TextUnit>
    <TextUnit id="478" loc="1.479">Occultare queat? Vestrum sed lumen ad omnes</TextUnit>
    <TextUnit id="479" loc="1.480">Perueniat, rerumque decus sub luce serena</TextUnit>
    <TextUnit id="480" loc="1.481">Ponatur. Cunctis genitoris gloria uestri</TextUnit>
    <TextUnit id="481" loc="1.482">Laudetur, celsi thronus est cui regia caeli.</TextUnit>
    <TextUnit id="482" loc="1.483">Non ego nunc priscas leges dissoluere ueni,</TextUnit>
    <TextUnit id="483" loc="1.484">Vertere nec, ueteres ponunt quae iussa prophetae.</TextUnit>
    <TextUnit id="484" loc="1.485">Omnia nam uobis per me complenda manebunt.</TextUnit>
    <TextUnit id="485" loc="1.486">Vera loquor, donec caeli, terraeque, marisque</TextUnit>
    <TextUnit id="486" loc="1.487">Interitus ueniat, legis ne littera saltem,</TextUnit>
    <TextUnit id="487" loc="1.488">Aut apicis parui gracilis distinctio deerit,</TextUnit>
    <TextUnit id="488" loc="1.489">Omnia quin fiant digesta ex ordine saecli.</TextUnit>
    <TextUnit id="489" loc="1.490">Siquis enim minimam mandati soluere partem</TextUnit>
    <TextUnit id="490" loc="1.491">Ausus erit, pariterque homines suadendo docebit,</TextUnit>
    <TextUnit id="491" loc="1.492">Hic minimi nomen caelesti in sede tenebit.</TextUnit>
    <TextUnit id="492" loc="1.493">At quicumque operis proprii moderamina seruans,</TextUnit>
    <TextUnit id="493" loc="1.494">Inuiolata simul tradet praecepta priorum,</TextUnit>
    <TextUnit id="494" loc="1.495">Magnus erit, magnique feret trans sidera nomen.</TextUnit>
    <TextUnit id="495" loc="1.496">Audistis ueteris iussum moderamine legis:</TextUnit>
    <TextUnit id="496" loc="1.497">Humano si quis macularit sanguine palmas,</TextUnit>
    <TextUnit id="497" loc="1.498">Ille reus ferro persoluet uindice poenas.</TextUnit>
    <TextUnit id="498" loc="1.499">Ast ego praecipiam, ne quis consurgere in iras</TextUnit>
    <TextUnit id="499" loc="1.500">Audeat, atque odio fratris feruente moueri.</TextUnit>
    <TextUnit id="500" loc="1.501">Nam reus hic aequo poenas sub iudice reddet.</TextUnit>
    <TextUnit id="501" loc="1.502">Nec minor illorum conuicia flamma sequetur,</TextUnit>
    <TextUnit id="502" loc="1.503">Qui fatui, miseriue cient sub nomine fratrem.</TextUnit>
    <TextUnit id="503" loc="1.504">Sin offerre uoles, uenerans altaria donis,</TextUnit>
    <TextUnit id="504" loc="1.505">Et tua tunc tacitae mentis penetralia tanget,</TextUnit>
    <TextUnit id="505" loc="1.506">Quod tibi sit cum fratre domi suscepta simultas,</TextUnit>
    <TextUnit id="506" loc="1.507">Munera cuncta illic adytis admota relinque:</TextUnit>
    <TextUnit id="507" loc="1.508">Et prius ad pacem properans transcurre petendam.</TextUnit>
    <TextUnit id="508" loc="1.509">Fraterno demum iam conciliatus amori,</TextUnit>
    <TextUnit id="509" loc="1.510">Offer grata deo tranquillo pectore dona.</TextUnit>
    <TextUnit id="510" loc="1.511">Est tibi praeterea uirtus contraria semper</TextUnit>
    <TextUnit id="511" loc="1.512">Corporis: hoc casti celeri curetur amore,</TextUnit>
    <TextUnit id="512" loc="1.513">Dum rapidae tecum graditur per compita uitae.</TextUnit>
    <TextUnit id="513" loc="1.514">Accusabit enim polluti corporis usus,</TextUnit>
    <TextUnit id="514" loc="1.515">Et te sublimi statuet sub iudice uinctum.</TextUnit>
    <TextUnit id="515" loc="1.516">Damnatum rapient ad uincula saeua ministri,</TextUnit>
    <TextUnit id="516" loc="1.517">Nec prius e tenebris solueris carceris atri,</TextUnit>
    <TextUnit id="517" loc="1.518">Ultima quam minimi reddatur portio nummi.</TextUnit>
    <TextUnit id="518" loc="1.519">Haud ignota, reor, uobis stat cautio legis,</TextUnit>
    <TextUnit id="519" loc="1.520">Corpus adulterio prohibens: sed nunc mea iussa</TextUnit>
    <TextUnit id="520" loc="1.521">Occulta internae frenent molimina mentis:</TextUnit>
    <TextUnit id="521" loc="1.522">Nec minus optati, quam facti poena luenda.</TextUnit>
    <TextUnit id="522" loc="1.523">Si te forte oculi dextri laqueauerit error,</TextUnit>
    <TextUnit id="523" loc="1.524">Auctorem miserae properans conuellito labis,</TextUnit>
    <TextUnit id="524" loc="1.525">Et iaculare procul. Nam membrum perdere refert</TextUnit>
    <TextUnit id="525" loc="1.526">Exiguum, flammis quam totum dedere corpus,</TextUnit>
    <TextUnit id="526" loc="1.527">Perpetuisque animam pariter conuoluere poenis.</TextUnit>
    <TextUnit id="527" loc="1.528">Et si dextra manus mentem per deuia ducit,</TextUnit>
    <TextUnit id="528" loc="1.529">Erroris causam praestat decidere ferro,</TextUnit>
    <TextUnit id="529" loc="1.530">Quam totum aeternis corpus concedere flammis.</TextUnit>
    <TextUnit id="530" loc="1.531">Praecipiunt ueteres, siquis connubia rumpet,</TextUnit>
    <TextUnit id="531" loc="1.532">Scribere discidium, iuris feralia uerba.</TextUnit>
    <TextUnit id="532" loc="1.533">Sola uiri recte discedet adultera tectis,</TextUnit>
    <TextUnit id="533" loc="1.534">Ast aliae maneant: nam casti iura pudoris</TextUnit>
    <TextUnit id="534" loc="1.535">Auctore amittet mulier deserta marito.</TextUnit>
    <TextUnit id="535" loc="1.536">Antiquae leges prohibent periuria linguis.</TextUnit>
    <TextUnit id="536" loc="1.537">Sed nostris cedat iurandi audacia iussis;</TextUnit>
    <TextUnit id="537" loc="1.538">Nec fas est homini caelum iurare per altum,</TextUnit>
    <TextUnit id="538" loc="1.539">Quod sedes Domini est, nec quae uestigia gestat</TextUnit>
    <TextUnit id="539" loc="1.540">Terra dei, Solymaeque Urbis uenerabile nomen,</TextUnit>
    <TextUnit id="540" loc="1.541">Quod regis magni propria est, iurabitur unquam.</TextUnit>
    <TextUnit id="541" loc="1.542">Nec caput in proprium cuiquam iurare licebit,</TextUnit>
    <TextUnit id="542" loc="1.543">Namque potestatem minimi non esse capilli</TextUnit>
    <TextUnit id="543" loc="1.544">Cernitis, albumue, aut nigrum mutare colorem.</TextUnit>
    <TextUnit id="544" loc="1.545">Est, est, sufficiat; quod non est, dicite, Non est.</TextUnit>
    <TextUnit id="545" loc="1.546">Quod superest istis, totum fallaciter aegro</TextUnit>
    <TextUnit id="546" loc="1.547">Suggerit obreptans animo uis tetra ueneni.</TextUnit>
    <TextUnit id="547" loc="1.548">Peruulgata diu legis praecepta tenetis,</TextUnit>
    <TextUnit id="548" loc="1.549">Laedentem semper similis uindicta sequatur.</TextUnit>
    <TextUnit id="549" loc="1.550">Sed tranquilla malum melius patientia uincet.</TextUnit>
    <TextUnit id="550" loc="1.551">Ac si quis partem palma percusserit oris,</TextUnit>
    <TextUnit id="551" loc="1.552">Mox aliam partem uultus praebere memento,</TextUnit>
    <TextUnit id="552" loc="1.553">Auferat aut tunicam si quis ui iudicis instans,</TextUnit>
    <TextUnit id="553" loc="1.554">Cede libens, pariterque ferat tua pallia secum.</TextUnit>
    <TextUnit id="554" loc="1.555">Si te forte aliquis passus per mille iubebit</TextUnit>
    <TextUnit id="555" loc="1.556">Ire uiam, grauidique oneris perferre laborem,</TextUnit>
    <TextUnit id="556" loc="1.557">Mox perges, aliudque iteris comitabere duplum.</TextUnit>
    <TextUnit id="557" loc="1.558">Siquis egens poscet, uel se simulabit egentem,</TextUnit>
    <TextUnit id="558" loc="1.559">Ex animo miserans largire; aut mutua si quis</TextUnit>
    <TextUnit id="559" loc="1.560">Orabit, tribue, et mitem ne subtrahe uultum.</TextUnit>
    <TextUnit id="560" loc="1.561">Nec tibi sit placitum solis succurrere amicis,</TextUnit>
    <TextUnit id="561" loc="1.562">Aut caecis odiis inimicos ducere dignos.</TextUnit>
    <TextUnit id="562" loc="1.563">Quin ego praecipiam blando super esse per omnes</TextUnit>
    <TextUnit id="563" loc="1.564">Obsequio, precibusque Deum mollire benignis</TextUnit>
    <TextUnit id="564" loc="1.565">Pro uita ipsorum, qui uos excindere gaudent,</TextUnit>
    <TextUnit id="565" loc="1.566">Aduersisque truces animis, odiisque sequuntur.</TextUnit>
    <TextUnit id="566" loc="1.567">Nam genitor noster communia lumina solis,</TextUnit>
    <TextUnit id="567" loc="1.568">Communesque dedit pluuias iustisque malisque.</TextUnit>
    <TextUnit id="568" loc="1.569">Quod si coniunctos tantum ueneramur amicos,</TextUnit>
    <TextUnit id="569" loc="1.570">Quis locus hic iustae poterit mercedis haberi?</TextUnit>
    <TextUnit id="570" loc="1.571">Seruit amicitiae tantum gens dedita lucris.</TextUnit>
    <TextUnit id="571" loc="1.572">Sed uos perfecto similes estote parenti.</TextUnit>
    <TextUnit id="572" loc="1.573">Sicubi iustitiae pandetur pulchra facultas,</TextUnit>
    <TextUnit id="573" loc="1.574">Deuitate oculos hominum: nam nulla manebit</TextUnit>
    <TextUnit id="574" loc="1.575">Merces, posterius quae factum tale sequatur.</TextUnit>
    <TextUnit id="575" loc="1.576">Applaudet tantum sterilis laudatio uulgi.</TextUnit>
    <TextUnit id="576" loc="1.577">Sed tu quod dextra facias, nescire sinistram</TextUnit>
    <TextUnit id="577" loc="1.578">Conuenit, et iustis meritis tunc digna rependet</TextUnit>
    <TextUnit id="578" loc="1.579">Occulti solus scrutator praemia cordis.</TextUnit>
    <TextUnit id="579" loc="1.580">Sunt, quos praetumidae tollit iactatio mentis,</TextUnit>
    <TextUnit id="580" loc="1.581">Et precibus propriis gaudent assistere turbas,</TextUnit>
    <TextUnit id="581" loc="1.582">Multifluisque diem uerbis ducendo fatigant.</TextUnit>
    <TextUnit id="582" loc="1.583">His uotis pompae fructus succedit inanis.</TextUnit>
    <TextUnit id="583" loc="1.584">Sed secreta domus precibus penetralia castis</TextUnit>
    <TextUnit id="584" loc="1.585">Claudantur, paucisque Deum uenerabere uerbis.</TextUnit>
    <TextUnit id="585" loc="1.586">Scit Pater ipse, tui quae sit trepidatio cordis.</TextUnit>
    <TextUnit id="586" loc="1.587">Nil, absente Deo, loquimur, nil abdita clausum</TextUnit>
    <TextUnit id="587" loc="1.588">Pectoris antra tegunt: praesens Deus omnia cernit.</TextUnit>
    <TextUnit id="588" loc="1.589">His igitur uotum placeat concludere uerbis:</TextUnit>
    <TextUnit id="589" loc="1.590">Sidereo genitor residens in uertice caeli,</TextUnit>
    <TextUnit id="590" loc="1.591">Nominis, oramus, ueneratio sanctificetur</TextUnit>
    <TextUnit id="591" loc="1.592">In nobis, pater alte, tui: tranquillaque mundo</TextUnit>
    <TextUnit id="592" loc="1.593">Adueniat, regnique tui lux alma patescat.</TextUnit>
    <TextUnit id="593" loc="1.594">Sic, caelo ut, terris tua fiat clara uoluntas,</TextUnit>
    <TextUnit id="594" loc="1.595">Vitalisque hodie sancti substantia panis</TextUnit>
    <TextUnit id="595" loc="1.596">Proueniat nobis, tua mox largitio soluat</TextUnit>
    <TextUnit id="596" loc="1.597">Innumera indulgens erroris debita praui;</TextUnit>
    <TextUnit id="597" loc="1.598">Et nos haud aliter concedere fenera fas est.</TextUnit>
    <TextUnit id="598" loc="1.599">Tetri saeua procul tentatio daemonis absit,</TextUnit>
    <TextUnit id="599" loc="1.600">Eque malis tua nos in lucem dextera tollat.</TextUnit>
    <TextUnit id="600" loc="1.601">Sic etenim genitor populis delicta remittet,</TextUnit>
    <TextUnit id="601" loc="1.602">Si uestra alterni uobis peccata uelitis</TextUnit>
    <TextUnit id="602" loc="1.603">Cedere, nec durum erratis impendere pectus.</TextUnit>
    <TextUnit id="603" loc="1.604">Sunt etiam pergrata Deo ieiunia plebis.</TextUnit>
    <TextUnit id="604" loc="1.605">Sed propriam multi faciem foedare laborant,</TextUnit>
    <TextUnit id="605" loc="1.606">Quo uanam captent hominum ieiunia famam.</TextUnit>
    <TextUnit id="606" loc="1.607">Tu uero et grato crinem nitefactus oliuo,</TextUnit>
    <TextUnit id="607" loc="1.608">Laetantem puris de fontibus ablue uultum:</TextUnit>
    <TextUnit id="608" loc="1.609">Ut solus genitor deuoti pectoris aptum</TextUnit>
    <TextUnit id="609" loc="1.610">Seruitium cernens, laudem, meritumque rependat.</TextUnit>
    <TextUnit id="610" loc="1.611">Vanum est defossis terra inuigilare talentis:</TextUnit>
    <TextUnit id="611" loc="1.612">Illic aerugo, et tineae dominantur edaces,</TextUnit>
    <TextUnit id="612" loc="1.613">Cunctaque diripiunt fures egesta latebris.</TextUnit>
    <TextUnit id="613" loc="1.614">Condite thesauros uobis in uertice caeli.</TextUnit>
    <TextUnit id="614" loc="1.615">Non aerugo illos, tineaeue, aut horrida furum</TextUnit>
    <TextUnit id="615" loc="1.616">Factio diripiet. Vobis ubi condita res est,</TextUnit>
    <TextUnit id="616" loc="1.617">Illic corda etiam simili ditione tenentur.</TextUnit>
    <TextUnit id="617" loc="1.618">Corporis est lumen, quo publica lumina cernis:</TextUnit>
    <TextUnit id="618" loc="1.619">Sed si pura acies oculis, simplexque nitebit,</TextUnit>
    <TextUnit id="619" loc="1.620">Totius clare splendebunt corporis artus.</TextUnit>
    <TextUnit id="620" loc="1.621">Sin uero nequam fuerit, prauumque uidebit,</TextUnit>
    <TextUnit id="621" loc="1.622">Obscurae incumbent super omnia membra tenebrae.</TextUnit>
    <TextUnit id="622" loc="1.623">In nigras lumen sed si conuertitur umbras,</TextUnit>
    <TextUnit id="623" loc="1.624">Ipsis horror erit quantus sine luce tenebris?</TextUnit>
    <TextUnit id="624" loc="1.625">Nemo potest dominis aeque seruire duobus:</TextUnit>
    <TextUnit id="625" loc="1.626">Unius aut odiis cedet, uel cedet amori.</TextUnit>
    <TextUnit id="626" loc="1.627">Nec pariter dominum seruus patietur utrumque.</TextUnit>
    <TextUnit id="627" loc="1.628">Haud unquam poterit quis diuitiisque, Deoque</TextUnit>
    <TextUnit id="628" loc="1.629">Inseruire simul. Sed uos haec iussa tenete.</TextUnit>
    <TextUnit id="629" loc="1.630">Solicitet proprio ne uos pro corpore uestis,</TextUnit>
    <TextUnit id="630" loc="1.631">Neu faciles uictus aegra disquirite cura.</TextUnit>
    <TextUnit id="631" loc="1.632">Nonne animam pluris facimus, quam corporis escas?</TextUnit>
    <TextUnit id="632" loc="1.633">Aut dubitat corpus quisquam praeponere uesti?</TextUnit>
    <TextUnit id="633" loc="1.634">Aerias spectemus aues: non uomere presso</TextUnit>
    <TextUnit id="634" loc="1.635">Terga soli subigunt, iaciunt aut semina farris,</TextUnit>
    <TextUnit id="635" loc="1.636">Aut segetum culmos incurua falce recidunt.</TextUnit>
    <TextUnit id="636" loc="1.637">Proueniet tamen his satias potusque, cibique.</TextUnit>
    <TextUnit id="637" loc="1.638">Nonne Deo magis est hominum curatio cordi?</TextUnit>
    <TextUnit id="638" loc="1.639">Nec dignum fuerat uestis suspendere curam</TextUnit>
    <TextUnit id="639" loc="1.640">Pectoribus nostris. Numquid cubitalia possunt</TextUnit>
    <TextUnit id="640" loc="1.641">Incrementa suis homines imponere membris?</TextUnit>
    <TextUnit id="641" loc="1.642">Cernite, per pingues agros ut lilia florent.</TextUnit>
    <TextUnit id="642" loc="1.643">Non ulli tamen iis umquam incubuere labores.</TextUnit>
    <TextUnit id="643" loc="1.644">Nec Salomona illum, cum regni diuitis aula</TextUnit>
    <TextUnit id="644" loc="1.645">Afflueret, talis contexit gratia uestis.</TextUnit>
    <TextUnit id="645" loc="1.646">Quod si pratorum, fruticumque uirentia laeta</TextUnit>
    <TextUnit id="646" loc="1.647">Ipse Deus uestit, nostris obnoxia flammis,</TextUnit>
    <TextUnit id="647" loc="1.648">Cur uobis potior non est fiducia patris?</TextUnit>
    <TextUnit id="648" loc="1.649">Ergo cibum, potum, uestemque, et inania cuncta,</TextUnit>
    <TextUnit id="649" loc="1.650">Gentibus infidis terrenam linquite curam.</TextUnit>
    <TextUnit id="650" loc="1.651">Vos potius digne caelestia quaerite regna,</TextUnit>
    <TextUnit id="651" loc="1.652">Iustitiamque dei: spontanea cetera current:</TextUnit>
    <TextUnit id="652" loc="1.653">Crastina nec uobis curetur copia rerum.</TextUnit>
    <TextUnit id="653" loc="1.654">Quisque dies sibimet satis est pro fraude diurna.</TextUnit>
    <TextUnit id="654" loc="1.655">Iudicium uestrum fugiat damnatio saeua.</TextUnit>
    <TextUnit id="655" loc="1.656">Nam Dominus iuris uestri documenta sequetur.</TextUnit>
    <TextUnit id="656" loc="1.657">Quae uos in terris statuetis tempore capti,</TextUnit>
    <TextUnit id="657" loc="1.658">Mensuram tibi, quam ponis, portare necesse est.</TextUnit>
    <TextUnit id="658" loc="1.659">Cernis adhaerentem festucam in lumine fratris,</TextUnit>
    <TextUnit id="659" loc="1.660">Nec tamen in proprio tignum consistere sentis?</TextUnit>
    <TextUnit id="660" loc="1.661">Atque oculum prius alterius purgare laboras?</TextUnit>
    <TextUnit id="661" loc="1.662">Diripe sed proprio fallax de lumine tignum.</TextUnit>
    <TextUnit id="662" loc="1.663">Tum minimam alterius curabis demere aristam.</TextUnit>
    <TextUnit id="663" loc="1.664">Ne canibus sanctum dederitis, neue uelitis</TextUnit>
    <TextUnit id="664" loc="1.665">Turpiter immundis iactare monilia porcis.</TextUnit>
    <TextUnit id="665" loc="1.666">Namque illa in coeno pedibus subiecta iacebunt,</TextUnit>
    <TextUnit id="666" loc="1.667">Conuersique sues uasto uos uulnere rumpent.</TextUnit>
    <TextUnit id="667" loc="1.668">Poscenti dabitur, quaerens inuenta tenebit,</TextUnit>
    <TextUnit id="668" loc="1.669">Pulsantique aditus foribus pandetur apertis.</TextUnit>
    <TextUnit id="669" loc="1.670">Vos homines natis panem poscentibus omnes</TextUnit>
    <TextUnit id="670" loc="1.671">Num lapidem dabitis, piscemue petentibus, anguem?</TextUnit>
    <TextUnit id="671" loc="1.672">Vos, inquam, rigidi, quibus alte est insita cordi</TextUnit>
    <TextUnit id="672" loc="1.673">Durities, uestris dabitis semper bona natis.</TextUnit>
    <TextUnit id="673" loc="1.674">Indulgens hominum Genitor bona mitia digne</TextUnit>
    <TextUnit id="674" loc="1.675">Quam praestare magis gaudet poscentibus aequis!</TextUnit>
    <TextUnit id="675" loc="1.676">Quae cupitis uobis hominum benefacta uenire,</TextUnit>
    <TextUnit id="676" loc="1.677">Haec eadem uestro cunctis praestate fauore.</TextUnit>
    <TextUnit id="677" loc="1.678">Haec legis summa est, hoc ius dixere prophetae.</TextUnit>
    <TextUnit id="678" loc="1.679">Ite per angustam, iusti, supra sidera portam.</TextUnit>
    <TextUnit id="679" loc="1.680">Quam lata, et spatiosa uia est, quae limite laeuo</TextUnit>
    <TextUnit id="680" loc="1.681">Praeruptum conuoluit iter caligine mortis,</TextUnit>
    <TextUnit id="681" loc="1.682">Innumeraeque illam penetrant per prona cateruae!</TextUnit>
    <TextUnit id="682" loc="1.683">Vitalis uastis stipatur semita saxis,</TextUnit>
    <TextUnit id="683" loc="1.684">Celsaque uix paucos ducit per scrupea uirtus.</TextUnit>
    <TextUnit id="684" loc="1.685">At si quos nimium fallax, illexque malorum</TextUnit>
    <TextUnit id="685" loc="1.686">Planities suasit deformi lubrica lapsu,</TextUnit>
    <TextUnit id="686" loc="1.687">Arripit hos, pronosque trahit, uelut impetus amnis,</TextUnit>
    <TextUnit id="687" loc="1.688">Aut alacer sonipes ruptis effrenus habenis,</TextUnit>
    <TextUnit id="688" loc="1.689">Aut rectoris egens uentosa per aequora puppis.</TextUnit>
    <TextUnit id="689" loc="1.690">Obseruate illos, falso qui nomine uobis</TextUnit>
    <TextUnit id="690" loc="1.691">Insidias faciunt, appellanturque prophetae.</TextUnit>
    <TextUnit id="691" loc="1.692">Hos ouium species uestit, sed saeua luporum</TextUnit>
    <TextUnit id="692" loc="1.693">Pectora fraude tegunt, lacerantque incauta trahentes</TextUnit>
    <TextUnit id="693" loc="1.694">Agmina credentum, saeuus quos decipit error.</TextUnit>
    <TextUnit id="694" loc="1.695">Fructibus e propriis noscuntur talia monstra:</TextUnit>
    <TextUnit id="695" loc="1.696">Quemque petat finem fallax doctrina, uidendum.</TextUnit>
    <TextUnit id="696" loc="1.697">Nam neque de tribulis ficus, nec sentibus uuas</TextUnit>
    <TextUnit id="697" loc="1.698">Prouenisse umquam ruris per terga notastis.</TextUnit>
    <TextUnit id="698" loc="1.699">Utque arbor proprio uestitur germine pomi,</TextUnit>
    <TextUnit id="699" loc="1.700">Sic dolus illorum fructu monstrante patescit.</TextUnit>
    <TextUnit id="700" loc="1.701">Non ego palpantum uerbis, et honore mouebor,</TextUnit>
    <TextUnit id="701" loc="1.702">Nec me quod Dominum perblanda adulatio dicit.</TextUnit>
    <TextUnit id="702" loc="1.703">Praemia caelestis capiet spontanea sedis.</TextUnit>
    <TextUnit id="703" loc="1.704">Illi sed merito gaudebunt munere regni,</TextUnit>
    <TextUnit id="704" loc="1.705">Qui faciunt nostri Genitoris iussa uolentes</TextUnit>
    <TextUnit id="705" loc="1.706">Adueniet mox summa dies, quae iure seuero</TextUnit>
    <TextUnit id="706" loc="1.707">Praemia iustitiae tribuet, scelerique gehennam.</TextUnit>
    <TextUnit id="707" loc="1.708">Tum mihi multorum clamabit talia fletus.</TextUnit>
    <TextUnit id="708" loc="1.709">Nonne tuo quondam magnae sub nomine nobis</TextUnit>
    <TextUnit id="709" loc="1.710">Virtutes sanctis domuerunt omnia iussis?</TextUnit>
    <TextUnit id="710" loc="1.711">Saepe etiam nostra est uox annumerata prophetis:</TextUnit>
    <TextUnit id="711" loc="1.712">Seruiuitque tuo nobis sub nomine daemon.</TextUnit>
    <TextUnit id="712" loc="1.713">Tunc iurabo illis, quod talis cognita numquam</TextUnit>
    <TextUnit id="713" loc="1.714">Vita mihi est hominum, gestis quae sordet iniquis.</TextUnit>
    <TextUnit id="714" loc="1.715">Quisque meis monitis auresque, et facta dicabit,</TextUnit>
    <TextUnit id="715" loc="1.716">Hunc aequabo uiro, solidis fundamina saxis</TextUnit>
    <TextUnit id="716" loc="1.717">Ponenti, librata super quae moenia surgent.</TextUnit>
    <TextUnit id="717" loc="1.718">Illa domus pluuiis, uentisque illaesa manebit,</TextUnit>
    <TextUnit id="718" loc="1.719">Torrentumque minas firmato robore uincet:</TextUnit>
    <TextUnit id="719" loc="1.720">Haerent immotae quoniam fundamina petrae</TextUnit>
    <TextUnit id="720" loc="1.721">Qui uero auditu tantum mea iussa tenebit,</TextUnit>
    <TextUnit id="721" loc="1.722">Diuersisque procul factis per lubrica perget,</TextUnit>
    <TextUnit id="722" loc="1.723">Hunc similem faciam uolucri qui fulcit arena</TextUnit>
    <TextUnit id="723" loc="1.724">Fundamenta domus, primo cui flamine uenti,</TextUnit>
    <TextUnit id="724" loc="1.725">Et pluuia effusis coepit cum incumbere riuis,</TextUnit>
    <TextUnit id="725" loc="1.726">Omnis subuerso procumbit pondere moles,</TextUnit>
    <TextUnit id="726" loc="1.727">Insequiturque graui tectorum strage ruina.</TextUnit>
    <TextUnit id="727" loc="1.728">Talia dicentem magna admiratio plebis</TextUnit>
    <TextUnit id="728" loc="1.729">Immensum stupuit, quoniam transcenderat alte</TextUnit>
    <TextUnit id="729" loc="1.730">Doctrinam ueterum Christo concessa potestas.</TextUnit>
    <TextUnit id="730" loc="1.731">Denique linquentem celsi fastigia montis</TextUnit>
    <TextUnit id="731" loc="1.732">Stipabat gaudens populorum turba sequentum.</TextUnit>
    <TextUnit id="732" loc="1.733">Ecce sed horrenda confixus uiscera tabe,</TextUnit>
    <TextUnit id="733" loc="1.734">Quem toto obsessum foedarat corpore lepra,</TextUnit>
    <TextUnit id="734" loc="1.735">Procubuit uenerans iuuenis, Christumque precatur;</TextUnit>
    <TextUnit id="735" loc="1.736">Ut caream tandem languoris pondere tanti,</TextUnit>
    <TextUnit id="736" loc="1.737">Sufficiat uoluisse tuum. Tum dextera Christi</TextUnit>
    <TextUnit id="737" loc="1.738">Attactu solo purgauit lurida membra.</TextUnit>
    <TextUnit id="738" loc="1.739">Incolumique dehinc, celaret gaudia, iussit,</TextUnit>
    <TextUnit id="739" loc="1.740">Et legi parens offerret munera templo.</TextUnit>
    <TextUnit id="740" loc="1.741">Inde recedenti supplex se protinus offert</TextUnit>
    <TextUnit id="741" loc="1.742">Centurio, et precibus proiectus talibus orat.</TextUnit>
    <TextUnit id="742" loc="1.743">Impubis pueri cruciatur spiritus aeger,</TextUnit>
    <TextUnit id="743" loc="1.744">Cuius cuncta repens membrorum munia languor</TextUnit>
    <TextUnit id="744" loc="1.745">Dissoluit, uitamque tenet iam poena superstes.</TextUnit>
    <TextUnit id="745" loc="1.746">Sed iussu miserere, precor: nam tecta subire</TextUnit>
    <TextUnit id="746" loc="1.747">Crimina nostra uetant uitae, lucisque parentem.</TextUnit>
    <TextUnit id="747" loc="1.748">Nunc uerbo satis est iubeas remeare salutem.</TextUnit>
    <TextUnit id="748" loc="1.749">Subiectos mihi saepe uiros sic nostra potestas</TextUnit>
    <TextUnit id="749" loc="1.750">Officiis uerbo iussis parere coegit.</TextUnit>
    <TextUnit id="750" loc="1.751">Dixerat: ille uiri motus precibusque, fideque,</TextUnit>
    <TextUnit id="751" loc="1.752">Talia conuersus populo dat dicta sequenti.</TextUnit>
    <TextUnit id="752" loc="1.753">Haud umquam talem memini me gentis auitae</TextUnit>
    <TextUnit id="753" loc="1.754">Inuenisse fidem: sed ueris discite dictis,</TextUnit>
    <TextUnit id="754" loc="1.755">Quod multos homines diuersis partibus orbis</TextUnit>
    <TextUnit id="755" loc="1.756">Progenitos caeli regnum sublime uocabit</TextUnit>
    <TextUnit id="756" loc="1.757">Cum patribus nostris uitali accumbere mensae:</TextUnit>
    <TextUnit id="757" loc="1.758">Progenies quorum caecis demersa tenebris</TextUnit>
    <TextUnit id="758" loc="1.759">Dentibus horrendum stridens, fletumque frequentans</TextUnit>
    <TextUnit id="759" loc="1.760">Perpetuis poenam cruciatibus acta subibit.</TextUnit>
    <TextUnit id="760" loc="1.761">At tibi iam iuueni mentis uirtute fidelis,</TextUnit>
    <TextUnit id="761" loc="1.762">Ut credis, ueniet fructus cum luce salutis.</TextUnit>
    <TextUnit id="762" loc="1.763">Dixerat, et dicto citius cum uoce loquentis</TextUnit>
    <TextUnit id="763" loc="1.764">Ad puerum celeris transcurrunt munera uerbi.</TextUnit>
    <TextUnit id="764" loc="1.765">Ingressusque domum miles properante recursu</TextUnit>
    <TextUnit id="765" loc="1.766">Praeuenisse dei laetatur dona medentis.</TextUnit>
    <TextUnit id="766" loc="1.767">Aedes inde Petri sanctus penetrabat Iesus,</TextUnit>
    <TextUnit id="767" loc="1.768">Cuius anhela socrus aestu, febrique iacebat.</TextUnit>
    <TextUnit id="768" loc="1.769">Utque illi dextram tetigit Saluator Iesus,</TextUnit>
    <TextUnit id="769" loc="1.770">Sana ministerium praebebat femina mensis.</TextUnit>
    <TextUnit id="770" loc="2.1">Iamque dies prono decedens lumine, pontum</TextUnit>
    <TextUnit id="771" loc="2.2">Inciderat, furuamque super nox coerula pallam</TextUnit>
    <TextUnit id="772" loc="2.3">Sidereis pictam flammis per inane trahebat:</TextUnit>
    <TextUnit id="773" loc="2.4">Cum multos homines, mentis languore ruentes,</TextUnit>
    <TextUnit id="774" loc="2.5">Deuinctosque animam scelerata daemonis arte,</TextUnit>
    <TextUnit id="775" loc="2.6">Certatim populi caeca iam nocte ferebant.</TextUnit>
    <TextUnit id="776" loc="2.7">Sed uerbum Christi, tanto languore remoto,</TextUnit>
    <TextUnit id="777" loc="2.8">Omnibus indulgens praebebat munera Patris.</TextUnit>
    <TextUnit id="778" loc="2.9">Ecce sed exortus maior cum luce tumultus</TextUnit>
    <TextUnit id="779" loc="2.10">Gratantis populi cum turbis: anxius ille</TextUnit>
    <TextUnit id="780" loc="2.11">In mare ueliuolum celsam deducere iussit</TextUnit>
    <TextUnit id="781" loc="2.12">Discipulis puppim. Precibus tum scriba profusis</TextUnit>
    <TextUnit id="782" loc="2.13">Nauigio Sancti pariter poscebat abire.</TextUnit>
    <TextUnit id="783" loc="2.14">Olli Christus ait: Quo me tu, scriba, sequeris?</TextUnit>
    <TextUnit id="784" loc="2.15">Vulpibus in saltu rupes excisa latebram</TextUnit>
    <TextUnit id="785" loc="2.16">Praebet, et aeriis auibus dat silua quietem,</TextUnit>
    <TextUnit id="786" loc="2.17">Ast hominis nato nullis succedere tectis</TextUnit>
    <TextUnit id="787" loc="2.18">Est licitum: gentis sic sunt molimina uestrae.</TextUnit>
    <TextUnit id="788" loc="2.19">Tunc e discipulis unus sic ore rogabat:</TextUnit>
    <TextUnit id="789" loc="2.20">Ultima defuncto debentur munera patri.</TextUnit>
    <TextUnit id="790" loc="2.21">Hinc spatium tribuat nobis tua, Sancte, uoluntas,</TextUnit>
    <TextUnit id="791" loc="2.22">Ut liceat miseri genitoris condere corpus.</TextUnit>
    <TextUnit id="792" loc="2.23">Christus ad haec: Itiner potius comitabere nostrum,</TextUnit>
    <TextUnit id="793" loc="2.24">Et sine defunctis defunctos condere terrae.</TextUnit>
    <TextUnit id="794" loc="2.25">Conscendunt nauem, uentoque inflata tumescunt</TextUnit>
    <TextUnit id="795" loc="2.26">Vela suo, fluctuque uolat stridente carina.</TextUnit>
    <TextUnit id="796" loc="2.27">Postquam altum tenuit puppis, consurgere in iras</TextUnit>
    <TextUnit id="797" loc="2.28">Pontus, et immensis hinc inde tumescere uentis</TextUnit>
    <TextUnit id="798" loc="2.29">Instat, et ad coelum rabidos sustollere montes.</TextUnit>
    <TextUnit id="799" loc="2.30">Et nunc mole ferit puppim, nunc turbine proram,</TextUnit>
    <TextUnit id="800" loc="2.31">Illisosque super laterum tabulata receptant</TextUnit>
    <TextUnit id="801" loc="2.32">Fluctus, disiectoque aperitur terra profundo.</TextUnit>
    <TextUnit id="802" loc="2.33">Interea in puppi somnum carpebat Iesus.</TextUnit>
    <TextUnit id="803" loc="2.34">Illum discipuli pariter, nautaeque pauentes</TextUnit>
    <TextUnit id="804" loc="2.35">Euigilare rogant, pontique pericula monstrant.</TextUnit>
    <TextUnit id="805" loc="2.36">Ille dehinc: Quam nulla subest fiducia uobis!</TextUnit>
    <TextUnit id="806" loc="2.37">Infidos animos timor irruit! Inde procellis</TextUnit>
    <TextUnit id="807" loc="2.38">Imperat, et placidam sternit super aequora pacem.</TextUnit>
    <TextUnit id="808" loc="2.39">Illi inter sese timidis miracula miscent</TextUnit>
    <TextUnit id="809" loc="2.40">Colloquiis: quae tanta illi permissa potestas,</TextUnit>
    <TextUnit id="810" loc="2.41">Quodue sit imperium, cui sic freta concita uentis,</TextUnit>
    <TextUnit id="811" loc="2.42">Erectaeque minis summittant colla procellae.</TextUnit>
    <TextUnit id="812" loc="2.43">Iam Gerasenorum steterat sub littore puppis;</TextUnit>
    <TextUnit id="813" loc="2.44">Ecce sed egresso iuuenis (mirabile dictu)</TextUnit>
    <TextUnit id="814" loc="2.45">Occurrit, miseram cui mentem spiritus ater</TextUnit>
    <TextUnit id="815" loc="2.46">Immunda implebat lacerans uirtute furoris.</TextUnit>
    <TextUnit id="816" loc="2.47">Illi grata domus tetris habitare sepulcris:</TextUnit>
    <TextUnit id="817" loc="2.48">Nec poterat rabidum quisquam retinere furorem.</TextUnit>
    <TextUnit id="818" loc="2.49">Fortia quin etiam rumpebat uincula ferri,</TextUnit>
    <TextUnit id="819" loc="2.50">Scindebatque graues, ut lanea fila, catenas.</TextUnit>
    <TextUnit id="820" loc="2.51">Et iam compedibus leuis insultare solutis</TextUnit>
    <TextUnit id="821" loc="2.52">Ludus erat, saxisque ferum concidere pectus.</TextUnit>
    <TextUnit id="822" loc="2.53">Isque ubi pergentem Christum per littora uidit,</TextUnit>
    <TextUnit id="823" loc="2.54">Cum clamore ruit, longeque accurrit adorans:</TextUnit>
    <TextUnit id="824" loc="2.55">Regnantis semper Domini certissima proles,</TextUnit>
    <TextUnit id="825" loc="2.56">Oramus, ne nos solitae regionis ab oris</TextUnit>
    <TextUnit id="826" loc="2.57">Excutias, longe tormentis excruciatos.</TextUnit>
    <TextUnit id="827" loc="2.58">Nam nomen Legio est nobis, multosque sub uno</TextUnit>
    <TextUnit id="828" loc="2.59">Nomine consociat flatus uis sola nocendi.</TextUnit>
    <TextUnit id="829" loc="2.60">Cernis, ut immundi subigant haec pascua porci?</TextUnit>
    <TextUnit id="830" loc="2.61">His saltem liceat rabiem satiare repulsam,</TextUnit>
    <TextUnit id="831" loc="2.62">Per Patris altithroni nomen sublime rogamus.</TextUnit>
    <TextUnit id="832" loc="2.63">Imperat iis hominis mentem dimittere Christus,</TextUnit>
    <TextUnit id="833" loc="2.64">Porcorumque sinit gregibus finire furores.</TextUnit>
    <TextUnit id="834" loc="2.65">Iamque hominis stupidum, decusso daemone, pectus</TextUnit>
    <TextUnit id="835" loc="2.66">Insperata suae ueneratur dona salutis.</TextUnit>
    <TextUnit id="836" loc="2.67">Et iam praecipites scopulorum margine porci</TextUnit>
    <TextUnit id="837" loc="2.68">In mare deiecti properant disperdere uitas.</TextUnit>
    <TextUnit id="838" loc="2.69">At uero e speculis miracula tanta pauentes</TextUnit>
    <TextUnit id="839" loc="2.70">Diffugiunt, urbisque ruunt ad tecta subulci,</TextUnit>
    <TextUnit id="840" loc="2.71">Et famam accendunt, populosque ad littora cogunt.</TextUnit>
    <TextUnit id="841" loc="2.72">Insanum uero iuuenem postquam resipisse</TextUnit>
    <TextUnit id="842" loc="2.73">Credere cernentum populorum turba coacta est,</TextUnit>
    <TextUnit id="843" loc="2.74">Orabant pauidi, regionem linqueret illam.</TextUnit>
    <TextUnit id="844" loc="2.75">Inde domum repedat terrarum lumen Iesus.</TextUnit>
    <TextUnit id="845" loc="2.76">Ecce reuertenti iuuenis torpentia membra,</TextUnit>
    <TextUnit id="846" loc="2.77">Officium quorum morbus dissoluerat acer,</TextUnit>
    <TextUnit id="847" loc="2.78">Ante pedes Christi lecto posuere cubantem.</TextUnit>
    <TextUnit id="848" loc="2.79">Quem miserans animo uerbis compellat Iesus:</TextUnit>
    <TextUnit id="849" loc="2.80">Adsit certa tuae, iuuenis, constantia menti,</TextUnit>
    <TextUnit id="850" loc="2.81">Nam tibi praeteritus uitae donabitur error.</TextUnit>
    <TextUnit id="851" loc="2.82">Hoc dictum Scribae mentis, per operta malignae</TextUnit>
    <TextUnit id="852" loc="2.83">Carpebant, quod uerba Dei uirtute ferenda</TextUnit>
    <TextUnit id="853" loc="2.84">Protulerat. Christus sed pectora talia cernens,</TextUnit>
    <TextUnit id="854" loc="2.85">Hoc, inquit, uerbum Scribarum dicta retractant.</TextUnit>
    <TextUnit id="855" loc="2.86">Quod quanto leuius fuerit dixisse, sequentis</TextUnit>
    <TextUnit id="856" loc="2.87">Et dicti, et facti pariter uirtute probabunt,</TextUnit>
    <TextUnit id="857" loc="2.88">Et mihi concessum peccata remittere cernent.</TextUnit>
    <TextUnit id="858" loc="2.89">Quapropter iuuenis, firmato corporis usu,</TextUnit>
    <TextUnit id="859" loc="2.90">Surge uigens, stratumque tuum sub tecta referto.</TextUnit>
    <TextUnit id="860" loc="2.91">Surrexit, lectumque humeris iam fortibus aptat,</TextUnit>
    <TextUnit id="861" loc="2.92">Per mediumque uigens populi mirantis abibat.</TextUnit>
    <TextUnit id="862" loc="2.93">Tunc timor, et laudes Domini per pectora plebis</TextUnit>
    <TextUnit id="863" loc="2.94">Concelebrata, simul miracula laeta frequentant.</TextUnit>
    <TextUnit id="864" loc="2.95">Progrediens tunc inde ad uectigalia, uidit</TextUnit>
    <TextUnit id="865" loc="2.96">Consessu in medio Matthaeum: protinus illi</TextUnit>
    <TextUnit id="866" loc="2.97">Discipulis haerere iubet; nihil ille recusans</TextUnit>
    <TextUnit id="867" loc="2.98">Imperio Christi paret, gaudetque secutus.</TextUnit>
    <TextUnit id="868" loc="2.99">Inde iter ingrediens, simili sermone Philippum</TextUnit>
    <TextUnit id="869" loc="2.100">Hortatur, comitemque suis asciuit amicis.</TextUnit>
    <TextUnit id="870" loc="2.101">Ille ubit cognouit Christi uiresque, uiamque,</TextUnit>
    <TextUnit id="871" loc="2.102">Ut primum iusto concurrit Nathanaeli,</TextUnit>
    <TextUnit id="872" loc="2.103">En nostris, inquit, concessum est uisere seclis,</TextUnit>
    <TextUnit id="873" loc="2.104">Quem uoces ueterum, et sancti cecinere prophetae.</TextUnit>
    <TextUnit id="874" loc="2.105">Hunc genuit ueniens Dauidis origine Ioseph.</TextUnit>
    <TextUnit id="875" loc="2.106">Nazara cui felix patria est, et nomen Iesus.</TextUnit>
    <TextUnit id="876" loc="2.107">Ille refert: Genuit quidquam si Nazara, miror,</TextUnit>
    <TextUnit id="877" loc="2.108">Quod dignum tantis umquam uirtutibus esset.</TextUnit>
    <TextUnit id="878" loc="2.109">Inde Philippus ait: Cernes, dubitare quiesce:</TextUnit>
    <TextUnit id="879" loc="2.110">Illum ubi tendentem longe respexit Iesus:</TextUnit>
    <TextUnit id="880" loc="2.111">Vir uenit huc iustus, cui pectora nescia falsi,</TextUnit>
    <TextUnit id="881" loc="2.112">Virtutem puram seruans, sine fraude maligna.</TextUnit>
    <TextUnit id="882" loc="2.113">Ille sub haec: Ubinam, uel quo me tempore nosti?</TextUnit>
    <TextUnit id="883" loc="2.114">Cui Dominus dicta haec diuino pectore promit:</TextUnit>
    <TextUnit id="884" loc="2.115">Cum te diffusae tegerent umbracula ficus,</TextUnit>
    <TextUnit id="885" loc="2.116">Ante etiam quam te uocitarent uerba Philippi,</TextUnit>
    <TextUnit id="886" loc="2.117">Vidit, et elegit comitem te spiritus auctor.</TextUnit>
    <TextUnit id="887" loc="2.118">Talibus attoniti sequitur uox Nathanaelis:</TextUnit>
    <TextUnit id="888" loc="2.119">Progenies ueneranda Dei, rex inclyte gentis,</TextUnit>
    <TextUnit id="889" loc="2.120">Tu populi, terraeque salus, uitaeque magister.</TextUnit>
    <TextUnit id="890" loc="2.121">Christus ad haec: Facilis suasit tibi credere uirtus,</TextUnit>
    <TextUnit id="891" loc="2.122">Arborea quod te uidi recubare sub umbra.</TextUnit>
    <TextUnit id="892" loc="2.123">Sed maiora dehinc rerum miracula restant.</TextUnit>
    <TextUnit id="893" loc="2.124">Cernetis, pariter totum se scindere coelum,</TextUnit>
    <TextUnit id="894" loc="2.125">Atque Dei celeres aethram penetrare ministros,</TextUnit>
    <TextUnit id="895" loc="2.126">Inde hominis nato claram deferre coronam.</TextUnit>
    <TextUnit id="896" loc="2.127">Interea thalamis connubia festa parabant</TextUnit>
    <TextUnit id="897" loc="2.128">In regione Canan, ubi clari mater Iesu</TextUnit>
    <TextUnit id="898" loc="2.129">Nato cum pariter conuiuia concelebrabat.</TextUnit>
    <TextUnit id="899" loc="2.130">Vina sed interea conuiuis deficiebant.</TextUnit>
    <TextUnit id="900" loc="2.131">Tunc mater Christum per talia dicta precatur:</TextUnit>
    <TextUnit id="901" loc="2.132">Cernis, laetitiae iam defecisse liquorem?</TextUnit>
    <TextUnit id="902" loc="2.133">Adsint, nate, bonis ex te data munera mensis.</TextUnit>
    <TextUnit id="903" loc="2.134">Olli respondit terrarum gloria Christus:</TextUnit>
    <TextUnit id="904" loc="2.135">Festinas, genitrix; nondum me talia cogit</TextUnit>
    <TextUnit id="905" loc="2.136">Ad uictus hominum tempus concedere dona.</TextUnit>
    <TextUnit id="906" loc="2.137">Mensarum tunc inde uocat laetata ministros</TextUnit>
    <TextUnit id="907" loc="2.138">Mater, et imperiis nati parere iubebat.</TextUnit>
    <TextUnit id="908" loc="2.139">Sex illic fuerant saxis praepulchra cauatis</TextUnit>
    <TextUnit id="909" loc="2.140">Vascula, quae ternis aperirent ilia metris.</TextUnit>
    <TextUnit id="910" loc="2.141">Haec iubet e fontis gremio complere ministros.</TextUnit>
    <TextUnit id="911" loc="2.142">Praeceptis parent iuuenes, undasque coronant,</TextUnit>
    <TextUnit id="912" loc="2.143">Completis labiis lapidum: tum spuma per oras</TextUnit>
    <TextUnit id="913" loc="2.144">Commixtas undis auras ad summa uolutat.</TextUnit>
    <TextUnit id="914" loc="2.145">Hinc iubet, ut summo tradant gustanda ministro.</TextUnit>
    <TextUnit id="915" loc="2.146">Ille ubi percepit uenerandi dona saporis.</TextUnit>
    <TextUnit id="916" loc="2.147">Nescius, in uini gratum transisse liquorem</TextUnit>
    <TextUnit id="917" loc="2.148">Egestas nuper puris de fontibus undas,</TextUnit>
    <TextUnit id="918" loc="2.149">Increpat ignarum sponsum, quod pulchra reseruans,</TextUnit>
    <TextUnit id="919" loc="2.150">Deteriora prius per mensas uina dedisset.</TextUnit>
    <TextUnit id="920" loc="2.151">His signis digne credentum discipulorum</TextUnit>
    <TextUnit id="921" loc="2.152">Perpetuam stabili firmauit robore mentem.</TextUnit>
    <TextUnit id="922" loc="2.153">Inde ubi Iudaeis aderant solemnia paschae,</TextUnit>
    <TextUnit id="923" loc="2.154">Ad Solymos direxit iter, temploque subibat.</TextUnit>
    <TextUnit id="924" loc="2.155">Repperit hic populum uenalia multa locantem:</TextUnit>
    <TextUnit id="925" loc="2.156">Pars uendebat oues, pars corpora magna iuuencum,</TextUnit>
    <TextUnit id="926" loc="2.157">Pars inhians nummis artem numerare uacabat.</TextUnit>
    <TextUnit id="927" loc="2.158">Restibus hic Christus connectit uerbera flagri,</TextUnit>
    <TextUnit id="928" loc="2.159">Et tales populos sancta proturbat ab aede,</TextUnit>
    <TextUnit id="929" loc="2.160">Et mensas uertens, aeris profundit aceruos,</TextUnit>
    <TextUnit id="930" loc="2.161">Et superincrepitans: Procul haec auferte, profani,</TextUnit>
    <TextUnit id="931" loc="2.162">Ut meus hic Genitor, non sordida lucra, colatur.</TextUnit>
    <TextUnit id="932" loc="2.163">Tunc poscens signum plebes Iudaea fremebat,</TextUnit>
    <TextUnit id="933" loc="2.164">Quo fidens animos in talia facta leuaret.</TextUnit>
    <TextUnit id="934" loc="2.165">Ventura obscuris tunc Christus talia miscet:</TextUnit>
    <TextUnit id="935" loc="2.166">Soluite pollutis manibus uenerabile templum</TextUnit>
    <TextUnit id="936" loc="2.167">Hoc: ego restituam cum tertia lumina solis</TextUnit>
    <TextUnit id="937" loc="2.168">Incipient rutilam terris infundere lucem.</TextUnit>
    <TextUnit id="938" loc="2.169">Illi inter sese tractantes murmure caeco,</TextUnit>
    <TextUnit id="939" loc="2.170">Hoc, aiunt, uix sex et quadraginta per annos</TextUnit>
    <TextUnit id="940" loc="2.171">Constructum ueteris regni molimine templum</TextUnit>
    <TextUnit id="941" loc="2.172">Tu poteris tribus in spatiis renouare dierum?</TextUnit>
    <TextUnit id="942" loc="2.173">Hoc uerbum quondam post tempora debita digni</TextUnit>
    <TextUnit id="943" loc="2.174">Cognouere uiri, proprio de corpore Christum</TextUnit>
    <TextUnit id="944" loc="2.175">Delubrum dixisse Dei: sed signa uidentes</TextUnit>
    <TextUnit id="945" loc="2.176">Tunc multi cepere fidem, Sanctumque secuti.</TextUnit>
    <TextUnit id="946" loc="2.177">Nocte sub obscura celso sublatus honore</TextUnit>
    <TextUnit id="947" loc="2.178">Primorum procerum Iudaei nominis unus</TextUnit>
    <TextUnit id="948" loc="2.179">Venit, et ad Christum summissa uoce profatur:</TextUnit>
    <TextUnit id="949" loc="2.180">Haud dubium est, quin larga Dei te, Sancte, uoluntas</TextUnit>
    <TextUnit id="950" loc="2.181">Humanis lucem concessit surgere rebus,</TextUnit>
    <TextUnit id="951" loc="2.182">Nec quisquam tantis tribuit miracula signis,</TextUnit>
    <TextUnit id="952" loc="2.183">Ni comitata Dei iubeat splendescere uirtus.</TextUnit>
    <TextUnit id="953" loc="2.184">Christus ad haec: Iteris iusti si culmina quaeris,</TextUnit>
    <TextUnit id="954" loc="2.185">Nullus ad excelsum poterit conscendere regnum,</TextUnit>
    <TextUnit id="955" loc="2.186">Reddita ni penetret nascendi exordia rursus,</TextUnit>
    <TextUnit id="956" loc="2.187">Atque nouam capiat diuino munere uitam.</TextUnit>
    <TextUnit id="957" loc="2.188">Ille autem tantis stupefactus corda loquelis,</TextUnit>
    <TextUnit id="958" loc="2.189">Hoc, inquit, nostrae non est comprehendere mentis.</TextUnit>
    <TextUnit id="959" loc="2.190">Quis poterit coeptae reuocare exordia uitae?</TextUnit>
    <TextUnit id="960" loc="2.191">An rursus senior matris correptet in aluum,</TextUnit>
    <TextUnit id="961" loc="2.192">Ut nouus in lucem ueniat, uitamque resumat?</TextUnit>
    <TextUnit id="962" loc="2.193">Ille sub haec: Liquido si quis de fonte renatus,</TextUnit>
    <TextUnit id="963" loc="2.194">Et flatu sancto, rudibus consistere membris</TextUnit>
    <TextUnit id="964" loc="2.195">Coeperit, aetheream liber conscendet in aulam.</TextUnit>
    <TextUnit id="965" loc="2.196">Terrenum corpus terreno corpore natum est.</TextUnit>
    <TextUnit id="966" loc="2.197">Spiritus haud aliter similem generat sibi flatum,</TextUnit>
    <TextUnit id="967" loc="2.198">Spiritus hic Deus est, cui parent omnia mundi.</TextUnit>
    <TextUnit id="968" loc="2.199">Hic, ubi uult, quocumque uolat, uocemque per auras</TextUnit>
    <TextUnit id="969" loc="2.200">Iactat, sed nescis, quae sint exordia uocis,</TextUnit>
    <TextUnit id="970" loc="2.201">Quamque petant eius currentia flamina partem.</TextUnit>
    <TextUnit id="971" loc="2.202">Quisque igitur iustae repetit primordia uitae,</TextUnit>
    <TextUnit id="972" loc="2.203">Hunc similem sancti flatus reuigescere certum est.</TextUnit>
    <TextUnit id="973" loc="2.204">Et Iudaeus ad haec: Nihil horum cernere possum.</TextUnit>
    <TextUnit id="974" loc="2.205">Talia tum Christus: Solymorum magne magister,</TextUnit>
    <TextUnit id="975" loc="2.206">Tune etiam mentem uitae de lumine raptam</TextUnit>
    <TextUnit id="976" loc="2.207">Demergis praeceps furuis miserande tenebris,</TextUnit>
    <TextUnit id="977" loc="2.208">Nec potes obtuso comprendere talia sensu?</TextUnit>
    <TextUnit id="978" loc="2.209">Ecce fides nulla est, tantum terrestria dixi.</TextUnit>
    <TextUnit id="979" loc="2.210">Quid, si coelestis uires conscendere sermo</TextUnit>
    <TextUnit id="980" loc="2.211">Coeperit, et superas rerum comprendere formas?</TextUnit>
    <TextUnit id="981" loc="2.212">Quis uestrum duram poterit mihi pandere mentem?</TextUnit>
    <TextUnit id="982" loc="2.213">Accipite ergo, nouis quae sit sententia rebus.</TextUnit>
    <TextUnit id="983" loc="2.214">Sidereum nullus poterit conscendere coelum,</TextUnit>
    <TextUnit id="984" loc="2.215">Ni solus, coeli uenit qui missus ab aula,</TextUnit>
    <TextUnit id="985" loc="2.216">Idem hominis natus, coeli qui in sede moratur.</TextUnit>
    <TextUnit id="986" loc="2.217">Ut serpens olim regionibus in desertis</TextUnit>
    <TextUnit id="987" loc="2.218">Mosei manibus summo sublatus honore est,</TextUnit>
    <TextUnit id="988" loc="2.219">Sic hominis natum tolli in sublime necesse est,</TextUnit>
    <TextUnit id="989" loc="2.220">Ut quicumque fidem mentis penetralibus altis</TextUnit>
    <TextUnit id="990" loc="2.221">Illius ad numen statuit, sub turbine secli</TextUnit>
    <TextUnit id="991" loc="2.222">Proculcet pedibus lethum, et trans sidera surgens</TextUnit>
    <TextUnit id="992" loc="2.223">Sublimis capiat donum inuiolabile uitae.</TextUnit>
    <TextUnit id="993" loc="2.224">Namque Deus mundum tanto dilexit amore,</TextUnit>
    <TextUnit id="994" loc="2.225">Eius ut in terras descenderet unica proles,</TextUnit>
    <TextUnit id="995" loc="2.226">Credentes Domino uitae iunctura perenni.</TextUnit>
    <TextUnit id="996" loc="2.227">Nec Deus hunc natum disquirere iure seuero,</TextUnit>
    <TextUnit id="997" loc="2.228">Iudicioue truci terras expendere misit:</TextUnit>
    <TextUnit id="998" loc="2.229">Mitia sed populis ueniant ut munera uitae.</TextUnit>
    <TextUnit id="999" loc="2.230">Namque ubi certa fides fuerit complexa salutem,</TextUnit>
    <TextUnit id="1000" loc="2.231">Non erit ulla illic anceps agitatio iuris.</TextUnit>
    <TextUnit id="1001" loc="2.232">Ast ubi dona procul fuerint exclusa medelae,</TextUnit>
    <TextUnit id="1002" loc="2.233">Iam propria ipsorum mentem damnatio torquet.</TextUnit>
    <TextUnit id="1003" loc="2.234">Unica nam Domini fuit his incognita proles.</TextUnit>
    <TextUnit id="1004" loc="2.235">Aduentum lucis miseri fugere superbi,</TextUnit>
    <TextUnit id="1005" loc="2.236">Et magis amplexi caecas tenuere latebras.</TextUnit>
    <TextUnit id="1006" loc="2.237">Sic quicumque malis mentem maculauerit actis,</TextUnit>
    <TextUnit id="1007" loc="2.238">Ad tenebras pauidus refugit, ne lumine claro</TextUnit>
    <TextUnit id="1008" loc="2.239">Sordida pollutae pateant contagia mentis.</TextUnit>
    <TextUnit id="1009" loc="2.240">At quicumque piae tenuit uestigia uitae,</TextUnit>
    <TextUnit id="1010" loc="2.241">Ad medium properat, lucemque nitescere gaudet,</TextUnit>
    <TextUnit id="1011" loc="2.242">Splendeat ut claris uirtutis gloria factis.</TextUnit>
    <TextUnit id="1012" loc="2.243">Inde Galilaeam repetit Saluator Iesus:</TextUnit>
    <TextUnit id="1013" loc="2.244">Praeteriens sed forte uenit Samaritida Sichem.</TextUnit>
    <TextUnit id="1014" loc="2.245">Illic fundus erat, Iacob de nomine pollens,</TextUnit>
    <TextUnit id="1015" loc="2.246">Et puteus gelido demersus in abdita fonte.</TextUnit>
    <TextUnit id="1016" loc="2.247">Sederat hic rapido Seruator anhelus in aestu:</TextUnit>
    <TextUnit id="1017" loc="2.248">Discipulique escas mercantes moenibus urbis</TextUnit>
    <TextUnit id="1018" loc="2.249">Passim dispersi, solum liquere magistrum.</TextUnit>
    <TextUnit id="1019" loc="2.250">Moenibus egrediens Samaritis femina uenit,</TextUnit>
    <TextUnit id="1020" loc="2.251">Hauritura cauis putei penetralibus undas.</TextUnit>
    <TextUnit id="1021" loc="2.252">Olli Christus ait: Laticis da, femina, potum.</TextUnit>
    <TextUnit id="1022" loc="2.253">Respondens mulier: Mirum mihi praecipis, inquit,</TextUnit>
    <TextUnit id="1023" loc="2.254">Ut tibi Iudaeo mulier Samaritica potum,</TextUnit>
    <TextUnit id="1024" loc="2.255">Dispernens ueterum Samaritum iussa, ministrem.</TextUnit>
    <TextUnit id="1025" loc="2.256">Tum Seruator ait: Domini si munera nosses,</TextUnit>
    <TextUnit id="1026" loc="2.257">Et quis te sitiens putealia pocula poscat,</TextUnit>
    <TextUnit id="1027" loc="2.258">Tu potius peteres, uiuam tibi traderet undam.</TextUnit>
    <TextUnit id="1028" loc="2.259">Illa sub haec: Puteus gremium sinuatur in altum,</TextUnit>
    <TextUnit id="1029" loc="2.260">Urceus est nullus, nec sunt tibi uincula funis.</TextUnit>
    <TextUnit id="1030" loc="2.261">Unde igitur poteris undam mihi tradere uiuam?</TextUnit>
    <TextUnit id="1031" loc="2.262">Num tu maior eris nostri uirtute parentis?</TextUnit>
    <TextUnit id="1032" loc="2.263">Hunc Iacob etenim puteum cum prole bibebat,</TextUnit>
    <TextUnit id="1033" loc="2.264">Et proprios huc saepe greges ad pocula duxit.</TextUnit>
    <TextUnit id="1034" loc="2.265">Olli respondit mundi regnator Iesus:</TextUnit>
    <TextUnit id="1035" loc="2.266">Ex ista plene nullus satiabitur unda,</TextUnit>
    <TextUnit id="1036" loc="2.267">Nam rursus sitiet: sed nostri dona liquoris</TextUnit>
    <TextUnit id="1037" loc="2.268">Ardorem excludent aeterna in secla bibendi.</TextUnit>
    <TextUnit id="1038" loc="2.269">Dulcia prouenient nostri cui pocula fontis,</TextUnit>
    <TextUnit id="1039" loc="2.270">Largior inde fluet uitalis gratia fluctus.</TextUnit>
    <TextUnit id="1040" loc="2.271">Sed desiderium nostrae si te capit undae,</TextUnit>
    <TextUnit id="1041" loc="2.272">Excitus ueniat tecum mox urbe maritus.</TextUnit>
    <TextUnit id="1042" loc="2.273">Coniugio sese mulier negat esse reuinctam.</TextUnit>
    <TextUnit id="1043" loc="2.274">Tum sic prosequitur mentis perspector Iesus:</TextUnit>
    <TextUnit id="1044" loc="2.275">Femina, ueridicis loqueris de coniuge uerbis.</TextUnit>
    <TextUnit id="1045" loc="2.276">Nam tu connubiis nexa es iam quinque uirorum,</TextUnit>
    <TextUnit id="1046" loc="2.277">Nunc aliena super thalamorum uincula tollis.</TextUnit>
    <TextUnit id="1047" loc="2.278">Tum mulier: Sanctum te certum est esse prophetam.</TextUnit>
    <TextUnit id="1048" loc="2.279">Sed nostri istius uenerandum montis in arce</TextUnit>
    <TextUnit id="1049" loc="2.280">Praeceptum nobis quondam liquere parentes.</TextUnit>
    <TextUnit id="1050" loc="2.281">At uos in Solymis orandum dicitis oris.</TextUnit>
    <TextUnit id="1051" loc="2.282">Talia dicenti mox talia reddit Iesus:</TextUnit>
    <TextUnit id="1052" loc="2.283">En aderit tempus, montis cum uertice uestri,</TextUnit>
    <TextUnit id="1053" loc="2.284">Omnibus et Solymis aberit ueneratio longe.</TextUnit>
    <TextUnit id="1054" loc="2.285">Sed nunc certa salus Iudaeis surgit ab oris.</TextUnit>
    <TextUnit id="1055" loc="2.286">Et nunc instantis cursus iam temporis urget,</TextUnit>
    <TextUnit id="1056" loc="2.287">Cum ueri sanctum Genitorem, errore remoto,</TextUnit>
    <TextUnit id="1057" loc="2.288">Cultores, iustis armati legibus, orent.</TextUnit>
    <TextUnit id="1058" loc="2.289">Spiritus his, ac plena fides erit, et Pater altus</TextUnit>
    <TextUnit id="1059" loc="2.290">Talia conquirit cultorum pectora terris.</TextUnit>
    <TextUnit id="1060" loc="2.291">Illa dehinc: Scimus, quod Christus nuntius orbi</TextUnit>
    <TextUnit id="1061" loc="2.292">Aduentu proprio uitalia secula pandet.</TextUnit>
    <TextUnit id="1062" loc="2.293">Et tunc peccantum largus miserator Iesus</TextUnit>
    <TextUnit id="1063" loc="2.294">Se lumen terris Christum uenisse fatetur.</TextUnit>
    <TextUnit id="1064" loc="2.295">Et iam discipuli reduces stupuere magistrum,</TextUnit>
    <TextUnit id="1065" loc="2.296">Quod secreta illius poteretur femina uerbis.</TextUnit>
    <TextUnit id="1066" loc="2.297">At properans urnam mulier pro fonte reliquit,</TextUnit>
    <TextUnit id="1067" loc="2.298">Et populum totis eduxit moenibus urbis.</TextUnit>
    <TextUnit id="1068" loc="2.299">Omnia nam memorat sibimet sermone prophetae.</TextUnit>
    <TextUnit id="1069" loc="2.300">Gesserat ipsa prius quaecumque, ex ordine dicta.</TextUnit>
    <TextUnit id="1070" loc="2.301">Tum propere Christum fusae petiere cateruae.</TextUnit>
    <TextUnit id="1071" loc="2.302">Discipuli interea rogitabant sumeret escas.</TextUnit>
    <TextUnit id="1072" loc="2.303">Ille satis sibi pulchrorum superesse ciborum</TextUnit>
    <TextUnit id="1073" loc="2.304">Respondit. Sed tum mirantum discipulorum</TextUnit>
    <TextUnit id="1074" loc="2.305">Inter se occultis currebat sermo loquelis:</TextUnit>
    <TextUnit id="1075" loc="2.306">Forte aliquis prior hic epulas dedit ante magistro,</TextUnit>
    <TextUnit id="1076" loc="2.307">Nostras ut merito satiatus respuat escas.</TextUnit>
    <TextUnit id="1077" loc="2.308">Ille sed internae cernens molimina mentis:</TextUnit>
    <TextUnit id="1078" loc="2.309">Hae mihi sunt epulae, pectus satiabitur istud,</TextUnit>
    <TextUnit id="1079" loc="2.310">Si faciam magni Genitoris iussa per orbem.</TextUnit>
    <TextUnit id="1080" loc="2.311">Quatuor hinc menses laetae ad primordia messis</TextUnit>
    <TextUnit id="1081" loc="2.312">Frugiferae aestatis certe superesse putatis.</TextUnit>
    <TextUnit id="1082" loc="2.313">Erigite ergo oculos, albentes cernite campos,</TextUnit>
    <TextUnit id="1083" loc="2.314">Cunctaque maturam iam rura exposcere messem,</TextUnit>
    <TextUnit id="1084" loc="2.315">Nunc quicumque metet, pulchri mercede laboris,</TextUnit>
    <TextUnit id="1085" loc="2.316">Vitalique dehinc gaudebit fruge redundans,</TextUnit>
    <TextUnit id="1086" loc="2.317">Et sator accipiet messorum gaudia laetus.</TextUnit>
    <TextUnit id="1087" loc="2.318">Vos ego nunc misi grauidam succidere messem,</TextUnit>
    <TextUnit id="1088" loc="2.319">Quae non est uestro sulcis inserta labore.</TextUnit>
    <TextUnit id="1089" loc="2.320">Vos aliena bonae ditabunt munera frugis.</TextUnit>
    <TextUnit id="1090" loc="2.321">Talibus alloquiis comitum dum pectora complet,</TextUnit>
    <TextUnit id="1091" loc="2.322">Ecce Samaritum populi uenere rogantes,</TextUnit>
    <TextUnit id="1092" loc="2.323">Exorantque illic geminos impendere soles.</TextUnit>
    <TextUnit id="1093" loc="2.324">Iamque fides multos plebis fundauerat alta,</TextUnit>
    <TextUnit id="1094" loc="2.325">Nec iam femineis tantum concredere uerbis</TextUnit>
    <TextUnit id="1095" loc="2.326">Ipsos, sed coram uirtus manifesta docebat,</TextUnit>
    <TextUnit id="1096" loc="2.327">Venisset secli quod iam Seruator Iesus.</TextUnit>
    <TextUnit id="1097" loc="2.328">Iamque Galilaeam remeauerat in regionem,</TextUnit>
    <TextUnit id="1098" loc="2.329">Quondam ubi fontanas uino mutauerat undas.</TextUnit>
    <TextUnit id="1099" loc="2.330">Regius hic iuuenis, cui natum morbus anhelo</TextUnit>
    <TextUnit id="1100" loc="2.331">Ardore extremis uitae torrebat in oris,</TextUnit>
    <TextUnit id="1101" loc="2.332">Comperit ut Christum certo remeasse recursu,</TextUnit>
    <TextUnit id="1102" loc="2.333">Aduolat, et precibus sobolis pro sorte profusis</TextUnit>
    <TextUnit id="1103" loc="2.334">Orabat, celeris deposcens dona salutis,</TextUnit>
    <TextUnit id="1104" loc="2.335">Ne pius ad lethum natus traheretur acerbum.</TextUnit>
    <TextUnit id="1105" loc="2.336">Christus ad haec: Signis nisi suadeat omnia uirtus,</TextUnit>
    <TextUnit id="1106" loc="2.337">Non erit ulla fides: sed perge, et sospite uita</TextUnit>
    <TextUnit id="1107" loc="2.338">Aedibus in uestris dulcem complectere natum.</TextUnit>
    <TextUnit id="1108" loc="2.339">His uerbis fructum mox perceptura salutis</TextUnit>
    <TextUnit id="1109" loc="2.340">Pulchra fides animum laetanti in pectore firmat.</TextUnit>
    <TextUnit id="1110" loc="2.341">Iamque iter ingresso properantibus obuia seruis</TextUnit>
    <TextUnit id="1111" loc="2.342">Nuntia fama uenit, pueroque in luminis oras</TextUnit>
    <TextUnit id="1112" loc="2.343">Limine de mortis subitam remeasse salutem.</TextUnit>
    <TextUnit id="1113" loc="2.344">Ille ubi cognouit, certum concurrere tempus</TextUnit>
    <TextUnit id="1114" loc="2.345">Sanantis Christi uerbis, seseque, domumque</TextUnit>
    <TextUnit id="1115" loc="2.346">Mancipat, amplexus fidei uenerabile donum.</TextUnit>
    <TextUnit id="1116" loc="2.347">Forte dies epulis multos sociauerat una,</TextUnit>
    <TextUnit id="1117" loc="2.348">Publica conductis qui uectigalia lucris</TextUnit>
    <TextUnit id="1118" loc="2.349">Professi, rapiunt alieno nomine praedam.</TextUnit>
    <TextUnit id="1119" loc="2.350">Hos cum discipulis simul accipiebat Iesus.</TextUnit>
    <TextUnit id="1120" loc="2.351">Ecce Pharisaei occulto reprehendere nisu,</TextUnit>
    <TextUnit id="1121" loc="2.352">Quod legis doctor conuiuia talia iniret.</TextUnit>
    <TextUnit id="1122" loc="2.353">Ille sed inspiciens, quid pectora saeua tenerent,</TextUnit>
    <TextUnit id="1123" loc="2.354">Non, inquit, medicis opus est, ubi fortia membra</TextUnit>
    <TextUnit id="1124" loc="2.355">Intemerata salus uegetat uirtutis honore.</TextUnit>
    <TextUnit id="1125" loc="2.356">Aegris sed merito miserans adhibenda medela est.</TextUnit>
    <TextUnit id="1126" loc="2.357">Discite nunc saltem, iubeant quid uerba prophetae:</TextUnit>
    <TextUnit id="1127" loc="2.358">Non ego sacra magis, quam mitia pectora quaero.</TextUnit>
    <TextUnit id="1128" loc="2.359">Haud etenim iustos ueni ad directa uiantes,</TextUnit>
    <TextUnit id="1129" loc="2.360">Sed reuocare malos peccantum a limine gressus,</TextUnit>
    <TextUnit id="1130" loc="2.361">Ecce sed e numero mirantum munera Christi</TextUnit>
    <TextUnit id="1131" loc="2.362">Unus Ioannis quaerebat discipulorum,</TextUnit>
    <TextUnit id="1132" loc="2.363">Cur ipsi legis ieiunia crebra tenerent,</TextUnit>
    <TextUnit id="1133" loc="2.364">Nullaque sub Christo plebes ieiunia ferret.</TextUnit>
    <TextUnit id="1134" loc="2.365">Christus ad haec contra placido sic ore profatur:</TextUnit>
    <TextUnit id="1135" loc="2.366">Qui sponsi laetis comitantur uota choreis,</TextUnit>
    <TextUnit id="1136" loc="2.367">Non, praesente illo, ieiunia tristia portant.</TextUnit>
    <TextUnit id="1137" loc="2.368">Iamque dies aderit, cum sponsus turbine saecli</TextUnit>
    <TextUnit id="1138" loc="2.369">E medio comitum rapietur: tristibus illi</TextUnit>
    <TextUnit id="1139" loc="2.370">Languida concipient animis ieiunia flentes.</TextUnit>
    <TextUnit id="1140" loc="2.371">Quam stultum est rudibus ueteres subtexere pannis,</TextUnit>
    <TextUnit id="1141" loc="2.372">Vestibus ut turpis peius scissura patescat?</TextUnit>
    <TextUnit id="1142" loc="2.373">Aut utribus calidum tritis committere mustum,</TextUnit>
    <TextUnit id="1143" loc="2.374">Queis ruptis totum sequitur disperdere uinum?</TextUnit>
    <TextUnit id="1144" loc="2.375">Sed rudibus rectum est utribus spumantia musta</TextUnit>
    <TextUnit id="1145" loc="2.376">Condere: sic uinum conseruant fortia uasa.</TextUnit>
    <TextUnit id="1146" loc="2.377">Talia tractanti perculsus pectora luctu</TextUnit>
    <TextUnit id="1147" loc="2.378">Ecce sacerdotum princeps procumbit adorans,</TextUnit>
    <TextUnit id="1148" loc="2.379">Et sibi defunctam, funus miserabile, natam</TextUnit>
    <TextUnit id="1149" loc="2.380">Implorat lacrymans, certamque uenire salutem</TextUnit>
    <TextUnit id="1150" loc="2.381">Defunctis etiam poscebat munera Christi.</TextUnit>
    <TextUnit id="1151" loc="2.382">Haud mora, consurgens graditur Seruator Iesus.</TextUnit>
    <TextUnit id="1152" loc="2.383">Progressi mulier sequitur uestigia seruans,</TextUnit>
    <TextUnit id="1153" loc="2.384">Quam languore graui bis sex labentibus annis</TextUnit>
    <TextUnit id="1154" loc="2.385">Carpebat fluxus, lacerans sine fine, cruoris,</TextUnit>
    <TextUnit id="1155" loc="2.386">Viribus absumptis, et toto corpore fessam.</TextUnit>
    <TextUnit id="1156" loc="2.387">Pectoris haec tacitam uoluebat credula mentem</TextUnit>
    <TextUnit id="1157" loc="2.388">Arcano, secumque fide iam certa tenebat,</TextUnit>
    <TextUnit id="1158" loc="2.389">Actutum fesso fugeret quod corpore tabes,</TextUnit>
    <TextUnit id="1159" loc="2.390">Extremam Christi posset si tangere uestem.</TextUnit>
    <TextUnit id="1160" loc="2.391">Haec ubi per populum summi pendentia pepli</TextUnit>
    <TextUnit id="1161" loc="2.392">Fila manu trepida tractauit, protinus ille,</TextUnit>
    <TextUnit id="1162" loc="2.393">Et causas morbi et credentia pectora cernens,</TextUnit>
    <TextUnit id="1163" loc="2.394">Concessit celerem tali cum uoce salutem:</TextUnit>
    <TextUnit id="1164" loc="2.395">Accipe, quod meruit fidei constantia, munus,</TextUnit>
    <TextUnit id="1165" loc="2.396">Et mox restricto uiguerunt sanguine uenae.</TextUnit>
    <TextUnit id="1166" loc="2.397">Postquam peruentum est, ubi funera uirginis ingens</TextUnit>
    <TextUnit id="1167" loc="2.398">Plangentis populi fremitus, clangorque tubarum</TextUnit>
    <TextUnit id="1168" loc="2.399">Ultima supremae celebrabant munera pompae:</TextUnit>
    <TextUnit id="1169" loc="2.400">Abscedant, inquit, tectis haec tristia uestris.</TextUnit>
    <TextUnit id="1170" loc="2.401">Namque puella iacet placido demersa sopore,</TextUnit>
    <TextUnit id="1171" loc="2.402">Defunctam retur flentum quam nescia plebes.</TextUnit>
    <TextUnit id="1172" loc="2.403">Talia dicentem ridentum turba reliquit,</TextUnit>
    <TextUnit id="1173" loc="2.404">Quod morte abreptam dixit dormire puellam.</TextUnit>
    <TextUnit id="1174" loc="2.405">Sed Christus lethi uictor, uitaeque repertor</TextUnit>
    <TextUnit id="1175" loc="2.406">Frigentis dextram dignatus prendere dextra,</TextUnit>
    <TextUnit id="1176" loc="2.407">Surgere mox iussit miranda ad gaudia patris.</TextUnit>
    <TextUnit id="1177" loc="2.408">Inde reuertenti clamor se protinus offert</TextUnit>
    <TextUnit id="1178" loc="2.409">Caecorum pariter gressu labente duorum.</TextUnit>
    <TextUnit id="1179" loc="2.410">Illis Christus ait: Si credunt pectora uestra,</TextUnit>
    <TextUnit id="1180" loc="2.411">Nunc uirtute mea se reddet lumen ademptum.</TextUnit>
    <TextUnit id="1181" loc="2.412">Illi firmato se credere corde fatentur.</TextUnit>
    <TextUnit id="1182" loc="2.413">Tum Christus fatur: Credentes cernite lucem,</TextUnit>
    <TextUnit id="1183" loc="2.414">Nec cuiquam nostrum post haec edicite nomen.</TextUnit>
    <TextUnit id="1184" loc="2.415">Dixit: sed maior per gaudia tanta uidentum</TextUnit>
    <TextUnit id="1185" loc="2.416">Ardor inexpletus famam per cuncta ferebat.</TextUnit>
    <TextUnit id="1186" loc="2.417">Offerturque dehinc iuuenis, cui rapta sonorae</TextUnit>
    <TextUnit id="1187" loc="2.418">Daemonis incursu fuerat substantia uocis.</TextUnit>
    <TextUnit id="1188" loc="2.419">Ast ubi propulsus fugit de pectore daemon,</TextUnit>
    <TextUnit id="1189" loc="2.420">Confestim sanae redierunt munera linguae.</TextUnit>
    <TextUnit id="1190" loc="2.421">Talia mirantis populi stipante tumultu</TextUnit>
    <TextUnit id="1191" loc="2.422">Vallatur: cernens sed millia tanta uirorum,</TextUnit>
    <TextUnit id="1192" loc="2.423">Ingemit, ut ruris Dominus, cui pascua laeta</TextUnit>
    <TextUnit id="1193" loc="2.424">Innumerae tondent pecudes, rectoris egentes.</TextUnit>
    <TextUnit id="1194" loc="2.425">Tunc ad discipulos depromit talia uerba:</TextUnit>
    <TextUnit id="1195" loc="2.426">Quam laetae segetes ruris per terga patescunt!</TextUnit>
    <TextUnit id="1196" loc="2.427">Sed rarus messor frugis superatur aceruo.</TextUnit>
    <TextUnit id="1197" loc="2.428">Iam superest dominum segetis deposcere tantae,</TextUnit>
    <TextUnit id="1198" loc="2.429">Ut sua rura uelit numero complere colentum.</TextUnit>
    <TextUnit id="1199" loc="2.430">Haec fatus, populo ex omni delecta seorsum</TextUnit>
    <TextUnit id="1200" loc="2.431">Fortia conglomerat bisseno pectora coetu.</TextUnit>
    <TextUnit id="1201" loc="2.432">Hos ubi delegit, praeceptis talibus implet:</TextUnit>
    <TextUnit id="1202" loc="2.433">Deuitate itiner, quod gentes perfidiosae,</TextUnit>
    <TextUnit id="1203" loc="2.434">Et Samaritarum fraudis uestigia calcant.</TextUnit>
    <TextUnit id="1204" loc="2.435">Pergite, qua patrii pecoris custodia labat.</TextUnit>
    <TextUnit id="1205" loc="2.436">Pergentes uero similem mihi sumite mentem,</TextUnit>
    <TextUnit id="1206" loc="2.437">Ut uobis subigat uirtutes daemonis atri</TextUnit>
    <TextUnit id="1207" loc="2.438">Sancta fides, curamque piam languoribus aptet.</TextUnit>
    <TextUnit id="1208" loc="2.439">Hae uires nulla uobis mercede dabuntur.</TextUnit>
    <TextUnit id="1209" loc="2.440">Et uos haud aliter gratis impendite dona.</TextUnit>
    <TextUnit id="1210" loc="2.441">Non auri, argentiue domet possessio mentem,</TextUnit>
    <TextUnit id="1211" loc="2.442">Nec uos nummorum subigat scelerata cupido:</TextUnit>
    <TextUnit id="1212" loc="2.443">Nec geminas uestes, nec plantis tegmina bina</TextUnit>
    <TextUnit id="1213" loc="2.444">Virtutis nudae cupiat seruare minister.</TextUnit>
    <TextUnit id="1214" loc="2.445">Ingressi muros urbis, perquirite semper,</TextUnit>
    <TextUnit id="1215" loc="2.446">Hospitio quorum par sit succedere iustis.</TextUnit>
    <TextUnit id="1216" loc="2.447">Ingressique dehinc pacem sub tecta uocate:</TextUnit>
    <TextUnit id="1217" loc="2.448">Si tranquilla domus fuerit, Pax illa manebit.</TextUnit>
    <TextUnit id="1218" loc="2.449">Sin erit indignis habitantum moribus horrens,</TextUnit>
    <TextUnit id="1219" loc="2.450">Diffugiet, uestrumque abitum pax uestra sequetur.</TextUnit>
    <TextUnit id="1220" loc="2.451">Excludet quicumque ferus uos limine tecti,</TextUnit>
    <TextUnit id="1221" loc="2.452">Auribus aut duris spernet uitalia uerba:</TextUnit>
    <TextUnit id="1222" loc="2.453">Excutite egressi domibus uestigia uestra,</TextUnit>
    <TextUnit id="1223" loc="2.454">Haereat iniuste ne uobis portio uitae.</TextUnit>
    <TextUnit id="1224" loc="2.455">Illos deterior Sodomorum poena manebit</TextUnit>
    <TextUnit id="1225" loc="2.456">Suppliciis, ueniet mundo cum terminus omni.</TextUnit>
    <TextUnit id="1226" loc="2.457">Pergitis en, ut oues, saeuorum praeda luporum:</TextUnit>
    <TextUnit id="1227" loc="2.458">Sed uos arguto serpentum corde uigete,</TextUnit>
    <TextUnit id="1228" loc="2.459">Simplicitate tamen dulces superate columbas.</TextUnit>
    <TextUnit id="1229" loc="2.460">Nam saepe incumbet uobis iniuria praeceps,</TextUnit>
    <TextUnit id="1230" loc="2.461">Conciliisque hominum statuentur corpora uestra.</TextUnit>
    <TextUnit id="1231" loc="2.462">Vos flagris, uinclisque feris, durisque tyrannis</TextUnit>
    <TextUnit id="1232" loc="2.463">Frendens urgebit pro me uiolentia saecli.</TextUnit>
    <TextUnit id="1233" loc="2.464">Cum uos prodiderint, uerborum ponite curam:</TextUnit>
    <TextUnit id="1234" loc="2.465">Sponte fluens dabitur sermonis gratia uobis.</TextUnit>
    <TextUnit id="1235" loc="2.466">Spiritus in uobis pro uobis digna loquetur.</TextUnit>
    <TextUnit id="1236" loc="2.467">Prodet enim fratrem scelerata insania fratris,</TextUnit>
    <TextUnit id="1237" loc="2.468">Ad lethumque dabunt genitorum corpora nati.</TextUnit>
    <TextUnit id="1238" loc="2.469">Vos odia urgebunt semper pro nomine nostro,</TextUnit>
    <TextUnit id="1239" loc="2.470">Sed finem fidei comitatur gloria uitae.</TextUnit>
    <TextUnit id="1240" loc="2.471">Profugite ex tectis, quae uos sectabitur, urbis:</TextUnit>
    <TextUnit id="1241" loc="2.472">Inde aliam, mox inde aliam conquirite sedem.</TextUnit>
    <TextUnit id="1242" loc="2.473">Nam uobis urbes semper superesse necesse est,</TextUnit>
    <TextUnit id="1243" loc="2.474">Israelitarum quae dent sub nomine plebem.</TextUnit>
    <TextUnit id="1244" loc="2.475">Discipulus numquam transcendit celsa magistri</TextUnit>
    <TextUnit id="1245" loc="2.476">Culmina, nec Dominum tentet praecellere seruus.</TextUnit>
    <TextUnit id="1246" loc="2.477">Discipulo satis est uires aequare magistri,</TextUnit>
    <TextUnit id="1247" loc="2.478">Vel domini similem uirtutem prendere seruo.</TextUnit>
    <TextUnit id="1248" loc="2.479">Pectoribus uestris semper timor omnis aberret:</TextUnit>
    <TextUnit id="1249" loc="2.480">Nam nudata suis promuntur cuncta latebris.</TextUnit>
    <TextUnit id="1250" loc="2.481">In tenebris tacite uobis quaecumque iubentur,</TextUnit>
    <TextUnit id="1251" loc="2.482">Dicite praeclaro nitidi sub lumine solis.</TextUnit>
    <TextUnit id="1252" loc="2.483">Auribus et uestris dicam quaecumque susurrans,</TextUnit>
    <TextUnit id="1253" loc="2.484">Excelso in populos spargantur culmine tecti.</TextUnit>
    <TextUnit id="1254" loc="2.485">Despicite illorum rabiem, qui corpora uestra</TextUnit>
    <TextUnit id="1255" loc="2.486">Prosternunt ferro: non est his ulla potestas</TextUnit>
    <TextUnit id="1256" loc="2.487">Viuacem letho pariter demittere mentem:</TextUnit>
    <TextUnit id="1257" loc="2.488">Illum sed potius cordis secreta pauescant,</TextUnit>
    <TextUnit id="1258" loc="2.489">Corporis est, animaeque simul cui cuncta potestas.</TextUnit>
    <TextUnit id="1259" loc="2.490">Passeribus pretium nummi uix portio parua</TextUnit>
    <TextUnit id="1260" loc="2.491">Proueniet: non est tamen unum credere dignum,</TextUnit>
    <TextUnit id="1261" loc="2.492">Ni iussu Domini, laqueos incurrere uestros.</TextUnit>
    <TextUnit id="1262" loc="2.493">Quis dubitet sapiens Domini sub pectore multis</TextUnit>
    <TextUnit id="1263" loc="2.494">Credere pennatis hominem pro milibus unum?</TextUnit>
    <TextUnit id="1264" loc="2.495">Qui me confessus fuerit sub iudice terrae,</TextUnit>
    <TextUnit id="1265" loc="2.496">Hunc ego non aliter coram Genitore fatebor.</TextUnit>
    <TextUnit id="1266" loc="2.497">Sic itidem coram Genitore negabo negantem.</TextUnit>
    <TextUnit id="1267" loc="2.498">Non ego nunc pacem terris immittere ueni,</TextUnit>
    <TextUnit id="1268" loc="2.499">Sed gladium, patrio dirimat qui pectore natum,</TextUnit>
    <TextUnit id="1269" loc="2.500">Et dulcem natam dirimat qui pectore matris.</TextUnit>
    <TextUnit id="1270" loc="2.501">Si quis amore meo genitorem pluris habebit,</TextUnit>
    <TextUnit id="1271" loc="2.502">Vel matri, soboliue meum postponet amorem,</TextUnit>
    <TextUnit id="1272" loc="2.503">Sentiet horribilem nostra de sede repulsam.</TextUnit>
    <TextUnit id="1273" loc="2.504">Contemnet quicumque animam pro nomine nostro,</TextUnit>
    <TextUnit id="1274" loc="2.505">Inueniet laeta florentem fruge salutis.</TextUnit>
    <TextUnit id="1275" loc="2.506">Qui uos suscipiet, me suscepisse benignis</TextUnit>
    <TextUnit id="1276" loc="2.507">Obsequiis, idem me pro Genitore supremo</TextUnit>
    <TextUnit id="1277" loc="2.508">Suscepisse sibi gaudebit perpete uita.</TextUnit>
    <TextUnit id="1278" loc="2.509">Talia discipulis bis sex cum iussa dedisset,</TextUnit>
    <TextUnit id="1279" loc="2.510">Iustus Ioannes caeci de carceris umbris</TextUnit>
    <TextUnit id="1280" loc="2.511">Sectantum e numero delectos talia dicta</TextUnit>
    <TextUnit id="1281" loc="2.512">Ad Christum portare iubet, uerumque referre;</TextUnit>
    <TextUnit id="1282" loc="2.513">Tune piis animis requies, quam regia coeli</TextUnit>
    <TextUnit id="1283" loc="2.514">Pollicita est terris, nostro sub tempore fulges?</TextUnit>
    <TextUnit id="1284" loc="2.515">An aliam superest posthac sperare salutem?</TextUnit>
    <TextUnit id="1285" loc="2.516">Talibus haec Christus dictis mandata remittit.</TextUnit>
    <TextUnit id="1286" loc="2.517">Caecorum tenebrae mutantur lumine lucis,</TextUnit>
    <TextUnit id="1287" loc="2.518">Debiliumque uigent firmato robore membra.</TextUnit>
    <TextUnit id="1288" loc="2.519">Lurida discutitur squamoso corpore lepra,</TextUnit>
    <TextUnit id="1289" loc="2.520">Aeriae uocis penetrat surdas sonus aures.</TextUnit>
    <TextUnit id="1290" loc="2.521">Redditur amissae lethi post funera uitae</TextUnit>
    <TextUnit id="1291" loc="2.522">Pauperibusque suis non dedignata patescit</TextUnit>
    <TextUnit id="1292" loc="2.523">Fulgentis splendens aduentus gloria nostri.</TextUnit>
    <TextUnit id="1293" loc="2.524">Ille beatus erit, quem non deceperit error.</TextUnit>
    <TextUnit id="1294" loc="2.525">Talia discipuli referunt mandata magistro.</TextUnit>
    <TextUnit id="1295" loc="2.526">Hoc super ad populum depromit talia Christus:</TextUnit>
    <TextUnit id="1296" loc="2.527">Cur in deserto uoluistis uisere nuper</TextUnit>
    <TextUnit id="1297" loc="2.528">Stramen arundineum uento uibrante moueri?</TextUnit>
    <TextUnit id="1298" loc="2.529">Cur etiam molli uestitum ueste uidere?</TextUnit>
    <TextUnit id="1299" loc="2.530">In domibus regum molli cum ueste tenentur.</TextUnit>
    <TextUnit id="1300" loc="2.531">Ille prophetarum solus transcendere uires</TextUnit>
    <TextUnit id="1301" loc="2.532">Indicio ueteris scripti promittitur olim.</TextUnit>
    <TextUnit id="1302" loc="2.533">Hunc etenim memorat uenerandae lectio uocis:</TextUnit>
    <TextUnit id="1303" loc="2.534">En ego mitto meum stratas aptare ministrum</TextUnit>
    <TextUnit id="1304" loc="2.535">Aute tuos uultus: genuit nec femina quemquam,</TextUnit>
    <TextUnit id="1305" loc="2.536">Maior Ioannis nostri qui uiribus esset.</TextUnit>
    <TextUnit id="1306" loc="2.537">Sed minor hoc coeli fiet sublimior aula.</TextUnit>
    <TextUnit id="1307" loc="2.538">Huius ab exortu uim coeli regia sentit,</TextUnit>
    <TextUnit id="1308" loc="2.539">Et coeli regnum uiolentia diripit atrox.</TextUnit>
    <TextUnit id="1309" loc="2.540">Lex omnis summam Baptistae a tempore cepit,</TextUnit>
    <TextUnit id="1310" loc="2.541">Atque prophetarum finis concluditur idem.</TextUnit>
    <TextUnit id="1311" loc="2.542">Si uultis uolucris penetralia noscere saecli,</TextUnit>
    <TextUnit id="1312" loc="2.543">Corpus Ioannis felix habitabile sumpsit</TextUnit>
    <TextUnit id="1313" loc="2.544">Elias, quondam quem turbine iussa corusco</TextUnit>
    <TextUnit id="1314" loc="2.545">Flammipedum rapuit simulatio quadriiugorum.</TextUnit>
    <TextUnit id="1315" loc="2.546">Audiat haec dictis pandens uitalibus aures.</TextUnit>
    <TextUnit id="1316" loc="2.547">Nunc tibi confiteor, Genitor, cui gloria seruit</TextUnit>
    <TextUnit id="1317" loc="2.548">Fulgentis coeli, et terrarum frugiferentum,</TextUnit>
    <TextUnit id="1318" loc="2.549">Celasti nunc quod sapientibus ista superbis,</TextUnit>
    <TextUnit id="1319" loc="2.550">Paruulaque infantum uis haec comprendere corda.</TextUnit>
    <TextUnit id="1320" loc="2.551">Iam mihi regnantis sunt omnia tradita Patris,</TextUnit>
    <TextUnit id="1321" loc="2.552">Nec quisquam Domini poterit cognoscere Natum,</TextUnit>
    <TextUnit id="1322" loc="2.553">Ni solus Genitor; Genitorem mente uidebit</TextUnit>
    <TextUnit id="1323" loc="2.554">Filius, aut idem pandet cui talia Natus.</TextUnit>
    <TextUnit id="1324" loc="2.555">Huc omnes ueniant, oneris quos sarcina uasti</TextUnit>
    <TextUnit id="1325" loc="2.556">Comprimit, is poterit uirtus mea munere Patris</TextUnit>
    <TextUnit id="1326" loc="2.557">Antiquas uires hilari reparare quiete.</TextUnit>
    <TextUnit id="1327" loc="2.558">Sumite forte iugum, leuis est mea sarcina iustis,</TextUnit>
    <TextUnit id="1328" loc="2.559">Namque humili dulcem largibor corde salutem.</TextUnit>
    <TextUnit id="1329" loc="2.560">Haec ubi dicta dedit, messis per culta grauatae</TextUnit>
    <TextUnit id="1330" loc="2.561">Praeterit, et populus sectantum discipulorum</TextUnit>
    <TextUnit id="1331" loc="2.562">Spicarum grauidam carpebat in ordine frugem.</TextUnit>
    <TextUnit id="1332" loc="2.563">Ille dies ueteri poscebat lege quietem:</TextUnit>
    <TextUnit id="1333" loc="2.564">Sabbata nam priscis repetebant otia iussis.</TextUnit>
    <TextUnit id="1334" loc="2.565">Ecce pharisaei coram reprehendere Christum,</TextUnit>
    <TextUnit id="1335" loc="2.566">Quod sanctae legis calcarent iussa metentes</TextUnit>
    <TextUnit id="1336" loc="2.567">Discipuli. Legum sed tunc completor Iesus</TextUnit>
    <TextUnit id="1337" loc="2.568">Incipit his ueteris scripti monumenta retexens:</TextUnit>
    <TextUnit id="1338" loc="2.569">Legistis certe, in templo Dauida canorum</TextUnit>
    <TextUnit id="1339" loc="2.570">Cum populo quondam panes sumpsisse sacratos,</TextUnit>
    <TextUnit id="1340" loc="2.571">Et propriam comitumque famem sedasse; sed illos</TextUnit>
    <TextUnit id="1341" loc="2.572">Illicitum cuiquam fuerat contingere panes,</TextUnit>
    <TextUnit id="1342" loc="2.573">Sumere quos solus poterat de lege sacerdos.</TextUnit>
    <TextUnit id="1343" loc="2.574">Eiusdem scriptum est iusto moderamine legis:</TextUnit>
    <TextUnit id="1344" loc="2.575">Sabbata profanant templo sine crimine uates.</TextUnit>
    <TextUnit id="1345" loc="2.576">Nec minor est isthic uestrae glomeratio turbae,</TextUnit>
    <TextUnit id="1346" loc="2.577">Quam templi uirtus. Caperent si pectora uestra,</TextUnit>
    <TextUnit id="1347" loc="2.578">Quod non sacra Deus, sed mallet mitia corda,</TextUnit>
    <TextUnit id="1348" loc="2.579">Non tam saepe uiros damnasset factio sacros,</TextUnit>
    <TextUnit id="1349" loc="2.580">Expertes culpae. Sed nunc ego sabbata cuncta,</TextUnit>
    <TextUnit id="1350" loc="2.581">Sponte mea dominans, legis sub iure tenebo.</TextUnit>
    <TextUnit id="1351" loc="2.582">Tunc conuenticula ipsorum post talia dicta</TextUnit>
    <TextUnit id="1352" loc="2.583">Ingreditur: mox hic iuuenem pro limine cernit,</TextUnit>
    <TextUnit id="1353" loc="2.584">Siccatum ex humero cui pondus inutile palmae</TextUnit>
    <TextUnit id="1354" loc="2.585">Pendebat: sed tum dictis tentando dolosis,</TextUnit>
    <TextUnit id="1355" loc="2.586">Aegris an liceat per sabbata ferre medelam,</TextUnit>
    <TextUnit id="1356" loc="2.587">Quaerunt, calcatae ut legis uindicta maneret.</TextUnit>
    <TextUnit id="1357" loc="2.588">Christus ad haec: Foueam si forte pecuscula uestra</TextUnit>
    <TextUnit id="1358" loc="2.589">Inciderint, certe transibitis otia legis,</TextUnit>
    <TextUnit id="1359" loc="2.590">Et pecus abrupto tolletis uile profundo.</TextUnit>
    <TextUnit id="1360" loc="2.591">Quanto igitur nobis hominum curatio maior</TextUnit>
    <TextUnit id="1361" loc="2.592">Ad benefacta animos tollens accendere debet!</TextUnit>
    <TextUnit id="1362" loc="2.593">Ergo age tu, iuuenis, sanam protendito dextram.</TextUnit>
    <TextUnit id="1363" loc="2.594">Cum dicto palmam sanus porrexit utramque.</TextUnit>
    <TextUnit id="1364" loc="2.595">His tum pro signis, quae uix ueneratio posset</TextUnit>
    <TextUnit id="1365" loc="2.596">Mirantis digno populi sustollere cultu,</TextUnit>
    <TextUnit id="1366" loc="2.597">Conciliis trucibus conclamant decipiendum.</TextUnit>
    <TextUnit id="1367" loc="2.598">Talia prospiciens procerum molimina Christus,</TextUnit>
    <TextUnit id="1368" loc="2.599">Discedens, uariis hominum languoribus aptat</TextUnit>
    <TextUnit id="1369" loc="2.600">Concessam in populos patria uirtute medelam.</TextUnit>
    <TextUnit id="1370" loc="2.601">Oblatusque ibidem est, quem daemonis horrida uirtus</TextUnit>
    <TextUnit id="1371" loc="2.602">Et lingua, et uisu truncatum uiuere poenae,</TextUnit>
    <TextUnit id="1372" loc="2.603">Et propriis escam cruciatibus esse uolebat.</TextUnit>
    <TextUnit id="1373" loc="2.604">Hunc ubi curatum, uisuque et uoce uigentem</TextUnit>
    <TextUnit id="1374" loc="2.605">Caeca pharisaeae cognouit factio gentis,</TextUnit>
    <TextUnit id="1375" loc="2.606">Daemonis auxilio, qui princeps daemoniorum</TextUnit>
    <TextUnit id="1376" loc="2.607">Solus nequitiae uires ditione teneret,</TextUnit>
    <TextUnit id="1377" loc="2.608">Haec illum fecisse ferunt. Sed talia Christus</TextUnit>
    <TextUnit id="1378" loc="2.609">Veridicis aperit conuincens pectora uerbis:</TextUnit>
    <TextUnit id="1379" loc="2.610">Si gemina regnum distractum parte dehiscat,</TextUnit>
    <TextUnit id="1380" loc="2.611">Et scissa aduersum sese diuisio pugnet,</TextUnit>
    <TextUnit id="1381" loc="2.612">Disruptis propere labentur cuncta medullis.</TextUnit>
    <TextUnit id="1382" loc="2.613">Horridus et daemon si daemone pellitur atro,</TextUnit>
    <TextUnit id="1383" loc="2.614">Aduersa sibimet scissus uirtute repugnat.</TextUnit>
    <TextUnit id="1384" loc="2.615">Quis poterit praedam tectis auferre uirorum,</TextUnit>
    <TextUnit id="1385" loc="2.616">Ni prius aggressus custodum brachia nodis</TextUnit>
    <TextUnit id="1386" loc="2.617">Vinciat, ut facilis ueniat direptio praedae?</TextUnit>
    <TextUnit id="1387" loc="2.618">Quisque meis aberit discretus miles ab armis,</TextUnit>
    <TextUnit id="1388" loc="2.619">Hostis in aduersa consistet fronte duelli.</TextUnit>
    <TextUnit id="1389" loc="2.620">Quisque meis gregibus cogendis liber aberrat,</TextUnit>
    <TextUnit id="1390" loc="2.621">Disiicit ille mei pecoris per deuia pastus.</TextUnit>
    <TextUnit id="1391" loc="2.622">Sed quicumque hominum fuerit super omnibus error,</TextUnit>
    <TextUnit id="1392" loc="2.623">Dimitti poterit: tantum ne Spiritus unquam</TextUnit>
    <TextUnit id="1393" loc="2.624">Vocibus insana laceretur mente profusis.</TextUnit>
    <TextUnit id="1394" loc="2.625">Siue furens hominis Nato conuicia quisquam</TextUnit>
    <TextUnit id="1395" loc="2.626">Ingeret, haec etiam poterunt peccata remitti.</TextUnit>
    <TextUnit id="1396" loc="2.627">Spiritus at sanctus tantum cuicumque profana</TextUnit>
    <TextUnit id="1397" loc="2.628">Verborum rabie uiolabitur, irreuocatis</TextUnit>
    <TextUnit id="1398" loc="2.629">Suppliciis, nunc et semper torrebitur igni.</TextUnit>
    <TextUnit id="1399" loc="2.630">Quando ueneniferi serpentis saeua propago</TextUnit>
    <TextUnit id="1400" loc="2.631">Sermonum dulci poterit mitescere fructu?</TextUnit>
    <TextUnit id="1401" loc="2.632">Nam bona thesauris promuntur dulcia iustis,</TextUnit>
    <TextUnit id="1402" loc="2.633">Et mala lethifero procedunt ore uenena.</TextUnit>
    <TextUnit id="1403" loc="2.634">Verborum meritis ueniet sub iudice uita,</TextUnit>
    <TextUnit id="1404" loc="2.635">Verborum meritis dabitur sub iudice poena.</TextUnit>
    <TextUnit id="1405" loc="2.636">Quae Genitor faciet, sectabitur omnia Natus.</TextUnit>
    <TextUnit id="1406" loc="2.637">Namque idem Nato manifestat cuncta uidenda,</TextUnit>
    <TextUnit id="1407" loc="2.638">Et potiora dehinc tribuet miracula rerum.</TextUnit>
    <TextUnit id="1408" loc="2.639">Sicut enim Genitor demortua corpora reddit</TextUnit>
    <TextUnit id="1409" loc="2.640">Ad claram uitae lucem, sic omnia Natus,</TextUnit>
    <TextUnit id="1410" loc="2.641">Quae uolet, ad superos surgentia corpora ducet.</TextUnit>
    <TextUnit id="1411" loc="2.642">Nec Genitor quemquam uestri, se iudice, quaerit,</TextUnit>
    <TextUnit id="1412" loc="2.643">Sed dedit haec Nato quaerendi iura per orbem,</TextUnit>
    <TextUnit id="1413" loc="2.644">Gloria quo maneat similis Natoque, Patrique.</TextUnit>
    <TextUnit id="1414" loc="2.645">Namque repulsus erit uestro si Natus honore,</TextUnit>
    <TextUnit id="1415" loc="2.646">Improbitate pari Genitorem despicietis.</TextUnit>
    <TextUnit id="1416" loc="2.647">Sed sui nostra fidem sermonis gratia figit,</TextUnit>
    <TextUnit id="1417" loc="2.648">Mox me mittentis Genitoris dona patescent.</TextUnit>
    <TextUnit id="1418" loc="2.649">Aeternamque dabit praesens constantia uitam.</TextUnit>
    <TextUnit id="1419" loc="2.650">Iudiciumque illi non est, sed migrat ab atra</TextUnit>
    <TextUnit id="1420" loc="2.651">Morte procul, lucisque uigens ad limina tendit.</TextUnit>
    <TextUnit id="1421" loc="2.652">Adueniet tempus, cum mortua corpora uocem</TextUnit>
    <TextUnit id="1422" loc="2.653">Accipient nostram, et uitam cum uoce tenebunt.</TextUnit>
    <TextUnit id="1423" loc="2.654">Nam sicut Genitor uitam sibi possidet in se,</TextUnit>
    <TextUnit id="1424" loc="2.655">Sic tribuit Nato uitam, et ius dicere iussit</TextUnit>
    <TextUnit id="1425" loc="2.656">In terris, hominis quoniam de corpore uenit.</TextUnit>
    <TextUnit id="1426" loc="2.657">Nec uobis mirum uideatur, corpora cuncta</TextUnit>
    <TextUnit id="1427" loc="2.658">Vocis ad auditum propriis exsurgere bustis,</TextUnit>
    <TextUnit id="1428" loc="2.659">Iustorumque animas rediuiuo corpore necti,</TextUnit>
    <TextUnit id="1429" loc="2.660">Iudicioque graui miseros exsurgere prauos.</TextUnit>
    <TextUnit id="1430" loc="2.661">Nec mihi iudicium tribuit mea sola potestas;</TextUnit>
    <TextUnit id="1431" loc="2.662">Arbitrio quoniam Genitoris cuncta iubentur,</TextUnit>
    <TextUnit id="1432" loc="2.663">Qui me iustitiam terris disquirere iussit.</TextUnit>
    <TextUnit id="1433" loc="2.664">Namque ego si proprio testis pro nomine surgam,</TextUnit>
    <TextUnit id="1434" loc="2.665">Falsa loquar; aliusque itidem quia testis habetur.</TextUnit>
    <TextUnit id="1435" loc="2.666">Pro nobis, recte mihi talia temnere fas est.</TextUnit>
    <TextUnit id="1436" loc="2.667">Nam ueris operum signis manifestior omni</TextUnit>
    <TextUnit id="1437" loc="2.668">Luce nitet praesens nostris testatio factis.</TextUnit>
    <TextUnit id="1438" loc="2.669">Talia concedens Genitor mihi testis adhaeret,</TextUnit>
    <TextUnit id="1439" loc="2.670">Qui me dimisit terris sua ponere iussa.</TextUnit>
    <TextUnit id="1440" loc="2.671">Huius enim uocem numquam comprendere quistis,</TextUnit>
    <TextUnit id="1441" loc="2.672">Nec speciem propriam concessit uisere uobis.</TextUnit>
    <TextUnit id="1442" loc="2.673">Nec sermo ipsius potuit per uestra sedere</TextUnit>
    <TextUnit id="1443" loc="2.674">Pectora, credendi quoniam substantia nulla est.</TextUnit>
    <TextUnit id="1444" loc="2.675">Quaeratur ueterum scriptorum lectio uobis,</TextUnit>
    <TextUnit id="1445" loc="2.676">Perpetuam cunctis uitam quam ferre putatis.</TextUnit>
    <TextUnit id="1446" loc="2.677">Haec etiam nostrum testatur lectio donum.</TextUnit>
    <TextUnit id="1447" loc="2.678">Nec tamen audetis propius consistere nobis,</TextUnit>
    <TextUnit id="1448" loc="2.679">Ne uerae uobis contingat gratia uitae.</TextUnit>
    <TextUnit id="1449" loc="2.680">Non mihi captatur terrenae gloria laudis.</TextUnit>
    <TextUnit id="1450" loc="2.681">Namque ego quod summi Genitoris nomine ueni,</TextUnit>
    <TextUnit id="1451" loc="2.682">Respuor a uobis: ueniet sed discolor alter,</TextUnit>
    <TextUnit id="1452" loc="2.683">Nomine quem fultum proprio gens uestra sequetur.</TextUnit>
    <TextUnit id="1453" loc="2.684">Alternae uobis captatur gloria famae,</TextUnit>
    <TextUnit id="1454" loc="2.685">Unius et solam fugitis disquirere laudem.</TextUnit>
    <TextUnit id="1455" loc="2.686">Nec uos arguerim coram Genitore, sed illic</TextUnit>
    <TextUnit id="1456" loc="2.687">Accusator erit, quem spes modo uestra celebrat,</TextUnit>
    <TextUnit id="1457" loc="2.688">Moses, quem fidei nullo seruatis honore.</TextUnit>
    <TextUnit id="1458" loc="2.689">Eius enim scriptis uester si crederet error,</TextUnit>
    <TextUnit id="1459" loc="2.690">Crederet et nobis, Mosei quem scripta frequentant.</TextUnit>
    <TextUnit id="1460" loc="2.691">Talia tum contra scribarum uerba sequuntur:</TextUnit>
    <TextUnit id="1461" loc="2.692">Vocibus indubitata fides comitabitur istis,</TextUnit>
    <TextUnit id="1462" loc="2.693">Si uirtus certis firmet miracula signis.</TextUnit>
    <TextUnit id="1463" loc="2.694">Ille dehinc: Polluta malis generatio quaerit</TextUnit>
    <TextUnit id="1464" loc="2.695">Signa sibi: rebus stabunt sed signa futuris,</TextUnit>
    <TextUnit id="1465" loc="2.696">Namque propheta cauo quantum sub pectore ceti</TextUnit>
    <TextUnit id="1466" loc="2.697">Temporis absumpsit, terrae in penetralibus altis</TextUnit>
    <TextUnit id="1467" loc="2.698">Progenies hominis tantum demersa manebit.</TextUnit>
    <TextUnit id="1468" loc="2.699">Adueniet tempus, cum surget reddita uitae</TextUnit>
    <TextUnit id="1469" loc="2.700">Gens hominum, propriis in fletum dedita gestis.</TextUnit>
    <TextUnit id="1470" loc="2.701">Haec istam digno damnabit crimine gentem,</TextUnit>
    <TextUnit id="1471" loc="2.702">Quod maris e fundo surgentis uoce prophetae</TextUnit>
    <TextUnit id="1472" loc="2.703">Commonita, in lacrymas Dominum proiecta reflexit.</TextUnit>
    <TextUnit id="1473" loc="2.704">Hic et Ionaeis monitis potiora iubentur,</TextUnit>
    <TextUnit id="1474" loc="2.705">Contemnitque feris animis gens impia lucem.</TextUnit>
    <TextUnit id="1475" loc="2.706">Et regina noti uitales surget in oras.</TextUnit>
    <TextUnit id="1476" loc="2.707">Illius ad specimen damnabitur effera plebes,</TextUnit>
    <TextUnit id="1477" loc="2.708">Finibus extremis Libyae quod uenerit illa,</TextUnit>
    <TextUnit id="1478" loc="2.709">Ut Salomona pium, praeceptis dedita iustis,</TextUnit>
    <TextUnit id="1479" loc="2.710">Audiret: potior nunc est Salomone potestas</TextUnit>
    <TextUnit id="1480" loc="2.711">Et tamen obtusae caecantur pectora plebis.</TextUnit>
    <TextUnit id="1481" loc="2.712">Expulsus siquando fugit de pectore daemon,</TextUnit>
    <TextUnit id="1482" loc="2.713">Quem turbat sanctus purgato corpore flatus,</TextUnit>
    <TextUnit id="1483" loc="2.714">Ille uenenatis collustrat passibus oras,</TextUnit>
    <TextUnit id="1484" loc="2.715">Qua nulla excurrit fontani gurgitis unda,</TextUnit>
    <TextUnit id="1485" loc="2.716">Nec requiem placidae sedis sibi repperit ardens.</TextUnit>
    <TextUnit id="1486" loc="2.717">Tunc repetit suetae sitiens habitacula mentis.</TextUnit>
    <TextUnit id="1487" loc="2.718">At si forte suis obnoxia corda uenenis,</TextUnit>
    <TextUnit id="1488" loc="2.719">Ornatuque leui ridentia limina cernit,</TextUnit>
    <TextUnit id="1489" loc="2.720">Associat septem similes glomerando furores</TextUnit>
    <TextUnit id="1490" loc="2.721">Vis inimica homini, penetratque in uiscera serpens.</TextUnit>
    <TextUnit id="1491" loc="2.722">Sic genus hoc uero sensu cum degener errat,</TextUnit>
    <TextUnit id="1492" loc="2.723">Vincula perpetuis deflebit subdita poenis.</TextUnit>
    <TextUnit id="1493" loc="2.724">Atque ea dum populis uitalia dicta frequentat,</TextUnit>
    <TextUnit id="1494" loc="2.725">Pro foribus mater cum fratribus astitit illic,</TextUnit>
    <TextUnit id="1495" loc="2.726">Et miscere foris sermonem cominus orat.</TextUnit>
    <TextUnit id="1496" loc="2.727">Talia tum matris mandatis dicta remittit:</TextUnit>
    <TextUnit id="1497" loc="2.728">Hic mecum genitrix, mecum germana residunt</TextUnit>
    <TextUnit id="1498" loc="2.729">Corpora. Nam patria impletur cuicumque uoluntas.</TextUnit>
    <TextUnit id="1499" loc="2.730">Ille meo proprium connectit sanguine corpus,</TextUnit>
    <TextUnit id="1500" loc="2.731">Et matris, generisque mei sub nomine habetur.</TextUnit>
    <TextUnit id="1501" loc="2.732">Progreditur templo terrarum lumen Iesus,</TextUnit>
    <TextUnit id="1502" loc="2.733">Et maris extrema, terraeque resedit in ora,</TextUnit>
    <TextUnit id="1503" loc="2.734">Innumeraeque illuc plebis fluxere cateruae.</TextUnit>
    <TextUnit id="1504" loc="2.735">Ille sed excelsam scandens, quae proxima, puppim,</TextUnit>
    <TextUnit id="1505" loc="2.736">Littora complenti depromit talia plebi:</TextUnit>
    <TextUnit id="1506" loc="2.737">Ecce sator proprio commendat semina ruri,</TextUnit>
    <TextUnit id="1507" loc="2.738">Illa cadunt diuersa solo, sortemque locorum</TextUnit>
    <TextUnit id="1508" loc="2.739">Pro uirtute ferunt. Nam sicubi trita uiarum</TextUnit>
    <TextUnit id="1509" loc="2.740">Sub pedibus solido densetur limite tellus,</TextUnit>
    <TextUnit id="1510" loc="2.741">Aeriis auibus nuda dant semina praedam.</TextUnit>
    <TextUnit id="1511" loc="2.742">Ast ubi pertenui uelantur puluere saxa,</TextUnit>
    <TextUnit id="1512" loc="2.743">Farra quidem uiridem depromunt germinis ortum;</TextUnit>
    <TextUnit id="1513" loc="2.744">Sed quia nulla subest siccis subtantia glebis,</TextUnit>
    <TextUnit id="1514" loc="2.745">Inserto arescunt radicum fila calore.</TextUnit>
    <TextUnit id="1515" loc="2.746">Cunctaque mox apicum labuntur acumina letho,</TextUnit>
    <TextUnit id="1516" loc="2.747">Seminibusque aliis contingunt aspera rura:</TextUnit>
    <TextUnit id="1517" loc="2.748">Sentibus hic, spinisque feris uelocius exit</TextUnit>
    <TextUnit id="1518" loc="2.749">Roboris augmentum, frugemque internecat angens.</TextUnit>
    <TextUnit id="1519" loc="2.750">Uberibus uero quae dantur semina glebis,</TextUnit>
    <TextUnit id="1520" loc="2.751">Illa ferunt pulchram segetem, cui laeta frequentat</TextUnit>
    <TextUnit id="1521" loc="2.752">Incrementa sui centeno copia foetu.</TextUnit>
    <TextUnit id="1522" loc="2.753">Audiat haec, aures mentis qui gestat apertas.</TextUnit>
    <TextUnit id="1523" loc="2.754">Talia discipuli mirantes dicta, requirunt,</TextUnit>
    <TextUnit id="1524" loc="2.755">Implicitis populo cur clauderet omnia uerbis,</TextUnit>
    <TextUnit id="1525" loc="2.756">Ille sed, admota credentum plebe, profatur:</TextUnit>
    <TextUnit id="1526" loc="2.757">Vobis, qui firmo robustam pectore mentem</TextUnit>
    <TextUnit id="1527" loc="2.758">Ad capienda Dei penetralia constabilistis,</TextUnit>
    <TextUnit id="1528" loc="2.759">Concessum est adytis penitus consistere regni.</TextUnit>
    <TextUnit id="1529" loc="2.760">Illis pro merito clauduntur lumina mentis.</TextUnit>
    <TextUnit id="1530" loc="2.761">Si quis habet dignus, capiet potiora redundans.</TextUnit>
    <TextUnit id="1531" loc="2.762">Qui uero expertes coelestis muneris errant,</TextUnit>
    <TextUnit id="1532" loc="2.763">Amittent etiam, proprium quodcumque retentant,</TextUnit>
    <TextUnit id="1533" loc="2.764">Idcirco obscuris cooperta ambagibus, illum</TextUnit>
    <TextUnit id="1534" loc="2.765">Praestringit populum sermonis gratia nostri,</TextUnit>
    <TextUnit id="1535" loc="2.766">Ut dictum Isaiae merita de plebe recurrat.</TextUnit>
    <TextUnit id="1536" loc="2.767">En populi mentes uelantur ad omnia crassis</TextUnit>
    <TextUnit id="1537" loc="2.768">Obiicibus, sensu ne tangant munera uitae.</TextUnit>
    <TextUnit id="1538" loc="2.769">Auribus assistunt clausis, oculisque grauatis,</TextUnit>
    <TextUnit id="1539" loc="2.770">Ne conuersa bono sanetur noxia plebes.</TextUnit>
    <TextUnit id="1540" loc="2.771">Quam uestrae nunc sunt aures, oculique beati!</TextUnit>
    <TextUnit id="1541" loc="2.772">Nam multi ueteres iusti, sanctique prophetae,</TextUnit>
    <TextUnit id="1542" loc="2.773">Quae uobis clarent, orarunt cernere dona.</TextUnit>
    <TextUnit id="1543" loc="2.774">Accipite ergo animis, qui sit de semine sensus.</TextUnit>
    <TextUnit id="1544" loc="2.775">Quisque meum uerbum summas dimittit in aures,</TextUnit>
    <TextUnit id="1545" loc="2.776">Nec sensus recipit stabili praecepta uigore,</TextUnit>
    <TextUnit id="1546" loc="2.777">Eripit illius totum de pectore daemon.</TextUnit>
    <TextUnit id="1547" loc="2.778">Hic agro est similis, duro qui germina calle</TextUnit>
    <TextUnit id="1548" loc="2.779">Exponit rapidis auibus sine fruge rapinam.</TextUnit>
    <TextUnit id="1549" loc="2.780">Sunt alii, laeto qui pectore nostra receptant,</TextUnit>
    <TextUnit id="1550" loc="2.781">Sed breuis est illis perceptae gratia frugis.</TextUnit>
    <TextUnit id="1551" loc="2.782">Nam si dura premat mentem strictura coercens,</TextUnit>
    <TextUnit id="1552" loc="2.783">Continuo trepidi produnt sibi credita letho.</TextUnit>
    <TextUnit id="1553" loc="2.784">His saxosus ager simili leuitate uirescit.</TextUnit>
    <TextUnit id="1554" loc="2.785">At spinosus ager curarum mole grauatis</TextUnit>
    <TextUnit id="1555" loc="2.786">Respondet, pressant quos pondera diuitiarum.</TextUnit>
    <TextUnit id="1556" loc="2.787">Semina sic nostri sermonis pressa grauantur,</TextUnit>
    <TextUnit id="1557" loc="2.788">Nec fructus sequitur spinarum horrore necatus.</TextUnit>
    <TextUnit id="1558" loc="2.789">Pinguia sic itidem paribus stant uiribus arua.</TextUnit>
    <TextUnit id="1559" loc="2.790">Illis, qui clare capiunt praecepta salutis,</TextUnit>
    <TextUnit id="1560" loc="2.791">Quae penetrant animum sensu tractata tenaci,</TextUnit>
    <TextUnit id="1561" loc="2.792">Centuplicemque ferunt uirtutis robore frugem.</TextUnit>
    <TextUnit id="1562" loc="2.793">Haec tunc discipulis, plebique haec insuper addit.</TextUnit>
    <TextUnit id="1563" loc="2.794">Agricolae simile est regnum sublime Tonantis.</TextUnit>
    <TextUnit id="1564" loc="2.795">Ille iacit proprio mandans bona semina ruri:</TextUnit>
    <TextUnit id="1565" loc="2.796">Sed post subrepens hominum insidiando sopori</TextUnit>
    <TextUnit id="1566" loc="2.797">Trux inimicus adit, loliumque inspergit amarum.</TextUnit>
    <TextUnit id="1567" loc="2.798">Ecce sed ad fructum culmis cum spiceus horror</TextUnit>
    <TextUnit id="1568" loc="2.799">Processit, lolio messis maculata redundat.</TextUnit>
    <TextUnit id="1569" loc="2.800">Tum Domino famuli, mirantes talia, fantur:</TextUnit>
    <TextUnit id="1570" loc="2.801">Nonne bonum terrae semen per terga dedisti?</TextUnit>
    <TextUnit id="1571" loc="2.802">Unde igitur lolio turpi tua rura grauantur?</TextUnit>
    <TextUnit id="1572" loc="2.803">Sed iam, si iubeas, messem purgabimus omnem,</TextUnit>
    <TextUnit id="1573" loc="2.804">Triticeusque nitor, selecta sorde, resistet.</TextUnit>
    <TextUnit id="1574" loc="2.805">Tum Dominus miti contra sermone profatur:</TextUnit>
    <TextUnit id="1575" loc="2.806">Hic dolus est, inimice, tuus, sed farra sinamus</TextUnit>
    <TextUnit id="1576" loc="2.807">Crescere cum lolio: pleno nam tempore messis</TextUnit>
    <TextUnit id="1577" loc="2.808">Secretum lolium connexo fasce iubebo</TextUnit>
    <TextUnit id="1578" loc="2.809">Ignibus exuri: at nostro de semine messor</TextUnit>
    <TextUnit id="1579" loc="2.810">Horrea nostra dehinc purgata fruge replebit.</TextUnit>
    <TextUnit id="1580" loc="2.811">Haud aliter simile est, cordis si panditis aures,</TextUnit>
    <TextUnit id="1581" loc="2.812">Praeparaui grano regnum coeleste sinapis,</TextUnit>
    <TextUnit id="1582" loc="2.813">Quod proprio insinuans disponit cultor agello.</TextUnit>
    <TextUnit id="1583" loc="2.814">Seminibusque illud minus omnibus esse uirentum</TextUnit>
    <TextUnit id="1584" loc="2.815">Creditur: at iusti mox incrementa uiroris</TextUnit>
    <TextUnit id="1585" loc="2.816">Sumpserit, erecto transcendit uertice cunctas</TextUnit>
    <TextUnit id="1586" loc="2.817">Agrorum fruges, ramis ut plumea turba</TextUnit>
    <TextUnit id="1587" loc="2.818">Colludat, possitque umbras habitare uirentes.</TextUnit>
    <TextUnit id="1588" loc="2.819">Fermento par est munus coeleste salubri,</TextUnit>
    <TextUnit id="1589" loc="2.820">Quod magna condit mulier sub mole farinae.</TextUnit>
    <TextUnit id="1590" loc="2.821">Illa dehinc modico fermenti mixta calore</TextUnit>
    <TextUnit id="1591" loc="2.822">Conducto, unius coalescit corpore massae.</TextUnit>
    <TextUnit id="1592" loc="2.823">Talia tum populo perplexis condita uerbis</TextUnit>
    <TextUnit id="1593" loc="2.824">Promebat, ueteris quo possent dicta prophetae</TextUnit>
    <TextUnit id="1594" loc="2.825">Ordine seclorum iussis concurrere rebus:</TextUnit>
    <TextUnit id="1595" loc="2.826">Os aperire meum dignabor, condita mundi</TextUnit>
    <TextUnit id="1596" loc="2.827">Conuoluet ructans uarii sermonis imago.</TextUnit>
    <TextUnit id="1597" loc="2.828">Inde domum repetit serus turbasque reliquit.</TextUnit>
    <TextUnit id="1598" loc="3.1">Fuderat in terras roseum iubar ignicomus sol.</TextUnit>
    <TextUnit id="1599" loc="3.2">Discipuli rogitant, lolii quid quaestio uellet</TextUnit>
    <TextUnit id="1600" loc="3.3">Et segetis: clarus quibus haec depromit Iesus:</TextUnit>
    <TextUnit id="1601" loc="3.4">Optima qui farris conmendat semina glebis,</TextUnit>
    <TextUnit id="1602" loc="3.5">Filius est hominis; mundum sub nomine ruris</TextUnit>
    <TextUnit id="1603" loc="3.6">Accipite, atque homines puro pro semine iustos.</TextUnit>
    <TextUnit id="1604" loc="3.7">At lolium infelix cooperti daemonis arte</TextUnit>
    <TextUnit id="1605" loc="3.8">Sunt homines; inimicus erit, uis horrida, daemon;</TextUnit>
    <TextUnit id="1606" loc="3.9">Extremus mundi finis pro tempore messis.</TextUnit>
    <TextUnit id="1607" loc="3.10">Messores patrii uenient per rura ministri,</TextUnit>
    <TextUnit id="1608" loc="3.11">Quos hominis natus proprii de corpore regni</TextUnit>
    <TextUnit id="1609" loc="3.12">Colligere erroris laqueos labem que iubebit</TextUnit>
    <TextUnit id="1610" loc="3.13">Collectos que simul rapidis exurere flammis.</TextUnit>
    <TextUnit id="1611" loc="3.14">Dentibus his stridor semper fletus que perennis,</TextUnit>
    <TextUnit id="1612" loc="3.15">Secretis que piis ueniet lux aurea uitae,</TextUnit>
    <TextUnit id="1613" loc="3.16">Sedibus ut caeli uibrantur lumina solis.</TextUnit>
    <TextUnit id="1614" loc="3.17">Haec docuit patriam que redit seruator in urbem.</TextUnit>
    <TextUnit id="1615" loc="3.18">Illic expediens populis - mirabile dictu -</TextUnit>
    <TextUnit id="1616" loc="3.19">Iustitiae leges uitae que salubria iussa,</TextUnit>
    <TextUnit id="1617" loc="3.20">Virtutes patrias simul insinuando docebat.</TextUnit>
    <TextUnit id="1618" loc="3.21">Tunc liuore graui plebes conmota suorum</TextUnit>
    <TextUnit id="1619" loc="3.22">Praesentis que simul doni miracula uoluens</TextUnit>
    <TextUnit id="1620" loc="3.23">Et generis noti reputans ex ordine gentem,</TextUnit>
    <TextUnit id="1621" loc="3.24">Haec inter sese mussanti uoce uolutant:</TextUnit>
    <TextUnit id="1622" loc="3.25">Nonne hic est fabri suboles, cui nomen Ioseph?</TextUnit>
    <TextUnit id="1623" loc="3.26">Non Maria est genetrix, non fratrum nota propago?</TextUnit>
    <TextUnit id="1624" loc="3.27">Unde igitur legis doctor tantae que minister</TextUnit>
    <TextUnit id="1625" loc="3.28">Virtutis, cedit cui labes uicta malorum?</TextUnit>
    <TextUnit id="1626" loc="3.29">Nazara sic plebes; cui talia reddit Iesus:</TextUnit>
    <TextUnit id="1627" loc="3.30">Temnuntur propriis miracula semper in oris</TextUnit>
    <TextUnit id="1628" loc="3.31">Et sine honore manent patria sub sede profetae.</TextUnit>
    <TextUnit id="1629" loc="3.32">Talibus indignans pressit sua munera Christus.</TextUnit>
    <TextUnit id="1630" loc="3.33">Interea ad regem uolitabat fama superbum,</TextUnit>
    <TextUnit id="1631" loc="3.34">Quod mala cuncta illi uirtus diuina domaret.</TextUnit>
    <TextUnit id="1632" loc="3.35">Sed putat Herodes, leti quod lege remissus</TextUnit>
    <TextUnit id="1633" loc="3.36">Tanta ut Iohannes uirtutis dona teneret.</TextUnit>
    <TextUnit id="1634" loc="3.37">Nam quondam cernens liuenti pectore daemon,</TextUnit>
    <TextUnit id="1635" loc="3.38">Erroris labem puris quod solueret undis</TextUnit>
    <TextUnit id="1636" loc="3.39">Iustus Iohannes, damnis accensa malorum</TextUnit>
    <TextUnit id="1637" loc="3.40">Tunc petit Herodem pestis saeuissima regem</TextUnit>
    <TextUnit id="1638" loc="3.41">Et facile iniusti penetrans habitacula cordis</TextUnit>
    <TextUnit id="1639" loc="3.42">Adcumulare feris subigit scelera impia gestis.</TextUnit>
    <TextUnit id="1640" loc="3.43">Arserat inlicito Herodes accensus amore</TextUnit>
    <TextUnit id="1641" loc="3.44">In thalamos fratris, casto quod iure uetabat</TextUnit>
    <TextUnit id="1642" loc="3.45">Doctus Iohannes. Feritas sed nescia recti</TextUnit>
    <TextUnit id="1643" loc="3.46">Subiecit leges pedibus fruitur que nefandis</TextUnit>
    <TextUnit id="1644" loc="3.47">Conubiis ipsum que super, qui praua uetabat,</TextUnit>
    <TextUnit id="1645" loc="3.48">Carceris inmersum tenebris uinclis que grauauit.</TextUnit>
    <TextUnit id="1646" loc="3.49">Sanguine nam iusti primo conpressa timore</TextUnit>
    <TextUnit id="1647" loc="3.50">Abstinuit sitiens feritas, quia magna profetam</TextUnit>
    <TextUnit id="1648" loc="3.51">Plebis Iohannem ueneratio suscipiebat.</TextUnit>
    <TextUnit id="1649" loc="3.52">Natali sed forte die cum laeta tyrannus</TextUnit>
    <TextUnit id="1650" loc="3.53">Herodes celsis strueret conuiuia mensis,</TextUnit>
    <TextUnit id="1651" loc="3.54">Luxuriae quoniam coniuncta superbia gaudet,</TextUnit>
    <TextUnit id="1652" loc="3.55">In medio iuuenum reginae filia uirgo,</TextUnit>
    <TextUnit id="1653" loc="3.56">Alternos laterum celerans sinuamine motus,</TextUnit>
    <TextUnit id="1654" loc="3.57">Conpositas cantu iungit modulante choreas.</TextUnit>
    <TextUnit id="1655" loc="3.58">Ipse sed in primis mirata uirginis arte</TextUnit>
    <TextUnit id="1656" loc="3.59">Attonitus stupuit; tunc praemia cuncta patere</TextUnit>
    <TextUnit id="1657" loc="3.60">Iuratus spondet, quaecumque puella petisset.</TextUnit>
    <TextUnit id="1658" loc="3.61">Illa sed horrendae seruans scelera impia matris</TextUnit>
    <TextUnit id="1659" loc="3.62">Urget Iohannis caput a ceruice reuelli</TextUnit>
    <TextUnit id="1660" loc="3.63">Et lance inferri praesentia munera poscens.</TextUnit>
    <TextUnit id="1661" loc="3.64">Praesentum Herodes procerum sub pondere tristis,</TextUnit>
    <TextUnit id="1662" loc="3.65">Iurandi que memor iuris tamen imperat aegre,</TextUnit>
    <TextUnit id="1663" loc="3.66">Insontis caput inferri tradi que puellae.</TextUnit>
    <TextUnit id="1664" loc="3.67">Illa - nefas - matri scelerata ad gaudia portat.</TextUnit>
    <TextUnit id="1665" loc="3.68">Corporis at lacerum flentes sine nomine truncum</TextUnit>
    <TextUnit id="1666" loc="3.69">Discipuli condunt terrae Christum que sequuntur.</TextUnit>
    <TextUnit id="1667" loc="3.70">Ille ubi cognouit iusti miserabile letum,</TextUnit>
    <TextUnit id="1668" loc="3.71">Deserit insonti pollutam sanguine terram</TextUnit>
    <TextUnit id="1669" loc="3.72">Frondosa que latet secretae uallis in umbra.</TextUnit>
    <TextUnit id="1670" loc="3.73">Sed populi inmensae uirtutis dona sequuntur.</TextUnit>
    <TextUnit id="1671" loc="3.74">Ille ubi credentum turbas in ualle remota</TextUnit>
    <TextUnit id="1672" loc="3.75">Conuenisse uidet, morborum tabe repulsa</TextUnit>
    <TextUnit id="1673" loc="3.76">Corpora subiecit miseratus multa medellae.</TextUnit>
    <TextUnit id="1674" loc="3.77">Iam que sub extremo labentis lumine solis</TextUnit>
    <TextUnit id="1675" loc="3.78">Discipuli Christo suadent dimittere turbas,</TextUnit>
    <TextUnit id="1676" loc="3.79">Ut sibi quisque paret quaerens per compita uictum.</TextUnit>
    <TextUnit id="1677" loc="3.80">Ille iubet cunctis ibidem conuiuia poni.</TextUnit>
    <TextUnit id="1678" loc="3.81">Discipuli ostendunt, nil amplius esse ciborum</TextUnit>
    <TextUnit id="1679" loc="3.82">Ni pisces geminos et farris fragmina quinque.</TextUnit>
    <TextUnit id="1680" loc="3.83">Hoc, inquit, satis est. Tum mox discumbere plebem</TextUnit>
    <TextUnit id="1681" loc="3.84">Gramineis que toris iussit conponere membra.</TextUnit>
    <TextUnit id="1682" loc="3.85">Suspiciens que dehinc caelum genitore precato</TextUnit>
    <TextUnit id="1683" loc="3.86">Ipse duos pisces et quinque ex ordine panes</TextUnit>
    <TextUnit id="1684" loc="3.87">Diuidit et dapibus mensas onerauit opimis.</TextUnit>
    <TextUnit id="1685" loc="3.88">Iam que expleta iacet - dictu mirabile - plebes,</TextUnit>
    <TextUnit id="1686" loc="3.89">Reliquias que dehinc mensis legere ministri</TextUnit>
    <TextUnit id="1687" loc="3.90">Bissenos que sinus cophinorum fragminis inplent.</TextUnit>
    <TextUnit id="1688" loc="3.91">Cenantum numerus tum milia quinque uirorum,</TextUnit>
    <TextUnit id="1689" loc="3.92">Praeterea populus matrum fuit et puerorum.</TextUnit>
    <TextUnit id="1690" loc="3.93">Discipulis tunc inde iubet conscendere nauem</TextUnit>
    <TextUnit id="1691" loc="3.94">Et transire fretum, donec dimitteret omnes,</TextUnit>
    <TextUnit id="1692" loc="3.95">In sua quemque, uiros. Tum montis celsa petiuit</TextUnit>
    <TextUnit id="1693" loc="3.96">Secretus que dehinc genitoris nomen adorat.</TextUnit>
    <TextUnit id="1694" loc="3.97">Iam que soporata torpebant omnia nocte,</TextUnit>
    <TextUnit id="1695" loc="3.98">Cum puppis medio sulcabat in aequore fluctus</TextUnit>
    <TextUnit id="1696" loc="3.99">Iactata aduerso surgentis flamine uenti.</TextUnit>
    <TextUnit id="1697" loc="3.100">Ast ubi iam uigilum quarta statione premebat</TextUnit>
    <TextUnit id="1698" loc="3.101">Noctis iter rapidos attollens lucifer ortus,</TextUnit>
    <TextUnit id="1699" loc="3.102">Fluctibus in liquidis sicco uestigia gressu</TextUnit>
    <TextUnit id="1700" loc="3.103">Suspensus carpebat iter - mirabile uisu -!</TextUnit>
    <TextUnit id="1701" loc="3.104">Iam que propinquabat puppi, sed nescia nautae</TextUnit>
    <TextUnit id="1702" loc="3.105">Attoniti tremulo uibrabant corda pauore</TextUnit>
    <TextUnit id="1703" loc="3.106">Clamorem que simul confusa mente dederunt.</TextUnit>
    <TextUnit id="1704" loc="3.107">Tum pauidis Christus loquitur:Timor omnis abesto,</TextUnit>
    <TextUnit id="1705" loc="3.108">Credentum que regat uegetans constantia mentem.</TextUnit>
    <TextUnit id="1706" loc="3.109">En ego sum, uestrae doctorem noscite lucis.</TextUnit>
    <TextUnit id="1707" loc="3.110">Olli confidens respondit talia Petrus:</TextUnit>
    <TextUnit id="1708" loc="3.111">Si tua nos uere dignatur uisere uirtus,</TextUnit>
    <TextUnit id="1709" loc="3.112">Me pariter permitte tuo super aequora iussu</TextUnit>
    <TextUnit id="1710" loc="3.113">Fluctibus in liquidis inmersos figere gressus.</TextUnit>
    <TextUnit id="1711" loc="3.114">Adnuit his Dominus; nauem mox linquere Petrus</TextUnit>
    <TextUnit id="1712" loc="3.115">Audet et innixus figit uestigia ponto.</TextUnit>
    <TextUnit id="1713" loc="3.116">Verum ubi tantarum mentem miracula rerum</TextUnit>
    <TextUnit id="1714" loc="3.117">Terrificant uenti que minas crebrescere cernit,</TextUnit>
    <TextUnit id="1715" loc="3.118">Paulatim cedunt dubio liquefacta timore</TextUnit>
    <TextUnit id="1716" loc="3.119">Quae ualidum fidei gestabant aequora robur.</TextUnit>
    <TextUnit id="1717" loc="3.120">Iam que Simon medio submersus corpore clamat:</TextUnit>
    <TextUnit id="1718" loc="3.121">Fluctibus horrendis pereuntem diripe, Christe!</TextUnit>
    <TextUnit id="1719" loc="3.122">Dextera confestim protenditur obuia Petro,</TextUnit>
    <TextUnit id="1720" loc="3.123">Et dubitata fides uerbis mulcatur amaris</TextUnit>
    <TextUnit id="1721" loc="3.124">Ascensae que rati contraria flamina cedunt.</TextUnit>
    <TextUnit id="1722" loc="3.125">Praesentem que Dei subolem stupuere rogantes</TextUnit>
    <TextUnit id="1723" loc="3.126">Cuncti, nauigio socios quos casus habebat.</TextUnit>
    <TextUnit id="1724" loc="3.127">Transierat tandem sulcans freta feruida puppis</TextUnit>
    <TextUnit id="1725" loc="3.128">Optatum que grauis conprenderat ancora portum.</TextUnit>
    <TextUnit id="1726" loc="3.129">Conueniunt populi rapido per litora cursu</TextUnit>
    <TextUnit id="1727" loc="3.130">Portantes aegros uestis que attingere fila</TextUnit>
    <TextUnit id="1728" loc="3.131">Extrema exoptant - mirum que - hoc munere cuncti</TextUnit>
    <TextUnit id="1729" loc="3.132">Credentes referunt plenam per membra salutem.</TextUnit>
    <TextUnit id="1730" loc="3.133">Ecce Pharisaei scribae que hinc inde dolosi</TextUnit>
    <TextUnit id="1731" loc="3.134">Captantes Christum promunt fallacia dicta:</TextUnit>
    <TextUnit id="1732" loc="3.135">Cur tua discipulos patitur doctrina labare</TextUnit>
    <TextUnit id="1733" loc="3.136">Praeceptis ueterum? manibus nam cura lauandis</TextUnit>
    <TextUnit id="1734" loc="3.137">Praeteriit, sumunt que simul cum sordibus escas.</TextUnit>
    <TextUnit id="1735" loc="3.138">Ille sub haec fatur:Magis hoc est quaerere dignum,</TextUnit>
    <TextUnit id="1736" loc="3.139">Transgressi praecepta Dei quod proditis omnes.</TextUnit>
    <TextUnit id="1737" loc="3.140">Namque Deus mortem defixa lege minatur,</TextUnit>
    <TextUnit id="1738" loc="3.141">Si genitor cuiquam uerbo laedatur amaro</TextUnit>
    <TextUnit id="1739" loc="3.142">Vel genetrix nati dictis pulsetur acerbis.</TextUnit>
    <TextUnit id="1740" loc="3.143">Inrita uos istaec facitis peruersa docendo.</TextUnit>
    <TextUnit id="1741" loc="3.144">Quam manifesta uigent de uobis dicta profetae:</TextUnit>
    <TextUnit id="1742" loc="3.145">Me populus summis labiis sublimat honore,</TextUnit>
    <TextUnit id="1743" loc="3.146">Sed diuersa procul cordis secreta pererrant.</TextUnit>
    <TextUnit id="1744" loc="3.147">Accipite ergo omnes aures que aduertite cordis:</TextUnit>
    <TextUnit id="1745" loc="3.148">Non inlata homini fuerint quaecumque, pudendis</TextUnit>
    <TextUnit id="1746" loc="3.149">Sordibus aspergent uitae ue animo ue sedebunt.</TextUnit>
    <TextUnit id="1747" loc="3.150">Erumpunt hominum sed quae penetralibus oris,</TextUnit>
    <TextUnit id="1748" loc="3.151">Internam misere maculabunt edita mentem.</TextUnit>
    <TextUnit id="1749" loc="3.152">Discipuli Christo memorant, quod uerba loquentis</TextUnit>
    <TextUnit id="1750" loc="3.153">Occulto traherent scribarum pectora risu.</TextUnit>
    <TextUnit id="1751" loc="3.154">Ille dehinc:Genitor plantarum semina noster</TextUnit>
    <TextUnit id="1752" loc="3.155">Quae non ipse sui conseuit in aequore ruris,</TextUnit>
    <TextUnit id="1753" loc="3.156">Abiciet penitus radicibus eruta longe.</TextUnit>
    <TextUnit id="1754" loc="3.157">Caecum forte ducem caecus si nactus oberret,</TextUnit>
    <TextUnit id="1755" loc="3.158">Decidet in foueam pariter dimersus uterque.</TextUnit>
    <TextUnit id="1756" loc="3.159">Tunc petit absolui Petrus, quid quaestio uellet,</TextUnit>
    <TextUnit id="1757" loc="3.160">Ipse Pharisaeis quam mox scribis que dedisset.</TextUnit>
    <TextUnit id="1758" loc="3.161">Tum sator aeternae respondit talia uitae:</TextUnit>
    <TextUnit id="1759" loc="3.162">Vos etiam duro discluditis omnia corde</TextUnit>
    <TextUnit id="1760" loc="3.163">Iussa nec admittit mentis dubitatio lucem.</TextUnit>
    <TextUnit id="1761" loc="3.164">Nam quaecumque hominum ueniunt extrinsecus ori,</TextUnit>
    <TextUnit id="1762" loc="3.165">In uentrem cedunt animo que incognita currunt.</TextUnit>
    <TextUnit id="1763" loc="3.166">Quae uero interno concepta e pectore promunt</TextUnit>
    <TextUnit id="1764" loc="3.167">Ora hominum, mentem possunt aspergine labis</TextUnit>
    <TextUnit id="1765" loc="3.168">Polluere inmundo que hominem maculare piaclo.</TextUnit>
    <TextUnit id="1766" loc="3.169">Secreto cordis promuntur noxia uitae</TextUnit>
    <TextUnit id="1767" loc="3.170">Consilia et caedes et furta nefanda tororum</TextUnit>
    <TextUnit id="1768" loc="3.171">Et fraudes fallax que hominum pro testibus error</TextUnit>
    <TextUnit id="1769" loc="3.172">Et rapidae caelum pulsans uaesania uocis.</TextUnit>
    <TextUnit id="1770" loc="3.173">Haec sunt quae maculant hominem, quae sordibus inplent.</TextUnit>
    <TextUnit id="1771" loc="3.174">Inlotis autem manibus non polluit umquam</TextUnit>
    <TextUnit id="1772" loc="3.175">Corporis arbitrio terrenum sumere uictum.</TextUnit>
    <TextUnit id="1773" loc="3.176">Haec ubi dicta dedit, pulcherrima rura Syrorum</TextUnit>
    <TextUnit id="1774" loc="3.177">Sidonem que Tyrum que petit: cum femina fusis</TextUnit>
    <TextUnit id="1775" loc="3.178">Crinibus et precibus natam causata iacentem</TextUnit>
    <TextUnit id="1776" loc="3.179">Voluitur et tacitum non desinit anxia Christum</TextUnit>
    <TextUnit id="1777" loc="3.180">Orare, ut mentem uexatam daemone saeuo</TextUnit>
    <TextUnit id="1778" loc="3.181">Redderet et miserae tandem resipire liceret.</TextUnit>
    <TextUnit id="1779" loc="3.182">Tunc etiam precibus sectantum discipulorum</TextUnit>
    <TextUnit id="1780" loc="3.183">Respondit, proprias genitoris malle bidentes</TextUnit>
    <TextUnit id="1781" loc="3.184">Cogere, quas uanus late disperserat error.</TextUnit>
    <TextUnit id="1782" loc="3.185">Crebrius instanti tum talia fatur Iesus:</TextUnit>
    <TextUnit id="1783" loc="3.186">Natis quisque suis panem non detrahet umquam</TextUnit>
    <TextUnit id="1784" loc="3.187">Et canibus iaciet. Tum talia femina fatur:</TextUnit>
    <TextUnit id="1785" loc="3.188">Micarum saltem canibus sua portio mensae</TextUnit>
    <TextUnit id="1786" loc="3.189">Decidit et nihilo dominorum cena grauatur.</TextUnit>
    <TextUnit id="1787" loc="3.190">Tum Dominus loquitur:Veniant tibi digna salutis</TextUnit>
    <TextUnit id="1788" loc="3.191">Praemia, quae fidei meruerunt robora tantae.</TextUnit>
    <TextUnit id="1789" loc="3.192">Talia saluator uerbis caelestibus edit</TextUnit>
    <TextUnit id="1790" loc="3.193">Virginis et mentem discusso daemone uirtus</TextUnit>
    <TextUnit id="1791" loc="3.194">Conplexam inpleuit donis fecunda salutis.</TextUnit>
    <TextUnit id="1792" loc="3.195">Inde Galilaeas repedat seruator in oras</TextUnit>
    <TextUnit id="1793" loc="3.196">Praecelsi que procul montis consedit in arce.</TextUnit>
    <TextUnit id="1794" loc="3.197">Haut mora, conueniunt populi se cum que trahebant</TextUnit>
    <TextUnit id="1795" loc="3.198">Pars captos oculis et crurum debile uulgus</TextUnit>
    <TextUnit id="1796" loc="3.199">Elingues que alios morbi que uocabula mille.</TextUnit>
    <TextUnit id="1797" loc="3.200">Omnibus ille tamen languores dempsit amaros,</TextUnit>
    <TextUnit id="1798" loc="3.201">Viribus et ualidis uenerando munere donat.</TextUnit>
    <TextUnit id="1799" loc="3.202">Tum populi pariter miracula tanta frequentant</TextUnit>
    <TextUnit id="1800" loc="3.203">Aeterno que patri laudes grates que celebrant.</TextUnit>
    <TextUnit id="1801" loc="3.204">Discipulos Christus cogens in uertice montis</TextUnit>
    <TextUnit id="1802" loc="3.205">Secreto adloquitur:Plebis miseratio multa est,</TextUnit>
    <TextUnit id="1803" loc="3.206">Tertia nam terris remeant iam lumina solis,</TextUnit>
    <TextUnit id="1804" loc="3.207">Ex quo nulla sibi sumunt alimenta ciborum;</TextUnit>
    <TextUnit id="1805" loc="3.208">Ieiunam nolim tantam dimittere plebem,</TextUnit>
    <TextUnit id="1806" loc="3.209">Ne labor adficiat populos per longa uiantes.</TextUnit>
    <TextUnit id="1807" loc="3.210">Discipuli Christo ostendunt septem sibi panes</TextUnit>
    <TextUnit id="1808" loc="3.211">Esse et pisciculos alimenta ad proxima paucos.</TextUnit>
    <TextUnit id="1809" loc="3.212">Tum populum iussit terrae per terga cubare,</TextUnit>
    <TextUnit id="1810" loc="3.213">Quodque fuit totum propriis discerpere palmis;</TextUnit>
    <TextUnit id="1811" loc="3.214">Et cunctae curat mensatim dedere plebi.</TextUnit>
    <TextUnit id="1812" loc="3.215">Discipuli ponunt epulas populus que repletur</TextUnit>
    <TextUnit id="1813" loc="3.216">At satiem dapibus; relegunt mox fragmina panis</TextUnit>
    <TextUnit id="1814" loc="3.217">Et sportas referunt cumulato pondere septem.</TextUnit>
    <TextUnit id="1815" loc="3.218">Quattuor ex omni fuerant tum milia plebe</TextUnit>
    <TextUnit id="1816" loc="3.219">Nec numero quisquam matres pueros que notauit.</TextUnit>
    <TextUnit id="1817" loc="3.220">Inde Magedarum naui transcurrit in oras.</TextUnit>
    <TextUnit id="1818" loc="3.221">Ecce Pharisaei Sadducaei que dolosi</TextUnit>
    <TextUnit id="1819" loc="3.222">Poscere temptantes instant caelestia signa.</TextUnit>
    <TextUnit id="1820" loc="3.223">Sed Christus cernens fallacia pectora fatur:</TextUnit>
    <TextUnit id="1821" loc="3.224">Conuexum quotiens claudit nox humida caelum,</TextUnit>
    <TextUnit id="1822" loc="3.225">Si ruber astrifero procedit uesper Olympo,</TextUnit>
    <TextUnit id="1823" loc="3.226">Dicitis: Adueniet uentura luce serenum.</TextUnit>
    <TextUnit id="1824" loc="3.227">Iam que sub exortu solis ubi tristia rubro</TextUnit>
    <TextUnit id="1825" loc="3.228">Nubila miscentur confusa luce colori,</TextUnit>
    <TextUnit id="1826" loc="3.229">Dicitis, agricolis nautis que uenire fragosam</TextUnit>
    <TextUnit id="1827" loc="3.230">Ventorum rabiem tempestatum que furores.</TextUnit>
    <TextUnit id="1828" loc="3.231">Fallaces, nostis faciem discernere caeli,</TextUnit>
    <TextUnit id="1829" loc="3.232">Saeclorum uero nescitis tempora signis</TextUnit>
    <TextUnit id="1830" loc="3.233">Explorare suis? Sed uobis signa dabuntur,</TextUnit>
    <TextUnit id="1831" loc="3.234">Quae maris inmenso quondam uenere profundo,</TextUnit>
    <TextUnit id="1832" loc="3.235">Belua cum tenuit uentris sub carcere uatem.</TextUnit>
    <TextUnit id="1833" loc="3.236">Haec ait et propere puppis retinacula soluens</TextUnit>
    <TextUnit id="1834" loc="3.237">Trans freta contendit rapido conprendere cursu</TextUnit>
    <TextUnit id="1835" loc="3.238">Arua Philipporum sociis que haec talia fatur:</TextUnit>
    <TextUnit id="1836" loc="3.239">Sollicite uobis uitentur noxia farra</TextUnit>
    <TextUnit id="1837" loc="3.240">Fermentum que ferox uestris auertite mensis.</TextUnit>
    <TextUnit id="1838" loc="3.241">Illa Pharisaei Sadducaei que dolosi</TextUnit>
    <TextUnit id="1839" loc="3.242">Admiscent escis fallunt que in nomine panis.</TextUnit>
    <TextUnit id="1840" loc="3.243">Cur uobis tacitas uoluit cunctatio mentes?</TextUnit>
    <TextUnit id="1841" loc="3.244">Pro! quam parua fides sensu torpente fatiscit!</TextUnit>
    <TextUnit id="1842" loc="3.245">Dicitis auersi, naui quod tollere panes</TextUnit>
    <TextUnit id="1843" loc="3.246">Non fuerit uobis uacuum farris que cauendas</TextUnit>
    <TextUnit id="1844" loc="3.247">Insidias iubeam; meminisse et scire putabam,</TextUnit>
    <TextUnit id="1845" loc="3.248">Quod panes quinque plebis mihi milia quinque</TextUnit>
    <TextUnit id="1846" loc="3.249">Inplerint dapibus cophinis que superflua tantis</TextUnit>
    <TextUnit id="1847" loc="3.250">Fragmenta ad cumulum fuerint collecta ciborum,</TextUnit>
    <TextUnit id="1848" loc="3.251">Quattuor et rursum cenantum milia panes</TextUnit>
    <TextUnit id="1849" loc="3.252">Quod facile inplerint septem sportas que referri</TextUnit>
    <TextUnit id="1850" loc="3.253">Vidistis rursus conpletas reliquiarum.</TextUnit>
    <TextUnit id="1851" loc="3.254">Sed moneo istorum semper fermenta cauere.</TextUnit>
    <TextUnit id="1852" loc="3.255">Discipuli tandem uitalia uerba secuti</TextUnit>
    <TextUnit id="1853" loc="3.256">Doctrinam cernunt fermenti nomine dictam.</TextUnit>
    <TextUnit id="1854" loc="3.257">Inde ubi peruentum liquidi per terga profundi</TextUnit>
    <TextUnit id="1855" loc="3.258">Clara, Philippaeo quae pollent nomine, rura,</TextUnit>
    <TextUnit id="1856" loc="3.259">Cogit concilium sectantum discipulorum</TextUnit>
    <TextUnit id="1857" loc="3.260">Et quaerit, quem se populorum fama putaret.</TextUnit>
    <TextUnit id="1858" loc="3.261">Respondent multas plebis tunc esse loquellas:</TextUnit>
    <TextUnit id="1859" loc="3.262">Crebrius audisse et multos firmare, quod esset</TextUnit>
    <TextUnit id="1860" loc="3.263">Iustus Iohannes, populos qui flumine lauit.</TextUnit>
    <TextUnit id="1861" loc="3.264">Pars memorat uolucris famae sibi cognita uerba</TextUnit>
    <TextUnit id="1862" loc="3.265">Heliam uenisse iterum, quem praepete curru</TextUnit>
    <TextUnit id="1863" loc="3.266">Turbine caelesti quondam simulata quadrigis</TextUnit>
    <TextUnit id="1864" loc="3.267">Astris inseruit rapidae uis feruida flammae.</TextUnit>
    <TextUnit id="1865" loc="3.268">Hieremiam dixere alii paruisse profetam.</TextUnit>
    <TextUnit id="1866" loc="3.269">Tunc Christus cunctis arridens pectore blando</TextUnit>
    <TextUnit id="1867" loc="3.270">Conquirit, quae sit sententia discipulorum.</TextUnit>
    <TextUnit id="1868" loc="3.271">Sed stabilis Petrus:Tu Sancti filius, inquit,</TextUnit>
    <TextUnit id="1869" loc="3.272">Christus, magnifico terras qui lumine conples.</TextUnit>
    <TextUnit id="1870" loc="3.273">Tum Dominus forti respondit talia Petro:</TextUnit>
    <TextUnit id="1871" loc="3.274">Petre beatus eris, nam talia pandere certe</TextUnit>
    <TextUnit id="1872" loc="3.275">Humanus sanguis uel terrae portio corpus</TextUnit>
    <TextUnit id="1873" loc="3.276">Haut umquam poterit. Genitoris munera sola</TextUnit>
    <TextUnit id="1874" loc="3.277">Possunt tam ualidum fidei concedere robur.</TextUnit>
    <TextUnit id="1875" loc="3.278">Tu nomen Petri digna uirtute tueris.</TextUnit>
    <TextUnit id="1876" loc="3.279">Hac in mole mihi saxi que in robore ponam</TextUnit>
    <TextUnit id="1877" loc="3.280">Semper mansuras aeternis moenibus aedes.</TextUnit>
    <TextUnit id="1878" loc="3.281">Infernis domus haec non exsuperabile portis</TextUnit>
    <TextUnit id="1879" loc="3.282">Claustrum perpetuo munitum robore habebit;</TextUnit>
    <TextUnit id="1880" loc="3.283">Caelestis que tibi claues permittere regni</TextUnit>
    <TextUnit id="1881" loc="3.284">Est animus; terris que tuo quae nexa relinques</TextUnit>
    <TextUnit id="1882" loc="3.285">Arbitrio, caelo pariter nodata manebunt;</TextUnit>
    <TextUnit id="1883" loc="3.286">Soluerit et rursus tua quae sententia terris,</TextUnit>
    <TextUnit id="1884" loc="3.287">Haut aliter uenient caeli sub sede soluta.</TextUnit>
    <TextUnit id="1885" loc="3.288">Sed uos discipuli Christum me dicere cunctis</TextUnit>
    <TextUnit id="1886" loc="3.289">Parcite, quo soli cognoscant talia digni.</TextUnit>
    <TextUnit id="1887" loc="3.290">Iam lux adueniet properis mihi cursibus instans,</TextUnit>
    <TextUnit id="1888" loc="3.291">Moenibus que in Solymis rabies cum prona furore</TextUnit>
    <TextUnit id="1889" loc="3.292">Eximios uatum saturabit sanguine nostro.</TextUnit>
    <TextUnit id="1890" loc="3.293">Ast ubi lucifluum reddet sol tertius ortum,</TextUnit>
    <TextUnit id="1891" loc="3.294">Consurget radiis pariter redimita salutis</TextUnit>
    <TextUnit id="1892" loc="3.295">Vita mihi cunctis que dabit sua munera terris.</TextUnit>
    <TextUnit id="1893" loc="3.296">Tum Petrus magno percussus corda dolore:</TextUnit>
    <TextUnit id="1894" loc="3.297">Absint, Christe, tuis, inquit, tam tristia sanctis</TextUnit>
    <TextUnit id="1895" loc="3.298">Monstra procul membris; nec fas est credere tantum,</TextUnit>
    <TextUnit id="1896" loc="3.299">Nec tibi tam durus poterit contingere casus.</TextUnit>
    <TextUnit id="1897" loc="3.300">Christus ad haec:Procul hinc, inquit, procul effuge, daemon.</TextUnit>
    <TextUnit id="1898" loc="3.301">Non diuina tibi mentem prudentia tangit,</TextUnit>
    <TextUnit id="1899" loc="3.302">Sed terrena sapis molli que timore tremiscis.</TextUnit>
    <TextUnit id="1900" loc="3.303">Sed si quis uestrum uestigia nostra sequetur,</TextUnit>
    <TextUnit id="1901" loc="3.304">Abneget ipse sibi corpus que animam que recusans</TextUnit>
    <TextUnit id="1902" loc="3.305">Atque crucem propriam comitatibus addere nostris</TextUnit>
    <TextUnit id="1903" loc="3.306">Gaudeat, amissam redimet cui gloria uitam;</TextUnit>
    <TextUnit id="1904" loc="3.307">Nam seruata perit terris possessio lucis.</TextUnit>
    <TextUnit id="1905" loc="3.308">Sed quid proficient saecli mortalia lucra,</TextUnit>
    <TextUnit id="1906" loc="3.309">Si damnum subeant lucis uitae que perennis?</TextUnit>
    <TextUnit id="1907" loc="3.310">Vel quae digna queunt animae conmercia poni?</TextUnit>
    <TextUnit id="1908" loc="3.311">Filius huc hominis ueniet sub nomine patris,</TextUnit>
    <TextUnit id="1909" loc="3.312">Caelestes que illum fremitu comitante ministri</TextUnit>
    <TextUnit id="1910" loc="3.313">Stipabunt, reddet que hominum sua debita uitae.</TextUnit>
    <TextUnit id="1911" loc="3.314">Vera loquor: certos istic sub limine lucis</TextUnit>
    <TextUnit id="1912" loc="3.315">Inueniam, caeli fulgens cum regna capessam.</TextUnit>
    <TextUnit id="1913" loc="3.316">Haec ubi dicta dedit, passus bis terna dierum</TextUnit>
    <TextUnit id="1914" loc="3.317">Lumina conuerso terras transcurrere caelo,</TextUnit>
    <TextUnit id="1915" loc="3.318">Tum se cum iubet abruptum conscendere montem</TextUnit>
    <TextUnit id="1916" loc="3.319">Petrum Zebedei que duos per deuia natos.</TextUnit>
    <TextUnit id="1917" loc="3.320">Inde ubi peruentum secreti montis in arcem,</TextUnit>
    <TextUnit id="1918" loc="3.321">Continuo Christus faciem fulgore corusco</TextUnit>
    <TextUnit id="1919" loc="3.322">Mutatur, uestem que niuis candore nitescit.</TextUnit>
    <TextUnit id="1920" loc="3.323">Respiciunt comites medium que adsistere sanctis</TextUnit>
    <TextUnit id="1921" loc="3.324">Heliae Moysi que uident. Tum talia Petrus:</TextUnit>
    <TextUnit id="1922" loc="3.325">Respice, num nobis potius discedere longe,</TextUnit>
    <TextUnit id="1923" loc="3.326">An istic tantae spectacula cernere molis</TextUnit>
    <TextUnit id="1924" loc="3.327">Conueniat; trino tamen hic tentoria uobis,</TextUnit>
    <TextUnit id="1925" loc="3.328">Si iubeas, frondis faciam diuersa paratu,</TextUnit>
    <TextUnit id="1926" loc="3.329">Singula sub noctem quae uos aulaea receptent.</TextUnit>
    <TextUnit id="1927" loc="3.330">Talia dum loquitur, caelo praefulgida nubes</TextUnit>
    <TextUnit id="1928" loc="3.331">Circumiecta oculis uestibat lumine montem,</TextUnit>
    <TextUnit id="1929" loc="3.332">Et uox e medio lucis manifesta cucurrit:</TextUnit>
    <TextUnit id="1930" loc="3.333">Unicus hic meus est natus, mea summa uoluntas;</TextUnit>
    <TextUnit id="1931" loc="3.334">Huius iustitiam iusto conprendite corde.</TextUnit>
    <TextUnit id="1932" loc="3.335">Discipuli pauido presserunt corpore terram,</TextUnit>
    <TextUnit id="1933" loc="3.336">Nec prius e prono uultus sustollere casu</TextUnit>
    <TextUnit id="1934" loc="3.337">Audebant, sancto Christi nisi dextera tactu</TextUnit>
    <TextUnit id="1935" loc="3.338">Demulcens blandis firmasset pectora uerbis:</TextUnit>
    <TextUnit id="1936" loc="3.339">Surgite et abiectum fortes calcate timorem</TextUnit>
    <TextUnit id="1937" loc="3.340">Nec cuiquam praesens pandatur uisio uerbis,</TextUnit>
    <TextUnit id="1938" loc="3.341">Ni prius huc hominis suboles speciosa reportet</TextUnit>
    <TextUnit id="1939" loc="3.342">In lucem referens mortis de sede tropaea.</TextUnit>
    <TextUnit id="1940" loc="3.343">Consurgunt solum que uident et uoce requirunt,</TextUnit>
    <TextUnit id="1941" loc="3.344">Cur scriptis ueterum scribarum factio certet,</TextUnit>
    <TextUnit id="1942" loc="3.345">Heliam primum caeli de sede reuerti</TextUnit>
    <TextUnit id="1943" loc="3.346">In terras Christi que dehinc consurgere lucem.</TextUnit>
    <TextUnit id="1944" loc="3.347">Christus ad haec:Veniet certo sub tempore iussus</TextUnit>
    <TextUnit id="1945" loc="3.348">Helias reddens mox omnia debita saeclo.</TextUnit>
    <TextUnit id="1946" loc="3.349">Sed si quis credit, iam uenerat ante renascens,</TextUnit>
    <TextUnit id="1947" loc="3.350">Ignotum ueluti rabies quem caeca furoris</TextUnit>
    <TextUnit id="1948" loc="3.351">Demersit leto; mox saeuior altera caedes</TextUnit>
    <TextUnit id="1949" loc="3.352">En hominis nato trucibus laniatibus instat.</TextUnit>
    <TextUnit id="1950" loc="3.353">Haec ait et populum repetit montem que relinquit.</TextUnit>
    <TextUnit id="1951" loc="3.354">Ecce sed inflexis genibus fletu que solutus</TextUnit>
    <TextUnit id="1952" loc="3.355">Vir senior precibus Christum ueneratus adorat:</TextUnit>
    <TextUnit id="1953" loc="3.356">Dauidis suboles, hominum lumen que salus que,</TextUnit>
    <TextUnit id="1954" loc="3.357">Te precor, horribilem nati de corpore morbum</TextUnit>
    <TextUnit id="1955" loc="3.358">Proturbes, reddas que seni solacia uitae.</TextUnit>
    <TextUnit id="1956" loc="3.359">Nam cursus lunae natum mihi daemonis arte</TextUnit>
    <TextUnit id="1957" loc="3.360">Torquet et in liquidas deiectum proicit undas,</TextUnit>
    <TextUnit id="1958" loc="3.361">Aut miserum medio proiectum uoluit in igni.</TextUnit>
    <TextUnit id="1959" loc="3.362">Nam tua discipuli sectantes iussa frequenter</TextUnit>
    <TextUnit id="1960" loc="3.363">Conisi nulla in solidum mihi dona dederunt.</TextUnit>
    <TextUnit id="1961" loc="3.364">Tum Christus magno conmotus corda dolore:</TextUnit>
    <TextUnit id="1962" loc="3.365">O gens nullius fidei, gens effera semper,</TextUnit>
    <TextUnit id="1963" loc="3.366">En etiam patiar uobis cum me fore terris?</TextUnit>
    <TextUnit id="1964" loc="3.367">Sic ait et puerum mandat perferre parenti</TextUnit>
    <TextUnit id="1965" loc="3.368">Ante suos uultus. Tum uocis pondere multo</TextUnit>
    <TextUnit id="1966" loc="3.369">Incubuit mentis que simul conuulsa uenena</TextUnit>
    <TextUnit id="1967" loc="3.370">Daemonis horrendi purgato corde fugauit.</TextUnit>
    <TextUnit id="1968" loc="3.371">Discipuli rogitant, cur non successerit illis</TextUnit>
    <TextUnit id="1969" loc="3.372">Eiusdem pueri totiens temptata medella.</TextUnit>
    <TextUnit id="1970" loc="3.373">Respondit Dominus:Labat quia pectore uestro</TextUnit>
    <TextUnit id="1971" loc="3.374">Instabilis fidei nutans per lubrica gressus.</TextUnit>
    <TextUnit id="1972" loc="3.375">Nam si certa foret credendi portio uobis,</TextUnit>
    <TextUnit id="1973" loc="3.376">Instar quae minimi possit praestare sinapis,</TextUnit>
    <TextUnit id="1974" loc="3.377">Istius hinc montis possetis uellere uerbo</TextUnit>
    <TextUnit id="1975" loc="3.378">In que alias sedes cunctam transuoluere molem.</TextUnit>
    <TextUnit id="1976" loc="3.379">Nam genus hoc morbi precibus sine fine fides que</TextUnit>
    <TextUnit id="1977" loc="3.380">Multa que robusti ieiunia pectoris arcent.</TextUnit>
    <TextUnit id="1978" loc="3.381">Inde Cafarnaum gradiens peruenit ad oras.</TextUnit>
    <TextUnit id="1979" loc="3.382">Conuenere Petrum, quibus instat cura tributi,</TextUnit>
    <TextUnit id="1980" loc="3.383">Soluere poscentes solitum pro nomine Christi.</TextUnit>
    <TextUnit id="1981" loc="3.384">Ille sed ad Petrum conuersus talia fatur:</TextUnit>
    <TextUnit id="1982" loc="3.385">Dic, inquit, reges quorum dependere natos</TextUnit>
    <TextUnit id="1983" loc="3.386">Externos proprios ne sibi iussere tributa?</TextUnit>
    <TextUnit id="1984" loc="3.387">Respondit Petrus:Alienos soluere certum est.</TextUnit>
    <TextUnit id="1985" loc="3.388">Cernis, ait Christus, natum non soluere regis;</TextUnit>
    <TextUnit id="1986" loc="3.389">Sed ne quem laedam, praeceptum suscipe nostrum:</TextUnit>
    <TextUnit id="1987" loc="3.390">En maris undisoni rupes quae prodit in altum</TextUnit>
    <TextUnit id="1988" loc="3.391">Scandatur tibi summa, Simon, hamus que profundo</TextUnit>
    <TextUnit id="1989" loc="3.392">Stamine saetarum conexus praecipitetur.</TextUnit>
    <TextUnit id="1990" loc="3.393">Haeserit et curuo qui primus acumine piscis,</TextUnit>
    <TextUnit id="1991" loc="3.394">Huius pandantur scissi penetralia uentris;</TextUnit>
    <TextUnit id="1992" loc="3.395">Illic inuentum duplex dissolue tributum.</TextUnit>
    <TextUnit id="1993" loc="3.396">Discipuli post inde rogant, quis maximus alto</TextUnit>
    <TextUnit id="1994" loc="3.397">In caeli regno meritis pro qualibus esset.</TextUnit>
    <TextUnit id="1995" loc="3.398">Tum Christus medio puerum consistere coetu</TextUnit>
    <TextUnit id="1996" loc="3.399">Praecipit et placido doctor sermone profatur:</TextUnit>
    <TextUnit id="1997" loc="3.400">Quisque cupit celsam caeli conscendere sedem,</TextUnit>
    <TextUnit id="1998" loc="3.401">Istius en pueri similem se moribus aptet.</TextUnit>
    <TextUnit id="1999" loc="3.402">Erroris laqueos saeclis increscere certum est,</TextUnit>
    <TextUnit id="2000" loc="3.403">Sed tamen infelix, per quem generabitur error.</TextUnit>
    <TextUnit id="2001" loc="3.404">Qui uero e paruis istis deceperit ullum,</TextUnit>
    <TextUnit id="2002" loc="3.405">Si sapiat, nectat saxo sua colla molari</TextUnit>
    <TextUnit id="2003" loc="3.406">Praecipitem que maris sese iaculetur in undas.</TextUnit>
    <TextUnit id="2004" loc="3.407">Nec quisquam fastu paruos contempserit istos.</TextUnit>
    <TextUnit id="2005" loc="3.408">Horum custodes caelesti in sede tuentur</TextUnit>
    <TextUnit id="2006" loc="3.409">Altithroni uultum genitoris sidera supra.</TextUnit>
    <TextUnit id="2007" loc="3.410">Sed si quis pastor, cui pascua credita tondent</TextUnit>
    <TextUnit id="2008" loc="3.411">Centum balantes, unam cum forte seorsum</TextUnit>
    <TextUnit id="2009" loc="3.412">Nescius error habet, quaesitor deserit omnes</TextUnit>
    <TextUnit id="2010" loc="3.413">Unius et totis lustrat uestigia siluis,</TextUnit>
    <TextUnit id="2011" loc="3.414">Illam si magno possit reperire labore;</TextUnit>
    <TextUnit id="2012" loc="3.415">Laetitia inuentae maior tum nascitur agnae,</TextUnit>
    <TextUnit id="2013" loc="3.416">Quam pro cunctarum numero, quod nulla resedit.</TextUnit>
    <TextUnit id="2014" loc="3.417">Ex istis paruis genitor sic perdere quemquam</TextUnit>
    <TextUnit id="2015" loc="3.418">Non patitur gaudet que suis increscere regnis.</TextUnit>
    <TextUnit id="2016" loc="3.419">Si fratrem proprium delicto conmaculatum</TextUnit>
    <TextUnit id="2017" loc="3.420">Cernis, secretum mox dictis corripe solus.</TextUnit>
    <TextUnit id="2018" loc="3.421">Si tua uerborum patiens moderamina laudat,</TextUnit>
    <TextUnit id="2019" loc="3.422">Labentis mentem frater lucrabere fratris.</TextUnit>
    <TextUnit id="2020" loc="3.423">Sin tua solius contemnit uerba relinquens,</TextUnit>
    <TextUnit id="2021" loc="3.424">Tunc alios pariter monitor pia iussa frequentet.</TextUnit>
    <TextUnit id="2022" loc="3.425">Sed si discutiet doctorum frena duorum,</TextUnit>
    <TextUnit id="2023" loc="3.426">Tunc ad concilium referantur crimina plenum,</TextUnit>
    <TextUnit id="2024" loc="3.427">Ut populi saltem sanetur pondere uictus.</TextUnit>
    <TextUnit id="2025" loc="3.428">Sin et multorum contempserit efferus ora,</TextUnit>
    <TextUnit id="2026" loc="3.429">Sit tibi diuersae multatus nomine gentis.</TextUnit>
    <TextUnit id="2027" loc="3.430">Namque in concilium semper praesentia nostra</TextUnit>
    <TextUnit id="2028" loc="3.431">Adueniet medium que duum me stare necesse est,</TextUnit>
    <TextUnit id="2029" loc="3.432">Siue trium fuerit coetus sub nomine nostro.</TextUnit>
    <TextUnit id="2030" loc="3.433">Tum Petrus quaerit, quot fratri errata remittat,</TextUnit>
    <TextUnit id="2031" loc="3.434">Vel septem lapsus hominum si forte liceret.</TextUnit>
    <TextUnit id="2032" loc="3.435">Christus prosequitur:Non septem crimina tantum,</TextUnit>
    <TextUnit id="2033" loc="3.436">Sed decuplata super donentur uulnera fratri.</TextUnit>
    <TextUnit id="2034" loc="3.437">Nam caeli regnum domini praediuitis aulae</TextUnit>
    <TextUnit id="2035" loc="3.438">Consimile est, nummi rationem qui sibi poni</TextUnit>
    <TextUnit id="2036" loc="3.439">Iusserit et seruum debentem multa talenta</TextUnit>
    <TextUnit id="2037" loc="3.440">Praecipit abreptum cum coniuge progenie que</TextUnit>
    <TextUnit id="2038" loc="3.441">Atque opibus cunctis uenali nomine sisti.</TextUnit>
    <TextUnit id="2039" loc="3.442">Tum seruus dominum prostrato corpore adorat</TextUnit>
    <TextUnit id="2040" loc="3.443">Et spondet, spatii sibi si foret ulla facultas,</TextUnit>
    <TextUnit id="2041" loc="3.444">Omnem que nummorum domino dissoluere summam.</TextUnit>
    <TextUnit id="2042" loc="3.445">Conmouit dominum famuli miseratio flentis</TextUnit>
    <TextUnit id="2043" loc="3.446">Cuncta que trans meritum concessit debita seruo.</TextUnit>
    <TextUnit id="2044" loc="3.447">Ille sed egrediens conseruum limine in ipso</TextUnit>
    <TextUnit id="2045" loc="3.448">Nactus constringit; tum debita fortior urget</TextUnit>
    <TextUnit id="2046" loc="3.449">Persolui precibus que locum truculentus abegit,</TextUnit>
    <TextUnit id="2047" loc="3.450">Carceris et mersum tenebris poenis que premebat.</TextUnit>
    <TextUnit id="2048" loc="3.451">Quae postquam dominus famulorum noscere uerbis</TextUnit>
    <TextUnit id="2049" loc="3.452">Incipit, adducto ingessit iustissima seruo</TextUnit>
    <TextUnit id="2050" loc="3.453">Dicta dolens iram que mouet iussis que seueris</TextUnit>
    <TextUnit id="2051" loc="3.454">In tormenta ferum detrusit cuncta reuoluens</TextUnit>
    <TextUnit id="2052" loc="3.455">Debita, dum dignis lueret per uincula poenis.</TextUnit>
    <TextUnit id="2053" loc="3.456">Sic uobis faciet genitor, qui culmina caeli</TextUnit>
    <TextUnit id="2054" loc="3.457">Possidet, inmites saeuo si pectore fratrum</TextUnit>
    <TextUnit id="2055" loc="3.458">Peccata orantum dure punire uoletis.</TextUnit>
    <TextUnit id="2056" loc="3.459">Talia dicta dedit; Galilaeae que arua reliquit</TextUnit>
    <TextUnit id="2057" loc="3.460">Iudaeam que petit, qua pinguia rura silenter</TextUnit>
    <TextUnit id="2058" loc="3.461">Agmine Iordanes uiridis perrumpit amoeno.</TextUnit>
    <TextUnit id="2059" loc="3.462">Nec minus in stratis aegros donare salute,</TextUnit>
    <TextUnit id="2060" loc="3.463">Sublimis que patris concedere munera praestat.</TextUnit>
    <TextUnit id="2061" loc="3.464">Ecce Pharisaei temptantes quaerere pergunt,</TextUnit>
    <TextUnit id="2062" loc="3.465">Coniugis an liceat reiectum scindere uinclum,</TextUnit>
    <TextUnit id="2063" loc="3.466">Quicquid erit, laesi tangit quod corda mariti.</TextUnit>
    <TextUnit id="2064" loc="3.467">Haec ubi percepit, depromit talia Christus:</TextUnit>
    <TextUnit id="2065" loc="3.468">Principio Deus in terris par dispare sexu</TextUnit>
    <TextUnit id="2066" loc="3.469">Constituit iussit que uno de corpore necti</TextUnit>
    <TextUnit id="2067" loc="3.470">Amborum que animas iunctis inolescere membris.</TextUnit>
    <TextUnit id="2068" loc="3.471">Quod Deus ergo iubet proprio concrescere uerbo,</TextUnit>
    <TextUnit id="2069" loc="3.472">Inlicitum est hominum foedo secernere luxu.</TextUnit>
    <TextUnit id="2070" loc="3.473">Moyses praecepit, quod pectora dura uideret,</TextUnit>
    <TextUnit id="2071" loc="3.474">Scribere discidium, quo saxea corda reuinci</TextUnit>
    <TextUnit id="2072" loc="3.475">Per proprios apices possent sub iudice flamma.</TextUnit>
    <TextUnit id="2073" loc="3.476">Nam temere exsoluet casti qui iura cubilis</TextUnit>
    <TextUnit id="2074" loc="3.477">Altera que illius thalamis sociabitur uxor,</TextUnit>
    <TextUnit id="2075" loc="3.478">Crimen adulterii populo sub teste subibit.</TextUnit>
    <TextUnit id="2076" loc="3.479">Discipuli referunt:Urget lex ista uirorum</TextUnit>
    <TextUnit id="2077" loc="3.480">Seruitii que premit non aequo pondere partem,</TextUnit>
    <TextUnit id="2078" loc="3.481">Ut melius fuerit thalamis caruisse perosis.</TextUnit>
    <TextUnit id="2079" loc="3.482">Respondit Dominus:Non omnes pondere tanto</TextUnit>
    <TextUnit id="2080" loc="3.483">Subicient umeros, lectae sunt talia dona</TextUnit>
    <TextUnit id="2081" loc="3.484">Virtutis. Trino truncantur corpora more,</TextUnit>
    <TextUnit id="2082" loc="3.485">Quae nulla gaudent genitali lege tororum.</TextUnit>
    <TextUnit id="2083" loc="3.486">Namque alios tales progigni in luminis oras</TextUnit>
    <TextUnit id="2084" loc="3.487">Conperimus; plerosque hominum uis ferrea sexu</TextUnit>
    <TextUnit id="2085" loc="3.488">Exuit; atque alios ipsos sibi demere constat</TextUnit>
    <TextUnit id="2086" loc="3.489">Pro caeli regnis pronum de pectore amorem.</TextUnit>
    <TextUnit id="2087" loc="3.490">Quisque capax fuerit, celsa uirtute capessat,</TextUnit>
    <TextUnit id="2088" loc="3.491">Quod paucis lectis que Deus uult pandere munus.</TextUnit>
    <TextUnit id="2089" loc="3.492">Haec ait et pueros, quod gaudens cura parentum</TextUnit>
    <TextUnit id="2090" loc="3.493">Cum precibus laetis certatim hinc inde ferebat,</TextUnit>
    <TextUnit id="2091" loc="3.494">Suscipit et plebem sectantum, quod prohiberet,</TextUnit>
    <TextUnit id="2092" loc="3.495">Increpat ac tales adfirmat regna mereri</TextUnit>
    <TextUnit id="2093" loc="3.496">Aulae caelestis. Sanctas his ordine palmas</TextUnit>
    <TextUnit id="2094" loc="3.497">Inponit reddit que ulnis portare parentum.</TextUnit>
    <TextUnit id="2095" loc="3.498">Ecce sed e populo iuuenis, cui rura domus que</TextUnit>
    <TextUnit id="2096" loc="3.499">Et gaza exstabat, rerum possessio fulgens,</TextUnit>
    <TextUnit id="2097" loc="3.500">Accedit Christum que palam submissus adorat:</TextUnit>
    <TextUnit id="2098" loc="3.501">O bone praeceptor, dic nunc, quae facta sequamur,</TextUnit>
    <TextUnit id="2099" loc="3.502">Ut mihi perpetuam liceat conprendere uitam?</TextUnit>
    <TextUnit id="2100" loc="3.503">His auctor uitae tum talia reddit Iesus:</TextUnit>
    <TextUnit id="2101" loc="3.504">Nunc demum quaeris, ueteri quae lege tenentur?</TextUnit>
    <TextUnit id="2102" loc="3.505">Non hominis perimes uitam, non furta tororum</TextUnit>
    <TextUnit id="2103" loc="3.506">Inuades, quaestum ue alienis noxia rebus</TextUnit>
    <TextUnit id="2104" loc="3.507">Mens aut dextra leget, non testis falsa loqueris.</TextUnit>
    <TextUnit id="2105" loc="3.508">Sit genitor genetrix que tuo sublimis honore,</TextUnit>
    <TextUnit id="2106" loc="3.509">Proximus et frater pro te tibi cedat amore.</TextUnit>
    <TextUnit id="2107" loc="3.510">Ille dehinc:Istaec semper mihi perpete cura</TextUnit>
    <TextUnit id="2108" loc="3.511">Obseruata reor, sed ne quid forte relictum</TextUnit>
    <TextUnit id="2109" loc="3.512">Desit, praesenti liceat me uoce moneri.</TextUnit>
    <TextUnit id="2110" loc="3.513">Tum Christus fatur:Nunc si perfecta requiris</TextUnit>
    <TextUnit id="2111" loc="3.514">Prendere praecelsis meritis fastigia uitae,</TextUnit>
    <TextUnit id="2112" loc="3.515">Omnia, quae proprio retines solus dominatu,</TextUnit>
    <TextUnit id="2113" loc="3.516">Distrahe et ad miseros confer securus egentes.</TextUnit>
    <TextUnit id="2114" loc="3.517">Tum thesaurus erit caeli tibi conditus arce</TextUnit>
    <TextUnit id="2115" loc="3.518">Virtutis que tenax uestigia nostra sequeris.</TextUnit>
    <TextUnit id="2116" loc="3.519">Haec adolescentis ueniunt ubi dicta per aures,</TextUnit>
    <TextUnit id="2117" loc="3.520">Deiecit uultum tristis que in tecta refugit.</TextUnit>
    <TextUnit id="2118" loc="3.521">Tum sic discipulis uitae spes unica fatur:</TextUnit>
    <TextUnit id="2119" loc="3.522">Difficile est terris adfixos diuite gaza</TextUnit>
    <TextUnit id="2120" loc="3.523">Auelli caeli que leues in regna uenire.</TextUnit>
    <TextUnit id="2121" loc="3.524">Nam citius tenuis per acus transire foramen</TextUnit>
    <TextUnit id="2122" loc="3.525">Deformis poterunt inmania membra cameli,</TextUnit>
    <TextUnit id="2123" loc="3.526">Quam queat ut diues caelestia regna uidere.</TextUnit>
    <TextUnit id="2124" loc="3.527">Talibus attoniti comites stupidi que silebant,</TextUnit>
    <TextUnit id="2125" loc="3.528">Voluentes quae tanta foret sub pectore uirtus</TextUnit>
    <TextUnit id="2126" loc="3.529">Humano, talem possit quae prendere uitam.</TextUnit>
    <TextUnit id="2127" loc="3.530">Respicit aeternae iustorum gloria uitae</TextUnit>
    <TextUnit id="2128" loc="3.531">Atque ait: Haec homini forsan uideantur acerba,</TextUnit>
    <TextUnit id="2129" loc="3.532">Sed Deus electis facilem praepandit in aethra</TextUnit>
    <TextUnit id="2130" loc="3.533">Possibilem que uiam, uirtus quam celsa capessat.</TextUnit>
    <TextUnit id="2131" loc="3.534">Tum Petrus fidei munitus moenibus infit:</TextUnit>
    <TextUnit id="2132" loc="3.535">Omnia nostrorum proiecta reliquimus olim,</TextUnit>
    <TextUnit id="2133" loc="3.536">Et tua iussa sequi nobis spes unica restat.</TextUnit>
    <TextUnit id="2134" loc="3.537">Quid nostris animis superest? Dic, Christe, precamur.</TextUnit>
    <TextUnit id="2135" loc="3.538">Talibus ad Petrum uerbis respondit Iesus:</TextUnit>
    <TextUnit id="2136" loc="3.539">Vos quicumque meum mentis penetralibus altis</TextUnit>
    <TextUnit id="2137" loc="3.540">Credentes seruatis iter, cum sederit alte</TextUnit>
    <TextUnit id="2138" loc="3.541">Progenies hominis, celso quem cinget honore</TextUnit>
    <TextUnit id="2139" loc="3.542">Maiestas, bis sex illic pulcherrima uirtus</TextUnit>
    <TextUnit id="2140" loc="3.543">Constituet uobis sublimi in uertice sedes,</TextUnit>
    <TextUnit id="2141" loc="3.544">Iudicium que hominum pariter tractare licebit.</TextUnit>
    <TextUnit id="2142" loc="3.545">Hic quicumque sui linquet generis que domus que</TextUnit>
    <TextUnit id="2143" loc="3.546">Gazas adfectus que omnes pro nomine nostro,</TextUnit>
    <TextUnit id="2144" loc="3.547">Centiplicata dehinc capiet uitam que perennem.</TextUnit>
    <TextUnit id="2145" loc="3.548">Primorum meritum postremi transgredientur,</TextUnit>
    <TextUnit id="2146" loc="3.549">Ultima praeteriti capient uix praemia primi.</TextUnit>
    <TextUnit id="2147" loc="3.550">Sedulus ut ruris dominus, cui dulcia fundum</TextUnit>
    <TextUnit id="2148" loc="3.551">Pinguibus in campis late uineta coronant;</TextUnit>
    <TextUnit id="2149" loc="3.552">Hic ubi progressus primo cum lumine solis,</TextUnit>
    <TextUnit id="2150" loc="3.553">Conduxit iuuenum fortissima robora pactus</TextUnit>
    <TextUnit id="2151" loc="3.554">Unius in lucis certa mercede laborem,</TextUnit>
    <TextUnit id="2152" loc="3.555">Et sua tum iussit cultu uineta polire.</TextUnit>
    <TextUnit id="2153" loc="3.556">Ipse sed egrediens, ubi tertia uenerat hora,</TextUnit>
    <TextUnit id="2154" loc="3.557">Inuenit ecce alios operi que adcrescere iussit,</TextUnit>
    <TextUnit id="2155" loc="3.558">Pro meritis operis promittens praemia digna;</TextUnit>
    <TextUnit id="2156" loc="3.559">Illi non aliter laeti praecepta sequuntur.</TextUnit>
    <TextUnit id="2157" loc="3.560">Ast ubi sexta dehinc lucis transfluxerat hora,</TextUnit>
    <TextUnit id="2158" loc="3.561">Haut secus hinc alios iuuenes conducere pergit.</TextUnit>
    <TextUnit id="2159" loc="3.562">Hora que nona dehinc ubi solis cursibus acta est,</TextUnit>
    <TextUnit id="2160" loc="3.563">Tunc alios pariter conductos iussit adire.</TextUnit>
    <TextUnit id="2161" loc="3.564">Ultima labentis restabat portio lucis:</TextUnit>
    <TextUnit id="2162" loc="3.565">Egressus cernit iuuenes causas que requirit,</TextUnit>
    <TextUnit id="2163" loc="3.566">Cur pigris manibus torperent otia lenta.</TextUnit>
    <TextUnit id="2164" loc="3.567">Aiunt, conductoris quod praecepta fuissent</TextUnit>
    <TextUnit id="2165" loc="3.568">Nulla sibi. Dominus mox hos insistere ruri</TextUnit>
    <TextUnit id="2166" loc="3.569">Tunc etiam iussit. Sed uespere protinus orto</TextUnit>
    <TextUnit id="2167" loc="3.570">Praecipit, ut cuncti caperent mercedis honorem</TextUnit>
    <TextUnit id="2168" loc="3.571">Aequali que omnes portarent praemia nummo.</TextUnit>
    <TextUnit id="2169" loc="3.572">Tunc manus illa uirum, prima quae luce laborem</TextUnit>
    <TextUnit id="2170" loc="3.573">Sustulerat factis que diem tolerauerat aequum,</TextUnit>
    <TextUnit id="2171" loc="3.574">Indignans se cum tali cum murmure fatur:</TextUnit>
    <TextUnit id="2172" loc="3.575">Iniustum est, istis similem nos quaerere nummum,</TextUnit>
    <TextUnit id="2173" loc="3.576">Ultima quos operis sero coniunxerat hora.</TextUnit>
    <TextUnit id="2174" loc="3.577">Tum dominus ruris sedato pectore fatur:</TextUnit>
    <TextUnit id="2175" loc="3.578">Inlibata tibi mercedis portio saluae</TextUnit>
    <TextUnit id="2176" loc="3.579">Redditur et pacti seruantur iura fidelis.</TextUnit>
    <TextUnit id="2177" loc="3.580">Istis de nostro liceat concedere tantum,</TextUnit>
    <TextUnit id="2178" loc="3.581">Extima quos operis glomerauit portio ruri.</TextUnit>
    <TextUnit id="2179" loc="3.582">Nam multos homines dignatio sancta uocauit,</TextUnit>
    <TextUnit id="2180" loc="3.583">E quis perminimam dignum est secernere partem.</TextUnit>
    <TextUnit id="2181" loc="3.584">Haec ait et Solymos repetit comites que seorsum</TextUnit>
    <TextUnit id="2182" loc="3.585">Adloquitur solis que iteris regionibus infit:</TextUnit>
    <TextUnit id="2183" loc="3.586">Ingredimur gnari truculenta que moenia adimus.</TextUnit>
    <TextUnit id="2184" loc="3.587">Filius hic hominis prodetur ad ultima mortis,</TextUnit>
    <TextUnit id="2185" loc="3.588">Scribarum procerum que ferens ludibria membris,</TextUnit>
    <TextUnit id="2186" loc="3.589">Adfixus que cruci post tertia lumina surget.</TextUnit>
    <TextUnit id="2187" loc="3.590">Hic tum Zebedei coniux submissa rogabat,</TextUnit>
    <TextUnit id="2188" loc="3.591">Ut Christo medio caeli sublimis in arce</TextUnit>
    <TextUnit id="2189" loc="3.592">Felices nati dextra laeua que sederent.</TextUnit>
    <TextUnit id="2190" loc="3.593">Tum quaerit Christus, calicem si sumere possent,</TextUnit>
    <TextUnit id="2191" loc="3.594">Quem sibi praeceptis instaret sumere patris.</TextUnit>
    <TextUnit id="2192" loc="3.595">Respondent se posse simul. Tum talia Christus:</TextUnit>
    <TextUnit id="2193" loc="3.596">Vos nostrum calicem fas est potare, sed altis</TextUnit>
    <TextUnit id="2194" loc="3.597">Sedibus aequali me cum considere honore</TextUnit>
    <TextUnit id="2195" loc="3.598">Non hoc nostra dabit cuiquam pro munere uirtus.</TextUnit>
    <TextUnit id="2196" loc="3.599">Haec certis genitor sublimia dona reseruat.</TextUnit>
    <TextUnit id="2197" loc="3.600">Exin discipulos dictis pro talibus omnes</TextUnit>
    <TextUnit id="2198" loc="3.601">Conmotos tali sermonis mulcet honore:</TextUnit>
    <TextUnit id="2199" loc="3.602">Gentibus infidis celsa dicione potestas</TextUnit>
    <TextUnit id="2200" loc="3.603">Inponit quoscumque super dominantur eorum</TextUnit>
    <TextUnit id="2201" loc="3.604">Exercent que trucem subiectis urbibus iram.</TextUnit>
    <TextUnit id="2202" loc="3.605">Vos inter longe tranquillior aequora uitae</TextUnit>
    <TextUnit id="2203" loc="3.606">Concordi sternit mitis moderatio pace</TextUnit>
    <TextUnit id="2204" loc="3.607">Magnus et obsequiis crescit super alta minister.</TextUnit>
    <TextUnit id="2205" loc="3.608">Nec primus quisquam, nisi cunctis seruiat, unus</TextUnit>
    <TextUnit id="2206" loc="3.609">Esse potest. Hominis natus sic uestra minister</TextUnit>
    <TextUnit id="2207" loc="3.610">Obsequio solus proprio pia munera gestat,</TextUnit>
    <TextUnit id="2208" loc="3.611">Et multos redimens pretioso sanguine seruat.</TextUnit>
    <TextUnit id="2209" loc="3.612">At uos ex minimis opibus transcendere uultis</TextUnit>
    <TextUnit id="2210" loc="3.613">Et sic e summis lapsi conprenditis imos.</TextUnit>
    <TextUnit id="2211" loc="3.614">Si uos quisque uocat cenae conuiuia ponens,</TextUnit>
    <TextUnit id="2212" loc="3.615">Cornibus in summis deuitet ponere membra</TextUnit>
    <TextUnit id="2213" loc="3.616">Quisque sapit. Veniet forsan si nobilis alter,</TextUnit>
    <TextUnit id="2214" loc="3.617">Turpiter eximio cogetur cedere cornu,</TextUnit>
    <TextUnit id="2215" loc="3.618">Quem tumor inflati cordis per summa locarat.</TextUnit>
    <TextUnit id="2216" loc="3.619">Sin contentus erit mediocria prendere cenae,</TextUnit>
    <TextUnit id="2217" loc="3.620">Inferior que dehinc si mox conuiua subibit,</TextUnit>
    <TextUnit id="2218" loc="3.621">Ad potiora pudens transibit strata tororum.</TextUnit>
    <TextUnit id="2219" loc="3.622">Proxima tum Solymis conscendit culmina montis,</TextUnit>
    <TextUnit id="2220" loc="3.623">Ordinibus lucent quae glaucicomantis oliuae,</TextUnit>
    <TextUnit id="2221" loc="3.624">Hinc lectis iussit sectantum discipulorum,</TextUnit>
    <TextUnit id="2222" loc="3.625">Obuia castelli monstrans habitacula, Christus</TextUnit>
    <TextUnit id="2223" loc="3.626">Inde asinam pariter fetu comitante repertam</TextUnit>
    <TextUnit id="2224" loc="3.627">Ducere; uel si quis causam disquirere uellet,</TextUnit>
    <TextUnit id="2225" loc="3.628">Cur sua tam subito quoquam iumenta trahantur,</TextUnit>
    <TextUnit id="2226" loc="3.629">Dicere tunc, operam dominum sibi sumere uelle.</TextUnit>
    <TextUnit id="2227" loc="3.630">Discipuli celeri conplent praecepta paratu.</TextUnit>
    <TextUnit id="2228" loc="3.631">Adducunt molli que super uelamine uestis</TextUnit>
    <TextUnit id="2229" loc="3.632">Insternunt pullum placidum praebent que sedendum.</TextUnit>
    <TextUnit id="2230" loc="3.633">Hinc ueteris quondam fluxit uox nuntia uatis:</TextUnit>
    <TextUnit id="2231" loc="3.634">Ecce uenit placidus tibi rex, quem terga sedentem</TextUnit>
    <TextUnit id="2232" loc="3.635">Praemitis gestant asinae pulli que sequentis.</TextUnit>
    <TextUnit id="2233" loc="3.636">Tunc populi stratas praetexunt uestibus omnes,</TextUnit>
    <TextUnit id="2234" loc="3.637">Quaque iter est Christo, subnexa fronde coronant.</TextUnit>
    <TextUnit id="2235" loc="3.638">Proxima tunc alii spoliant palmeta uirore</TextUnit>
    <TextUnit id="2236" loc="3.639">Conclamant que omnes:Dauidis origine creto</TextUnit>
    <TextUnit id="2237" loc="3.640">Osanna excelsis sit gloria laeta tropaeis!</TextUnit>
    <TextUnit id="2238" loc="3.641">Sic adeo ingreditur Solymorum moenia Christus.</TextUnit>
    <TextUnit id="2239" loc="3.642">Ingresso occurrit primo sub limine templi</TextUnit>
    <TextUnit id="2240" loc="3.643">Cruribus atque oculis certatim debile uulgus.</TextUnit>
    <TextUnit id="2241" loc="3.644">Quos ubi tam subito gressu uisu que uigentes</TextUnit>
    <TextUnit id="2242" loc="3.645">Cuncta sacerdotum cognouit factio mirans</TextUnit>
    <TextUnit id="2243" loc="3.646">Et pueros templi conplentes tecta clamore:</TextUnit>
    <TextUnit id="2244" loc="3.647">Osanna egregia Dauidis stirpe creato,</TextUnit>
    <TextUnit id="2245" loc="3.648">Ipsum percontant cuncti, quae causa clamoris</TextUnit>
    <TextUnit id="2246" loc="3.649">Inpubem tantum tollat per gaudia plebem.</TextUnit>
    <TextUnit id="2247" loc="3.650">Christus ad haec:Legis sanctae uos scripta tenere</TextUnit>
    <TextUnit id="2248" loc="3.651">Creditur, infantum quae dicit ab ore uenire</TextUnit>
    <TextUnit id="2249" loc="3.652">Lactantum et linguis iusti consurgere laudem.</TextUnit>
    <TextUnit id="2250" loc="3.653">Haec ait ingratam linquens cum ciuibus urbem</TextUnit>
    <TextUnit id="2251" loc="3.654">Bethaniam que petit, rediens que in margine cernit</TextUnit>
    <TextUnit id="2252" loc="3.655">Stratae tendentem diffusa umbracula ficum.</TextUnit>
    <TextUnit id="2253" loc="3.656">Illic forte cibi pertemptans corda uoluntas</TextUnit>
    <TextUnit id="2254" loc="3.657">Arboris adtrectat ramos, sed nulla facultas</TextUnit>
    <TextUnit id="2255" loc="3.658">Pomorum sterili frondis concreuerat umbrae.</TextUnit>
    <TextUnit id="2256" loc="3.659">Olli Christus ait:Non sit tibi fructibus umquam</TextUnit>
    <TextUnit id="2257" loc="3.660">Copia promendis. Tum protinus aruit arbor.</TextUnit>
    <TextUnit id="2258" loc="3.661">Discipuli celerem mirantur in arbore mortem.</TextUnit>
    <TextUnit id="2259" loc="3.662">Sed Christus stupidis adsistens talia fatur:</TextUnit>
    <TextUnit id="2260" loc="3.663">Nunc ligni istius nostro stupuistis honore,</TextUnit>
    <TextUnit id="2261" loc="3.664">Desisse ad uires terrenos ducere sucos.</TextUnit>
    <TextUnit id="2262" loc="3.665">Sed ueris uerbis iterum que iterum que monebo;</TextUnit>
    <TextUnit id="2263" loc="3.666">Namque fides si certa animi consistet in arce</TextUnit>
    <TextUnit id="2264" loc="3.667">Nec dubiis nutans uitiis tremebunda iacebit,</TextUnit>
    <TextUnit id="2265" loc="3.668">Arboris istius uobis substantia cedet.</TextUnit>
    <TextUnit id="2266" loc="3.669">Nec tantum istius, sed montis celsa reuelli,</TextUnit>
    <TextUnit id="2267" loc="3.670">Credentum uerbo poterunt undis que profundi</TextUnit>
    <TextUnit id="2268" loc="3.671">Cum siluis pariter saxis que feris que recondi.</TextUnit>
    <TextUnit id="2269" loc="3.672">Et quaecumque fides robusto pectore poscet,</TextUnit>
    <TextUnit id="2270" loc="3.673">Credentum semper digna uirtute tenebit.</TextUnit>
    <TextUnit id="2271" loc="3.674">Haec ubi dicta dedit, templi se moenibus infert.</TextUnit>
    <TextUnit id="2272" loc="3.675">Confestim proceres populi miracula rerum</TextUnit>
    <TextUnit id="2273" loc="3.676">Collecti inquirunt, uirtus quae tanta dedisset.</TextUnit>
    <TextUnit id="2274" loc="3.677">Ollis Christus ait:Quaerentibus omnia uobis</TextUnit>
    <TextUnit id="2275" loc="3.678">Dicere iam facile est, si nobis uestra uicissim</TextUnit>
    <TextUnit id="2276" loc="3.679">Percontata prius paucis sententia soluat.</TextUnit>
    <TextUnit id="2277" loc="3.680">Nuper Iohannes, puro qui gurgite lauit</TextUnit>
    <TextUnit id="2278" loc="3.681">Sordentis populi maculas, diuina potestas</TextUnit>
    <TextUnit id="2279" loc="3.682">An hominis potius uobis fallacia uisa est?</TextUnit>
    <TextUnit id="2280" loc="3.683">Haec ait ancipiti uerborum pondere claudens</TextUnit>
    <TextUnit id="2281" loc="3.684">Captantum procerum mentem; nam magna profetam</TextUnit>
    <TextUnit id="2282" loc="3.685">Plebis Iohannem ueneratio suscipiebat,</TextUnit>
    <TextUnit id="2283" loc="3.686">Nec poterant eius fallacem dicere uitam.</TextUnit>
    <TextUnit id="2284" loc="3.687">Rursum sublimem dixissent esse profetam,</TextUnit>
    <TextUnit id="2285" loc="3.688">Occidisse illum traheret confessio culpam.</TextUnit>
    <TextUnit id="2286" loc="3.689">Se nescire tamen respondit factio fallax.</TextUnit>
    <TextUnit id="2287" loc="3.690">Tum Christus:Non est iniustum claudere uocem,</TextUnit>
    <TextUnit id="2288" loc="3.691">Cum mihi claudantur procerum responsa superba.</TextUnit>
    <TextUnit id="2289" loc="3.692">Nam geminae prolis genitor maioris in aures</TextUnit>
    <TextUnit id="2290" loc="3.693">Talia dicta dedit: Vitis mihi portio maior</TextUnit>
    <TextUnit id="2291" loc="3.694">Semiputata iacet. Sed perge et robore forti</TextUnit>
    <TextUnit id="2292" loc="3.695">Nunc scrobibus nunc falce premens uineta retunde.</TextUnit>
    <TextUnit id="2293" loc="3.696">Tum iuuenis sese tam sordida dicta laboris</TextUnit>
    <TextUnit id="2294" loc="3.697">Nolle pati memorat. Post omnia iussa parentis</TextUnit>
    <TextUnit id="2295" loc="3.698">Exsequitur damnans que sibi responsa coercet.</TextUnit>
    <TextUnit id="2296" loc="3.699">Post alium natum simili sermone iubebat</TextUnit>
    <TextUnit id="2297" loc="3.700">Ad uineta sui dependere iussa laboris.</TextUnit>
    <TextUnit id="2298" loc="3.701">Adnuit his iuuenis nec dictis facta repensat.</TextUnit>
    <TextUnit id="2299" loc="3.702">Dicite, quis potius genitoris iussa sequatur?</TextUnit>
    <TextUnit id="2300" loc="3.703">Olli conlaudant responsum posterioris.</TextUnit>
    <TextUnit id="2301" loc="3.704">Prosequitur Christus:Nunc uera aduertite dicta.</TextUnit>
    <TextUnit id="2302" loc="3.705">Iam magis hinc caeli sedem conprendere possunt</TextUnit>
    <TextUnit id="2303" loc="3.706">Corporis e uitiis quaerentes sordida lucra,</TextUnit>
    <TextUnit id="2304" loc="3.707">Quam uestrum quisquam. Vobis nam uenerat ante</TextUnit>
    <TextUnit id="2305" loc="3.708">Iustus Iohannes, sed non est credere uestrum.</TextUnit>
    <TextUnit id="2306" loc="3.709">Namque fidem potius meretricum pectora certam</TextUnit>
    <TextUnit id="2307" loc="3.710">Hauserunt sordes que animi posuere pudendas.</TextUnit>
    <TextUnit id="2308" loc="3.711">At uos tantorum scelerum nil paenitet umquam.</TextUnit>
    <TextUnit id="2309" loc="3.712">Sic quidam diues, cui iugera multa nitentis</TextUnit>
    <TextUnit id="2310" loc="3.713">Vineti saepes circum densata coercet,</TextUnit>
    <TextUnit id="2311" loc="3.714">In medio turrem prelum que et dolia fecit</TextUnit>
    <TextUnit id="2312" loc="3.715">Cultores que dedit fructus que locauit habendos,</TextUnit>
    <TextUnit id="2313" loc="3.716">Inpositam statuens mercedis soluere legem.</TextUnit>
    <TextUnit id="2314" loc="3.717">Tum longinqua petit, sed fructus tempore certo</TextUnit>
    <TextUnit id="2315" loc="3.718">Actores famulos mittit, quis portio salua</TextUnit>
    <TextUnit id="2316" loc="3.719">Cultorum certa ruris mercede daretur.</TextUnit>
    <TextUnit id="2317" loc="3.720">Ecce colonorum rabies hos uerbere saeuo,</TextUnit>
    <TextUnit id="2318" loc="3.721">Ast alios lapidum proterrent undique telis;</TextUnit>
    <TextUnit id="2319" loc="3.722">Denique letali prosternunt uulnere multos.</TextUnit>
    <TextUnit id="2320" loc="3.723">Tum dominus ruris plures incedere seruos</TextUnit>
    <TextUnit id="2321" loc="3.724">Praecipit et rursum mercedis pacta reposcit;</TextUnit>
    <TextUnit id="2322" loc="3.725">Maior at in plures audax iniuria surgit.</TextUnit>
    <TextUnit id="2323" loc="3.726">Ultima iam domino natum dimittere mens est,</TextUnit>
    <TextUnit id="2324" loc="3.727">Quod subolem partem que sui uis digna pudoris</TextUnit>
    <TextUnit id="2325" loc="3.728">Cultorum cordi uenerandam posceret esse.</TextUnit>
    <TextUnit id="2326" loc="3.729">Sed contra illorum iam mens maculata cruore</TextUnit>
    <TextUnit id="2327" loc="3.730">Progenie extincta domini sibi post dominatum</TextUnit>
    <TextUnit id="2328" loc="3.731">Cedere credentum, crudeli uulnere fixum</TextUnit>
    <TextUnit id="2329" loc="3.732">Obtruncant iaciunt que foras trans saepta cadauer.</TextUnit>
    <TextUnit id="2330" loc="3.733">Post haec iam dominus ueniet poenas que reposcet</TextUnit>
    <TextUnit id="2331" loc="3.734">Tantorum scelerum. Sed uobis tradita quondam</TextUnit>
    <TextUnit id="2332" loc="3.735">Fulgentis regni sedes translata feretur</TextUnit>
    <TextUnit id="2333" loc="3.736">Ad placidam gentem, possit quae reddere fructus.</TextUnit>
    <TextUnit id="2334" loc="3.737">Ut rex, qui nato thalamorum uincula nectens</TextUnit>
    <TextUnit id="2335" loc="3.738">Praecipit, ut proceres conuiuia laeta frequentent,</TextUnit>
    <TextUnit id="2336" loc="3.739">Accitos famulis uoti regalis honorem</TextUnit>
    <TextUnit id="2337" loc="3.740">Concelebrare simul; cuncti sed adire recusant</TextUnit>
    <TextUnit id="2338" loc="3.741">Regales thalamos, regalis pocula mensae.</TextUnit>
    <TextUnit id="2339" loc="3.742">Post alios mittit, sese largissima cuncta</TextUnit>
    <TextUnit id="2340" loc="3.743">Magnificas que dapes, conuiuia laeta parasse.</TextUnit>
    <TextUnit id="2341" loc="3.744">Illi neglectis opibus diuersa petebant.</TextUnit>
    <TextUnit id="2342" loc="3.745">Hic aedes proprias, hic ruris tecta propinqui,</TextUnit>
    <TextUnit id="2343" loc="3.746">Ast alius merces potius ac lucra reuisit.</TextUnit>
    <TextUnit id="2344" loc="3.747">Multi praeterea missos, qui ad laeta uocarent,</TextUnit>
    <TextUnit id="2345" loc="3.748">Insontes famulos rapiunt et corpora ferro</TextUnit>
    <TextUnit id="2346" loc="3.749">In mortem cruciant. Tum rex ubi conperit acta,</TextUnit>
    <TextUnit id="2347" loc="3.750">Milibus armatis ciues cum moenibus ipsis</TextUnit>
    <TextUnit id="2348" loc="3.751">Subruit, effusi famulorum sanguinis ultor.</TextUnit>
    <TextUnit id="2349" loc="3.752">Tunc seruis fatur: Nunc festa iugalia cenae,</TextUnit>
    <TextUnit id="2350" loc="3.753">Praelargis opibus quaecumque instruximus illi,</TextUnit>
    <TextUnit id="2351" loc="3.754">Contempsere meis proceres contingere mensis.</TextUnit>
    <TextUnit id="2352" loc="3.755">Ite igitur propere per publica saepta uiarum,</TextUnit>
    <TextUnit id="2353" loc="3.756">Et quoscumque illic casus glomerauerit, omnes</TextUnit>
    <TextUnit id="2354" loc="3.757">Huc laetis nati thalamis adhibete uocantes.</TextUnit>
    <TextUnit id="2355" loc="3.758">Progressi famuli per compita cuncta uiarum</TextUnit>
    <TextUnit id="2356" loc="3.759">Inuentos duxere simul. Iam denique cunctae</TextUnit>
    <TextUnit id="2357" loc="3.760">Conplentur mensae mixtae sine nomine plebis.</TextUnit>
    <TextUnit id="2358" loc="3.761">Hic iusti iniusti que simul cubuere uocati.</TextUnit>
    <TextUnit id="2359" loc="3.762">At rex ingressus conuiuia laeta reuisit.</TextUnit>
    <TextUnit id="2360" loc="3.763">Hic uidet indutum pollutae uestis amictu,</TextUnit>
    <TextUnit id="2361" loc="3.764">Laetitiis thalami fuerat cui dissona lingua.</TextUnit>
    <TextUnit id="2362" loc="3.765">Is que ubi regalis sermonis pondere causas</TextUnit>
    <TextUnit id="2363" loc="3.766">Reddere pro uestis maculis et labe iubetur,</TextUnit>
    <TextUnit id="2364" loc="3.767">Oppresso tacuit non puri pectoris ore.</TextUnit>
    <TextUnit id="2365" loc="3.768">Et tum conuersus famulis rex praecipit illum</TextUnit>
    <TextUnit id="2366" loc="3.769">Conexis manibus pedibus que et corpore toto</TextUnit>
    <TextUnit id="2367" loc="3.770">In tenebras raptum mox praecipitare profundas.</TextUnit>
    <TextUnit id="2368" loc="3.771">Illic stridor erit uasti sine fine doloris,</TextUnit>
    <TextUnit id="2369" loc="3.772">Et semper fletus. Multis nam saepe uocatis</TextUnit>
    <TextUnit id="2370" loc="3.773">Paucorum felix hominum selectio fiet.</TextUnit>
    <TextUnit id="2371" loc="4.1">Talia dicentem confestim factio frendens</TextUnit>
    <TextUnit id="2372" loc="4.2">Temptare adgreditur uerbis cum fraude malignis:</TextUnit>
    <TextUnit id="2373" loc="4.3">Certum est, ueridicum te nunc uenisse magistrum,</TextUnit>
    <TextUnit id="2374" loc="4.4">Nec quemquam metuens Domini uestigia seruas.</TextUnit>
    <TextUnit id="2375" loc="4.5">Dic ergo, an liceat nostrae dissoluere genti</TextUnit>
    <TextUnit id="2376" loc="4.6">Caesaris urgentis semper sub lege tributum?</TextUnit>
    <TextUnit id="2377" loc="4.7">Ille sed inspiciens saeui penetralia cordis:</TextUnit>
    <TextUnit id="2378" loc="4.8">Cur temptatis, ait, nunc me concludere uerbis,</TextUnit>
    <TextUnit id="2379" loc="4.9">Fallaces? mentis prodit fallacia fructum.</TextUnit>
    <TextUnit id="2380" loc="4.10">Inspicite in nummum sculpti que nomismatis aera,</TextUnit>
    <TextUnit id="2381" loc="4.11">Caesaris expressum facile est ubi cernere uultum.</TextUnit>
    <TextUnit id="2382" loc="4.12">Soluite nunc illi propria sub lege tributum,</TextUnit>
    <TextUnit id="2383" loc="4.13">Atque Deo proprium legis seruemus honorem.</TextUnit>
    <TextUnit id="2384" loc="4.14">Post Sadducaei hinc inde latratibus urgent:</TextUnit>
    <TextUnit id="2385" loc="4.15">Moysea, qui legum posuit praecepta, iubere,</TextUnit>
    <TextUnit id="2386" loc="4.16">Si quis conubium properata morte relinquet,</TextUnit>
    <TextUnit id="2387" loc="4.17">Pignoribus mediis nondum de germine cretis,</TextUnit>
    <TextUnit id="2388" loc="4.18">Huius germano rursus sociabile uinclum</TextUnit>
    <TextUnit id="2389" loc="4.19">Deberi, generis pereat ne portio lapsi.</TextUnit>
    <TextUnit id="2390" loc="4.20">Finibus in nostris septem germana fuerunt</TextUnit>
    <TextUnit id="2391" loc="4.21">Corpora; sed maior primus mox uincula nuptae</TextUnit>
    <TextUnit id="2392" loc="4.22">Sumpsit, praeceleri cecidit sub acumine mortis</TextUnit>
    <TextUnit id="2393" loc="4.23">Post alius frater thalamis sine fructibus isdem</TextUnit>
    <TextUnit id="2394" loc="4.24">Concidit et cuncti iacuere ex ordine fratres</TextUnit>
    <TextUnit id="2395" loc="4.25">Unius et cunctos fletus gemuere maritae;</TextUnit>
    <TextUnit id="2396" loc="4.26">Post ipsam rapuit gelidae inclementia mortis.</TextUnit>
    <TextUnit id="2397" loc="4.27">Si uenient igitur cuncti sub limina uitae,</TextUnit>
    <TextUnit id="2398" loc="4.28">Cuius conubiis mulier reddenda resurget?</TextUnit>
    <TextUnit id="2399" loc="4.29">Ollis Christus ait:Errori obnoxia prauo</TextUnit>
    <TextUnit id="2400" loc="4.30">Legibus et iussis Domini mens dura resistit.</TextUnit>
    <TextUnit id="2401" loc="4.31">Namque secunda dehinc laetae reparatio uitae</TextUnit>
    <TextUnit id="2402" loc="4.32">Non thalamos nouit, non terrae gaudia uana,</TextUnit>
    <TextUnit id="2403" loc="4.33">Sed similes leuibus genitoris iuxta ministris</TextUnit>
    <TextUnit id="2404" loc="4.34">Constituet regni uirtus sublimis in aula.</TextUnit>
    <TextUnit id="2405" loc="4.35">Nec Deus illorum dominum se ponere mauult,</TextUnit>
    <TextUnit id="2406" loc="4.36">Qui tetram proni meruerunt sumere mortem,</TextUnit>
    <TextUnit id="2407" loc="4.37">Sed potius uitae possunt qui prendere lucem.</TextUnit>
    <TextUnit id="2408" loc="4.38">Ecce alii rogitant, quae sint firmissima legis.</TextUnit>
    <TextUnit id="2409" loc="4.39">Ille indefessus nulli responsa negabat:</TextUnit>
    <TextUnit id="2410" loc="4.40">Sublimem caeli Dominum deuotio cordis</TextUnit>
    <TextUnit id="2411" loc="4.41">Diligat; est istaec uirtus firmissima legis.</TextUnit>
    <TextUnit id="2412" loc="4.42">Consimile est isti: Magno teneantur amore</TextUnit>
    <TextUnit id="2413" loc="4.43">Ad ius fraternum iustae penetralia mentis;</TextUnit>
    <TextUnit id="2414" loc="4.44">His etenim geminis dependent omnia iussis.</TextUnit>
    <TextUnit id="2415" loc="4.45">Sed uobis cuius suboles uentura uidetur</TextUnit>
    <TextUnit id="2416" loc="4.46">Christus, quem cuncti spondent in saecla profetae?</TextUnit>
    <TextUnit id="2417" loc="4.47">Respondent, illum Dauidis germine nasci.</TextUnit>
    <TextUnit id="2418" loc="4.48">Prosequitur Christus:Cur illum dicere Dauid</TextUnit>
    <TextUnit id="2419" loc="4.49">Diuino flatu scriptum est Dominum que Deum que,</TextUnit>
    <TextUnit id="2420" loc="4.50">Quod proprium patrem non aequum est dicere nato?</TextUnit>
    <TextUnit id="2421" loc="4.51">Talia saluator; cuncti obstipuere silentes.</TextUnit>
    <TextUnit id="2422" loc="4.52">Ille sed accita credentum plebe profatur:</TextUnit>
    <TextUnit id="2423" loc="4.53">Adspicite scribas sublimi sede superbos.</TextUnit>
    <TextUnit id="2424" loc="4.54">Hi quaecumque docent, iustum est conprendere cordis</TextUnit>
    <TextUnit id="2425" loc="4.55">Obsequio, maculas ipsorum temnite uitae.</TextUnit>
    <TextUnit id="2426" loc="4.56">Abrupta inponunt umeris nam pondera uestris,</TextUnit>
    <TextUnit id="2427" loc="4.57">Ipsi quae digito saltem contingere nolunt.</TextUnit>
    <TextUnit id="2428" loc="4.58">Adcubito primo cenae fastu que superbo</TextUnit>
    <TextUnit id="2429" loc="4.59">Atque salutantum uano tolluntur honore,</TextUnit>
    <TextUnit id="2430" loc="4.60">Et nomen sublime uolunt gestare magistri.</TextUnit>
    <TextUnit id="2431" loc="4.61">Sed uos noluerim praecelsi nominis arcem</TextUnit>
    <TextUnit id="2432" loc="4.62">Adfectare, tamen uobis est una magistri</TextUnit>
    <TextUnit id="2433" loc="4.63">Inposita aeternum caeli de lege potestas,</TextUnit>
    <TextUnit id="2434" loc="4.64">Vos eadem fratrum parili coniunxit amore.</TextUnit>
    <TextUnit id="2435" loc="4.65">Unus item pater est, caeli qui in culmine regnat.</TextUnit>
    <TextUnit id="2436" loc="4.66">In uobis si quis sublimia colla leuabit,</TextUnit>
    <TextUnit id="2437" loc="4.67">Decidet et barathri mergetur ad ultima caeno;</TextUnit>
    <TextUnit id="2438" loc="4.68">Ast humilis claram conscendet liber in aethram.</TextUnit>
    <TextUnit id="2439" loc="4.69">Deflendi semper scribae et lacrimabilis aeui</TextUnit>
    <TextUnit id="2440" loc="4.70">Caeca Pharisaeae cunctis fallacia plebis.</TextUnit>
    <TextUnit id="2441" loc="4.71">Nam uobis itiner clausum quia iure negatur,</TextUnit>
    <TextUnit id="2442" loc="4.72">Non sinitis quemquam penetrare per ardua lucis</TextUnit>
    <TextUnit id="2443" loc="4.73">Et cunctos trahitis saeuae ad consortia flammae.</TextUnit>
    <TextUnit id="2444" loc="4.74">Vos similes dicam tectis splendore sepulchris,</TextUnit>
    <TextUnit id="2445" loc="4.75">Quis facies nitida est, interna que turpia bustis.</TextUnit>
    <TextUnit id="2446" loc="4.76">Sic vox uelatur iustae sub imagine uitae</TextUnit>
    <TextUnit id="2447" loc="4.77">Atque aditis mentis celantur sordida corda.</TextUnit>
    <TextUnit id="2448" loc="4.78">O Solymi, Solymi, ferro qui saepe profetas</TextUnit>
    <TextUnit id="2449" loc="4.79">Ad uestram missos uitam sine fine necastis,</TextUnit>
    <TextUnit id="2450" loc="4.80">Quam uolui uestram gentem populum que tueri,</TextUnit>
    <TextUnit id="2451" loc="4.81">Ales uti dulces solita est sub corpore pullos</TextUnit>
    <TextUnit id="2452" loc="4.82">Obice pinnarum circumconplexa fouere!</TextUnit>
    <TextUnit id="2453" loc="4.83">Sed uobis semper caelestia munera sordent.</TextUnit>
    <TextUnit id="2454" loc="4.84">Deseritur iam nunc domus haec uastanda ruinis,</TextUnit>
    <TextUnit id="2455" loc="4.85">Nec nostrum uobis fas ultra est cernere uultum.</TextUnit>
    <TextUnit id="2456" loc="4.86">Egreditur templo, cuius praecelsa notantes</TextUnit>
    <TextUnit id="2457" loc="4.87">Moenia discipulos tali sermone docebat:</TextUnit>
    <TextUnit id="2458" loc="4.88">Haec operum uobis miracula digna uidentur</TextUnit>
    <TextUnit id="2459" loc="4.89">Obtutu stupido; ueris sed discite dictis,</TextUnit>
    <TextUnit id="2460" loc="4.90">Quod mox cuncta solo passim disiecta iacebunt.</TextUnit>
    <TextUnit id="2461" loc="4.91">Haec ad Oliueti dicens peruenerat arcem.</TextUnit>
    <TextUnit id="2462" loc="4.92">Discipuli solum postquam uidere, rogabant,</TextUnit>
    <TextUnit id="2463" loc="4.93">Ut sibi uenturi tempus distingueret aeui,</TextUnit>
    <TextUnit id="2464" loc="4.94">Promissa ipsius quem poscant prendere finem,</TextUnit>
    <TextUnit id="2465" loc="4.95">Eius et aduentus terrae consumeret orbem.</TextUnit>
    <TextUnit id="2466" loc="4.96">Quaerentum uerbis respondit talia Christus:</TextUnit>
    <TextUnit id="2467" loc="4.97">Obseruate dolum, falso ne nomine capta</TextUnit>
    <TextUnit id="2468" loc="4.98">Credulitas laqueis errantum praecipitetur.</TextUnit>
    <TextUnit id="2469" loc="4.99">Discurrent cunctis bellorum incendia terris;</TextUnit>
    <TextUnit id="2470" loc="4.100">Sed uos praeualido consistite robore cordis,</TextUnit>
    <TextUnit id="2471" loc="4.101">Ne mens accepto iaceat turbata tumultu,</TextUnit>
    <TextUnit id="2472" loc="4.102">Non etenim prima inponent mox proelia finem,</TextUnit>
    <TextUnit id="2473" loc="4.103">Gentibus et gentes et regibus obuia reges</TextUnit>
    <TextUnit id="2474" loc="4.104">Signa ferent, nec morbi tunc corrumpere tractum</TextUnit>
    <TextUnit id="2475" loc="4.105">Aeris aut pestes prosternere corpora parcent.</TextUnit>
    <TextUnit id="2476" loc="4.106">Fixa etiam solido per inania pondere tellus</TextUnit>
    <TextUnit id="2477" loc="4.107">Per diuersa loci motu quassante tremiscet.</TextUnit>
    <TextUnit id="2478" loc="4.108">Haec in primitiis temptamina parua manebunt.</TextUnit>
    <TextUnit id="2479" loc="4.109">Prodentur multi uestrum leto que dabuntur,</TextUnit>
    <TextUnit id="2480" loc="4.110">Pro que meo uobis incumbere nomine gentes</TextUnit>
    <TextUnit id="2481" loc="4.111">Tormentis poenis que feris odiis que necesse est.</TextUnit>
    <TextUnit id="2482" loc="4.112">Liuor erit terris, erroribus omnia plena</TextUnit>
    <TextUnit id="2483" loc="4.113">Et falsi surgent populorum labe profetae.</TextUnit>
    <TextUnit id="2484" loc="4.114">Haec inter si quis protectum a uulnere pectus</TextUnit>
    <TextUnit id="2485" loc="4.115">Ad finem seruare queat, sublimia lucis</TextUnit>
    <TextUnit id="2486" loc="4.116">Aeternis uitae sertis redimitus adibit.</TextUnit>
    <TextUnit id="2487" loc="4.117">Regnorum caeli celebratio peruolitabit</TextUnit>
    <TextUnit id="2488" loc="4.118">In cunctas terrae metas; gens omnis habebit</TextUnit>
    <TextUnit id="2489" loc="4.119">Testem lucifluo sancti sermone salutis.</TextUnit>
    <TextUnit id="2490" loc="4.120">Et tunc finis erit currentia saecula soluens.</TextUnit>
    <TextUnit id="2491" loc="4.121">Adueniet iam tum tristis defletio terris,</TextUnit>
    <TextUnit id="2492" loc="4.122">Quae Danihelis habet iussam uerissima uocem;</TextUnit>
    <TextUnit id="2493" loc="4.123">Haec dignus tantum poterit cognoscere lector.</TextUnit>
    <TextUnit id="2494" loc="4.124">Iudaei longe fugient montes que capessent,</TextUnit>
    <TextUnit id="2495" loc="4.125">Nec quisquam domibus repetat sustollere se cum,</TextUnit>
    <TextUnit id="2496" loc="4.126">Quae fuga consociet uestem ue aut mobile quicquam.</TextUnit>
    <TextUnit id="2497" loc="4.127">Deflendae iam sunt uteri cum pondere matres</TextUnit>
    <TextUnit id="2498" loc="4.128">Et miseros fetus dulci quae lacte rigabunt.</TextUnit>
    <TextUnit id="2499" loc="4.129">Poscite iam precibus, tristis ne frigore brumae</TextUnit>
    <TextUnit id="2500" loc="4.130">Adueniat fuga uestra tamen, neu sabbata festa</TextUnit>
    <TextUnit id="2501" loc="4.131">Anceps praecipiti turbet trepidatio cursu;</TextUnit>
    <TextUnit id="2502" loc="4.132">Nam cunctis uenient saeuissima pondera terris.</TextUnit>
    <TextUnit id="2503" loc="4.133">Tale malum non saecla prius nec postera norunt.</TextUnit>
    <TextUnit id="2504" loc="4.134">Et ni sublimis genitor decerpere tempus</TextUnit>
    <TextUnit id="2505" loc="4.135">Et numerum miserans uellet breuiare dierum,</TextUnit>
    <TextUnit id="2506" loc="4.136">Nulla dehinc trepidae superarent corpora uitae.</TextUnit>
    <TextUnit id="2507" loc="4.137">Sed propter lectos ueniet miseratio iustos.</TextUnit>
    <TextUnit id="2508" loc="4.138">Nomine fallentes Christi falsi que profetae</TextUnit>
    <TextUnit id="2509" loc="4.139">Exsurgent terris et monstra potentia fingent,</TextUnit>
    <TextUnit id="2510" loc="4.140">Quae forsan lectos capient miracula iustos.</TextUnit>
    <TextUnit id="2511" loc="4.141">En praedicta patent instantia saecula uobis.</TextUnit>
    <TextUnit id="2512" loc="4.142">Desertis si quis Christum peragrare loquetur</TextUnit>
    <TextUnit id="2513" loc="4.143">Occultis ue procul penetralibus esse repostum,</TextUnit>
    <TextUnit id="2514" loc="4.144">Longe credulitas absit uanissima uobis.</TextUnit>
    <TextUnit id="2515" loc="4.145">Sicut enim fulgur caelum transcurrit apertum</TextUnit>
    <TextUnit id="2516" loc="4.146">Et cerni facile est cunctis orientis ab oris</TextUnit>
    <TextUnit id="2517" loc="4.147">Usque sub occiduum caeli uergentis in orbem,</TextUnit>
    <TextUnit id="2518" loc="4.148">Sic rapido aduentu clarebunt lumina Christi.</TextUnit>
    <TextUnit id="2519" loc="4.149">Abscondet furuis rutilos umbris radios sol,</TextUnit>
    <TextUnit id="2520" loc="4.150">Amittet cursum lunaris gratia lucis</TextUnit>
    <TextUnit id="2521" loc="4.151">Ignicomae que ruent stellae caelum que relinquent.</TextUnit>
    <TextUnit id="2522" loc="4.152">Omnis item uirtus caeli conmota superni</TextUnit>
    <TextUnit id="2523" loc="4.153">Signa dabit, proles hominis quis uertice caeli</TextUnit>
    <TextUnit id="2524" loc="4.154">Clareat; omnigenas que tribus defletio iugis</TextUnit>
    <TextUnit id="2525" loc="4.155">Urgebit, ueniet cum nubibus ignicoloris</TextUnit>
    <TextUnit id="2526" loc="4.156">Maiestate potens hominis per sidera natus.</TextUnit>
    <TextUnit id="2527" loc="4.157">Tum tuba terrifico stridens clangore uocatos</TextUnit>
    <TextUnit id="2528" loc="4.158">Iustos quadrifido mundi glomerabit ab axe.</TextUnit>
    <TextUnit id="2529" loc="4.159">Praeteriet neque enim praesens generatio saecli,</TextUnit>
    <TextUnit id="2530" loc="4.160">Donec cuncta sequens claudat sibi debita finis.</TextUnit>
    <TextUnit id="2531" loc="4.161">Haec tellus caelum que super soluentur in ignes,</TextUnit>
    <TextUnit id="2532" loc="4.162">Sed mea non umquam soluentur ab ordine dicta.</TextUnit>
    <TextUnit id="2533" loc="4.163">Quis fuat ille dies nescire est omnibus aequum,</TextUnit>
    <TextUnit id="2534" loc="4.164">Ni soli rerum Domino, qui sidera torquet.</TextUnit>
    <TextUnit id="2535" loc="4.165">Ut quondam terras undae inuoluere furentes</TextUnit>
    <TextUnit id="2536" loc="4.166">Et diuersa sibi tractantes munia cunctos</TextUnit>
    <TextUnit id="2537" loc="4.167">Diluuii rapuit subito uiolentia tractu,</TextUnit>
    <TextUnit id="2538" loc="4.168">Sic subitus flammas uoluens descendet ab aethra</TextUnit>
    <TextUnit id="2539" loc="4.169">Aduentus noster; nec cunctos ille sub una</TextUnit>
    <TextUnit id="2540" loc="4.170">Condicione premet. Nam tunc ubi iugera laeta</TextUnit>
    <TextUnit id="2541" loc="4.171">Infindent duo depresso sub uomere sulcis,</TextUnit>
    <TextUnit id="2542" loc="4.172">Unus correpto tolletur corpore arator,</TextUnit>
    <TextUnit id="2543" loc="4.173">Ignarus que alius uasto linquetur in agro.</TextUnit>
    <TextUnit id="2544" loc="4.174">Uno quin etiam recubantes stramine lecti</TextUnit>
    <TextUnit id="2545" loc="4.175">Dispar iudicium diuersa sorte subibunt.</TextUnit>
    <TextUnit id="2546" loc="4.176">Unus enim socium quaeret per strata relictus.</TextUnit>
    <TextUnit id="2547" loc="4.177">Idcirco famuli uigilent, quia nescius illis</TextUnit>
    <TextUnit id="2548" loc="4.178">Aduentus Domini subita discendet in hora.</TextUnit>
    <TextUnit id="2549" loc="4.179">Si sciret certum furis insistere tempus</TextUnit>
    <TextUnit id="2550" loc="4.180">Quisque domus custos, uigilaret et obuia ferret</TextUnit>
    <TextUnit id="2551" loc="4.181">Arma procul, ruptas ne quis penetraret in aedes.</TextUnit>
    <TextUnit id="2552" loc="4.182">Sed uos intentis animis adsistite semper,</TextUnit>
    <TextUnit id="2553" loc="4.183">Namque repentinus uobis subitus que recurret</TextUnit>
    <TextUnit id="2554" loc="4.184">Filius huc hominis iustis sua praemia seruans.</TextUnit>
    <TextUnit id="2555" loc="4.185">Ille fidelis erit seruus, cui credere cuncta</TextUnit>
    <TextUnit id="2556" loc="4.186">Aedes et famulos uoluit per longa profectus</TextUnit>
    <TextUnit id="2557" loc="4.187">Vir pater ipse domus: sapiens nimium que beatus,</TextUnit>
    <TextUnit id="2558" loc="4.188">Quem ueniens Dominus seruantem iussa uidebit.</TextUnit>
    <TextUnit id="2559" loc="4.189">Illum maiori famulum redimibit honore.</TextUnit>
    <TextUnit id="2560" loc="4.190">Ast ille infelix, qui sordida luxuriatus</TextUnit>
    <TextUnit id="2561" loc="4.191">Tardantem contempnet herum, famulos que fatigans</TextUnit>
    <TextUnit id="2562" loc="4.192">Verberibus segni que indulgens ebrietati</TextUnit>
    <TextUnit id="2563" loc="4.193">Luxuriosorum conuiuia concelebrarit;</TextUnit>
    <TextUnit id="2564" loc="4.194">Adueniet dominus seruum que incauta furentem</TextUnit>
    <TextUnit id="2565" loc="4.195">Praecipitem dignis poenarum cladibus abdet.</TextUnit>
    <TextUnit id="2566" loc="4.196">Illum perpetuus fletus stridor que manebit.</TextUnit>
    <TextUnit id="2567" loc="4.197">Conferri possunt caelestia regna puellis</TextUnit>
    <TextUnit id="2568" loc="4.198">Bis quinis, pars est quarum sapientior una,</TextUnit>
    <TextUnit id="2569" loc="4.199">Altera praestupido pars est stolidissima corde.</TextUnit>
    <TextUnit id="2570" loc="4.200">Occurrere illae uotis sponsalibus omnes</TextUnit>
    <TextUnit id="2571" loc="4.201">Ornatu adcinctae taedarum flammicomantum.</TextUnit>
    <TextUnit id="2572" loc="4.202">Sed sapiens pars illa, sibi quo lumina flammae</TextUnit>
    <TextUnit id="2573" loc="4.203">Susciperet, portare simul curabat oliuum.</TextUnit>
    <TextUnit id="2574" loc="4.204">Stultarum uero non est prudentia talis.</TextUnit>
    <TextUnit id="2575" loc="4.205">Cum que moraretur sponsus, tum membra sopore</TextUnit>
    <TextUnit id="2576" loc="4.206">Soluuntur cunctae per compita lata uiarum.</TextUnit>
    <TextUnit id="2577" loc="4.207">Iam noctis medio clamor crebrescere magnus</TextUnit>
    <TextUnit id="2578" loc="4.208">Exoritur, laeto que dehinc occurrere uoto</TextUnit>
    <TextUnit id="2579" loc="4.209">Admonuit taedis que uias ornare coruscis.</TextUnit>
    <TextUnit id="2580" loc="4.210">Surgere uirginibus properatum, et lumina taedis</TextUnit>
    <TextUnit id="2581" loc="4.211">Instruere et flammas pingui conponere oliuo.</TextUnit>
    <TextUnit id="2582" loc="4.212">Tum stolidae rogitant olei sibi cedere partem,</TextUnit>
    <TextUnit id="2583" loc="4.213">Prudentes se cum quod tunc gestare uidebant.</TextUnit>
    <TextUnit id="2584" loc="4.214">Sed quoniam sapiens pauitat chorus, omnibus aeque</TextUnit>
    <TextUnit id="2585" loc="4.215">Ne desint clarae nutrimina pinguia flammae,</TextUnit>
    <TextUnit id="2586" loc="4.216">Ex paruo aequalis si detur portio cunctis,</TextUnit>
    <TextUnit id="2587" loc="4.217">Tum pergunt stultae, ut liquidum mercentur oliuum.</TextUnit>
    <TextUnit id="2588" loc="4.218">Dum pergunt, laetae transcurrunt omnia pompae</TextUnit>
    <TextUnit id="2589" loc="4.219">Et sponso tantum comitatur factio prudens.</TextUnit>
    <TextUnit id="2590" loc="4.220">Adueniunt brutae sero post tempore segnes</TextUnit>
    <TextUnit id="2591" loc="4.221">Et sponsi pulsare fores et limina clausa</TextUnit>
    <TextUnit id="2592" loc="4.222">Nequiquam ingeminant precibus que ingrata frequentant,</TextUnit>
    <TextUnit id="2593" loc="4.223">Ut liceat miseris penetrare in limina laeta.</TextUnit>
    <TextUnit id="2594" loc="4.224">Illas non comitum sponsi cognoscere quisquam</TextUnit>
    <TextUnit id="2595" loc="4.225">Non ipse sponsus uoluit. Vigilate timentes,</TextUnit>
    <TextUnit id="2596" loc="4.226">Aduentus uobis quia non est certior hora.</TextUnit>
    <TextUnit id="2597" loc="4.227">Sicut enim, longas cui contigit ire profecto</TextUnit>
    <TextUnit id="2598" loc="4.228">In terras, credens seruis tractanda talenta</TextUnit>
    <TextUnit id="2599" loc="4.229">Uni quinque dedit, duo cepit et alter habenda,</TextUnit>
    <TextUnit id="2600" loc="4.230">Tertius unius curam tractare talenti</TextUnit>
    <TextUnit id="2601" loc="4.231">Suscepit, uires quoniam diuersa merentur.</TextUnit>
    <TextUnit id="2602" loc="4.232">Sed maior quis est concredita portio nummi,</TextUnit>
    <TextUnit id="2603" loc="4.233">Certatim duplis auxerunt incrementis.</TextUnit>
    <TextUnit id="2604" loc="4.234">Ille sed, unius cui credita cura talenti,</TextUnit>
    <TextUnit id="2605" loc="4.235">Telluri infodiens seruat sine fructibus aera.</TextUnit>
    <TextUnit id="2606" loc="4.236">Iam que aderat praesens dominus: tum primus et alter</TextUnit>
    <TextUnit id="2607" loc="4.237">Se geminasse illi pariter concredita monstrant.</TextUnit>
    <TextUnit id="2608" loc="4.238">Illos laudat herus potiora que credere tantae</TextUnit>
    <TextUnit id="2609" loc="4.239">Promittit fidei. Sed tertius ille refodit</TextUnit>
    <TextUnit id="2610" loc="4.240">Et domino reddit tali cum uoce talentum:</TextUnit>
    <TextUnit id="2611" loc="4.241">Quod scirem domino memet seruire seuero,</TextUnit>
    <TextUnit id="2612" loc="4.242">Qui meteres segetes alieno semine cretas,</TextUnit>
    <TextUnit id="2613" loc="4.243">Extimui, argentum que tuum concredere terrae</TextUnit>
    <TextUnit id="2614" loc="4.244">Malui, quod saluum semper tibi reddere possem.</TextUnit>
    <TextUnit id="2615" loc="4.245">Tum dominus famulo respondens talibus infit:</TextUnit>
    <TextUnit id="2616" loc="4.246">Si nescire meos auderes dicere mores,</TextUnit>
    <TextUnit id="2617" loc="4.247">Nequitiae tantae ueniam concedere possem.</TextUnit>
    <TextUnit id="2618" loc="4.248">Hoc etiam gnarum potius praestare decebat,</TextUnit>
    <TextUnit id="2619" loc="4.249">Ut fructum nobis tractata pecunia ferret.</TextUnit>
    <TextUnit id="2620" loc="4.250">Quapropter segni tollatur portio nostri</TextUnit>
    <TextUnit id="2621" loc="4.251">Prudenti que dehinc detur possessio maior,</TextUnit>
    <TextUnit id="2622" loc="4.252">Quem duplis cumulasse lucris mea quinque talenta</TextUnit>
    <TextUnit id="2623" loc="4.253">Inueni. Namque est certum, potiora mereri,</TextUnit>
    <TextUnit id="2624" loc="4.254">Quis res uberior cumulatae sortis abundat.</TextUnit>
    <TextUnit id="2625" loc="4.255">At cui parua subest segni substantia corde,</TextUnit>
    <TextUnit id="2626" loc="4.256">Id minimum penitus iuste tolletur ab illo,</TextUnit>
    <TextUnit id="2627" loc="4.257">Ut nequam seruus tenebras dimersus ad imas</TextUnit>
    <TextUnit id="2628" loc="4.258">Perpetuos fletus poenae stridore frequentet.</TextUnit>
    <TextUnit id="2629" loc="4.259">En hominis natus ueniet patris que ministris</TextUnit>
    <TextUnit id="2630" loc="4.260">Stipatus celsa iudex in sede sedebit.</TextUnit>
    <TextUnit id="2631" loc="4.261">Tum gentes cunctae diuersis partibus orbis</TextUnit>
    <TextUnit id="2632" loc="4.262">Conuenient iustos que omnes de labe malorum</TextUnit>
    <TextUnit id="2633" loc="4.263">Secernet dextra que libens in parte locabit,</TextUnit>
    <TextUnit id="2634" loc="4.264">At prauos laeua despectos parte relinquet;</TextUnit>
    <TextUnit id="2635" loc="4.265">Ut pastor pecoris discernit pascua mixti,</TextUnit>
    <TextUnit id="2636" loc="4.266">Lanigeris dextri permittens mollia prati</TextUnit>
    <TextUnit id="2637" loc="4.267">At laeuos hirtis dumos tondere capellis.</TextUnit>
    <TextUnit id="2638" loc="4.268">Sed rex ad dextros conuersus talia dicet:</TextUnit>
    <TextUnit id="2639" loc="4.269">Huc ueniant sancti, iamdudum debita sumant</TextUnit>
    <TextUnit id="2640" loc="4.270">Dona patris, mundi quae sunt aequaeua nitentis</TextUnit>
    <TextUnit id="2641" loc="4.271">Et iustis primo promissa parantur ab ortu.</TextUnit>
    <TextUnit id="2642" loc="4.272">Namque fame fessum quondam me grata refecit</TextUnit>
    <TextUnit id="2643" loc="4.273">Haec plebes potu que sitim mihi saepe remouit,</TextUnit>
    <TextUnit id="2644" loc="4.274">Hospitium que domus patuit mihi saepe uocato</TextUnit>
    <TextUnit id="2645" loc="4.275">Et nudus uestis blandissima tegmina sumpsi</TextUnit>
    <TextUnit id="2646" loc="4.276">Carceris et poenis horum solacia cepi.</TextUnit>
    <TextUnit id="2647" loc="4.277">Tum Domino tali respondent uoce beati:</TextUnit>
    <TextUnit id="2648" loc="4.278">Non meminit nostrum quisquam te uisere nudum</TextUnit>
    <TextUnit id="2649" loc="4.279">Nec famis oppressum dura dicione notauit,</TextUnit>
    <TextUnit id="2650" loc="4.280">Carceris aut poenis meminit uidisse reuinctum.</TextUnit>
    <TextUnit id="2651" loc="4.281">Respondens illis dicet tum talia iudex:</TextUnit>
    <TextUnit id="2652" loc="4.282">Fratribus ista meis humiles miserando labores</TextUnit>
    <TextUnit id="2653" loc="4.283">Qui fecit, certum est dulcem mihi ponere fructum.</TextUnit>
    <TextUnit id="2654" loc="4.284">At uos, iniusti, iustis succedite flammis</TextUnit>
    <TextUnit id="2655" loc="4.285">Et poenis semper mentem torrete malignam,</TextUnit>
    <TextUnit id="2656" loc="4.286">Quas pater horrendis barathri per stagna profundis</TextUnit>
    <TextUnit id="2657" loc="4.287">Daemonis horrendi sociis ipsi que parauit.</TextUnit>
    <TextUnit id="2658" loc="4.288">Namque sitim passo quondam mihi pocula nulla</TextUnit>
    <TextUnit id="2659" loc="4.289">Nec famis in poena parui miseramina panis,</TextUnit>
    <TextUnit id="2660" loc="4.290">Aut peregrina mihi tecti uestis ue parumper</TextUnit>
    <TextUnit id="2661" loc="4.291">Tegmina de magnis gracili pro parte dabantur,</TextUnit>
    <TextUnit id="2662" loc="4.292">Carceris aut saepto claustris morbis ue iacenti</TextUnit>
    <TextUnit id="2663" loc="4.293">Umquam uisendi solacia uestra fuerunt.</TextUnit>
    <TextUnit id="2664" loc="4.294">His damnata dehinc respondet factio uerbis:</TextUnit>
    <TextUnit id="2665" loc="4.295">Haut umquam nostrum meminit te uisere quisquam</TextUnit>
    <TextUnit id="2666" loc="4.296">Aut sitis aut saeuae famis aegrum agitare laborem,</TextUnit>
    <TextUnit id="2667" loc="4.297">Hospita uel fessis errare per oppida rebus,</TextUnit>
    <TextUnit id="2668" loc="4.298">Carceris aut mersum poenis morbo ue grauatum,</TextUnit>
    <TextUnit id="2669" loc="4.299">Ut tibi sollicito fieret miseratio iusta.</TextUnit>
    <TextUnit id="2670" loc="4.300">His rerum dicet Dominus: Cum uestra superbo</TextUnit>
    <TextUnit id="2671" loc="4.301">Angustis rebus feritas sub corde tumebat</TextUnit>
    <TextUnit id="2672" loc="4.302">Calcauit que humiles minimos, me spreuit in illis.</TextUnit>
    <TextUnit id="2673" loc="4.303">Haec ubi dicta dabit, meritis sua praemia reddet.</TextUnit>
    <TextUnit id="2674" loc="4.304">Aeternum miseri poena fodientur iniqui,</TextUnit>
    <TextUnit id="2675" loc="4.305">Aeternum que salus iustis concessa manebit.</TextUnit>
    <TextUnit id="2676" loc="4.306">Talia dum loquitur, scissos lacerata capillos</TextUnit>
    <TextUnit id="2677" loc="4.307">Pro fratris morbo iustis soror anxia curis</TextUnit>
    <TextUnit id="2678" loc="4.308">Hortatur iuuenem rapido percurrere gressu,</TextUnit>
    <TextUnit id="2679" loc="4.309">Casibus ut tantis Christus seruaret amicum.</TextUnit>
    <TextUnit id="2680" loc="4.310">Nam fuerat mulier meritis accepta benignis,</TextUnit>
    <TextUnit id="2681" loc="4.311">Obsequio cuius fratrem que domum que merentem</TextUnit>
    <TextUnit id="2682" loc="4.312">Amplexus pleno Christus retinebat amore.</TextUnit>
    <TextUnit id="2683" loc="4.313">Nuntius adueniens perfert, extrema iacere</TextUnit>
    <TextUnit id="2684" loc="4.314">Dilectum Christo iuuenem per tristia morbi</TextUnit>
    <TextUnit id="2685" loc="4.315">Et leti et uitae confinia summa tenentem.</TextUnit>
    <TextUnit id="2686" loc="4.316">Lazarus hic habuit nomen, sed Christus amaris</TextUnit>
    <TextUnit id="2687" loc="4.317">Percussus uerbis:Non est, si creditis, inquit,</TextUnit>
    <TextUnit id="2688" loc="4.318">Ad letum ducens istaec uiolentia morbi,</TextUnit>
    <TextUnit id="2689" loc="4.319">Sed Deus ut digno iustis celebretur honore</TextUnit>
    <TextUnit id="2690" loc="4.320">Et suboles hominis sancta uirtute nitescat.</TextUnit>
    <TextUnit id="2691" loc="4.321">Tunc ad discipulos:Dormit iam Lazarus, inquit,</TextUnit>
    <TextUnit id="2692" loc="4.322">Sed carum iuuenem faciam consurgere rursus.</TextUnit>
    <TextUnit id="2693" loc="4.323">Aiunt discipuli:Somno succedere plena</TextUnit>
    <TextUnit id="2694" loc="4.324">Et remeare salus poterit; nec mente sequuntur,</TextUnit>
    <TextUnit id="2695" loc="4.325">Quod mortem somni dixit sub nomine Christus.</TextUnit>
    <TextUnit id="2696" loc="4.326">Errorem quorum tali sermone remouit:</TextUnit>
    <TextUnit id="2697" loc="4.327">Lazarus in letum cecidit, sed gaudia menti</TextUnit>
    <TextUnit id="2698" loc="4.328">Hinc ueniunt uestram que fidem mihi fortius armant,</TextUnit>
    <TextUnit id="2699" loc="4.329">Cernitis absentem longe quod cuncta uidere.</TextUnit>
    <TextUnit id="2700" loc="4.330">Sed properemus, ait. Didymus tum talia fatur:</TextUnit>
    <TextUnit id="2701" loc="4.331">Pergamus pariter que omnes percumbere leto</TextUnit>
    <TextUnit id="2702" loc="4.332">Cogamur, totiens quod gens Iudaea minatur.</TextUnit>
    <TextUnit id="2703" loc="4.333">Iam que aderat Christus, fuerat sed forte sepulto</TextUnit>
    <TextUnit id="2704" loc="4.334">Quarta dies, mersas que atris de morte tenebris</TextUnit>
    <TextUnit id="2705" loc="4.335">Germanas luctus lacrimosa que tecta tenebant.</TextUnit>
    <TextUnit id="2706" loc="4.336">Conuenere illuc solacia debita dantes</TextUnit>
    <TextUnit id="2707" loc="4.337">Iudaeae gentis proceres cari que propinqui.</TextUnit>
    <TextUnit id="2708" loc="4.338">Sed Martha, audito Christum uenisse, cucurrit</TextUnit>
    <TextUnit id="2709" loc="4.339">Obuia deseruit que domum maestam que sororem,</TextUnit>
    <TextUnit id="2710" loc="4.340">Et procul:O utinam praesens uirtus tua nobis</TextUnit>
    <TextUnit id="2711" loc="4.341">Adforet et morti fratrem rapuisset acerbae.</TextUnit>
    <TextUnit id="2712" loc="4.342">Nam quicquid poscis, certum est tibi posse uenire.</TextUnit>
    <TextUnit id="2713" loc="4.343">Quam Dominus tali solatur uoce gementem:</TextUnit>
    <TextUnit id="2714" loc="4.344">Robustam mentem, mulier, uirtute resume.</TextUnit>
    <TextUnit id="2715" loc="4.345">Lazarus haec uitae recidiua in lumina surget.</TextUnit>
    <TextUnit id="2716" loc="4.346">Et mulier:Certe surgent in munera uitae</TextUnit>
    <TextUnit id="2717" loc="4.347">Mortales cuncti, ueniet cum terminus orbi.</TextUnit>
    <TextUnit id="2718" loc="4.348">Christus item sancto depromit pectore uocem:</TextUnit>
    <TextUnit id="2719" loc="4.349">En ego sum clarae uobis reparatio uitae.</TextUnit>
    <TextUnit id="2720" loc="4.350">In me qui credit, mortem deponere sumptam</TextUnit>
    <TextUnit id="2721" loc="4.351">Et uitam poterit iugi conponere saeclo.</TextUnit>
    <TextUnit id="2722" loc="4.352">At quicumque fidem uiuo sub pectore sumet,</TextUnit>
    <TextUnit id="2723" loc="4.353">Horrida non umquam continget limina mortis;</TextUnit>
    <TextUnit id="2724" loc="4.354">Istaec si credis puro de pectore, Martha?</TextUnit>
    <TextUnit id="2725" loc="4.355">Illa dehinc:Haec una fides mea corda tenebit,</TextUnit>
    <TextUnit id="2726" loc="4.356">Sublimis ueneranda Dei quod uenerit in te</TextUnit>
    <TextUnit id="2727" loc="4.357">Caelestis suboles celso sub nomine Christi.</TextUnit>
    <TextUnit id="2728" loc="4.358">Haec ait et Mariam cursu motura sororem</TextUnit>
    <TextUnit id="2729" loc="4.359">Interiora petit; sanctum uenisse magistrum</TextUnit>
    <TextUnit id="2730" loc="4.360">Et pariter luctu oppressam uocitare sororem</TextUnit>
    <TextUnit id="2731" loc="4.361">Admonuit tacito designans omnia nutu.</TextUnit>
    <TextUnit id="2732" loc="4.362">Prosilit illa foras audito nomine Christi;</TextUnit>
    <TextUnit id="2733" loc="4.363">Prosequitur que simul Solymorum turba gementem</TextUnit>
    <TextUnit id="2734" loc="4.364">Credentum, tumulo fletus inferre sorores.</TextUnit>
    <TextUnit id="2735" loc="4.365">Illa salutiferum postquam conspexit Iesum,</TextUnit>
    <TextUnit id="2736" loc="4.366">Procidit ante pedes rumpit que hanc pectore uocem:</TextUnit>
    <TextUnit id="2737" loc="4.367">Si mihi germanum potuisses uisere uiuum,</TextUnit>
    <TextUnit id="2738" loc="4.368">Lazarus haut poterat durae succumbere morti.</TextUnit>
    <TextUnit id="2739" loc="4.369">Fletibus his Christus socians de corde dolorem</TextUnit>
    <TextUnit id="2740" loc="4.370">Inquirit tumuli sedem, quo condita nuper</TextUnit>
    <TextUnit id="2741" loc="4.371">Membra forent animae uolucris spoliata calore.</TextUnit>
    <TextUnit id="2742" loc="4.372">Haut mora demonstrant flenti maesto que sepulchrum</TextUnit>
    <TextUnit id="2743" loc="4.373">Rupe sub excisa; lapidis quod pondere clausum</TextUnit>
    <TextUnit id="2744" loc="4.374">Ut uidit Sanctus, multo mox uecte moueri</TextUnit>
    <TextUnit id="2745" loc="4.375">Praecipit; at Marthae talis uox uerberat auras:</TextUnit>
    <TextUnit id="2746" loc="4.376">Quattuor en luces totidem que ex ordine noctes</TextUnit>
    <TextUnit id="2747" loc="4.377">Praetereunt, quo membra solo conposta quiescunt.</TextUnit>
    <TextUnit id="2748" loc="4.378">Crediderim, corpus motu fugiente caloris</TextUnit>
    <TextUnit id="2749" loc="4.379">Fetorem miserum liquefactis reddere membris.</TextUnit>
    <TextUnit id="2750" loc="4.380">His dictis contra depromit talia Christus:</TextUnit>
    <TextUnit id="2751" loc="4.381">Iam totiens dictum est, magnis consistere rebus</TextUnit>
    <TextUnit id="2752" loc="4.382">Credentum uirtute fidem; sed gloria summi</TextUnit>
    <TextUnit id="2753" loc="4.383">Iam genitoris adest, fidei si robur habetis.</TextUnit>
    <TextUnit id="2754" loc="4.384">Haec ubi dicta dedit saxum que inmane reuulsis</TextUnit>
    <TextUnit id="2755" loc="4.385">Obicibus patuit, uirtus mox conscia caelum</TextUnit>
    <TextUnit id="2756" loc="4.386">Suscipit et tali genitorem uoce precatur:</TextUnit>
    <TextUnit id="2757" loc="4.387">Eximias grates, genitor, tibi, sancte, fatemur;</TextUnit>
    <TextUnit id="2758" loc="4.388">Me placidus semper uenerandis auribus audis,</TextUnit>
    <TextUnit id="2759" loc="4.389">Sed populus praesens me missum credere discat.</TextUnit>
    <TextUnit id="2760" loc="4.390">Haec ubi dicta dedit, tumuli mox limine in ipso</TextUnit>
    <TextUnit id="2761" loc="4.391">Restitit aduerso conplens caua saxa clamore:</TextUnit>
    <TextUnit id="2762" loc="4.392">Lazare, sopitis redeuntem suscipe membris</TextUnit>
    <TextUnit id="2763" loc="4.393">En animam tu que ipse foras te prome sepulchro.</TextUnit>
    <TextUnit id="2764" loc="4.394">Nec mora conexis manibus pedibus que repente</TextUnit>
    <TextUnit id="2765" loc="4.395">Procedit tumulo, uultum cui linea texta</TextUnit>
    <TextUnit id="2766" loc="4.396">Et totum gracilis conectit fascia corpus.</TextUnit>
    <TextUnit id="2767" loc="4.397">Tum solui iussit laetum que ad tecta remittit.</TextUnit>
    <TextUnit id="2768" loc="4.398">Iudaei postquam factum uenerabile cernunt,</TextUnit>
    <TextUnit id="2769" loc="4.399">Qui tanti Mariam fuerant Martham que secuti,</TextUnit>
    <TextUnit id="2770" loc="4.400">Pars credens sequitur tantae uirtutis honorem;</TextUnit>
    <TextUnit id="2771" loc="4.401">Ast alii repetunt urbem procerum que superbis</TextUnit>
    <TextUnit id="2772" loc="4.402">Cuncta Pharisaeis rerum miracula narrant.</TextUnit>
    <TextUnit id="2773" loc="4.403">Ergo ad concilium scribae, plebis que uocatur</TextUnit>
    <TextUnit id="2774" loc="4.404">Iam grauior numerus, qua uatum principis alte</TextUnit>
    <TextUnit id="2775" loc="4.405">Pulchra Caiphaeae conlucent atria sedis.</TextUnit>
    <TextUnit id="2776" loc="4.406">Illic conplacuit Christum prosternere leto,</TextUnit>
    <TextUnit id="2777" loc="4.407">Sed uitare dies paschae, ne plebe frequenti</TextUnit>
    <TextUnit id="2778" loc="4.408">Discordes populi raperent in bella furorem.</TextUnit>
    <TextUnit id="2779" loc="4.409">Ille Simonis erat tectis, quem lurida lepra</TextUnit>
    <TextUnit id="2780" loc="4.410">Virtute ipsius diffugerat. Ecce iacenti</TextUnit>
    <TextUnit id="2781" loc="4.411">Accedit mulier propius, sanctum que alabastro,</TextUnit>
    <TextUnit id="2782" loc="4.412">Quo pretiosa inerant late fraglantis oliui</TextUnit>
    <TextUnit id="2783" loc="4.413">Unguenta, ab summo perfundit uertice Christum.</TextUnit>
    <TextUnit id="2784" loc="4.414">Discipuli increpitant fantes, potuisse iuuari</TextUnit>
    <TextUnit id="2785" loc="4.415">De pretio unguenti miserorum corpora egentum.</TextUnit>
    <TextUnit id="2786" loc="4.416">Has Dominus prohibet uoces factum que probauit:</TextUnit>
    <TextUnit id="2787" loc="4.417">Desinite obsequio iustam prohibere puellam.</TextUnit>
    <TextUnit id="2788" loc="4.418">Pauperibus semper dabitur succurrere tempus,</TextUnit>
    <TextUnit id="2789" loc="4.419">Sed me non semper tribuetur uisere uobis.</TextUnit>
    <TextUnit id="2790" loc="4.420">Funeris ista mei multum laudanda ministrat</TextUnit>
    <TextUnit id="2791" loc="4.421">Officio mundum que inplebunt talia facta.</TextUnit>
    <TextUnit id="2792" loc="4.422">Tunc e discipulis unus se subtrahit amens</TextUnit>
    <TextUnit id="2793" loc="4.423">Iudas et ad proceres tali cum uoce cucurrit:</TextUnit>
    <TextUnit id="2794" loc="4.424">Quod pretium sperare datur, si prodere uobis</TextUnit>
    <TextUnit id="2795" loc="4.425">Quaesitum que diu possim monstrare magistrum?</TextUnit>
    <TextUnit id="2796" loc="4.426">Illi continuo statuunt ter dena argenti</TextUnit>
    <TextUnit id="2797" loc="4.427">Pondera; his Iudas sceleri se subdidit alto.</TextUnit>
    <TextUnit id="2798" loc="4.428">Iam que dies paschae primo processerat ortu:</TextUnit>
    <TextUnit id="2799" loc="4.429">Discipuli quaerunt, ubi cenam sumere paschae</TextUnit>
    <TextUnit id="2800" loc="4.430">Vellet; at ille sibi quendam sine nomine quaeri,</TextUnit>
    <TextUnit id="2801" loc="4.431">Ultima qui domini caperet mandata, iubebat.</TextUnit>
    <TextUnit id="2802" loc="4.432">Vespere mox primo bis sex recubantibus una</TextUnit>
    <TextUnit id="2803" loc="4.433">Discipulis, tali diuinat uoce magister:</TextUnit>
    <TextUnit id="2804" loc="4.434">En urget tempus, Christum cum prodere morti</TextUnit>
    <TextUnit id="2805" loc="4.435">E uobis unus scelerato corde uolutat.</TextUnit>
    <TextUnit id="2806" loc="4.436">Continuo cuncti quaerunt, quis talibus ausis</TextUnit>
    <TextUnit id="2807" loc="4.437">Insano tantum cepisset corde uenenum.</TextUnit>
    <TextUnit id="2808" loc="4.438">Ille dehinc:Epulis me cum nunc uescitur, inquit.</TextUnit>
    <TextUnit id="2809" loc="4.439">Sed suboles hominis quondam praescripta subibit</TextUnit>
    <TextUnit id="2810" loc="4.440">Supplicia ad tempus. Miserabilis ille per aeuum,</TextUnit>
    <TextUnit id="2811" loc="4.441">Qui iustum dedet; quanto felicior esset,</TextUnit>
    <TextUnit id="2812" loc="4.442">Si numquam terris tetigisset lumina uitae!</TextUnit>
    <TextUnit id="2813" loc="4.443">Et Iudas grauiter tum conscia pectora pressus,</TextUnit>
    <TextUnit id="2814" loc="4.444">Numquid, ait, Iudam talis suspicio tangit?</TextUnit>
    <TextUnit id="2815" loc="4.445">Respondit Dominus:Te talia dicere cerno.</TextUnit>
    <TextUnit id="2816" loc="4.446">Haec ubi dicta dedit, palmis sibi frangere panem,</TextUnit>
    <TextUnit id="2817" loc="4.447">Diuisum que dehinc tradit sancte que precatus</TextUnit>
    <TextUnit id="2818" loc="4.448">Discipulos docuit, proprium sic edere corpus.</TextUnit>
    <TextUnit id="2819" loc="4.449">Hinc calicem sumit Dominus uino que repletum</TextUnit>
    <TextUnit id="2820" loc="4.450">Gratis sanctificat uerbis potum que ministrat,</TextUnit>
    <TextUnit id="2821" loc="4.451">Edocuit que, suum se diuisisse cruorem,</TextUnit>
    <TextUnit id="2822" loc="4.452">Atque ait:Hic sanguis populi delicta redemit;</TextUnit>
    <TextUnit id="2823" loc="4.453">Hoc potate meum. Nam ueris credite dictis,</TextUnit>
    <TextUnit id="2824" loc="4.454">Post haec non umquam uitis gustabo liquorem,</TextUnit>
    <TextUnit id="2825" loc="4.455">Donec regna patris melioris munere uitae</TextUnit>
    <TextUnit id="2826" loc="4.456">In noua me rursus concedent surgere uina.</TextUnit>
    <TextUnit id="2827" loc="4.457">Exin cantato sanctis concentibus hymno</TextUnit>
    <TextUnit id="2828" loc="4.458">Montis Oliueti conscendunt culmina cuncti.</TextUnit>
    <TextUnit id="2829" loc="4.459">Talia tum Christus depromit pectore uerba:</TextUnit>
    <TextUnit id="2830" loc="4.460">Omnes praesenti noctis uos tempore longe</TextUnit>
    <TextUnit id="2831" loc="4.461">Disperget misere deserto principe terror.</TextUnit>
    <TextUnit id="2832" loc="4.462">Sic etenim scriptum est: Pastoris casibus omnes</TextUnit>
    <TextUnit id="2833" loc="4.463">In diuersa fugam capient per rura bidentes.</TextUnit>
    <TextUnit id="2834" loc="4.464">Post ubi uita nouos caeli mihi reddet honores,</TextUnit>
    <TextUnit id="2835" loc="4.465">Praeueniam uestros que choros genitalibus aruis</TextUnit>
    <TextUnit id="2836" loc="4.466">Grata Galilaeae uolitans per rura docebo.</TextUnit>
    <TextUnit id="2837" loc="4.467">Respondit Petrus:Cunctos, si credere fas est,</TextUnit>
    <TextUnit id="2838" loc="4.468">Quod tua labanter possint praecepta negare,</TextUnit>
    <TextUnit id="2839" loc="4.469">Sed mea non umquam mutabit pectora casus.</TextUnit>
    <TextUnit id="2840" loc="4.470">Ille dehinc: Nox haec, quae lucida sidera terris</TextUnit>
    <TextUnit id="2841" loc="4.471">Inducit lucem que premens nunc incubat undas,</TextUnit>
    <TextUnit id="2842" loc="4.472">Audiet, ut trinis pauidus mendacia uerbis</TextUnit>
    <TextUnit id="2843" loc="4.473">Dices et Christum, fortissime Petre, negabis,</TextUnit>
    <TextUnit id="2844" loc="4.474">Et prius, alitibus resonent quam tecta domorum.</TextUnit>
    <TextUnit id="2845" loc="4.475">At Petrus:Duram mortem mihi sumere malim,</TextUnit>
    <TextUnit id="2846" loc="4.476">Vox oblita suum quam deneget ista magistrum.</TextUnit>
    <TextUnit id="2847" loc="4.477">Has uires cordis perstant promittere cuncti.</TextUnit>
    <TextUnit id="2848" loc="4.478">Nominis Hebraei sunt Gessamaneia rura.</TextUnit>
    <TextUnit id="2849" loc="4.479">Illo progreditur lucis uitae que repertor,</TextUnit>
    <TextUnit id="2850" loc="4.480">Circa discipuli Iuda fugiente sequuntur.</TextUnit>
    <TextUnit id="2851" loc="4.481">Atque illic reliquos iussit residere ministros.</TextUnit>
    <TextUnit id="2852" loc="4.482">Ipse sed adsumpto longe procedere Petro</TextUnit>
    <TextUnit id="2853" loc="4.483">Zebedei que simul natis per deuia tendit.</TextUnit>
    <TextUnit id="2854" loc="4.484">Tunc angore graui maestus sic uoce profatur:</TextUnit>
    <TextUnit id="2855" loc="4.485">Tristia nunc uoluens animus mihi pectora turbat</TextUnit>
    <TextUnit id="2856" loc="4.486">Morte tenus, sed nunc uos segnem excludite somnum,</TextUnit>
    <TextUnit id="2857" loc="4.487">Sollicitam que simul uigilando ducite noctem.</TextUnit>
    <TextUnit id="2858" loc="4.488">Haec ait et paulum procedens corpore terram</TextUnit>
    <TextUnit id="2859" loc="4.489">Deprimit et tali proiectus uoce precatur:</TextUnit>
    <TextUnit id="2860" loc="4.490">Si fas est, genitor, calicis me transeat huius</TextUnit>
    <TextUnit id="2861" loc="4.491">Incumbens ualido nobis uiolentia tractu.</TextUnit>
    <TextUnit id="2862" loc="4.492">Sed tua iam ueniat potius, quam nostra uoluntas,</TextUnit>
    <TextUnit id="2863" loc="4.493">Quae tibi decreta est tantis sententia rebus.</TextUnit>
    <TextUnit id="2864" loc="4.494">Tunc ad discipulos repedat, sed somnus anhelis</TextUnit>
    <TextUnit id="2865" loc="4.495">Prostratos terrae membris dissoluerat omnes.</TextUnit>
    <TextUnit id="2866" loc="4.496">Tunc ait ad Petrum:Non est mihi ponere uirtus</TextUnit>
    <TextUnit id="2867" loc="4.497">Unam peruigilem tantis sub casibus horam?</TextUnit>
    <TextUnit id="2868" loc="4.498">Sed uigilate, precor, ne uos temptatio raptos</TextUnit>
    <TextUnit id="2869" loc="4.499">Horrida praecipitet saeuae per lubrica mortis.</TextUnit>
    <TextUnit id="2870" loc="4.500">Spiritus iste uiget, sed corpus debile labat.</TextUnit>
    <TextUnit id="2871" loc="4.501">Secessit rursus secreti montis in arcem</TextUnit>
    <TextUnit id="2872" loc="4.502">Orabat que patrem:Rerum mitissime rector,</TextUnit>
    <TextUnit id="2873" loc="4.503">Hunc quoniam calicem non est transire potestas,</TextUnit>
    <TextUnit id="2874" loc="4.504">Iam tua proueniat nostra de sorte uoluntas.</TextUnit>
    <TextUnit id="2875" loc="4.505">Rursus discipulos somni sub pondere pressos</TextUnit>
    <TextUnit id="2876" loc="4.506">Inuenit et rursus idem genitore precato</TextUnit>
    <TextUnit id="2877" loc="4.507">Adloquitur fesso nexos languore quietis:</TextUnit>
    <TextUnit id="2878" loc="4.508">Iam dormire licet socios que reuisere uestros,</TextUnit>
    <TextUnit id="2879" loc="4.509">Nam uenit ecce, meum qui dedat in omnia corpus,</TextUnit>
    <TextUnit id="2880" loc="4.510">Quae maculata meis inponet factio membris.</TextUnit>
    <TextUnit id="2881" loc="4.511">Cum dicto Iudas numero stipante cateruae</TextUnit>
    <TextUnit id="2882" loc="4.512">Aduenit procerum iussu populi que ferocis.</TextUnit>
    <TextUnit id="2883" loc="4.513">Pars strictis gladiis pars fidens pondere clauae</TextUnit>
    <TextUnit id="2884" loc="4.514">Signa sequebatur Iudae promissa furentis.</TextUnit>
    <TextUnit id="2885" loc="4.515">Oscula nam pepigit sese contingere Christi,</TextUnit>
    <TextUnit id="2886" loc="4.516">Quo facile ignotum caperet miserabile uulgus.</TextUnit>
    <TextUnit id="2887" loc="4.517">Ille ubi dissimulans blanda cum uoce salutat,</TextUnit>
    <TextUnit id="2888" loc="4.518">Attigit et labiis iusti uenerabilis ora,</TextUnit>
    <TextUnit id="2889" loc="4.519">Continuo Christus:Totum conplere licebit,</TextUnit>
    <TextUnit id="2890" loc="4.520">Huc uenisse tuo quaecumque est causa paratu.</TextUnit>
    <TextUnit id="2891" loc="4.521">Iniecere manum turbae Christum que prehendunt.</TextUnit>
    <TextUnit id="2892" loc="4.522">Tunc e discipulis unus fulgente machaera</TextUnit>
    <TextUnit id="2893" loc="4.523">Occurrit uatis famulo sublatus in iram</TextUnit>
    <TextUnit id="2894" loc="4.524">Tempore et excussam rapuit ui uulneris aurem.</TextUnit>
    <TextUnit id="2895" loc="4.525">Olli Christus ait:Gladium tu ponito, noster;</TextUnit>
    <TextUnit id="2896" loc="4.526">Nam quicumque ferox confidet uindice ferro,</TextUnit>
    <TextUnit id="2897" loc="4.527">Hunc iusti similis ferri uindicta manebit.</TextUnit>
    <TextUnit id="2898" loc="4.528">An ego non possem caelestia castra uocare</TextUnit>
    <TextUnit id="2899" loc="4.529">Et patris innumeras in proelia ducere turmas?</TextUnit>
    <TextUnit id="2900" loc="4.530">Sed scriptura meis conplenda est debita rebus.</TextUnit>
    <TextUnit id="2901" loc="4.531">Vos autem stricto qui me conprendere ferro</TextUnit>
    <TextUnit id="2902" loc="4.532">Fustibus et gladiis concurritis, en ego uobis</TextUnit>
    <TextUnit id="2903" loc="4.533">Occurram, templi media qui semper in arce</TextUnit>
    <TextUnit id="2904" loc="4.534">Vobis cum residens docui, nec talia quisquam</TextUnit>
    <TextUnit id="2905" loc="4.535">In solum tantis circumlatrantibus ausus.</TextUnit>
    <TextUnit id="2906" loc="4.536">Discipuli passim Christo fugere relicto.</TextUnit>
    <TextUnit id="2907" loc="4.537">Iam que Caiphaea steterat saluator in aula,</TextUnit>
    <TextUnit id="2908" loc="4.538">Cum uenere omnes scribae proceres que uocati.</TextUnit>
    <TextUnit id="2909" loc="4.539">At Petrus longe seruans uestigia solus</TextUnit>
    <TextUnit id="2910" loc="4.540">Occulte maestus sedit cum plebe ministra</TextUnit>
    <TextUnit id="2911" loc="4.541">Extremum opperiens tanto sub turbine finem.</TextUnit>
    <TextUnit id="2912" loc="4.542">Ecce sacerdotes falsos conquirere testes</TextUnit>
    <TextUnit id="2913" loc="4.543">Incumbunt fictas que uolunt contexere causas,</TextUnit>
    <TextUnit id="2914" loc="4.544">Quis mortem insonti possent inponere Christo.</TextUnit>
    <TextUnit id="2915" loc="4.545">Sed nullus tanto uisus satis esse furori.</TextUnit>
    <TextUnit id="2916" loc="4.546">Ultima prosiliunt testes, qui dicere Iesum</TextUnit>
    <TextUnit id="2917" loc="4.547">Audissent, templum quod solus uertere posset</TextUnit>
    <TextUnit id="2918" loc="4.548">Et uersum trinis iterum instaurare diebus.</TextUnit>
    <TextUnit id="2919" loc="4.549">Ipse sacerdotum princeps urgere tacentem</TextUnit>
    <TextUnit id="2920" loc="4.550">Insistit frendens furiis ac talia fatur:</TextUnit>
    <TextUnit id="2921" loc="4.551">Cur nihil ad tantas nunc respondere querellas</TextUnit>
    <TextUnit id="2922" loc="4.552">Conuictus ueris procerum sub testibus audes?</TextUnit>
    <TextUnit id="2923" loc="4.553">Adiurabo tamen summi per regna Tonantis,</TextUnit>
    <TextUnit id="2924" loc="4.554">Ut fateare palam, si fas te credere Christum.</TextUnit>
    <TextUnit id="2925" loc="4.555">Ille dehinc tali conpellat uoce superbum:</TextUnit>
    <TextUnit id="2926" loc="4.556">Istaec sola tibi procedunt pectore uerba</TextUnit>
    <TextUnit id="2927" loc="4.557">Vera tuo; ueniet uobis uisenda per auras</TextUnit>
    <TextUnit id="2928" loc="4.558">Maiestas prolis hominis, cum dextera sanctae</TextUnit>
    <TextUnit id="2929" loc="4.559">Virtuti adsidet sub nubibus ignicoloris.</TextUnit>
    <TextUnit id="2930" loc="4.560">Talibus auditis scindit de pectore uestem</TextUnit>
    <TextUnit id="2931" loc="4.561">Exsultans furiis et caeco corde sacerdos</TextUnit>
    <TextUnit id="2932" loc="4.562">Atque ait:Audistis pugnantis foeda profani</TextUnit>
    <TextUnit id="2933" loc="4.563">Verba Deo; polluta magis consurgat in iras</TextUnit>
    <TextUnit id="2934" loc="4.564">Religio et uestram cuncti iam pandite mentem.</TextUnit>
    <TextUnit id="2935" loc="4.565">Conclamant omnes morti que addicere certant.</TextUnit>
    <TextUnit id="2936" loc="4.566">Tum sanctam Christi faciem sputa inproba conplent</TextUnit>
    <TextUnit id="2937" loc="4.567">Et palmae in malis colaphi que in uertice crebri</TextUnit>
    <TextUnit id="2938" loc="4.568">Insultant uerbis que omnes inludere certant:</TextUnit>
    <TextUnit id="2939" loc="4.569">Christe, profetabis, cuius tibi palma sonarit!</TextUnit>
    <TextUnit id="2940" loc="4.570">At Petrum mulier tristem quod uiderat intus,</TextUnit>
    <TextUnit id="2941" loc="4.571">Tu ne etiam, iuuenis, fueras comes additus, inquit,</TextUnit>
    <TextUnit id="2942" loc="4.572">Isti, quem ludens procerum sententia damnat?</TextUnit>
    <TextUnit id="2943" loc="4.573">Ille negat tectis que feris se promere temptat.</TextUnit>
    <TextUnit id="2944" loc="4.574">Ecce sed egressum primo sub limine cernens</TextUnit>
    <TextUnit id="2945" loc="4.575">Altera consimili prodebat uoce ministris.</TextUnit>
    <TextUnit id="2946" loc="4.576">Rursus ait iurans, illum se nosse negabat.</TextUnit>
    <TextUnit id="2947" loc="4.577">Tum percontatum multi accessere sequentes</TextUnit>
    <TextUnit id="2948" loc="4.578">E que sono uocis sese cognoscere dicunt,</TextUnit>
    <TextUnit id="2949" loc="4.579">Cuncta Galilaeam streperent quod uerba loquellam.</TextUnit>
    <TextUnit id="2950" loc="4.580">Et Petrus iurans deuotis omnia uerbis</TextUnit>
    <TextUnit id="2951" loc="4.581">Nescire adfirmat, quisquis foret ille, negando.</TextUnit>
    <TextUnit id="2952" loc="4.582">Hanc uocem, plausum quatiens sub culmine tecti,</TextUnit>
    <TextUnit id="2953" loc="4.583">Ales prosequitur cantu, mentem que Simonis</TextUnit>
    <TextUnit id="2954" loc="4.584">Circumstant tristem uerbis praesagia Christi;</TextUnit>
    <TextUnit id="2955" loc="4.585">Egressus que dehinc ploratus habebat amaros.</TextUnit>
    <TextUnit id="2956" loc="4.586">Sidera iam luci concedunt et rapidus sol</TextUnit>
    <TextUnit id="2957" loc="4.587">Progreditur radiis terras trepidantibus inplens.</TextUnit>
    <TextUnit id="2958" loc="4.588">Iam que e concilio Christum post terga reuinctum</TextUnit>
    <TextUnit id="2959" loc="4.589">Praesidis ad gremium magno clamore trahebant.</TextUnit>
    <TextUnit id="2960" loc="4.590">Interea celsum Dominus stans ante tribunal</TextUnit>
    <TextUnit id="2961" loc="4.591">Talia Pilati uerbis excepit Iesus:</TextUnit>
    <TextUnit id="2962" loc="4.592">Tu rex Iudaeae gentis, quod dicitur, adstas?</TextUnit>
    <TextUnit id="2963" loc="4.593">Respondit Christus:Vestris haec audio uerbis.</TextUnit>
    <TextUnit id="2964" loc="4.594">Exhinc terribilis iusti accusatio surgens</TextUnit>
    <TextUnit id="2965" loc="4.595">Infremit et sanctum scelerata facundia pressat.</TextUnit>
    <TextUnit id="2966" loc="4.596">Respondere nihil trucibus dignatur Iesus.</TextUnit>
    <TextUnit id="2967" loc="4.597">Pilatus quaerit, quae tum sit causa tacendi.</TextUnit>
    <TextUnit id="2968" loc="4.598">Ille magis perstans miranda silentia seruat.</TextUnit>
    <TextUnit id="2969" loc="4.599">Sollemni sed forte die concedere leges</TextUnit>
    <TextUnit id="2970" loc="4.600">Unum damnati capitis de more iubebant;</TextUnit>
    <TextUnit id="2971" loc="4.601">Et fuit in uinclis famoso nomine latro,</TextUnit>
    <TextUnit id="2972" loc="4.602">Quem Christo infensus populus dimittere uitae</TextUnit>
    <TextUnit id="2973" loc="4.603">Ardebat: trucibus somno sed territa uisis</TextUnit>
    <TextUnit id="2974" loc="4.604">Pilati coniux, iusti discedere poena,</TextUnit>
    <TextUnit id="2975" loc="4.605">Mandatis precibus que uirum suspensa rogabat.</TextUnit>
    <TextUnit id="2976" loc="4.606">Tum iudex iterum procerum disquirere mentem</TextUnit>
    <TextUnit id="2977" loc="4.607">Temptat, et instanti cuperent quem soluere poenae,</TextUnit>
    <TextUnit id="2978" loc="4.608">Plebis ad arbitrium mitti de lege requirit.</TextUnit>
    <TextUnit id="2979" loc="4.609">Sed proceres populum fusa ambitione rogabant,</TextUnit>
    <TextUnit id="2980" loc="4.610">Latronem legi peterent Christum que negarent.</TextUnit>
    <TextUnit id="2981" loc="4.611">At postquam procerum incendit sententia uulgum,</TextUnit>
    <TextUnit id="2982" loc="4.612">Latronis que petit potius sibi cedere uitam,</TextUnit>
    <TextUnit id="2983" loc="4.613">Consuluit praeses populum, quid uellet Iesum.</TextUnit>
    <TextUnit id="2984" loc="4.614">Plebs incensa malo saeuos miscere tumultus,</TextUnit>
    <TextUnit id="2985" loc="4.615">Et crucis ad poenas iterum que iterum que petebant,</TextUnit>
    <TextUnit id="2986" loc="4.616">Qui regis nomen cuperet, qui Caesaris hostem</TextUnit>
    <TextUnit id="2987" loc="4.617">Confessus sese proprio damnauerit ore.</TextUnit>
    <TextUnit id="2988" loc="4.618">Denique ui uictus detestatus que cruentum</TextUnit>
    <TextUnit id="2989" loc="4.619">Officium increpitans se libera sanguinis huius</TextUnit>
    <TextUnit id="2990" loc="4.620">Corda tenere sibi, coram que a crimine palmas</TextUnit>
    <TextUnit id="2991" loc="4.621">Abluit, ut genti tantum macula illa maneret.</TextUnit>
    <TextUnit id="2992" loc="4.622">Hoc magis inclamant:Nos, nos cruor iste sequatur,</TextUnit>
    <TextUnit id="2993" loc="4.623">Et genus in nostrum scelus hoc et culpa redundet.</TextUnit>
    <TextUnit id="2994" loc="4.624">Pilatus donat plebi legi que Barabban</TextUnit>
    <TextUnit id="2995" loc="4.625">Et crucis ad poenam uictus concedit Iesum.</TextUnit>
    <TextUnit id="2996" loc="4.626">Proditor at Iudas, postquam se talia cernit</TextUnit>
    <TextUnit id="2997" loc="4.627">Accepto sceleris pretio signasse furentem,</TextUnit>
    <TextUnit id="2998" loc="4.628">Infelix ueris damnans sua gesta querellis</TextUnit>
    <TextUnit id="2999" loc="4.629">Proiecit templo tunc detestans argentum.</TextUnit>
    <TextUnit id="3000" loc="4.630">Exorsus que suas laqueo sibi sumere poenas</TextUnit>
    <TextUnit id="3001" loc="4.631">Informem rapuit ficus de uertice mortem.</TextUnit>
    <TextUnit id="3002" loc="4.632">Inde sacerdotes, pretium quod sanguinis esset,</TextUnit>
    <TextUnit id="3003" loc="4.633">Inlicitum fantes aditis concedere templi,</TextUnit>
    <TextUnit id="3004" loc="4.634">Quod dare tum licitum, cum sanguis distraheretur,</TextUnit>
    <TextUnit id="3005" loc="4.635">Credebant, agrum mercati nomine uero</TextUnit>
    <TextUnit id="3006" loc="4.636">Sanguinis, horrendo signant scelera impia facto.</TextUnit>
    <TextUnit id="3007" loc="4.637">Haec quondam cooperta canens uox uera profetae</TextUnit>
    <TextUnit id="3008" loc="4.638">Euentum rerum patefecit in ordine saecli:</TextUnit>
    <TextUnit id="3009" loc="4.639">Argenti triginta minas posuere profani</TextUnit>
    <TextUnit id="3010" loc="4.640">Hoc pretium pretiosi corporis instituentes,</TextUnit>
    <TextUnit id="3011" loc="4.641">Quod mox ad figuli rursus transfertur agellum.</TextUnit>
    <TextUnit id="3012" loc="4.642">Traditus est trucibus iustus sceleris que ministris</TextUnit>
    <TextUnit id="3013" loc="4.643">Militibus: scelerata ludibria corpore praebet.</TextUnit>
    <TextUnit id="3014" loc="4.644">Purpuream que illi tunicam clamidem que rubentem</TextUnit>
    <TextUnit id="3015" loc="4.645">Inducunt spinis que caput cinxere cruentis,</TextUnit>
    <TextUnit id="3016" loc="4.646">In que uicem sceptri dextram comitatur harundo.</TextUnit>
    <TextUnit id="3017" loc="4.647">Tum genibus nixi regem dominum que salutant</TextUnit>
    <TextUnit id="3018" loc="4.648">Iudaeae gentis faciem que lauere saliuis</TextUnit>
    <TextUnit id="3019" loc="4.649">Vertice et in sancto plagis lusere nefandis.</TextUnit>
    <TextUnit id="3020" loc="4.650">Haec ubi transegit miles ludibria demens,</TextUnit>
    <TextUnit id="3021" loc="4.651">Indutum propriae ducebat tegmina uestis</TextUnit>
    <TextUnit id="3022" loc="4.652">Et crucis ad poenam sanctum iustum que trahebat.</TextUnit>
    <TextUnit id="3023" loc="4.653">Ecce sed egressi quendam cepere Simonem</TextUnit>
    <TextUnit id="3024" loc="4.654">Cyrena genitum lignum que adferre iubebant,</TextUnit>
    <TextUnit id="3025" loc="4.655">Quo dominum lucis iussis suffigere saeuis</TextUnit>
    <TextUnit id="3026" loc="4.656">Instans urgebat saecli inmutabilis ordo.</TextUnit>
    <TextUnit id="3027" loc="4.657">At postquam uentum est, ubi ruris Golgatha nomen,</TextUnit>
    <TextUnit id="3028" loc="4.658">Permixtum felli uinum dant pocula Christo.</TextUnit>
    <TextUnit id="3029" loc="4.659">Ille sed in summo gustu tractata recusat;</TextUnit>
    <TextUnit id="3030" loc="4.660">Nec tamen insultans hominum furor omnia poscit.</TextUnit>
    <TextUnit id="3031" loc="4.661">Iam que cruci fixum pendebat in arbore corpus,</TextUnit>
    <TextUnit id="3032" loc="4.662">Intactae que dedit tunicae sub sorte per omnes</TextUnit>
    <TextUnit id="3033" loc="4.663">Militis unius seruans possessio textum.</TextUnit>
    <TextUnit id="3034" loc="4.664">Et scriptum causae titulum meriti que locarunt,</TextUnit>
    <TextUnit id="3035" loc="4.665">Quod rex Iudaeae plebis gentis que fuisset.</TextUnit>
    <TextUnit id="3036" loc="4.666">Accidit, ut pariter poenae consortia ferrent</TextUnit>
    <TextUnit id="3037" loc="4.667">Latrones hinc inde duo; sed caeca furentis</TextUnit>
    <TextUnit id="3038" loc="4.668">Insultat plebis fixo uaesania Christo:</TextUnit>
    <TextUnit id="3039" loc="4.669">Hic est, qui templum poterat dissoluere solus,</TextUnit>
    <TextUnit id="3040" loc="4.670">Hic est, qui trino lucis reparare meatu.</TextUnit>
    <TextUnit id="3041" loc="4.671">Sed nunc discendat suboles ueneranda Tonantis</TextUnit>
    <TextUnit id="3042" loc="4.672">Et crucis e poena corpus que animam que resoluat.</TextUnit>
    <TextUnit id="3043" loc="4.673">Haec uulgi proceres uaecordis dicta sequuntur;</TextUnit>
    <TextUnit id="3044" loc="4.674">Atque Pharisaei scribae que et factio demens</TextUnit>
    <TextUnit id="3045" loc="4.675">Inludunt motu que caput linguas que loquellis</TextUnit>
    <TextUnit id="3046" loc="4.676">Insanis quatiunt aeternae ad uincula poenae:</TextUnit>
    <TextUnit id="3047" loc="4.677">Nonne alios quondam trucibus seruare solebat</TextUnit>
    <TextUnit id="3048" loc="4.678">Morborum uinclis? sese cur soluere poenis</TextUnit>
    <TextUnit id="3049" loc="4.679">Non ualet? En regem nostrae quem credere gentis</TextUnit>
    <TextUnit id="3050" loc="4.680">Debuimus: soluat ligni de robore corpus!</TextUnit>
    <TextUnit id="3051" loc="4.681">Tunc sanctis digne poterimus credere signis.</TextUnit>
    <TextUnit id="3052" loc="4.682">Confidit genitore Deo: dimittere poena</TextUnit>
    <TextUnit id="3053" loc="4.683">Cur propriam non uult subolem ueneranda potestas?</TextUnit>
    <TextUnit id="3054" loc="4.684">Nec minus increpitant dextra laeua que gementes</TextUnit>
    <TextUnit id="3055" loc="4.685">Adfixi crucibus scelerum pro sorte latrones.</TextUnit>
    <TextUnit id="3056" loc="4.686">Iam medium cursus lucis conscenderat orbem,</TextUnit>
    <TextUnit id="3057" loc="4.687">Cum subito ex oculis fugit furuis que tenebris</TextUnit>
    <TextUnit id="3058" loc="4.688">Induitur trepidum que diem sol nocte recondit.</TextUnit>
    <TextUnit id="3059" loc="4.689">Ast ubi turbatus nonam transegerat horam</TextUnit>
    <TextUnit id="3060" loc="4.690">Consternata suo redierunt lumina mundo.</TextUnit>
    <TextUnit id="3061" loc="4.691">Et Christus magna genitorem uoce uocabat</TextUnit>
    <TextUnit id="3062" loc="4.692">Hebraeae in morem linguae; sed nescia plebes</TextUnit>
    <TextUnit id="3063" loc="4.693">Heliam uocitare putat. Tum concitus unus</TextUnit>
    <TextUnit id="3064" loc="4.694">Cogebat spongo turpi calamo que reuincto</TextUnit>
    <TextUnit id="3065" loc="4.695">Inpressum labiis acidum potare saporem.</TextUnit>
    <TextUnit id="3066" loc="4.696">Cetera turba furens tali cum uoce cachinnat:</TextUnit>
    <TextUnit id="3067" loc="4.697">Spectemus pariter, caelo ne forte remissus</TextUnit>
    <TextUnit id="3068" loc="4.698">Helias ueniat, celsa qui sede quiescit,</TextUnit>
    <TextUnit id="3069" loc="4.699">Liberet et misero confixum stipite regem.</TextUnit>
    <TextUnit id="3070" loc="4.700">Tum clamor Domini magno conamine missus</TextUnit>
    <TextUnit id="3071" loc="4.701">Aetheriis animam comitem conmiscuit auris.</TextUnit>
    <TextUnit id="3072" loc="4.702">Scinduntur pariter sancti uelamina templi</TextUnit>
    <TextUnit id="3073" loc="4.703">Carbasa que in geminas partes disrupta dehiscunt</TextUnit>
    <TextUnit id="3074" loc="4.704">Et tremebunda omni concussa est pondere tellus,</TextUnit>
    <TextUnit id="3075" loc="4.705">Dissiliunt que suo ruptae de corpore cautes.</TextUnit>
    <TextUnit id="3076" loc="4.706">Tum ueterum monumenta uirum patuere repulsis</TextUnit>
    <TextUnit id="3077" loc="4.707">Obicibus iustae que animae per membra reuersae</TextUnit>
    <TextUnit id="3078" loc="4.708">Et uisi passim populi per moenia late</TextUnit>
    <TextUnit id="3079" loc="4.709">Errauere urbis: sic terrent omnia mundum,</TextUnit>
    <TextUnit id="3080" loc="4.710">Militibus primis quatiuntur corda pauore,</TextUnit>
    <TextUnit id="3081" loc="4.711">Dedita qui saeuae seruabant corpora poenae,</TextUnit>
    <TextUnit id="3082" loc="4.712">Et subolem dixere Dei Christum que fatentur.</TextUnit>
    <TextUnit id="3083" loc="4.713">E speculis matres miracula tanta tuentur</TextUnit>
    <TextUnit id="3084" loc="4.714">Omnes, obsequium Christo quae ferre solebant.</TextUnit>
    <TextUnit id="3085" loc="4.715">Iam decedenti uesper succedere soli</TextUnit>
    <TextUnit id="3086" loc="4.716">Coeperat, et procerum solus cum iustior audet</TextUnit>
    <TextUnit id="3087" loc="4.717">Corpus ad extremum munus deposcere Christi.</TextUnit>
    <TextUnit id="3088" loc="4.718">Hic ab Arimathia nomen gestabat Ioseph,</TextUnit>
    <TextUnit id="3089" loc="4.719">Qui quondam uerbis aures praebebat Iesu.</TextUnit>
    <TextUnit id="3090" loc="4.720">Pilatum tunc iste rogat, sibi cedere membra,</TextUnit>
    <TextUnit id="3091" loc="4.721">Quis nuper tulerat uitam uis horrida poenae.</TextUnit>
    <TextUnit id="3092" loc="4.722">Concessit praeses et corpus fulgida lino</TextUnit>
    <TextUnit id="3093" loc="4.723">Texta tegunt saxi que nouo conponitur antro.</TextUnit>
    <TextUnit id="3094" loc="4.724">Limen concludunt inmensa uolumina petrae;</TextUnit>
    <TextUnit id="3095" loc="4.725">E speculis seruant matres et cuncta tuentur.</TextUnit>
    <TextUnit id="3096" loc="4.726">Iam que dies rutilo conplebat lumine terras,</TextUnit>
    <TextUnit id="3097" loc="4.727">Otia qui semper prisca de lege iubebat,</TextUnit>
    <TextUnit id="3098" loc="4.728">Nulla sed inmitis procerum furor otia seruat.</TextUnit>
    <TextUnit id="3099" loc="4.729">Conueniunt onerant que simul sic iudicis aures:</TextUnit>
    <TextUnit id="3100" loc="4.730">Erroris laqueos iustissima poena resoluit.</TextUnit>
    <TextUnit id="3101" loc="4.731">Nunc meminisse decet; quoniam planus ille solebat</TextUnit>
    <TextUnit id="3102" loc="4.732">Vulgari semper iactans promittere plebi,</TextUnit>
    <TextUnit id="3103" loc="4.733">E mortis sese tenebris ad lumina uitae</TextUnit>
    <TextUnit id="3104" loc="4.734">Cum trino solis pariter remeare recursu.</TextUnit>
    <TextUnit id="3105" loc="4.735">Hoc petimus, custos miles noua funera seruet,</TextUnit>
    <TextUnit id="3106" loc="4.736">Ne fera discipulis furandi audacia corpus</TextUnit>
    <TextUnit id="3107" loc="4.737">Consurgat turbet que recens insania plebem.</TextUnit>
    <TextUnit id="3108" loc="4.738">Et Pilatus ad haec:Miles permittitur, inquit,</TextUnit>
    <TextUnit id="3109" loc="4.739">Seruare, ut uultis, corpus tellure sepultum.</TextUnit>
    <TextUnit id="3110" loc="4.740">Conueniunt saxi que ingentia pondera uoluunt,</TextUnit>
    <TextUnit id="3111" loc="4.741">Et limen signis et saxum milite seruant.</TextUnit>
    <TextUnit id="3112" loc="4.742">Sidera iam noctis uenturo cedere soli</TextUnit>
    <TextUnit id="3113" loc="4.743">Incipiunt, tumuli matres tum uisere saeptum</TextUnit>
    <TextUnit id="3114" loc="4.744">Concurrunt, motus sed terram protinus omnem</TextUnit>
    <TextUnit id="3115" loc="4.745">Concutit et caelo lapsus discendit aperto</TextUnit>
    <TextUnit id="3116" loc="4.746">Nuntius et saxum tumuli de limine uoluit.</TextUnit>
    <TextUnit id="3117" loc="4.747">Illius et facies splendet ceu fulguris ignis,</TextUnit>
    <TextUnit id="3118" loc="4.748">Et niuis ad speciem lucent uelamina uestis.</TextUnit>
    <TextUnit id="3119" loc="4.749">Militibus terror sensum discluserat omnem</TextUnit>
    <TextUnit id="3120" loc="4.750">Et iacuere simul ceu fusa cadauera leto.</TextUnit>
    <TextUnit id="3121" loc="4.751">Ille sed ad matres tali cum uoce profatur:</TextUnit>
    <TextUnit id="3122" loc="4.752">Vestra pauor nullus quatiens nunc corda fatiget;</TextUnit>
    <TextUnit id="3123" loc="4.753">Nam manifesta fides, sanctum uos quaerere corpus,</TextUnit>
    <TextUnit id="3124" loc="4.754">Quod crucis in ligno scelerata insania fixit.</TextUnit>
    <TextUnit id="3125" loc="4.755">Surrexit Christus aeterna que lumina uitae</TextUnit>
    <TextUnit id="3126" loc="4.756">Corpore cum sancto deuicta morte recepit.</TextUnit>
    <TextUnit id="3127" loc="4.757">Visere iam uobis licitum est, quod sede sepulchri</TextUnit>
    <TextUnit id="3128" loc="4.758">Nulla istic iaceant, fuerant quae condita membra.</TextUnit>
    <TextUnit id="3129" loc="4.759">Dicite praeterea celeri propero que recursu</TextUnit>
    <TextUnit id="3130" loc="4.760">Discipulis, Christum remeasse in luminis oras,</TextUnit>
    <TextUnit id="3131" loc="4.761">In que Galilaeam laetum praecedere terram.</TextUnit>
    <TextUnit id="3132" loc="4.762">His dictis uisis que animos perfuderat ardens</TextUnit>
    <TextUnit id="3133" loc="4.763">Laetitia attonitis stupor ancipiti que pauore.</TextUnit>
    <TextUnit id="3134" loc="4.764">Denique praecipiti celebrantes gaudia cursu</TextUnit>
    <TextUnit id="3135" loc="4.765">Talia discipulis referunt tumulum que relinquunt.</TextUnit>
    <TextUnit id="3136" loc="4.766">Ecce iteris medio clarus se ostendit Iesus</TextUnit>
    <TextUnit id="3137" loc="4.767">Et fidas matres blandus saluere iubebat.</TextUnit>
    <TextUnit id="3138" loc="4.768">Occurrunt illae et genibus plantis que prehensis</TextUnit>
    <TextUnit id="3139" loc="4.769">Victorem leti pauidae uenerantur Iesum.</TextUnit>
    <TextUnit id="3140" loc="4.770">Talibus ille dehinc praeceptis pectora firmat:</TextUnit>
    <TextUnit id="3141" loc="4.771">Mentibus absistat fidei pauor omnis et ista</TextUnit>
    <TextUnit id="3142" loc="4.772">Fratribus en nostris propere mandata referte.</TextUnit>
    <TextUnit id="3143" loc="4.773">Nostri conspectus si cura est, ite uolentes</TextUnit>
    <TextUnit id="3144" loc="4.774">Inque Galilaeam propere transcurrite terram.</TextUnit>
    <TextUnit id="3145" loc="4.775">Interea tumulo custodum exterrita corda;</TextUnit>
    <TextUnit id="3146" loc="4.776">Mittunt e numero partem, quae tanta referret</TextUnit>
    <TextUnit id="3147" loc="4.777">Iudaeis rerum miracula. Sed manus amens</TextUnit>
    <TextUnit id="3148" loc="4.778">Iam semel insano penitus deuota furori</TextUnit>
    <TextUnit id="3149" loc="4.779">Praemia militibus certatim magna rependit</TextUnit>
    <TextUnit id="3150" loc="4.780">Et famam argento redimit, quod limine rupto</TextUnit>
    <TextUnit id="3151" loc="4.781">Furtim sustulerit corpus defensa tenebris</TextUnit>
    <TextUnit id="3152" loc="4.782">Occulte rapiens audacia discipulorum.</TextUnit>
    <TextUnit id="3153" loc="4.783">Iam que Galilaeos conscenderat anxia montes</TextUnit>
    <TextUnit id="3154" loc="4.784">Mandatis Christi concurrens turba suorum:</TextUnit>
    <TextUnit id="3155" loc="4.785">Cernitur ecce suis proles ueneranda Tonantis.</TextUnit>
    <TextUnit id="3156" loc="4.786">Illum procumbens sancte chorus omnis adorat;</TextUnit>
    <TextUnit id="3157" loc="4.787">Nec tamen in cunctis pariter fundata manebat</TextUnit>
    <TextUnit id="3158" loc="4.788">Pectoribus uirtus, nam pars dubitabat eorum.</TextUnit>
    <TextUnit id="3159" loc="4.789">Tunc sic discipulos clarus conpellat Iesus:</TextUnit>
    <TextUnit id="3160" loc="4.790">In caelo et terris genitor mihi cuncta subegit,</TextUnit>
    <TextUnit id="3161" loc="4.791">Me pater est uobis dignatus mittere lucem.</TextUnit>
    <TextUnit id="3162" loc="4.792">Gentibus haut aliter nunc uos ego mittere cunctis</TextUnit>
    <TextUnit id="3163" loc="4.793">Institui, uestrum est cunctas mihi iungere gentes.</TextUnit>
    <TextUnit id="3164" loc="4.794">Pergite et ablutos homines purgantibus undis</TextUnit>
    <TextUnit id="3165" loc="4.795">Nomine sub sancto patris nati que lauate,</TextUnit>
    <TextUnit id="3166" loc="4.796">Viuifici pariter currant spiramina flatus.</TextUnit>
    <TextUnit id="3167" loc="4.797">Ablutis que dehinc nostra insinuate docentes</TextUnit>
    <TextUnit id="3168" loc="4.798">Praecepta, ut uitam possint agitare perennem;</TextUnit>
    <TextUnit id="3169" loc="4.799">Nec uobis umquam nostri praesentia deerit,</TextUnit>
    <TextUnit id="3170" loc="4.800">Donec consumens dissoluat saecula finis.</TextUnit>
    <TextUnit id="3171" loc="4.801">Has mea mens fidei uires sancti que timoris</TextUnit>
    <TextUnit id="3172" loc="4.802">Cepit et in tantum lucet mihi gratia Christi,</TextUnit>
    <TextUnit id="3173" loc="4.803">Versibus ut nostris diuinae gloria legis</TextUnit>
    <TextUnit id="3174" loc="4.804">Ornamenta libens caperet terrestria linguae.</TextUnit>
    <TextUnit id="3175" loc="4.805">Haec mihi pax Christi tribuit, pax haec mihi saecli,</TextUnit>
    <TextUnit id="3176" loc="4.806">Quam fouet indulgens terrae regnator apertae</TextUnit>
    <TextUnit id="3177" loc="4.807">Constantinus, adest cui gratia digna merenti,</TextUnit>
    <TextUnit id="3178" loc="4.808">Qui solus regnum sacri sibi nominis horret</TextUnit>
    <TextUnit id="3179" loc="4.809">Inponi pondus, quo iustis dignior actis</TextUnit>
    <TextUnit id="3180" loc="4.810">Aeternam capiat diuina in saecula uitam</TextUnit>
    <TextUnit id="3181" loc="4.811">Per dominum lucis Christum, qui in saecula regnat.</TextUnit>
  </Text>
</TessDocument>
