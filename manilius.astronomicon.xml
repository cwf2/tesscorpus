<?xml version="1.0" encoding="UTF-8"?>
<TessDocument id="manilius.astronomicon">
  <Metadata>
    <Author>manilius</Author>
    <Display>Astronomicon</Display>
    <Abbr>man. astr.</Abbr>
    <Lang>la</Lang>
    <Prose>0</Prose>
    <PrintSource/>
    <DigitalSourceDisplay/>
    <DigitalSourceURL/>
    <AddedBy/>
    <URI/>
  </Metadata>
  <Parts><Part id="1"><Display>Book 1</Display><MaskLower>0</MaskLower><MaskUpper>926</MaskUpper><LocusLower>1.1</LocusLower><LocusUpper>1.929</LocusUpper></Part><Part id="2"><Display>Book 2</Display><MaskLower>927</MaskLower><MaskUpper>1902</MaskUpper><LocusLower>2.1</LocusLower><LocusUpper>2.976</LocusUpper></Part><Part id="3"><Display>Book 3</Display><MaskLower>1903</MaskLower><MaskUpper>2589</MaskUpper><LocusLower>3.1</LocusLower><LocusUpper>3.687</LocusUpper></Part><Part id="4"><Display>Book 4</Display><MaskLower>2590</MaskLower><MaskUpper>3539</MaskUpper><LocusLower>4.1</LocusLower><LocusUpper>4.950</LocusUpper></Part><Part id="5"><Display>Book 5</Display><MaskLower>3540</MaskLower><MaskUpper>4290</MaskUpper><LocusLower>5.1</LocusLower><LocusUpper>5.751</LocusUpper></Part></Parts><Text>
    <TextUnit id="0" loc="1.1">Carmine divinas artes et conscia fati</TextUnit>
    <TextUnit id="1" loc="1.2">sidera, diversos hominum variantia casus,</TextUnit>
    <TextUnit id="2" loc="1.3">caelestis rationis opus, deducere mundo</TextUnit>
    <TextUnit id="3" loc="1.4">aggredior primusque novis Helicona movere</TextUnit>
    <TextUnit id="4" loc="1.5">cantibus et viridi nutantis vertice silvas,</TextUnit>
    <TextUnit id="5" loc="1.6">hospita sacra ferens nulli memorata priorum.</TextUnit>
    <TextUnit id="6" loc="1.7">hunc mihi tu, Caesar, patriae princepsque paterque,</TextUnit>
    <TextUnit id="7" loc="1.8">qui regis augustis parentem legibus orbem</TextUnit>
    <TextUnit id="8" loc="1.9">concessumque patri mundum deus ipse mereris,</TextUnit>
    <TextUnit id="9" loc="1.10">das animum viresque facis ad tanta canenda.</TextUnit>
    <TextUnit id="10" loc="1.11">iam propiusque favet mundus scrutantibus ipsum</TextUnit>
    <TextUnit id="11" loc="1.12">et cupit aetherios per carmina pandere census.</TextUnit>
    <TextUnit id="12" loc="1.13">hoe sub pace vacat tantum; iuvat ire per ipsum</TextUnit>
    <TextUnit id="13" loc="1.14">aera et immenso spatiantem vivere caelo</TextUnit>
    <TextUnit id="14" loc="1.15">signaque et adversos stellarum noscere cursus.</TextUnit>
    <TextUnit id="15" loc="1.16">quod solum novisse parum est. impensins ipsa</TextUnit>
    <TextUnit id="16" loc="1.17">scire iuvat magni penitus praecordia mundi,</TextUnit>
    <TextUnit id="17" loc="1.18">quaque regat generetque suis animalia signis,</TextUnit>
    <TextUnit id="18" loc="1.19">cernere et in numerum Phoebe modulante referre.</TextUnit>
    <TextUnit id="19" loc="1.20">bina mihi positis lucent altaria flammis,</TextUnit>
    <TextUnit id="20" loc="1.21">ad duo templa precor duplici circumdatus aestu</TextUnit>
    <TextUnit id="21" loc="1.22">carminis et rerum; certa cum lege canentem</TextUnit>
    <TextUnit id="22" loc="1.23">mundus et immenso vatem circumstrepit orbe</TextUnit>
    <TextUnit id="23" loc="1.24">vixque soluta suis immittit verba figuris.</TextUnit>
    <TextUnit id="24" loc="1.25">quem primum interius licuit cognoscere terris</TextUnit>
    <TextUnit id="25" loc="1.26">munere caelestum. quls enim condentibus illis</TextUnit>
    <TextUnit id="26" loc="1.27">clepsisset furto mundum, quo cuncta reguntur?</TextUnit>
    <TextUnit id="27" loc="1.28">quis foret humano conatus pectore tantum,</TextUnit>
    <TextUnit id="28" loc="1.29">invitis ut dis cuperet deus ipse videri?</TextUnit>
    <TextUnit id="29" loc="1.30">tu princeps auctorque sacri, Cyllenie, tanti;</TextUnit>
    <TextUnit id="30" loc="1.31">per te iam caelum interius, iam sidera nota</TextUnit>
    <TextUnit id="31" loc="1.32">sublimis aperire vias imumque sub orbem,</TextUnit>
    <TextUnit id="32" loc="1.33">et per inane suis parentia finibus astra</TextUnit>
    <TextUnit id="33" loc="1.34">nominaque et cursus signorum, pondera, vires,</TextUnit>
    <TextUnit id="34" loc="1.35">major uti facies mundi foret et veneranda</TextUnit>
    <TextUnit id="35" loc="1.36">non species tantum, sed et ipsa potentia rerum,</TextUnit>
    <TextUnit id="36" loc="1.37">sentirentque deum gentes quam maximus esset.</TextUnit>
    <TextUnit id="37" loc="1.38">[qui sua disposuit per tempora, cognita ut essent</TextUnit>
    <TextUnit id="38" loc="1.39">omnibus et mundi facies caelumque supernum.]</TextUnit>
    <TextUnit id="39" loc="1.40">et natura dedit vires seque ipsa reclusit,</TextUnit>
    <TextUnit id="40" loc="1.41">regalis animos primum dignata movere</TextUnit>
    <TextUnit id="41" loc="1.42">proxima tangentis rerum fastigia caelo,</TextUnit>
    <TextUnit id="42" loc="1.43">qui domuere feras gentes oriente sub ipso,</TextUnit>
    <TextUnit id="43" loc="1.44">quas secat Euphrates, in quas et Nilus inundat,</TextUnit>
    <TextUnit id="44" loc="1.45">qua mundus redit et nigras super evolat urbes.</TextUnit>
    <TextUnit id="45" loc="1.46">tunc qui templa sacris coluerunt omne per aevum</TextUnit>
    <TextUnit id="46" loc="1.47">delectique sacerdotes in publica vota</TextUnit>
    <TextUnit id="47" loc="1.48">officio vinxere deum, quibus ipsa potentis</TextUnit>
    <TextUnit id="48" loc="1.49">numinis accendit castam praesentia mentem,</TextUnit>
    <TextUnit id="49" loc="1.50">inque deum deus ipse tulit patuitque ministris.</TextUnit>
    <TextUnit id="50" loc="1.51">hi tantum movere decus primique per artem</TextUnit>
    <TextUnit id="51" loc="1.52">sideribus videre vagis pendentia fata.</TextUnit>
    <TextUnit id="52" loc="1.53">singula nam proprio signarunt tempora casu,</TextUnit>
    <TextUnit id="53" loc="1.54">longa per assiduas complexi saecula curas:</TextUnit>
    <TextUnit id="54" loc="1.55">nascendi quae cuique dies, quae vita fuisset,</TextUnit>
    <TextUnit id="55" loc="1.56">in quas fortunae leges quaeque hora valeret,</TextUnit>
    <TextUnit id="56" loc="1.57">quantaque quam parvi facerent discrimina motus.</TextUnit>
    <TextUnit id="57" loc="1.58">postquam omnls caeli species redeuntibus astris</TextUnit>
    <TextUnit id="58" loc="1.59">percepta in proprias sedes, et reddita certis</TextUnit>
    <TextUnit id="59" loc="1.60">fatorum ordinibus sua cuique potentia formae,</TextUnit>
    <TextUnit id="60" loc="1.61">per varios usus artem experientia fecit</TextUnit>
    <TextUnit id="61" loc="1.62">exemplo monstrante viam speculataque longe</TextUnit>
    <TextUnit id="62" loc="1.63">deprendit tacitis dominantia legibus astra</TextUnit>
    <TextUnit id="63" loc="1.64">et totum aeterna mundum ratione moveri</TextUnit>
    <TextUnit id="64" loc="1.65">fatorumque vices certis discernere signis.</TextUnit>
    <TextUnit id="65" loc="1.66">nam rudis ante illos nullo discrimine vita</TextUnit>
    <TextUnit id="66" loc="1.67">in speciem conversa operum ratione carebat</TextUnit>
    <TextUnit id="67" loc="1.68">et stupefacta novo pendebat lumine mundi,</TextUnit>
    <TextUnit id="68" loc="1.69">tum velut amissis maerens, tum laeta renatis</TextUnit>
    <TextUnit id="69" loc="1.70">sideribus, variosque dies incertaque noctis</TextUnit>
    <TextUnit id="70" loc="1.71">tempora nee similis umbras iam sole regresso,</TextUnit>
    <TextUnit id="71" loc="1.72">iam propiore suis poterant discernere causis.</TextUnit>
    <TextUnit id="72" loc="1.73">necdum etiam doctas sollertia fecerat artes,</TextUnit>
    <TextUnit id="73" loc="1.74">terraque sub rudibus cessabat vasta colonis;</TextUnit>
    <TextUnit id="74" loc="1.75">tumque in desertis habitabat montibus aurum,</TextUnit>
    <TextUnit id="75" loc="1.76">immotusque novos pontus subduxerat orbes;</TextUnit>
    <TextUnit id="76" loc="1.77">nec vitam pelago nec ventis credere vota</TextUnit>
    <TextUnit id="77" loc="1.78">audebant; se quisque satis novisse putabant.</TextUnit>
    <TextUnit id="78" loc="1.79">sed cum longa dies acuit mortalia corda</TextUnit>
    <TextUnit id="79" loc="1.80">et labor ingenium miseris dedit et sua quemque</TextUnit>
    <TextUnit id="80" loc="1.81">advigilare sibi inssit fortuna premendo,</TextUnit>
    <TextUnit id="81" loc="1.82">seducta in varias certarunt pectora curas,</TextUnit>
    <TextUnit id="82" loc="1.83">et quodcumque sagax temptando repperit usus,</TextUnit>
    <TextUnit id="83" loc="1.84">in commune bonum commentum laeta dederunt.</TextUnit>
    <TextUnit id="84" loc="1.85">tune et lingua suas accepit barbara leges,</TextUnit>
    <TextUnit id="85" loc="1.86">et fera diversis exercita frugibus arva,</TextUnit>
    <TextUnit id="86" loc="1.87">et vagus in caecum penetravit navita pontum,</TextUnit>
    <TextUnit id="87" loc="1.88">fecit et ignotis itiner commercia terris.</TextUnit>
    <TextUnit id="88" loc="1.89">tum belli pacisque artes commenta vetustas;</TextUnit>
    <TextUnit id="89" loc="1.90">semper enim ex aliis alias proseminat usus.</TextUnit>
    <TextUnit id="90" loc="1.91">ne vulgata canam: linguas didicere volucrum,</TextUnit>
    <TextUnit id="91" loc="1.92">consultare fibras et rumpere vocibus angues,</TextUnit>
    <TextUnit id="92" loc="1.93">sollicitare umbras imumque Acheronta movere</TextUnit>
    <TextUnit id="93" loc="1.94">in noctemque dies, in lucem vertere noctes.</TextUnit>
    <TextUnit id="94" loc="1.95">omnia conando docilis sollertia vicit.</TextUnit>
    <TextUnit id="95" loc="1.96">nec prius imposuit rebus finemque manumque,</TextUnit>
    <TextUnit id="96" loc="1.97">quam caelum ascendit ratio cepitque profundam</TextUnit>
    <TextUnit id="97" loc="1.98">naturam rerum causis viditque quod usquam est;</TextUnit>
    <TextUnit id="98" loc="1.99">nubila cur tanto quaterentur pulsa fragore,</TextUnit>
    <TextUnit id="99" loc="1.100">hiberna aestiva nix grandine mollior esset,</TextUnit>
    <TextUnit id="100" loc="1.101">arderent terrae solidusque tremesceret orbis,</TextUnit>
    <TextUnit id="101" loc="1.102">cur imbres ruerent, ventos quae causa moveret,</TextUnit>
    <TextUnit id="102" loc="1.103">pervidit solvitque animis miracula rerum</TextUnit>
    <TextUnit id="103" loc="1.104">eripuitque Iovi fulmen viresque tonantis</TextUnit>
    <TextUnit id="104" loc="1.105">et sonitum ventis concessit, nubibus ignem.</TextUnit>
    <TextUnit id="105" loc="1.106">quae postquam in proprias deduxit singula causas,</TextUnit>
    <TextUnit id="106" loc="1.107">vicinam ex alto mundi cognoscere molem</TextUnit>
    <TextUnit id="107" loc="1.108">intendit totumque animo comprendere caelum,</TextUnit>
    <TextUnit id="108" loc="1.109">attribuitque suas formas, sua nomina signis,</TextUnit>
    <TextUnit id="109" loc="1.110">quasque vices agerent certa sub sorte notavit,</TextUnit>
    <TextUnit id="110" loc="1.111">omniaque ad numen mundi faciemque moveri,</TextUnit>
    <TextUnit id="111" loc="1.112">sideribus vario mutantibus ordine fata.</TextUnit>
    <TextUnit id="112" loc="1.113">hoc mihi surgit opus non ullis ante sacratum</TextUnit>
    <TextUnit id="113" loc="1.114">carminibus. faveat magno fortuna labori,</TextUnit>
    <TextUnit id="114" loc="1.115">annosa et molli contingat vita senecta,</TextUnit>
    <TextUnit id="115" loc="1.116">ut possim rerum tantas emergere moles</TextUnit>
    <TextUnit id="116" loc="1.117">magnaque cum parvis simili percurrere cura.</TextUnit>
    <TextUnit id="117" loc="1.118">et quoniam caelo descendit carmen ab alto,</TextUnit>
    <TextUnit id="118" loc="1.119">et venit in terras fatorum conditus ordo,</TextUnit>
    <TextUnit id="119" loc="1.120">ipsa mihi primum naturae forma canenda est,</TextUnit>
    <TextUnit id="120" loc="1.121">ponendusque sua totus sub imagine mundus.</TextUnit>
    <TextUnit id="121" loc="1.122">quem sive ex nullis repetentem semina rebus</TextUnit>
    <TextUnit id="122" loc="1.123">natali quoque egere placet semperque fuisse</TextUnit>
    <TextUnit id="123" loc="1.124">et fore principio pariter fatoque carentem:</TextUnit>
    <TextUnit id="124" loc="1.125">seu permixta chaos rerum primordia quondam</TextUnit>
    <TextUnit id="125" loc="1.126">discrevit partu, mundumque enixa nitentem</TextUnit>
    <TextUnit id="126" loc="1.127">fugit in infernas caligo pulsa tenebras;</TextUnit>
    <TextUnit id="127" loc="1.128">sive individuis in idem reditura soluta</TextUnit>
    <TextUnit id="128" loc="1.129">principiis natura manet post saecula mille,</TextUnit>
    <TextUnit id="129" loc="1.130">et paene ex nihilo summa est nihilumque futurum,</TextUnit>
    <TextUnit id="130" loc="1.131">caecaque materies caelun, perfecit et orbem;</TextUnit>
    <TextUnit id="131" loc="1.132">sive ignis fabricavit opus flammaeque micantes,</TextUnit>
    <TextUnit id="132" loc="1.133">quae mundi fecere oculos habitantque per omne</TextUnit>
    <TextUnit id="133" loc="1.134">corpus et in caelo vibrantia fulmina fingunt;</TextUnit>
    <TextUnit id="134" loc="1.135">seu liquor hoc peperit, sine quo riget arida rerum</TextUnit>
    <TextUnit id="135" loc="1.136">materies ipsumque vorat, quo solvitur, ignem;</TextUnit>
    <TextUnit id="136" loc="1.137">aut nrque terra patrem novit nec flamma nee aer</TextUnit>
    <TextUnit id="137" loc="1.138">aut umor, faciuntque deum per quattuor artus</TextUnit>
    <TextUnit id="138" loc="1.139">et mundi struxere globum prohibentque requiri</TextUnit>
    <TextUnit id="139" loc="1.140">ultra se quicquam, cum per se cuncta creentur,</TextUnit>
    <TextUnit id="140" loc="1.141">frigida nec calidis desint, aut umida siccis,</TextUnit>
    <TextUnit id="141" loc="1.142">spiritus aut solidis, sitque haec discordia concors,</TextUnit>
    <TextUnit id="142" loc="1.143">quae nexus habilis et opus generabile fingit,</TextUnit>
    <TextUnit id="143" loc="1.144">atque omnis partus elementa capacia reddit; --</TextUnit>
    <TextUnit id="144" loc="1.145">semper erit genus in pugna, dubiumque manebit</TextUnit>
    <TextUnit id="145" loc="1.146">quod latet et tantum supra est hominemque deumque;</TextUnit>
    <TextUnit id="146" loc="1.147">sed facies quaecumque tamen sub origine rerum,</TextUnit>
    <TextUnit id="147" loc="1.148">convenit et certo digestum est ordine corpus.</TextUnit>
    <TextUnit id="148" loc="1.149">ignis in aetherias volucer se sustulit oras</TextUnit>
    <TextUnit id="149" loc="1.150">summaque complexus stellantis culmina caeli</TextUnit>
    <TextUnit id="150" loc="1.151">flammarum vallo naturae moenia fecit.</TextUnit>
    <TextUnit id="151" loc="1.152">proximus in tenuis descendit spiritus auras</TextUnit>
    <TextUnit id="152" loc="1.153">aeraque extendit medium per inania mundi;</TextUnit>
    <TextUnit id="153" loc="1.154">ignem flatus alit vicinis subditus astris.</TextUnit>
    <TextUnit id="154" loc="1.155">tertia sors undas stravit fluctusque natantis</TextUnit>
    <TextUnit id="155" loc="1.156">aequora per fudit toto nascentia ponto,</TextUnit>
    <TextUnit id="156" loc="1.157">ut liquor exhalet tenuis atque evomat auras</TextUnit>
    <TextUnit id="157" loc="1.158">aeraque ex ipso ducentem semina pascat.</TextUnit>
    <TextUnit id="158" loc="1.159">ultima subsedit glomerato pondere tellus,</TextUnit>
    <TextUnit id="159" loc="1.160">convenitque vagis permixtus limus harenis</TextUnit>
    <TextUnit id="160" loc="1.161">paulatim ad summum tenui fugiente liquore;</TextUnit>
    <TextUnit id="161" loc="1.162">quoque magis puras umor secessit in auras,</TextUnit>
    <TextUnit id="162" loc="1.163">et siccata magis struxerunt aequora terram,</TextUnit>
    <TextUnit id="163" loc="1.164">adiacuitque cavis fluidum convallibus aequor,</TextUnit>
    <TextUnit id="164" loc="1.165">emersere fretis montes, orbisque per undas</TextUnit>
    <TextUnit id="165" loc="1.166">exsiliit vasto clausus tamen undique ponto.</TextUnit>
    <TextUnit id="166" loc="1.167">imaque de cunctis mediam tenet undique sedem,</TextUnit>
    <TextUnit id="167" loc="1.168">idcircoque manet stabilis, quia totus ab illa</TextUnit>
    <TextUnit id="168" loc="1.169">tantundem refugit mundus fecitque cadendo</TextUnit>
    <TextUnit id="169" loc="1.170">undique ne caderet (medium totius et imum est),</TextUnit>
    <TextUnit id="170" loc="1.171">ictaque contractis consistunt corpora plagis</TextUnit>
    <TextUnit id="171" loc="1.172">et concurrendo prohibent in longius ire.</TextUnit>
    <TextUnit id="172" loc="1.173">quodni librato penderet pondere tellus,</TextUnit>
    <TextUnit id="173" loc="1.174">non ageret cursus mundi subeuntibus astris</TextUnit>
    <TextUnit id="174" loc="1.175">Phoebus ad occasum et numquam remearet ad ortus,</TextUnit>
    <TextUnit id="175" loc="1.176">lunave submersos regeret per inania cursus,</TextUnit>
    <TextUnit id="176" loc="1.177">nec matutinis fulgeret Lucifer horis,</TextUnit>
    <TextUnit id="177" loc="1.178">Hesperos emenso dederat qui lumen Olympo.</TextUnit>
    <TextUnit id="178" loc="1.179">nunc quia non imo tellus deiecta profundo,</TextUnit>
    <TextUnit id="179" loc="1.180">sed medio suspensa manet, sunt pervia cuncta,</TextUnit>
    <TextUnit id="180" loc="1.181">qua cadat et subeat caelum rursusque resurgat.</TextUnit>
    <TextUnit id="181" loc="1.182">nam neque fortuitos ortus surgentibus astris</TextUnit>
    <TextUnit id="182" loc="1.183">nec totiens possum nascentem credere mundum</TextUnit>
    <TextUnit id="183" loc="1.184">solisve assiduos partus et fata diurna,</TextUnit>
    <TextUnit id="184" loc="1.185">cum facies eadem signis per saecula constet,</TextUnit>
    <TextUnit id="185" loc="1.186">idem Phoebus eat caeli de partibus isdem,</TextUnit>
    <TextUnit id="186" loc="1.187">lunaque per totidem luces mutetur et orbes,</TextUnit>
    <TextUnit id="187" loc="1.188">et natura vias servet, quas fecerat ipsa,</TextUnit>
    <TextUnit id="188" loc="1.189">nec tirocinio peccet circumque feratur</TextUnit>
    <TextUnit id="189" loc="1.190">aeterna cum luce dies, qui tempora monstrat</TextUnit>
    <TextUnit id="190" loc="1.191">nunc his nunc illis eadem regionibus orbis,</TextUnit>
    <TextUnit id="191" loc="1.192">semper et ulterior vadentibus ortus ad ortum,</TextUnit>
    <TextUnit id="192" loc="1.193">occasumve obitus, caelum et cum sole perennet.</TextUnit>
    <TextUnit id="193" loc="1.194">nec vero natura tibi admiranda videri</TextUnit>
    <TextUnit id="194" loc="1.195">pendentis terrae debet. cum pendeat ipse</TextUnit>
    <TextUnit id="195" loc="1.196">mundus et in nullo ponat vestigia fundo,</TextUnit>
    <TextUnit id="196" loc="1.197">quod patet ex ipso motu cursuque volantis,</TextUnit>
    <TextUnit id="197" loc="1.198">cum suspensus eat Phoebus currusque reflectat</TextUnit>
    <TextUnit id="198" loc="1.199">huc illue agiles et servet in aethere metas,</TextUnit>
    <TextUnit id="199" loc="1.200">cum luna et stellae volitent per inania mundi,</TextUnit>
    <TextUnit id="200" loc="1.201">terra quoque aerias leges imitata pependit.</TextUnit>
    <TextUnit id="201" loc="1.202">est igitur tellus mediam sortita cavernam</TextUnit>
    <TextUnit id="202" loc="1.203">aeris et tote pariter sublata profundo</TextUnit>
    <TextUnit id="203" loc="1.204">nec patulas distenta plagas, sed condita in orbem</TextUnit>
    <TextUnit id="204" loc="1.205">undiquo surgentem pariter pariterque cadentem.</TextUnit>
    <TextUnit id="205" loc="1.206">haec est naturae facies; sic mundus et ipse</TextUnit>
    <TextUnit id="206" loc="1.207">in convexa volans teretes facit esse figuras</TextUnit>
    <TextUnit id="207" loc="1.208">stellarum; solisque orbem lunaeque rotundum</TextUnit>
    <TextUnit id="208" loc="1.209">aspicimus, tumido quaerentis corpore lumen,</TextUnit>
    <TextUnit id="209" loc="1.210">quod globus obliquos totus non accipit ignes.</TextUnit>
    <TextUnit id="210" loc="1.211">haec aeterna manet divisque simillima forma,</TextUnit>
    <TextUnit id="211" loc="1.212">cui neque principium est usquam, nec finis in ipsa,</TextUnit>
    <TextUnit id="212" loc="1.213">sed similis tote ore manet perque omnia par est.</TextUnit>
    <TextUnit id="213" loc="1.214">sic tellus glomerata manet mundique figura.</TextUnit>
    <TextUnit id="214" loc="1.215">idcirco terris non omnibus omnia signa</TextUnit>
    <TextUnit id="215" loc="1.216">conspicimus. nusquam invenies fulgere Canopum,</TextUnit>
    <TextUnit id="216" loc="1.217">donec Niliacas per pontum veneris oras;</TextUnit>
    <TextUnit id="217" loc="1.218">sed quaerent Helicen, quibus ille supervenit ignis,</TextUnit>
    <TextUnit id="218" loc="1.219">quod laterum tractus habitant, medioque tumore</TextUnit>
    <TextUnit id="219" loc="1.220">eripiunt terrae caelum visusque coercent.</TextUnit>
    <TextUnit id="220" loc="1.221">te testem dat, luna, sui glomeraminis orbis,</TextUnit>
    <TextUnit id="221" loc="1.222">quae cum mersa nigris per noctem deficis umbris,</TextUnit>
    <TextUnit id="222" loc="1.223">non omnis pariter confundis sidere dempto,</TextUnit>
    <TextUnit id="223" loc="1.224">sed prius eoae quaerunt tua lumina gentes,</TextUnit>
    <TextUnit id="224" loc="1.225">post, medio subiecta polo quaecumque coluntur,</TextUnit>
    <TextUnit id="225" loc="1.226">ultima ad hesperios infectis volveris alis</TextUnit>
    <TextUnit id="226" loc="1.227">seraque in extremis quatiuntur gentibus aera.</TextUnit>
    <TextUnit id="227" loc="1.228">quodsi plana foret tellus, semel orta per omnem</TextUnit>
    <TextUnit id="228" loc="1.229">deficeret pariter toti miserabilis orbi.</TextUnit>
    <TextUnit id="229" loc="1.230">sed quia per teretem deducta est terra tumorem,</TextUnit>
    <TextUnit id="230" loc="1.231">his modo, post illis apparet Delia terris</TextUnit>
    <TextUnit id="231" loc="1.232">exoriens simul atque cadens; quia fertur in orbem</TextUnit>
    <TextUnit id="232" loc="1.233">ventris et acclivis pariter declivia iungit</TextUnit>
    <TextUnit id="233" loc="1.234">atque alios superat gyros aliosque relinquit.</TextUnit>
    <TextUnit id="234" loc="1.235">ex quo colligitur terrarum forma rotunda.</TextUnit>
    <TextUnit id="235" loc="1.236">hanc circum variae gentes hominum atque ferarum</TextUnit>
    <TextUnit id="236" loc="1.237">aeriaeque colunt volucres. pars eius ad arctos</TextUnit>
    <TextUnit id="237" loc="1.238">eminet, austrinis pars est habitabilis oris</TextUnit>
    <TextUnit id="238" loc="1.239">sub pedibusque iacet nostris supraque videtur</TextUnit>
    <TextUnit id="239" loc="1.240">ipsa sibi fallente solo declivia longa</TextUnit>
    <TextUnit id="240" loc="1.241">et pariter surgente via pariterque cadente.</TextUnit>
    <TextUnit id="241" loc="1.242">hanc ubi ad occasus nostros sol aspicit ortus,</TextUnit>
    <TextUnit id="242" loc="1.243">illio orta dies sopitas excitat urbes</TextUnit>
    <TextUnit id="243" loc="1.244">et cum luce refert operum vadimonia terris;</TextUnit>
    <TextUnit id="244" loc="1.245">nos in nocte sumus somnosque in membra vocamus.</TextUnit>
    <TextUnit id="245" loc="1.246">pontus utrosque suis distinguit et alligat undis.</TextUnit>
    <TextUnit id="246" loc="1.247">hoc opus immensi constructum corpore mundi</TextUnit>
    <TextUnit id="247" loc="1.248">membraque naturae diversa condita forma</TextUnit>
    <TextUnit id="248" loc="1.249">aeris atque ignis terrae pelagique iacentis</TextUnit>
    <TextUnit id="249" loc="1.250">vis animae divina regit, sacroque meatu</TextUnit>
    <TextUnit id="250" loc="1.251">conspirat deus et tacita ratione gubernat</TextUnit>
    <TextUnit id="251" loc="1.252">mutuaque in cunctas dispensat foedera partes,</TextUnit>
    <TextUnit id="252" loc="1.253">altera ut alterius vires faciatque feratque,</TextUnit>
    <TextUnit id="253" loc="1.254">summaque per varias maneat cognata figuras.</TextUnit>
    <TextUnit id="254" loc="1.255">nunc tibi signorum lucentis undique flammas</TextUnit>
    <TextUnit id="255" loc="1.256">ordinibus certis referam, primumque canentur</TextUnit>
    <TextUnit id="256" loc="1.257">quae media obliquo praecingunt ordine mundum</TextUnit>
    <TextUnit id="257" loc="1.258">solemque alternis vicibus per tempora portant</TextUnit>
    <TextUnit id="258" loc="1.259">atque alia adverso luctantia sidera mundo;</TextUnit>
    <TextUnit id="259" loc="1.260">omnia, quae possis caelo numerare sereno;</TextUnit>
    <TextUnit id="260" loc="1.261">e quibus et ratio fatorum ducitur omnis,</TextUnit>
    <TextUnit id="261" loc="1.262">ut sit idem mundi primum quod continet arcem.</TextUnit>
    <TextUnit id="262" loc="1.263">aurato princeps Aries in vellere fulgens</TextUnit>
    <TextUnit id="263" loc="1.264">respicit admirans aversum surgere Taurum</TextUnit>
    <TextUnit id="264" loc="1.265">summisso vultu Geminos et fronte vocantem.</TextUnit>
    <TextUnit id="265" loc="1.266">quos sequitur Cancer, Cancrum Leo, Virgo Leonem.</TextUnit>
    <TextUnit id="266" loc="1.267">aequato tum Libra die cum tempore noctis</TextUnit>
    <TextUnit id="267" loc="1.268">attrahit ardenti fulgentem Scorpion astro.</TextUnit>
    <TextUnit id="268" loc="1.269">in cuius caudam contento dirigit arcu</TextUnit>
    <TextUnit id="269" loc="1.270">mixtus equo volucrem missurus iamque sagittam.</TextUnit>
    <TextUnit id="270" loc="1.271">tum venit angusto Capricornus sidere flexus;</TextUnit>
    <TextUnit id="271" loc="1.272">post hunc inflexa defundit Aquarius urna</TextUnit>
    <TextUnit id="272" loc="1.273">Piscibus assuetas avide subeuntibus undas,</TextUnit>
    <TextUnit id="273" loc="1.274">quos Aries tangit claudentis ultima signa.</TextUnit>
    <TextUnit id="274" loc="1.275">at qua fulgentis caelum consurgit ad Arctos,</TextUnit>
    <TextUnit id="275" loc="1.276">omnia quae summo despectant sidera mundo,</TextUnit>
    <TextUnit id="276" loc="1.277">nec norunt obitus unoque in vertice tendunt.</TextUnit>
    <TextUnit id="277" loc="1.278">in diversa situ caelumque et sidera torquens</TextUnit>
    <TextUnit id="278" loc="1.279">aera per gelidum tenuis deducitur axis</TextUnit>
    <TextUnit id="279" loc="1.280">libratumque regit diverso cardine mundum,</TextUnit>
    <TextUnit id="280" loc="1.281">sidereus circa medium quem volvitur orbis</TextUnit>
    <TextUnit id="281" loc="1.282">aetheriosque rotat cursus; immotus at ille</TextUnit>
    <TextUnit id="282" loc="1.283">in binas Arctos magni per inania mundi</TextUnit>
    <TextUnit id="283" loc="1.284">perque ipsum terrae directus constitit orbem.</TextUnit>
    <TextUnit id="284" loc="1.285">nec vero e solido stat robore corporis eius,</TextUnit>
    <TextUnit id="285" loc="1.286">nec grave pondus habet, quod onus ferat aetheris alti;</TextUnit>
    <TextUnit id="286" loc="1.287">sed cum aer omnis semper volvatur in orbem,</TextUnit>
    <TextUnit id="287" loc="1.288">quoque semel coepit, totus volet undique in ipsum,</TextUnit>
    <TextUnit id="288" loc="1.289">quodcumque in medio est, circa quod cuncta moventur,</TextUnit>
    <TextUnit id="289" loc="1.290">usque adeo tenue, ut verti non possit in ipsum</TextUnit>
    <TextUnit id="290" loc="1.291">nec iam inclinari nec se convertere in orbem,</TextUnit>
    <TextUnit id="291" loc="1.292">hoc dixere axem, quia motum non habet ullum,</TextUnit>
    <TextUnit id="292" loc="1.293">ipse videt circa volitantia cuncta moveri.</TextUnit>
    <TextUnit id="293" loc="1.294">summa tenent eius miseris notissima nautis</TextUnit>
    <TextUnit id="294" loc="1.295">signa per immensum cupidos ducentia pontum:</TextUnit>
    <TextUnit id="295" loc="1.296">maioremque Helice major decircinat arcum,</TextUnit>
    <TextUnit id="296" loc="1.297">septem illam stellae certantes lumine signant,</TextUnit>
    <TextUnit id="297" loc="1.298">qua duce per fiuctus Graiae dant vela carinae.</TextUnit>
    <TextUnit id="298" loc="1.299">angusto Cynosura brevis torquetur in orbe</TextUnit>
    <TextUnit id="299" loc="1.300">quam spatio, tam luce minor; sed iudice vincit</TextUnit>
    <TextUnit id="300" loc="1.301">maiorem Tyrio. Poenis haec certior auctor,</TextUnit>
    <TextUnit id="301" loc="1.302">non apparentem pelago quaerentbus orbem.</TextUnit>
    <TextUnit id="302" loc="1.303">nec paribus positae sunt frontibus; utraque caudam</TextUnit>
    <TextUnit id="303" loc="1.304">vergit in alterius rostro sequiturque sequentem.</TextUnit>
    <TextUnit id="304" loc="1.305">has inter fusus circumque amplexus utramque</TextUnit>
    <TextUnit id="305" loc="1.306">dividit et cingit stellis ardentibus Anguis,</TextUnit>
    <TextUnit id="306" loc="1.307">ne coeant abeantve suis a sedibus umquam.</TextUnit>
    <TextUnit id="307" loc="1.308">hune inter mediumque orbem, quo sidera septem</TextUnit>
    <TextUnit id="308" loc="1.309">per bis sena volant contra nitentia signa</TextUnit>
    <TextUnit id="309" loc="1.310">mixta ex diversis consurgunt viribus astra</TextUnit>
    <TextUnit id="310" loc="1.311">hine vicina polo Phoebique hinc proxima flammis;</TextUnit>
    <TextUnit id="311" loc="1.312">quae quia dissimilis, qua pugnat, temperat aer,</TextUnit>
    <TextUnit id="312" loc="1.313">frugiferum sub se reddunt mortalibus orbem.</TextUnit>
    <TextUnit id="313" loc="1.314">proxima frigentis Arctos boreamque rigentem</TextUnit>
    <TextUnit id="314" loc="1.315">nixa venit species genibus sibi conscia causae.</TextUnit>
    <TextUnit id="315" loc="1.316">a tergo nitet Arctophylax, idemque Bootes,</TextUnit>
    <TextUnit id="316" loc="1.317">quod stimulis iunctis instat de more iuvencis;</TextUnit>
    <TextUnit id="317" loc="1.318">Arcturumque rapit medio sub pectore secum.</TextUnit>
    <TextUnit id="318" loc="1.319">at parte ex alia claro volat orbe Corona,</TextUnit>
    <TextUnit id="319" loc="1.320">luce micans varia; nam stella vincitur una</TextUnit>
    <TextUnit id="320" loc="1.321">circulus, in media radiat quae maxima fronte</TextUnit>
    <TextUnit id="321" loc="1.322">candidaque ardenti distinguit lumina flamma:</TextUnit>
    <TextUnit id="322" loc="1.323">Gnosia desertae fulgent monimenta puellae.</TextUnit>
    <TextUnit id="323" loc="1.324">at Lyra diductis per caelum cornibus inter</TextUnit>
    <TextUnit id="324" loc="1.325">sidera conspicitur, qua quondam ceperat Orpheus</TextUnit>
    <TextUnit id="325" loc="1.326">omne quod attigerat cantu manesque per ipsos</TextUnit>
    <TextUnit id="326" loc="1.327">fecit iter domuitque infernas carmine leges.</TextUnit>
    <TextUnit id="327" loc="1.328">hinc caelestis honos similisque potentia causae:</TextUnit>
    <TextUnit id="328" loc="1.329">tunc silvas et saxa trahens, nunc sidera ducit</TextUnit>
    <TextUnit id="329" loc="1.330">et rapit immensum mundi revolubilis orbem.</TextUnit>
    <TextUnit id="330" loc="1.331">Serpentem magnis Ophiuchus nomine signis</TextUnit>
    <TextUnit id="331" loc="1.332">dividit, ut tote cingentem corpore corpus</TextUnit>
    <TextUnit id="332" loc="1.333">explicet et nodes sinuataque terga per orbes:</TextUnit>
    <TextUnit id="333" loc="1.334">respicit ille tamen molli cervice reflexus</TextUnit>
    <TextUnit id="334" loc="1.335">et redit effusis per laxa volumina palmis:</TextUnit>
    <TextUnit id="335" loc="1.336">semper erit paribus bellum, quia viribus aequant.</TextUnit>
    <TextUnit id="336" loc="1.337">proxima sors Cycni, quem caelo Iuppiter ipse</TextUnit>
    <TextUnit id="337" loc="1.338">imposuit, formae pretium, qua cepit amantem,</TextUnit>
    <TextUnit id="338" loc="1.339">cum deus in niveum descendit versus olorem</TextUnit>
    <TextUnit id="339" loc="1.340">tergaque fidenti subiecit plumea Ledae.</TextUnit>
    <TextUnit id="340" loc="1.341">nunc quoque diductas volitat stellatus in alas.</TextUnit>
    <TextUnit id="341" loc="1.342">hinc imitata nitent cursumque habitumque Sagittae</TextUnit>
    <TextUnit id="342" loc="1.343">sidera. tum magni Iovis ales fertur in altum,</TextUnit>
    <TextUnit id="343" loc="1.344">assueto volitans gestet ceu fulmina mundo,</TextUnit>
    <TextUnit id="344" loc="1.345">digna Iove et caelo, quod sacris instruit armis.</TextUnit>
    <TextUnit id="345" loc="1.346">tum quoque de ponto surgit Delphinus ad astra,</TextUnit>
    <TextUnit id="346" loc="1.347">oceani caelique decus, per utrumque sacratus.</TextUnit>
    <TextUnit id="347" loc="1.348">quem rapido conatus Equus comprendere cursu</TextUnit>
    <TextUnit id="348" loc="1.349">festinat pectus fulgenti sidere clarus.</TextUnit>
    <TextUnit id="349" loc="1.350">et finitur in Andromeda; [quam Perseus armis</TextUnit>
    <TextUnit id="350" loc="1.351">eripit et sociat sibi, cui] succedit iniquo</TextUnit>
    <TextUnit id="351" loc="1.352">divisum spatio, quod tertia lampada dispar</TextUnit>
    <TextUnit id="352" loc="1.353">conspicitur paribus, Deltoton nomine sidus,</TextUnit>
    <TextUnit id="353" loc="1.354">ex simili dictum; Cepheusque et Cassiepia</TextUnit>
    <TextUnit id="354" loc="1.355">in poenas signata suas iuxtaque relictam</TextUnit>
    <TextUnit id="355" loc="1.356">Andromedam vastos metuentem pristis hiatus,</TextUnit>
    <TextUnit id="356" loc="1.357">expositam ponto deflet scopulisque revinctam,</TextUnit>
    <TextUnit id="357" loc="1.358">ni veterem Perseus caelo quoque servet amorem</TextUnit>
    <TextUnit id="358" loc="1.359">auxilioque iuvet fugiendaque Gorgonis ora</TextUnit>
    <TextUnit id="359" loc="1.360">sustineat spoliumque sibi pestemque videnti.</TextUnit>
    <TextUnit id="360" loc="1.361">tum vicina ferens nixo vestigia Tauro</TextUnit>
    <TextUnit id="361" loc="1.362">Heniochus studio mundumque et nomen adeptus,</TextUnit>
    <TextUnit id="362" loc="1.363">quem primum curru volitantem Iuppiter alto</TextUnit>
    <TextUnit id="363" loc="1.364">quadriiugis conspexit equis caeloque sacravit.</TextUnit>
    <TextUnit id="364" loc="1.365">hunc subeunt Haedi claudentes sidere pontum,</TextUnit>
    <TextUnit id="365" loc="1.366">nobilis et mundi nutrito rege Capella,</TextUnit>
    <TextUnit id="366" loc="1.367">cuius ab uberibus magnum ile ascendit Olympum.</TextUnit>
    <TextUnit id="367" loc="1.368">lacte fero crescens ad fulmina vimque tonandi;</TextUnit>
    <TextUnit id="368" loc="1.369">hanc ergo aeternis merito sacravit in astris</TextUnit>
    <TextUnit id="369" loc="1.370">Iuppiter et caeli caelum mercede rependit.</TextUnit>
    <TextUnit id="370" loc="1.371">Pleiadesque Hyadesque feri pars utraque Tauri</TextUnit>
    <TextUnit id="371" loc="1.372">in boream scandunt. haec sunt aquilonia signa.</TextUnit>
    <TextUnit id="372" loc="1.373">aspice nunc infra solis surgentia cursus,</TextUnit>
    <TextUnit id="373" loc="1.374">quae super exustas labuntur sidera terras</TextUnit>
    <TextUnit id="374" loc="1.375">quaeque inter gelidum Capricorni sidus et axe</TextUnit>
    <TextUnit id="375" loc="1.376">imo subnixum vertuntur lumina mundum,</TextUnit>
    <TextUnit id="376" loc="1.377">altera pars orbis sub quis iacet invia nobis</TextUnit>
    <TextUnit id="377" loc="1.378">ignotaeque hominum gentes nec transita regna,</TextUnit>
    <TextUnit id="378" loc="1.379">commune ex uno lumen ducentia sole</TextUnit>
    <TextUnit id="379" loc="1.380">diversasque umbras laevaque cadentia signa</TextUnit>
    <TextUnit id="380" loc="1.381">et dextros ortus caelo spectantia verso.</TextUnit>
    <TextUnit id="381" loc="1.382">nec minor est illis mundus nec lumine peior,</TextUnit>
    <TextUnit id="382" loc="1.383">nec numerosa minus nascuntur sidera in orbem.</TextUnit>
    <TextUnit id="383" loc="1.384">cetera non cedunt; uno vincuntur in astro,</TextUnit>
    <TextUnit id="384" loc="1.385">Augusto, sidus nostro quod contigit orbi,</TextUnit>
    <TextUnit id="385" loc="1.386">Caesar nunc terris, post caelo maximus auctor.</TextUnit>
    <TextUnit id="386" loc="1.387">cernere vicinum Geminis licet Oriona,</TextUnit>
    <TextUnit id="387" loc="1.388">in magnam caeli tendentem bracchia partem</TextUnit>
    <TextUnit id="388" loc="1.389">nec minus extento surgentem ad sidera passu,</TextUnit>
    <TextUnit id="389" loc="1.390">singula fulgentis umeros cui lumina signant</TextUnit>
    <TextUnit id="390" loc="1.391">et tribus obliquis demissus ducitur ensis.</TextUnit>
    <TextUnit id="391" loc="1.392">at caput Orion excelso immersus Olympo</TextUnit>
    <TextUnit id="392" loc="1.393">per tria subducto signatur lumina vultu,</TextUnit>
    <TextUnit id="393" loc="1.394">non quod clara minus, sed quod magis alta recedunt.</TextUnit>
    <TextUnit id="394" loc="1.395">hoc duce per totum decurrunt sidera mundum.</TextUnit>
    <TextUnit id="395" loc="1.396">subsequitur rapido contenta Canicula cursu,</TextUnit>
    <TextUnit id="396" loc="1.397">qua nullum terris violentius advenit astrum</TextUnit>
    <TextUnit id="397" loc="1.398">nec gravius cedit; nunc horrida frigore surgit,</TextUnit>
    <TextUnit id="398" loc="1.399">nunc vacuum soli fulgentem deserit orbem:</TextUnit>
    <TextUnit id="399" loc="1.400">sic in utrumque movet mundum et contraria reddit.</TextUnit>
    <TextUnit id="400" loc="1.401">hanc qui surgentem, primo cum redditur ortu,</TextUnit>
    <TextUnit id="401" loc="1.402">montis ab excelso speculantur vertice Tauri,</TextUnit>
    <TextUnit id="402" loc="1.403">eventus frugum varios et tempora dicunt,</TextUnit>
    <TextUnit id="403" loc="1.404">quaeque valetudo veniat, concordia quanta;</TextUnit>
    <TextUnit id="404" loc="1.405">bella facit pacemque refert varieque revertens</TextUnit>
    <TextUnit id="405" loc="1.406">sic movet, ut vidit mundum, vultuque gubernat.</TextUnit>
    <TextUnit id="406" loc="1.407">magna fides hoc posse color cursusque micantis</TextUnit>
    <TextUnit id="407" loc="1.408">in radios: vix sole minor, nisi quod procul haerens</TextUnit>
    <TextUnit id="408" loc="1.409">frigida caeruleo contorquet lumina vultu.</TextUnit>
    <TextUnit id="409" loc="1.410">cetera vincuntur specie, nec clarius astrum</TextUnit>
    <TextUnit id="410" loc="1.411">tinguitur oceano caelumve revisit ab undis.</TextUnit>
    <TextUnit id="411" loc="1.412">tunc Procyon veloxque Lepus, tum nobills Argo</TextUnit>
    <TextUnit id="412" loc="1.413">in caelum subducta mari, quod prima cucurrit,</TextUnit>
    <TextUnit id="413" loc="1.414">emeritum magnis mundum tenet acta periclis,</TextUnit>
    <TextUnit id="414" loc="1.415">servando dea facta deos. cui proximus Anguis</TextUnit>
    <TextUnit id="415" loc="1.416">squamea dispositis imitatur lumina flammis.</TextUnit>
    <TextUnit id="416" loc="1.417">et Phoebo sacer Ales et una gratus Iaccho</TextUnit>
    <TextUnit id="417" loc="1.418">Crater et duplici Centaurus imagine fulget,</TextUnit>
    <TextUnit id="418" loc="1.419">pars hominis, tergo pectus commissus equino.</TextUnit>
    <TextUnit id="419" loc="1.420">ipsius hinc mundo templum est, victrixque solutis</TextUnit>
    <TextUnit id="420" loc="1.421">Ara nitet sacris, vastos cum terra gigantes</TextUnit>
    <TextUnit id="421" loc="1.422">in caelum furibunda tulit. tum di quoque magnos</TextUnit>
    <TextUnit id="422" loc="1.423">quaesivere deos; dubitavit Iuppiter ipse,</TextUnit>
    <TextUnit id="423" loc="1.424">quod poterat non posse timens, cum surgere terram</TextUnit>
    <TextUnit id="424" loc="1.425">cerneret, ut verti naturam crederet omnem,</TextUnit>
    <TextUnit id="425" loc="1.426">montibus atque aliis aggestos crescere montes,</TextUnit>
    <TextUnit id="426" loc="1.427">et tam vicinos fugientia sidera colles,</TextUnit>
    <TextUnit id="427" loc="1.428">* arma importantis et rupta matre creatos,</TextUnit>
    <TextUnit id="428" loc="1.429">* discordes vultum permixtaque corpora partus.</TextUnit>
    <TextUnit id="429" loc="1.430">necdum pestiferum sibi quemquam (aut) numina norat</TextUnit>
    <TextUnit id="430" loc="1.431">si qua forent maiora suis. tunc Iuppiter Arae</TextUnit>
    <TextUnit id="431" loc="1.432">sidera constituit, quae nunc quoque maxima fulgent.</TextUnit>
    <TextUnit id="432" loc="1.433">quam propter Cetus convolvens squamea terga</TextUnit>
    <TextUnit id="433" loc="1.434">orbibus insurgit tortis et fluctuat alvo,</TextUnit>
    <TextUnit id="434" loc="1.435">intentans morsum, similis iam iamque tenenti,</TextUnit>
    <TextUnit id="435" loc="1.436">qualis ad expositae fatum Cepheidos undis</TextUnit>
    <TextUnit id="436" loc="1.437">expulit adveniens ultra sua litora pontum.</TextUnit>
    <TextUnit id="437" loc="1.438">tum notins Piscis venti de nomine dictus</TextUnit>
    <TextUnit id="438" loc="1.439">exsurgit de parte noti; cui iuncta feruntur</TextUnit>
    <TextUnit id="439" loc="1.440">flexa per ingentis stellarum flumina gyros.</TextUnit>
    <TextUnit id="440" loc="1.441">alterius capiti coniungit Aquarius undas</TextUnit>
    <TextUnit id="441" loc="1.442">amnis, et in medium coeunt et sidera miscent.</TextUnit>
    <TextUnit id="442" loc="1.443">his, inter solisque vias Arctosque latentes</TextUnit>
    <TextUnit id="443" loc="1.444">axem quae mundi stridentem pondere torquent,</TextUnit>
    <TextUnit id="444" loc="1.445">orbe peregrino caelum depingitur astris,</TextUnit>
    <TextUnit id="445" loc="1.446">quae notia antiqui dixerunt sidera vates.</TextUnit>
    <TextUnit id="446" loc="1.447">ultima quae mundo semper volvuntur in imo,</TextUnit>
    <TextUnit id="447" loc="1.448">quis innixa manent caeli fulgentia templa,</TextUnit>
    <TextUnit id="448" loc="1.449">nusquam in conspectum redeuntia, cardine verso</TextUnit>
    <TextUnit id="449" loc="1.450">sublimis speciem mundi similisque figuras</TextUnit>
    <TextUnit id="450" loc="1.451">astrorum referunt. et versas frontibus Arctos</TextUnit>
    <TextUnit id="451" loc="1.452">uno distingui medias claudique Dracone</TextUnit>
    <TextUnit id="452" loc="1.453">credimus exemplo. quamvis fugientia visus</TextUnit>
    <TextUnit id="453" loc="1.454">hunc orbem caeli vertentis sidera cursu</TextUnit>
    <TextUnit id="454" loc="1.455">cardine tam simili fultum, quam vertice, pingunt.</TextUnit>
    <TextUnit id="455" loc="1.456">haec igitur magno divisas aethere sedes</TextUnit>
    <TextUnit id="456" loc="1.457">signa tenent mundi totum deducta per orbem.</TextUnit>
    <TextUnit id="457" loc="1.458">tu modo corporeis similis ne quaere figuras,</TextUnit>
    <TextUnit id="458" loc="1.459">omnia ut aequali fulgentia membra colore</TextUnit>
    <TextUnit id="459" loc="1.460">deficiat nihil aut vacuum qua lumine cesset.</TextUnit>
    <TextUnit id="460" loc="1.461">non poterit mundus sufferre incendia tants,</TextUnit>
    <TextUnit id="461" loc="1.462">omnia si plenis ardebunt sidera membris.</TextUnit>
    <TextUnit id="462" loc="1.463">quicquid subduxit flammis, natura pepercit</TextUnit>
    <TextUnit id="463" loc="1.464">succubitura oneri, formas disiungere tantum</TextUnit>
    <TextUnit id="464" loc="1.465">contenta et stellis ostendere sidera certis.</TextUnit>
    <TextUnit id="465" loc="1.466">linea designat species, atque ignibus ignes</TextUnit>
    <TextUnit id="466" loc="1.467">respondent, media extremis atque ultima summis</TextUnit>
    <TextUnit id="467" loc="1.468">creduntur; satis est, si se non omnia celant.</TextUnit>
    <TextUnit id="468" loc="1.469">praecipue medio cum luna implebitur orbe,</TextUnit>
    <TextUnit id="469" loc="1.470">certa nitent mundo tum lumina, conditur omne</TextUnit>
    <TextUnit id="470" loc="1.471">stellarum vulgus, fugiunt sine nomine signa.</TextUnit>
    <TextUnit id="471" loc="1.472">pura licet vacuo tum cernere sidera caelo,</TextUnit>
    <TextUnit id="472" loc="1.473">nec fallunt numero, parvis nec mixta feruntur.</TextUnit>
    <TextUnit id="473" loc="1.474">et quo clara magis possis cognoscere signa,</TextUnit>
    <TextUnit id="474" loc="1.475">non varios obitus norunt variosque recursus,</TextUnit>
    <TextUnit id="475" loc="1.476">certa sed in proprias oriuntur sidera luces,</TextUnit>
    <TextUnit id="476" loc="1.477">natalesque suos occasumque ordine servant.</TextUnit>
    <TextUnit id="477" loc="1.478">nec quicquam in tanta magis est mirabile mole,</TextUnit>
    <TextUnit id="478" loc="1.479">quam ratio et certis quod legibus omnia parent.</TextUnit>
    <TextUnit id="479" loc="1.480">nusquam turba nocet, nihil ullis partibus errat,</TextUnit>
    <TextUnit id="480" loc="1.481">laxius aut brevius mutatove ordine fertur.</TextUnit>
    <TextUnit id="481" loc="1.482">quid tam confusum specie, quid tam vice certum est?</TextUnit>
    <TextUnit id="482" loc="1.483">ac mihi tam praesens ratio non ulla videtur,</TextUnit>
    <TextUnit id="483" loc="1.484">qua pateat mundum divino numine verti</TextUnit>
    <TextUnit id="484" loc="1.485">atque ipsum esse deum nec forte coisse magistra,</TextUnit>
    <TextUnit id="485" loc="1.486">ut voluit eredi, qui primus moenia mundi</TextUnit>
    <TextUnit id="486" loc="1.487">seminibus struxit minimis inque illa resolvit,</TextUnit>
    <TextUnit id="487" loc="1.488">e quis et maria et terras et sidera caeli</TextUnit>
    <TextUnit id="488" loc="1.489">aetheraque immensis fabricantem finibus orbes</TextUnit>
    <TextUnit id="489" loc="1.490">solventemque alios constare et cuncta reverti</TextUnit>
    <TextUnit id="490" loc="1.491">in sua principia et rerum mutare figuras.</TextUnit>
    <TextUnit id="491" loc="1.492">quis credat tantas operum sine numine moles,</TextUnit>
    <TextUnit id="492" loc="1.493">ex minimis caecoque creatum foedere mundum?</TextUnit>
    <TextUnit id="493" loc="1.494">si fors ista dedit nobis, fors ipsa gubernet;</TextUnit>
    <TextUnit id="494" loc="1.495">at cur dispositis vicibus consurgere signa</TextUnit>
    <TextUnit id="495" loc="1.496">et velut imperio praescriptos reddere cursus</TextUnit>
    <TextUnit id="496" loc="1.497">cernimus ac nullis properantibus ulla relinqui?</TextUnit>
    <TextUnit id="497" loc="1.498">cur eadem aestivas exornant sidera noctes</TextUnit>
    <TextUnit id="498" loc="1.499">semper et hibernas eadem, certamque figuram</TextUnit>
    <TextUnit id="499" loc="1.500">cuisque dies reddit mundo certamque relinquit?</TextUnit>
    <TextUnit id="500" loc="1.501">iam tum, cum Graiae verterunt Pergama gentes,</TextUnit>
    <TextUnit id="501" loc="1.502">Arctos et Orion adversis frontibus ibant,</TextUnit>
    <TextUnit id="502" loc="1.503">haec contenta suos in vertice flectere gyros,</TextUnit>
    <TextUnit id="503" loc="1.504">ille ex diverso vertentem surgere contra</TextUnit>
    <TextUnit id="504" loc="1.505">obvius et toto semper decurrere mundo.</TextUnit>
    <TextUnit id="505" loc="1.506">temporaque obscurae noctis deprendere signis</TextUnit>
    <TextUnit id="506" loc="1.507">iam poterant, caelumque suas distinxerat horas.</TextUnit>
    <TextUnit id="507" loc="1.508">quot post excidium Troiae sunt eruta regna!</TextUnit>
    <TextUnit id="508" loc="1.509">quot capti populi! quotiens fortuna per orbem</TextUnit>
    <TextUnit id="509" loc="1.510">servitium imperiumque tulit varieque revertit!</TextUnit>
    <TextUnit id="510" loc="1.511">Troianos cineres in quantum oblita refovit</TextUnit>
    <TextUnit id="511" loc="1.512">imperium! fatis Asiae iam Graecia pressa est.</TextUnit>
    <TextUnit id="512" loc="1.513">saecula dinumerare piget, quotiensque recurrens</TextUnit>
    <TextUnit id="513" loc="1.514">lustrarit mundum vario sol igneus orbe.</TextUnit>
    <TextUnit id="514" loc="1.515">omnia mortali mutantur lege creata,</TextUnit>
    <TextUnit id="515" loc="1.516">nec se cognoscunt terrae vertentibus annis</TextUnit>
    <TextUnit id="516" loc="1.517">exutas variam faciem per saecula gentes.</TextUnit>
    <TextUnit id="517" loc="1.518">at manet incolumis mundus suaque omnia servat,</TextUnit>
    <TextUnit id="518" loc="1.519">quae nec longa dies auget minuitque senectus,</TextUnit>
    <TextUnit id="519" loc="1.520">nec motus puncto curvat cursusque fatigat:</TextUnit>
    <TextUnit id="520" loc="1.521">idem semper erit, quoniam semper fuit idem.</TextUnit>
    <TextUnit id="521" loc="1.522">non alium videre patres aliumve nepotes</TextUnit>
    <TextUnit id="522" loc="1.523">aspicient: deus est, qui non mutatur in aevo.</TextUnit>
    <TextUnit id="523" loc="1.524">numquam transversas solem decurrere ad Arctos</TextUnit>
    <TextUnit id="524" loc="1.525">nec mutare vias et in ortum vertere cursus</TextUnit>
    <TextUnit id="525" loc="1.526">auroramque novis nascentem ostendere terris,</TextUnit>
    <TextUnit id="526" loc="1.527">nec lunam certos excedere luminis orbes</TextUnit>
    <TextUnit id="527" loc="1.528">sed servare modum, quo crescat quove recedat,</TextUnit>
    <TextUnit id="528" loc="1.529">nec cadere in terram pendentia sidera caelo</TextUnit>
    <TextUnit id="529" loc="1.530">sed dimensa suis consumere tempora signis:</TextUnit>
    <TextUnit id="530" loc="1.531">non casus opus est, magni sed numinis ordo.</TextUnit>
    <TextUnit id="531" loc="1.532">haec igitur texunt aequali sidera tractu</TextUnit>
    <TextUnit id="532" loc="1.533">ignibus in varias caelum laqueantia formas.</TextUnit>
    <TextUnit id="533" loc="1.534">altius his nihil est; haec sunt fastigia mundi;</TextUnit>
    <TextUnit id="534" loc="1.535">publica naturae domus his contenta tenetur</TextUnit>
    <TextUnit id="535" loc="1.536">finibus amplectens pontum terrasque iacentis.</TextUnit>
    <TextUnit id="536" loc="1.537">omnia concordi tractu veniuntque caduntque,</TextUnit>
    <TextUnit id="537" loc="1.538">qua semel incubuit caelum versumque resurgit.</TextUnit>
    <TextUnit id="538" loc="1.539">ipse autem quantum convexo mundus Olympo</TextUnit>
    <TextUnit id="539" loc="1.540">obtineat spatium, quantis bis sena ferantur</TextUnit>
    <TextUnit id="540" loc="1.541">finibus astra, docet ratio, cui nulla resistunt</TextUnit>
    <TextUnit id="541" loc="1.542">claustra nec immensae moles, ceduntque recessus,</TextUnit>
    <TextUnit id="542" loc="1.543">omnia succumbunt, ipsum est penetrabile caelum.</TextUnit>
    <TextUnit id="543" loc="1.544">nam quantum a terris atque aequore signa recedunt,</TextUnit>
    <TextUnit id="544" loc="1.545">tantum bina patent. quacumque inciditur orbis</TextUnit>
    <TextUnit id="545" loc="1.546">per medium, pars efficitur tum tertia gyri,</TextUnit>
    <TextUnit id="546" loc="1.547">exiguo dirimens solidam discrimine summam.</TextUnit>
    <TextUnit id="547" loc="1.548">summum igitur caelum bis bina refugit ab imo</TextUnit>
    <TextUnit id="548" loc="1.549">astra, &lt;e&gt;  bis senis ut sit pars tertia signis.</TextUnit>
    <TextUnit id="549" loc="1.550">sed quia per medium est tellus suspensa profundum,</TextUnit>
    <TextUnit id="550" loc="1.551">binis a summo signis discedit et imo.</TextUnit>
    <TextUnit id="551" loc="1.552">hinc igitur quodcumque supra te suspicis ipse,</TextUnit>
    <TextUnit id="552" loc="1.553">qua per inane meant oculi quaque ire recusant.</TextUnit>
    <TextUnit id="553" loc="1.554">binis aequandum est signis, sex tanta rotundae</TextUnit>
    <TextUnit id="554" loc="1.555">efficiunt orbem zonae, qua signa feruntur</TextUnit>
    <TextUnit id="555" loc="1.556">bis sex aequali spatio texentia caelum.</TextUnit>
    <TextUnit id="556" loc="1.557">nec mirere vagos partus eadem esse per astra</TextUnit>
    <TextUnit id="557" loc="1.558">et mixtum ingenti generis discrimine fatum,</TextUnit>
    <TextUnit id="558" loc="1.559">singula cum tantum teneant tantoquo ferantur</TextUnit>
    <TextUnit id="559" loc="1.560">tempore; sex tota surgentia sidera luce</TextUnit>
    <TextUnit id="560" loc="1.562">*     *     *     *     *     *     *</TextUnit>
    <TextUnit id="561" loc="1.564">restat ut aetherios fines tibi reddere coner</TextUnit>
    <TextUnit id="562" loc="1.565">filaque dispositis vicibus comitantia caelum</TextUnit>
    <TextUnit id="563" loc="1.566">per quae dirigitur signorum flammeus ordo.</TextUnit>
    <TextUnit id="564" loc="1.567">[circulus a summo nascentem vertice mundum</TextUnit>
    <TextUnit id="565" loc="1.568">permeat Arctophylaca petens per terga draconis]</TextUnit>
    <TextUnit id="566" loc="1.569">circulus ad boream fulgentem sustinet Arcton</TextUnit>
    <TextUnit id="567" loc="1.570">sexque fugit solidas a caeli vertice partes.</TextUnit>
    <TextUnit id="568" loc="1.571">alter ad extremi decurrens sidera Cancri,</TextUnit>
    <TextUnit id="569" loc="1.572">in quo consummat Phoebus lucemque moramque</TextUnit>
    <TextUnit id="570" loc="1.573">tardaque per longos circumfert lumina flexus,</TextUnit>
    <TextUnit id="571" loc="1.574">aestivum medio nomen sibi sumit ab aestu</TextUnit>
    <TextUnit id="572" loc="1.575">temporis et titulo potitur metamque volantis</TextUnit>
    <TextUnit id="573" loc="1.576">solis et extremos designat fervidus actus</TextUnit>
    <TextUnit id="574" loc="1.577">et quinque in partes aquilonis distat ab orbe.</TextUnit>
    <TextUnit id="575" loc="1.578">tertius in media mundi regione locatus</TextUnit>
    <TextUnit id="576" loc="1.579">ingenti spira totum praecingit Olympum</TextUnit>
    <TextUnit id="577" loc="1.580">parte ab utraque videns axem, quo limite Phoebus</TextUnit>
    <TextUnit id="578" loc="1.581">componit paribus numeris noctemque diemque</TextUnit>
    <TextUnit id="579" loc="1.582">veris et autumni currens per tempora mixta,</TextUnit>
    <TextUnit id="580" loc="1.583">cum medium aequali distinguit limite caelum</TextUnit>
    <TextUnit id="581" loc="1.584">quattuor et gradibus sua fila reducit ab aestu.</TextUnit>
    <TextUnit id="582" loc="1.585">proximus hunc ultra brumalis nomine limes</TextUnit>
    <TextUnit id="583" loc="1.586">ultima designat fugientis limina solis</TextUnit>
    <TextUnit id="584" loc="1.587">invidaque obliqua radiorum munera flamma</TextUnit>
    <TextUnit id="585" loc="1.588">dat per iter minimum nobis; sed finibus illis,</TextUnit>
    <TextUnit id="586" loc="1.589">quos super incubuit, longa stant tempora luce,</TextUnit>
    <TextUnit id="587" loc="1.590">vixque dies transit candentem extenta per aestum,</TextUnit>
    <TextUnit id="588" loc="1.591">bisque iacet binis summotus partibus orbis.</TextUnit>
    <TextUnit id="589" loc="1.592">unus ab his superest extremo proximus axi</TextUnit>
    <TextUnit id="590" loc="1.593">circulus, austrinas qui stringit et obsidet Arctos.</TextUnit>
    <TextUnit id="591" loc="1.594">hic quoque brumalem per partes quinque relinquit,</TextUnit>
    <TextUnit id="592" loc="1.595">et quantum a nostro sublimis cardine gyrus,</TextUnit>
    <TextUnit id="593" loc="1.596">distat ab adverso tantundem proximus illi.</TextUnit>
    <TextUnit id="594" loc="1.597">[sic tibi per binas vertex a vertice partes</TextUnit>
    <TextUnit id="595" loc="1.598">divisus duplici summa circumdat Olympum</TextUnit>
    <TextUnit id="596" loc="1.599">et per quinque notat signantis tempore fines.]</TextUnit>
    <TextUnit id="597" loc="1.600">his eadem est via quae mundo pariterque rotantur</TextUnit>
    <TextUnit id="598" loc="1.601">inclines sociosque ortus occasibus aequant,</TextUnit>
    <TextUnit id="599" loc="1.602">quandoquidem secti, qua totus volvitur orbis,</TextUnit>
    <TextUnit id="600" loc="1.603">fila trahunt alti cursum comitantia caeli</TextUnit>
    <TextUnit id="601" loc="1.604">intervalla pari servantes limite semper</TextUnit>
    <TextUnit id="602" loc="1.605">divisosque semel fines sortemque dicatam.</TextUnit>
    <TextUnit id="603" loc="1.606">sunt duo, quos recipit ductos a vertice vertex,</TextUnit>
    <TextUnit id="604" loc="1.607">inter se adversi, qui cunctos ante relatos</TextUnit>
    <TextUnit id="605" loc="1.608">seque secant gemino coeuntes cardine mundi</TextUnit>
    <TextUnit id="606" loc="1.609">transversoque polo rectum ducuntur in axem,</TextUnit>
    <TextUnit id="607" loc="1.610">tempora signantes anni caelumque per astra</TextUnit>
    <TextUnit id="608" loc="1.611">quattuor in partes divisum mensibus aequis.</TextUnit>
    <TextUnit id="609" loc="1.612">alter ab excelso decurrens limes Olympo</TextUnit>
    <TextUnit id="610" loc="1.613">serpentis caudam siccas et dividit Arctos,</TextUnit>
    <TextUnit id="611" loc="1.614">et iuga Chelarum medio volitantia gyro</TextUnit>
    <TextUnit id="612" loc="1.615">extremamque secans Hydram mediumque sub austris</TextUnit>
    <TextUnit id="613" loc="1.616">Centaurum adverso concurrit rursus in axe</TextUnit>
    <TextUnit id="614" loc="1.617">et redit in caelum squamosaque tergora Ceti</TextUnit>
    <TextUnit id="615" loc="1.618">Lanigerique notat fines clarumque Trigonum</TextUnit>
    <TextUnit id="616" loc="1.619">Andromedaeque sinus imos, vestigia matris</TextUnit>
    <TextUnit id="617" loc="1.620">principiumque suum repetito cardine claudit.</TextUnit>
    <TextUnit id="618" loc="1.621">alter in hunc medium summumque incumbit in axem</TextUnit>
    <TextUnit id="619" loc="1.622">perque pedes primos cervicem transit et Ursae,</TextUnit>
    <TextUnit id="620" loc="1.623">quam septem stellae primam iam sole remoto</TextUnit>
    <TextUnit id="621" loc="1.624">producunt nigrae praebentem lumina nocti,</TextUnit>
    <TextUnit id="622" loc="1.625">et Geminis Cancrum dirimit stringitque flagrantem</TextUnit>
    <TextUnit id="623" loc="1.626">ore Canem clavumque Ratis, quae vicerat aequor.</TextUnit>
    <TextUnit id="624" loc="1.627">inde axem occultum per gyri signa prioris</TextUnit>
    <TextUnit id="625" loc="1.628">transversa atque illo rursus de limite tangit</TextUnit>
    <TextUnit id="626" loc="1.629">te, Capricorne, tuisque Aquilam designat ab astris,</TextUnit>
    <TextUnit id="627" loc="1.630">perque Lyram inversam currens spirasque Draconis:</TextUnit>
    <TextUnit id="628" loc="1.631">posteriora pedum Cynosurae praeterit astra</TextUnit>
    <TextUnit id="629" loc="1.632">transversamque secat vicino cardine caudam.</TextUnit>
    <TextUnit id="630" loc="1.633">hic iretum coit ipse sibi memor, unde profectus.</TextUnit>
    <TextUnit id="631" loc="1.634">atque hos aeterna fixerunt tempora sede</TextUnit>
    <TextUnit id="632" loc="1.635">immotis per signa modis statione perenni.</TextUnit>
    <TextUnit id="633" loc="1.636">hos volucris fecere duos; namque alter ab ipsa</TextUnit>
    <TextUnit id="634" loc="1.637">consurgens Helice medium praecidit Olympum</TextUnit>
    <TextUnit id="635" loc="1.638">discernitque diem sextamque examinat horam</TextUnit>
    <TextUnit id="636" loc="1.639">et paribus spatiis occasus cernit et ortus.</TextUnit>
    <TextUnit id="637" loc="1.640">hic mutat per signa vices; seu si quis eoos</TextUnit>
    <TextUnit id="638" loc="1.641">seu petit hesperios, supra se circinat orbem</TextUnit>
    <TextUnit id="639" loc="1.642">verticibus super astantem mediumque secantem</TextUnit>
    <TextUnit id="640" loc="1.643">caelum et diviso signantem culmine mundum</TextUnit>
    <TextUnit id="641" loc="1.644">(quando aliis aliud medium est; volat hora per orbem),</TextUnit>
    <TextUnit id="642" loc="1.645">cumque loco terrae caelumque et tempora mutat.</TextUnit>
    <TextUnit id="643" loc="1.646">atque ubi se primis extollit Phoebus ab undis,</TextUnit>
    <TextUnit id="644" loc="1.647">illis sexta manet, quos tum premit aureus orbis.</TextUnit>
    <TextUnit id="645" loc="1.648">rursus ad hesperios sexta est, ubi cedit in umbras;</TextUnit>
    <TextUnit id="646" loc="1.649">nos primam ac summam sextam numeramus utramque</TextUnit>
    <TextUnit id="647" loc="1.650">et gelidum extremo lumen sentimus ab igni.</TextUnit>
    <TextUnit id="648" loc="1.651">alterius fines si vis cognoscere gyri,</TextUnit>
    <TextUnit id="649" loc="1.652">circumfer faciles oculos vultumque per orbem.</TextUnit>
    <TextUnit id="650" loc="1.653">quicquid erit caelique imum terraeque supremum,</TextUnit>
    <TextUnit id="651" loc="1.654">qua coit ipse sibi nullo discrimine mundus</TextUnit>
    <TextUnit id="652" loc="1.655">redditque aut recipit fulgentia sidera ponto,</TextUnit>
    <TextUnit id="653" loc="1.656">praecingit tenui transversum limite mundum.</TextUnit>
    <TextUnit id="654" loc="1.657">haec quoque per totum volitabit linea caelum,</TextUnit>
    <TextUnit id="655" loc="1.658">non tantum ad medium vergens mediumque repente</TextUnit>
    <TextUnit id="656" loc="1.659">orbem, nunc septem ad stellas nec mota sub astra,</TextUnit>
    <TextUnit id="657" loc="1.660">sed quacumque vagae tulerint vestigia plantae</TextUnit>
    <TextUnit id="658" loc="1.661">has modo terrarum nunc has gradientis in oras,</TextUnit>
    <TextUnit id="659" loc="1.662">semper erit novus et terris mutabitur arcus;</TextUnit>
    <TextUnit id="660" loc="1.663">quippe aliud caelum ostendens aliudque relinquens</TextUnit>
    <TextUnit id="661" loc="1.664">dimidium teget et referet varioque notabit</TextUnit>
    <TextUnit id="662" loc="1.665">fine et cum visu pariter sua fila movente.</TextUnit>
    <TextUnit id="663" loc="1.666">hic terrestris erit, quia terram amplectitur orbis,</TextUnit>
    <TextUnit id="664" loc="1.667">[et mundum pleno praecingit limite gyrus]</TextUnit>
    <TextUnit id="665" loc="1.668">atque a fine trahens titulum memoratur horizon.</TextUnit>
    <TextUnit id="666" loc="1.669">his adice obliquos adversaque fila trahentis</TextUnit>
    <TextUnit id="667" loc="1.670">inter se gyros, quorum fulgentia signa</TextUnit>
    <TextUnit id="668" loc="1.671">alter habet, per quae Phoebus moderatur habenas,</TextUnit>
    <TextUnit id="669" loc="1.672">subsequiturque suo solem vaga Delia curru,</TextUnit>
    <TextUnit id="670" loc="1.673">et quinque adverso luctantia sidera mundo</TextUnit>
    <TextUnit id="671" loc="1.674">exercent varias naturae lege choreas.</TextUnit>
    <TextUnit id="672" loc="1.675">hunc tenet a summo Cancer, Capricornus ab imo,</TextUnit>
    <TextUnit id="673" loc="1.676">bis recipit, lucem qui circulus aequat et umbras,</TextUnit>
    <TextUnit id="674" loc="1.677">Lanigeri et Librae signo sua fila secantem.</TextUnit>
    <TextUnit id="675" loc="1.678">sic per tres gyros inflexus ducitur orbis</TextUnit>
    <TextUnit id="676" loc="1.679">rectaque devexo fallit vestigia clivo;</TextUnit>
    <TextUnit id="677" loc="1.680">nec visus aciemque fugit tantumque notari</TextUnit>
    <TextUnit id="678" loc="1.681">mente potest, sicut cernuntur mente priores,</TextUnit>
    <TextUnit id="679" loc="1.682">sed nitet ingenti stellatus balteus orbe</TextUnit>
    <TextUnit id="680" loc="1.683">insignemque facit caelato lumine mundum</TextUnit>
    <TextUnit id="681" loc="1.684">et ter vicenas partes patet atque trecentas</TextUnit>
    <TextUnit id="682" loc="1.685">in longum; bis sex latescit fascia partes,</TextUnit>
    <TextUnit id="683" loc="1.686">quae cohibet vario labentia sidera cursu.</TextUnit>
    <TextUnit id="684" loc="1.687">alter in adversum positus succedit ad Arctos</TextUnit>
    <TextUnit id="685" loc="1.688">et paulum a boreae gyro sua fila reducit</TextUnit>
    <TextUnit id="686" loc="1.689">transitque inversae per sidera Cassiepiae.</TextUnit>
    <TextUnit id="687" loc="1.690">inde per obliquum descendens tangit Olorem</TextUnit>
    <TextUnit id="688" loc="1.691">aestivosque secat fines Aquilamque supinam</TextUnit>
    <TextUnit id="689" loc="1.692">temporaque aequantem gyrum zonamque ferentem</TextUnit>
    <TextUnit id="690" loc="1.693">Solis equos inter caudam, qua Scorpius ardet,</TextUnit>
    <TextUnit id="691" loc="1.694">extremamque Sagittari laevam atque Saglttam.</TextUnit>
    <TextUnit id="692" loc="1.695">inde suos sinuat flexus crura pedesque</TextUnit>
    <TextUnit id="693" loc="1.696">Centauri alterius rursusque ascendere caelum</TextUnit>
    <TextUnit id="694" loc="1.697">incipit Argivumque Ratem per aplustria summa</TextUnit>
    <TextUnit id="695" loc="1.698">et medium mundi gyrum Geminosque per ima</TextUnit>
    <TextUnit id="696" loc="1.699">signa secat, subit Heniochum, teque, unde profectus,</TextUnit>
    <TextUnit id="697" loc="1.700">Cassiepia, petens super ipsum Persea transit</TextUnit>
    <TextUnit id="698" loc="1.701">orbemque ex illa coeptum concludit in ipsa</TextUnit>
    <TextUnit id="699" loc="1.702">trisque secat medios gyros et signa ferentem</TextUnit>
    <TextUnit id="700" loc="1.703">partibus e binis, quotiens praeciditur ipse.</TextUnit>
    <TextUnit id="701" loc="1.704">nec quaerendus erit: visus incurrit in ipsos</TextUnit>
    <TextUnit id="702" loc="1.705">sponte sua seque ipse docet cogitque notari.</TextUnit>
    <TextUnit id="703" loc="1.706">namque in caeruleo candens nitet orbita mundo</TextUnit>
    <TextUnit id="704" loc="1.707">ceu missura diem subito caelumque recludens.</TextUnit>
    <TextUnit id="705" loc="1.708">ac veluti virides discernit semita campos,</TextUnit>
    <TextUnit id="706" loc="1.709">quam terit assiduo renovans iter orbita tractu;</TextUnit>
    <TextUnit id="707" loc="1.710">[inter divisas aequalibus est via partis]</TextUnit>
    <TextUnit id="708" loc="1.711">ut freta canescunt sulcum ducente carina</TextUnit>
    <TextUnit id="709" loc="1.712">accipiuntque viam fluctus spumantibus undis,</TextUnit>
    <TextUnit id="710" loc="1.713">quam tortus verso movit de gurgite vertex,</TextUnit>
    <TextUnit id="711" loc="1.714">candidus in nigro lucet sic limes Olympo</TextUnit>
    <TextUnit id="712" loc="1.715">caeruleum findens ingenti lumine mundum.</TextUnit>
    <TextUnit id="713" loc="1.716">utque suos arcus per nubila circinat Iris,</TextUnit>
    <TextUnit id="714" loc="1.717">sic superincumbit signato culmine limes</TextUnit>
    <TextUnit id="715" loc="1.718">candidus et resupina facit mortalibus ora,</TextUnit>
    <TextUnit id="716" loc="1.719">dum nova per caecam mirantur lumina noctem</TextUnit>
    <TextUnit id="717" loc="1.720">inquiruntque sacras humano pectore causas,</TextUnit>
    <TextUnit id="718" loc="1.721">num se diductis conetur solvere moles</TextUnit>
    <TextUnit id="719" loc="1.722">segminibus, raraque labent compagine rimae</TextUnit>
    <TextUnit id="720" loc="1.723">admittantque novum laxato tegmine lumen; --</TextUnit>
    <TextUnit id="721" loc="1.724">quid sibi non timeant, magni cum vulnera caeli</TextUnit>
    <TextUnit id="722" loc="1.725">conspiciant, feriatque oculos iniuria mundi? --</TextUnit>
    <TextUnit id="723" loc="1.726">an coeat mundus, duplicisque extrema cavernae</TextUnit>
    <TextUnit id="724" loc="1.727">conveniant caelique oras et sidera iungant,</TextUnit>
    <TextUnit id="725" loc="1.728">perque ipsos fiat nexus manifesta cicatrix</TextUnit>
    <TextUnit id="726" loc="1.729">fusuram faciens mundi, stipatus et orbis</TextUnit>
    <TextUnit id="727" loc="1.730">aeriam in nebulam clara compagine versus</TextUnit>
    <TextUnit id="728" loc="1.731">in cuneos alti cogat fundamina caeli.</TextUnit>
    <TextUnit id="729" loc="1.732">an melius manet illa fides, per saecula prisca</TextUnit>
    <TextUnit id="730" loc="1.733">illac solis equos diversis cursibus isse</TextUnit>
    <TextUnit id="731" loc="1.734">atque aliam trivisse viam, longumque per aevum</TextUnit>
    <TextUnit id="732" loc="1.735">exustas sedes incoctaque sidera flammis</TextUnit>
    <TextUnit id="733" loc="1.736">caeruleam verso speciem mutasse colore,</TextUnit>
    <TextUnit id="734" loc="1.737">infusumque loco cinerem mundumque sepultum?</TextUnit>
    <TextUnit id="735" loc="1.738">fama etiam antiquis ad nos descendit ab annis</TextUnit>
    <TextUnit id="736" loc="1.739">Phaethontem patrio curru per signa volantem,</TextUnit>
    <TextUnit id="737" loc="1.740">dum nova miratur propius spectacula mundi</TextUnit>
    <TextUnit id="738" loc="1.741">et puer in caelo ludit curruque superbus</TextUnit>
    <TextUnit id="739" loc="1.742">luxuriat mundo, cupit et maiora parente,</TextUnit>
    <TextUnit id="740" loc="1.743">monstratas liquisse vias orbemque rigenti</TextUnit>
    <TextUnit id="741" loc="1.744">imposuisse polo; nec signa insueta tulisse</TextUnit>
    <TextUnit id="742" loc="1.745">errantis meta flammas cursumque solutum,</TextUnit>
    <TextUnit id="743" loc="1.746">* deflexum solito cursu curvisque quadrigis.</TextUnit>
    <TextUnit id="744" loc="1.747">quid querimur flammas totum saevisse per orbem,</TextUnit>
    <TextUnit id="745" loc="1.748">terrarumque rogum cunctas arsisse per urbes,</TextUnit>
    <TextUnit id="746" loc="1.749">cum vaga dispersi fluitarunt lumina currus,</TextUnit>
    <TextUnit id="747" loc="1.750">et caelum exustum est? luit ipse incendia mundus,</TextUnit>
    <TextUnit id="748" loc="1.751">et nova vicinis flagrarunt sidera flammis</TextUnit>
    <TextUnit id="749" loc="1.752">nunc quoque praeteriti faciem referentia casus.</TextUnit>
    <TextUnit id="750" loc="1.753">nec mihi celanda est famae vulgata vetustas</TextUnit>
    <TextUnit id="751" loc="1.754">mollior: e niveo lactis fluxisse liquorem</TextUnit>
    <TextUnit id="752" loc="1.755">pectore reginae divum caelumque colore</TextUnit>
    <TextUnit id="753" loc="1.756">infecisse suo. quapropter lacteus orbis</TextUnit>
    <TextUnit id="754" loc="1.757">dicitur, et nomen causa descendit ab ipsa.</TextUnit>
    <TextUnit id="755" loc="1.758">an maior densa stellarum turba corona</TextUnit>
    <TextUnit id="756" loc="1.759">convexit flammas et crasso lumine candet,</TextUnit>
    <TextUnit id="757" loc="1.760">et fulgore nitet collato clarior orbis?</TextUnit>
    <TextUnit id="758" loc="1.761">an fortes animae dignataque nomina caelo</TextUnit>
    <TextUnit id="759" loc="1.762">corporibus resoluta suis terraeque remissa</TextUnit>
    <TextUnit id="760" loc="1.763">huc migrant ex orbe suumque habitantia caelum</TextUnit>
    <TextUnit id="761" loc="1.764">aetherios vivunt annos mundoque fruuntur?</TextUnit>
    <TextUnit id="762" loc="1.765">atque hic Aeacidas, hic et veneramur Atridas</TextUnit>
    <TextUnit id="763" loc="1.766">Tydidemque ferum terraeque marisque triumphis</TextUnit>
    <TextUnit id="764" loc="1.767">naturae victorem Ithacum Pyliumque senecta</TextUnit>
    <TextUnit id="765" loc="1.768">insignem triplici Danaumque ad Pergava reges,</TextUnit>
    <TextUnit id="766" loc="1.769">[castra ducum et caeli victamque sub Hectore Troiam]</TextUnit>
    <TextUnit id="767" loc="1.770">Auroraeque nigrum partum stirpemque Tonantis</TextUnit>
    <TextUnit id="768" loc="1.771">rectorem Lyciae; nec te, Mavortia virgo,</TextUnit>
    <TextUnit id="769" loc="1.772">praeteream regesque alios, quos Thraecia misit</TextUnit>
    <TextUnit id="770" loc="1.773">atque Asiae gentes et Magno maxima Pella;</TextUnit>
    <TextUnit id="771" loc="1.774">quique animi vires et strictae pondera mentis</TextUnit>
    <TextUnit id="772" loc="1.775">prudentes habuere viri, quibus omnis in ipsis</TextUnit>
    <TextUnit id="773" loc="1.776">census erat, iustusque Solon fortisque Lycurgus,</TextUnit>
    <TextUnit id="774" loc="1.777">aetheriusque Platon et qui fabricaverat illum</TextUnit>
    <TextUnit id="775" loc="1.778">damnatusque suas melius damnavit Athenas,</TextUnit>
    <TextUnit id="776" loc="1.779">Persidis et victor, strarat quae classibus aequor.</TextUnit>
    <TextUnit id="777" loc="1.780">Romanique viri, quorum iam maxima turba est:</TextUnit>
    <TextUnit id="778" loc="1.781">Tarquinioque minus reges, et Horatia proles,</TextUnit>
    <TextUnit id="779" loc="1.782">tota acies partus, nec non et Scaevola trunco</TextUnit>
    <TextUnit id="780" loc="1.783">nobilior, maiorque viris et cloelia virgo,</TextUnit>
    <TextUnit id="781" loc="1.784">et Romana ferens, quae texit, moenia Cocles,</TextUnit>
    <TextUnit id="782" loc="1.785">et commilitio volucris Corvinus adeptus</TextUnit>
    <TextUnit id="783" loc="1.786">et spolia et nomen, qui gestat in alite Phoebum,</TextUnit>
    <TextUnit id="784" loc="1.787">et Iove qui meruit caelum Romamque Camillus</TextUnit>
    <TextUnit id="785" loc="1.788">servando posuit, Brutusque a rege receptae</TextUnit>
    <TextUnit id="786" loc="1.789">conditor, et Pyrrhi per bella Papirius ultor,</TextUnit>
    <TextUnit id="787" loc="1.790">Fabricius Curiusque pares, et tertia palma</TextUnit>
    <TextUnit id="788" loc="1.791">Marcellus, Cossusque prior de rege necato,</TextUnit>
    <TextUnit id="789" loc="1.792">certantesque Deci votis similesque triumphis,</TextUnit>
    <TextUnit id="790" loc="1.793">invictusque mora Fabius, victorque necantis</TextUnit>
    <TextUnit id="791" loc="1.794">Livius Hasdrubalis socio per bella Nerone,</TextUnit>
    <TextUnit id="792" loc="1.795">Scipiadaeque duces, fatum Carthaginis unum,</TextUnit>
    <TextUnit id="793" loc="1.796">Pompeiusque orbis domitor per trisque triumphos</TextUnit>
    <TextUnit id="794" loc="1.797">ante deum princeps, et censu Tullius oris</TextUnit>
    <TextUnit id="795" loc="1.798">emeritus caelum, et &lt;tu,&gt;  Claudi magna propago,</TextUnit>
    <TextUnit id="796" loc="1.799">Aemiliaeque domus proceres, clarique MeteIli,</TextUnit>
    <TextUnit id="797" loc="1.800">et Cato fortunae victor, matrisque sub armis</TextUnit>
    <TextUnit id="798" loc="1.801">miles Agrippa suae. Venerisque ab origine proles</TextUnit>
    <TextUnit id="799" loc="1.802">Iulia descendit caelo caelumque replevit,</TextUnit>
    <TextUnit id="800" loc="1.803">quod regit Augustus socio per signa Tonante,</TextUnit>
    <TextUnit id="801" loc="1.804">cernit et in coetu divum magnumque Quirinum</TextUnit>
    <TextUnit id="802" loc="1.805">altius aetherii quam candet circulus orbis.</TextUnit>
    <TextUnit id="803" loc="1.806">illa deum sedes, haec illis proxima, divum</TextUnit>
    <TextUnit id="804" loc="1.807">qui virtute sua similes vestigia tangunt.</TextUnit>
    <TextUnit id="805" loc="1.808">ac prius incipiam stellis quam reddere vires</TextUnit>
    <TextUnit id="806" loc="1.809">signorumque canam fatalia carmine iura,</TextUnit>
    <TextUnit id="807" loc="1.810">implenda est mundi facies, corpusque per omne</TextUnit>
    <TextUnit id="808" loc="1.811">quid, quod ubique nitet, vigeat quandoque, notandum est.</TextUnit>
    <TextUnit id="809" loc="1.812">sunt alia adverso pugnantia sidera mundo,</TextUnit>
    <TextUnit id="810" loc="1.813">quae terram caelumque inter volitantia pendent.</TextUnit>
    <TextUnit id="811" loc="1.814">[Saturni, Iovis et Martis Solisque, sub illis</TextUnit>
    <TextUnit id="812" loc="1.815">Mercurius Venerem inter agit Lunamque locatus.]</TextUnit>
    <TextUnit id="813" loc="1.816">sunt etiam raris orti natalibus ignes,</TextUnit>
    <TextUnit id="814" loc="1.817">protinus et rapti. subitas candescere flammas</TextUnit>
    <TextUnit id="815" loc="1.818">aera per liquidum tractosque perire cometas</TextUnit>
    <TextUnit id="816" loc="1.819">rata per ingentis viderunt saecula motus.</TextUnit>
    <TextUnit id="817" loc="1.820">sive, quod ingenitum terra spirante vaporem</TextUnit>
    <TextUnit id="818" loc="1.821">umidior sicca superatur spiritus aura,</TextUnit>
    <TextUnit id="819" loc="1.822">nubila cum Iongo cessant dispulsa sereno,</TextUnit>
    <TextUnit id="820" loc="1.823">et solis radiis arescit torridus aer,</TextUnit>
    <TextUnit id="821" loc="1.824">apta alimenta sibi demissus corripit ignis</TextUnit>
    <TextUnit id="822" loc="1.825">materiamque sui deprendit flamma capacem. --</TextUnit>
    <TextUnit id="823" loc="1.826">et quia non solidum est corpus, sed rara vagantur</TextUnit>
    <TextUnit id="824" loc="1.827">principia aurarum volucrique simillima fumo,</TextUnit>
    <TextUnit id="825" loc="1.828">in breve vivit opus coeptaque incendia fine</TextUnit>
    <TextUnit id="826" loc="1.829">subsistunt pariterque cadunt fulgentque cometae.</TextUnit>
    <TextUnit id="827" loc="1.830">quod nisi vicinos agerent occasibus ortus</TextUnit>
    <TextUnit id="828" loc="1.831">et tam parva forent accensis tempora flammis,</TextUnit>
    <TextUnit id="829" loc="1.832">alter nocte dies esset caelumque rediret</TextUnit>
    <TextUnit id="830" loc="1.833">inversum et somno totum deprenderet orbem.</TextUnit>
    <TextUnit id="831" loc="1.834">tum quia non una specie dispergitur omnis</TextUnit>
    <TextUnit id="832" loc="1.835">aridior terrae vapor et comprenditur igni,</TextUnit>
    <TextUnit id="833" loc="1.836">diversas quoque per facies accensa feruntur</TextUnit>
    <TextUnit id="834" loc="1.837">lumina, quae subitis exsistunt nata tenebris.</TextUnit>
    <TextUnit id="835" loc="1.838">nam modo, ceu longi fluitent de vertice crines,</TextUnit>
    <TextUnit id="836" loc="1.839">flamma comas imitata volat, tenuisque capillos</TextUnit>
    <TextUnit id="837" loc="1.840">diffusos radiis ardentibus explicat ignis.</TextUnit>
    <TextUnit id="838" loc="1.841">nunc prior haec facies dispersis crinibus exit,</TextUnit>
    <TextUnit id="839" loc="1.842">et glomus ardentis sequitur sub imagine barbae</TextUnit>
    <TextUnit id="840" loc="1.843">hirta figurantis tremulo sub lumine menta.</TextUnit>
    <TextUnit id="841" loc="1.844">interdum aequali laterum compagine ductus</TextUnit>
    <TextUnit id="842" loc="1.845">quadratamve trabem fingit teretemve columnam.</TextUnit>
    <TextUnit id="843" loc="1.846">quin etiam tumidis exaequat dolia flammis</TextUnit>
    <TextUnit id="844" loc="1.847">procere distenta uteros, parvosque catillos</TextUnit>
    <TextUnit id="845" loc="1.848">mentitur curvos ignis glomeratus in orbes.</TextUnit>
    <TextUnit id="846" loc="1.849">lampadas et fissas ramosos fundit in ignes.</TextUnit>
    <TextUnit id="847" loc="1.850">praecipites stellae passimque volare videntur,</TextUnit>
    <TextUnit id="848" loc="1.851">cum vaga per nitidum scintillant lumina mundum</TextUnit>
    <TextUnit id="849" loc="1.852">et tenuem longis iaculantur crinibus ignem;</TextUnit>
    <TextUnit id="850" loc="1.853">excurruntque procul volucris imitata sagittas,</TextUnit>
    <TextUnit id="851" loc="1.854">arida cum gracili tenuatur semita filo.</TextUnit>
    <TextUnit id="852" loc="1.855">sunt autem cunctis permixti partibus ignes,</TextUnit>
    <TextUnit id="853" loc="1.856">qui gravidas habitant fabricantis fulmina nubes</TextUnit>
    <TextUnit id="854" loc="1.857">et penetrant terras Aetnamque minantur Olympo</TextUnit>
    <TextUnit id="855" loc="1.858">et calidas reddunt ipsis in fontibus undas</TextUnit>
    <TextUnit id="856" loc="1.859">ac silice in dura viridique in cortice sedem</TextUnit>
    <TextUnit id="857" loc="1.860">inveniunt, cum silva sibi collisa crematur:</TextUnit>
    <TextUnit id="858" loc="1.861">ignibus usque adeo natura est omnis abundans.</TextUnit>
    <TextUnit id="859" loc="1.862">ne mirere faces subitas erumpere caelo</TextUnit>
    <TextUnit id="860" loc="1.863">aeraque accensum flammis lucere coruscis</TextUnit>
    <TextUnit id="861" loc="1.864">arida complexum spirantis semina terrae,</TextUnit>
    <TextUnit id="862" loc="1.865">quae volucer pascens ignis sequiturque fugitque,</TextUnit>
    <TextUnit id="863" loc="1.866">fulgura cum videas tremulum vibrantia lumen,</TextUnit>
    <TextUnit id="864" loc="1.867">imbribus e mediis et caelum fulmine ruptum, --</TextUnit>
    <TextUnit id="865" loc="1.868">sive igitur ratio praebentis semina terrae</TextUnit>
    <TextUnit id="866" loc="1.869">in volucres ignes potuit generate cometas,</TextUnit>
    <TextUnit id="867" loc="1.870">sive illas natura faces ut cuncta creavit</TextUnit>
    <TextUnit id="868" loc="1.871">sidera per tenues caelo lucentia flammas,</TextUnit>
    <TextUnit id="869" loc="1.872">(sed trahit ad semet rapido Titanius aestu</TextUnit>
    <TextUnit id="870" loc="1.873">involvitque suo flammantis igne cometas,</TextUnit>
    <TextUnit id="871" loc="1.874">ac modo dimittit, sicut Cyllenius orbis</TextUnit>
    <TextUnit id="872" loc="1.875">et Venus, accenso cum ducit vespere noctem,</TextUnit>
    <TextUnit id="873" loc="1.876">saepe nitent falluntque oculos rursusque revisunt)</TextUnit>
    <TextUnit id="874" loc="1.877">seu deus instantis fati miseratus in orbem</TextUnit>
    <TextUnit id="875" loc="1.878">signa per affectus caelique incendia mittit;</TextUnit>
    <TextUnit id="876" loc="1.879">numquam futtilibus excanduit ignibus aether:</TextUnit>
    <TextUnit id="877" loc="1.880">squalidaque elusi deplorant arva coloni,</TextUnit>
    <TextUnit id="878" loc="1.881">et sterilis inter sulcos defessus arator</TextUnit>
    <TextUnit id="879" loc="1.882">ad iuga maerentis cogit frustrata iuvencos.</TextUnit>
    <TextUnit id="880" loc="1.883">aut gravibus morbis et lenta corpora tabe</TextUnit>
    <TextUnit id="881" loc="1.884">corripit exustis letalis flamma medullis</TextUnit>
    <TextUnit id="882" loc="1.885">labentisque rapit populos, totasque per urbes</TextUnit>
    <TextUnit id="883" loc="1.886">publica succensis peraguntur fata sepulcris.</TextUnit>
    <TextUnit id="884" loc="1.887">qualis Erechtheos pestis populata colonos</TextUnit>
    <TextUnit id="885" loc="1.888">extulit antiquas per funera pacis Athenas,</TextUnit>
    <TextUnit id="886" loc="1.889">alter in alterius labens cum fata ruebant.</TextUnit>
    <TextUnit id="887" loc="1.890">nec locus artis erat medicae nec vota valebant;</TextUnit>
    <TextUnit id="888" loc="1.891">cesserat officium morbis, et funera deerant</TextUnit>
    <TextUnit id="889" loc="1.892">mortibus et lacrimae; lassus defecerat ignis,</TextUnit>
    <TextUnit id="890" loc="1.893">et coacervatis ardebant corpora membris,</TextUnit>
    <TextUnit id="891" loc="1.894">ac tanto quondam populo vix contigit heres.</TextUnit>
    <TextUnit id="892" loc="1.895">talia significant lucentes saepe cometae:</TextUnit>
    <TextUnit id="893" loc="1.896">funera cum facibus veniunt terrisque minantur</TextUnit>
    <TextUnit id="894" loc="1.897">ardentis sine fine rogos, cum mundus et ipsa</TextUnit>
    <TextUnit id="895" loc="1.898">aegrotet natura, hominum sortita sepulcrum.</TextUnit>
    <TextUnit id="896" loc="1.899">quin et bella canunt ignes subitosque tumultus</TextUnit>
    <TextUnit id="897" loc="1.900">et clandestinis surgentia fraudibus arma,</TextUnit>
    <TextUnit id="898" loc="1.901">externas modo per gentes, -- ut foedere rupto</TextUnit>
    <TextUnit id="899" loc="1.902">cum fera ductorem rapuit Germania Varum</TextUnit>
    <TextUnit id="900" loc="1.903">infecitque trium legionum sanguine campos,</TextUnit>
    <TextUnit id="901" loc="1.904">arserunt toto passim minitantia mundo</TextUnit>
    <TextUnit id="902" loc="1.905">lumina, et ipsa tulit bellum natura per ignes</TextUnit>
    <TextUnit id="903" loc="1.906">opposuitque suas vires finemque minata est.</TextUnit>
    <TextUnit id="904" loc="1.907">nec mirere graves rerumque hominumque ruinas:</TextUnit>
    <TextUnit id="905" loc="1.908">saepe domi culpa est; nescimus credere caelo; --</TextUnit>
    <TextUnit id="906" loc="1.909">civilis etiam motus cognataque bella</TextUnit>
    <TextUnit id="907" loc="1.910">significant. nec plura alias incendia mundus</TextUnit>
    <TextUnit id="908" loc="1.911">sustinuit, quam cum ducibus iurata cruentis</TextUnit>
    <TextUnit id="909" loc="1.912">arma Philippeos implerunt agmine campos.</TextUnit>
    <TextUnit id="910" loc="1.913">vixque etiam sicca miles Romanus harena</TextUnit>
    <TextUnit id="911" loc="1.914">ossa verum lacerosque prius superastitit artus,</TextUnit>
    <TextUnit id="912" loc="1.915">imperiumque suis conflixit viribus ipsum,</TextUnit>
    <TextUnit id="913" loc="1.916">perque patris pater Augustus vestigia vicit.</TextUnit>
    <TextUnit id="914" loc="1.917">necdum finis erat: restabant Actia bella</TextUnit>
    <TextUnit id="915" loc="1.918">dotali oommissa acie, repetitaque rerum</TextUnit>
    <TextUnit id="916" loc="1.919">alea, et in ponto quaesitus rector Olympi,</TextUnit>
    <TextUnit id="917" loc="1.920">femineum sortita iugum cum Roma pependit,</TextUnit>
    <TextUnit id="918" loc="1.921">atque ipsa Isiaco certarunt fulmina sistro.</TextUnit>
    <TextUnit id="919" loc="1.922">restabant profugo servilia milite bella,</TextUnit>
    <TextUnit id="920" loc="1.923">cum patrios armis imitatus filius hostis</TextUnit>
    <TextUnit id="921" loc="1.924">aequora Pompeius cepit defensa parenti.</TextUnit>
    <TextUnit id="922" loc="1.925">sed satis hoc fatis fuerit. iam bella quiescant,</TextUnit>
    <TextUnit id="923" loc="1.926">atque adamanteis discordia vincta catenis</TextUnit>
    <TextUnit id="924" loc="1.927">aeternos habeat frenos in carcere clausa.</TextUnit>
    <TextUnit id="925" loc="1.928">sit pater invictus patriae, sit Roma sub illo,</TextUnit>
    <TextUnit id="926" loc="1.929">cumque deum caelo dederit, non quaerat in orbe.</TextUnit>
    <TextUnit id="927" loc="2.1">Maximus Iliacae gentis certamina vates</TextUnit>
    <TextUnit id="928" loc="2.2">et quinquaginta regum regemque patremque</TextUnit>
    <TextUnit id="929" loc="2.3">Hectoraque Aeacidae victamque sub Hectore Troiam,</TextUnit>
    <TextUnit id="930" loc="2.4">erroremque ducis totidem, quot vicerat, annis</TextUnit>
    <TextUnit id="931" loc="2.5">&lt;infestum experti dominum maris atque renatoa</TextUnit>
    <TextUnit id="932" loc="2.6">instantem bello geminataque Pergama ponto</TextUnit>
    <TextUnit id="933" loc="2.7">ultimaque in patria captisque penatibus arma</TextUnit>
    <TextUnit id="934" loc="2.8">ore sacro cecinit; patriam cui turba petentum,</TextUnit>
    <TextUnit id="935" loc="2.9">dum dabat, eripuit, cuiusque ex ore profusos</TextUnit>
    <TextUnit id="936" loc="2.10">omnis posteritas latices in carmina duxit</TextUnit>
    <TextUnit id="937" loc="2.11">amnemque in tenuis ausa est deducere rivos</TextUnit>
    <TextUnit id="938" loc="2.12">unius fecunda bonis. sed proximus illi</TextUnit>
    <TextUnit id="939" loc="2.13">Hesiodus memorat divos divumque parentes</TextUnit>
    <TextUnit id="940" loc="2.14">et chaos enixum terras orbemque sub illo</TextUnit>
    <TextUnit id="941" loc="2.15">infantem et primos titubantia sidera cursus</TextUnit>
    <TextUnit id="942" loc="2.16">Titanasque senes, Iovis et cunabula magni</TextUnit>
    <TextUnit id="943" loc="2.17">et sub fratre viri nomen, sine matre parentis,</TextUnit>
    <TextUnit id="944" loc="2.18">atque iterum patrio nascentem corpore Bacchum,</TextUnit>
    <TextUnit id="945" loc="2.19">silvarumque deos secretaque numina Nymphas.</TextUnit>
    <TextUnit id="946" loc="2.20">quin etiam ruris cultus legesque notavit</TextUnit>
    <TextUnit id="947" loc="2.21">militiamque soli, quod colles Bacchus amaret,</TextUnit>
    <TextUnit id="948" loc="2.22">quod fecunda Ceres campos, quod Pallas utrumque,</TextUnit>
    <TextUnit id="949" loc="2.23">atque arbusta vagis essent quod adultera pomis;</TextUnit>
    <TextUnit id="950" loc="2.24">omniaque immenso volitantia lumina mundo,</TextUnit>
    <TextUnit id="951" loc="2.25">pacis opus, magnos naturae condit in usus.</TextUnit>
    <TextUnit id="952" loc="2.26">astrorum quidam varias dixere figuras,</TextUnit>
    <TextUnit id="953" loc="2.27">signaque diffuso passim labentia caelo</TextUnit>
    <TextUnit id="954" loc="2.28">in proprium cuiusque genus causasque tulere;</TextUnit>
    <TextUnit id="955" loc="2.29">Persea et Andromedan poena matremque dolentem</TextUnit>
    <TextUnit id="956" loc="2.30">solventemque patrem, raptamque Lycaone natam,</TextUnit>
    <TextUnit id="957" loc="2.31">officioque Iovis Cynosuram, lacte Capellam</TextUnit>
    <TextUnit id="958" loc="2.32">et furto Cycnum, pietate ad sidera ductam</TextUnit>
    <TextUnit id="959" loc="2.33">Erigonen ictuque Nepam spolioque Leonem</TextUnit>
    <TextUnit id="960" loc="2.34">et morsu Cancrum, Pisces Cythereide versa,</TextUnit>
    <TextUnit id="961" loc="2.35">Lanigerum victo ducentem sidera ponto,</TextUnit>
    <TextUnit id="962" loc="2.36">ceteraque ex variis pendentia casibus astra</TextUnit>
    <TextUnit id="963" loc="2.37">aethera per summum voluerunt fixa revolvi.</TextUnit>
    <TextUnit id="964" loc="2.38">quorum carminibus nihil est nisi fabula caelum</TextUnit>
    <TextUnit id="965" loc="2.39">terraque composuit mundum quae pendet ab illo.</TextUnit>
    <TextUnit id="966" loc="2.40">quin etiam ritus pastorum et Pana sonantem</TextUnit>
    <TextUnit id="967" loc="2.41">in calamos Sicula memorat tellure creatus,</TextUnit>
    <TextUnit id="968" loc="2.42">nec silvis silvestre canit perque horrida motus</TextUnit>
    <TextUnit id="969" loc="2.43">rura serit dulcis Musamque inducit in aulas.</TextUnit>
    <TextUnit id="970" loc="2.44">ecce alius pictas volucres ac bella ferarum,</TextUnit>
    <TextUnit id="971" loc="2.45">ille venenatos angues aconitaque et herbas</TextUnit>
    <TextUnit id="972" loc="2.46">fata refert vitamque sua radice ferentis.</TextUnit>
    <TextUnit id="973" loc="2.47">quin etiam tenebris immersum Tartaron atra</TextUnit>
    <TextUnit id="974" loc="2.48">in lucem de nocte vocant orbemque revolvunt</TextUnit>
    <TextUnit id="975" loc="2.49">interius versum naturae foedere rupto.</TextUnit>
    <TextUnit id="976" loc="2.50">omne genus rerum doctae cecinere sorores,</TextUnit>
    <TextUnit id="977" loc="2.51">omnis ad accessus Heliconos semita trita est,</TextUnit>
    <TextUnit id="978" loc="2.52">et iam confusi manant de fontibus amnes</TextUnit>
    <TextUnit id="979" loc="2.53">nec capiunt haustum turbamque ad nota ruentem.</TextUnit>
    <TextUnit id="980" loc="2.54">integra quaeramus rorantis prata per herbas</TextUnit>
    <TextUnit id="981" loc="2.55">undamque occultis meditantem murmur in antris,</TextUnit>
    <TextUnit id="982" loc="2.56">quam neque durato gustarint ore volucres,</TextUnit>
    <TextUnit id="983" loc="2.57">ipse nec aetherio Phoebus libaverit igni.</TextUnit>
    <TextUnit id="984" loc="2.58">nostra loquar, nulli vatum debebimus orsa,</TextUnit>
    <TextUnit id="985" loc="2.59">nec furtum sed opus veniet, soloque volamus</TextUnit>
    <TextUnit id="986" loc="2.60">in caelum curru, propria rate pellimus undas.</TextUnit>
    <TextUnit id="987" loc="2.61">namque canam tacita naturae mente potentem</TextUnit>
    <TextUnit id="988" loc="2.62">infusumque deum caelo terrisque fretoque</TextUnit>
    <TextUnit id="989" loc="2.63">ingentem aequali moderantem foedere molem,</TextUnit>
    <TextUnit id="990" loc="2.64">totumque alterno consensu vivere mundum</TextUnit>
    <TextUnit id="991" loc="2.65">et rationis agi motu, cum spiritus unus</TextUnit>
    <TextUnit id="992" loc="2.66">per cunctas habitet partes atque irriget orbem</TextUnit>
    <TextUnit id="993" loc="2.67">omnia pervolitans corpusque animale figuret.</TextUnit>
    <TextUnit id="994" loc="2.68">quod nisi cognatis membris contexta maneret</TextUnit>
    <TextUnit id="995" loc="2.69">machina et imposito pareret tota magistro</TextUnit>
    <TextUnit id="996" loc="2.70">ac tantum mundi regeret prudentia censum,</TextUnit>
    <TextUnit id="997" loc="2.71">non esset statio terris, non ambitus astris,</TextUnit>
    <TextUnit id="998" loc="2.72">erraretque vagus mundus standove rigeret,</TextUnit>
    <TextUnit id="999" loc="2.73">nec sua dispositos servarent sidera cursus</TextUnit>
    <TextUnit id="1000" loc="2.74">noxque alterna diem fugeret rursumque fugaret,</TextUnit>
    <TextUnit id="1001" loc="2.75">non imbres alerent terras, non aethera venti</TextUnit>
    <TextUnit id="1002" loc="2.76">nec pontus gravidas nubes nec flumina pontum</TextUnit>
    <TextUnit id="1003" loc="2.77">nec pelagus fontes, nec staret summa per omnis</TextUnit>
    <TextUnit id="1004" loc="2.78">par semper partes aequo digesta parente,</TextUnit>
    <TextUnit id="1005" loc="2.79">ut neque deficerent undae nec sideret orbis</TextUnit>
    <TextUnit id="1006" loc="2.80">nec caelum iusto maiusve minusve volaret.</TextUnit>
    <TextUnit id="1007" loc="2.81">motus alit, non mutat opus. sic omnia toto</TextUnit>
    <TextUnit id="1008" loc="2.82">dispensata manent mundo dominumque sequuntur.</TextUnit>
    <TextUnit id="1009" loc="2.83">hic igitur deus et ratio, quae cuncta gubernat,</TextUnit>
    <TextUnit id="1010" loc="2.84">ducit ab aetheriis terrena animalia signis,</TextUnit>
    <TextUnit id="1011" loc="2.85">quae, quamquam longo, cogit, summota recessu,</TextUnit>
    <TextUnit id="1012" loc="2.86">sentiri tamen, ut vitas ac fata ministrent</TextUnit>
    <TextUnit id="1013" loc="2.87">gentibus ac proprios per singula corpora mores.</TextUnit>
    <TextUnit id="1014" loc="2.88">nec nimis est quaerenda fides: sic temperat arva</TextUnit>
    <TextUnit id="1015" loc="2.89">caelum, sic varias fruges redditque rapitque,</TextUnit>
    <TextUnit id="1016" loc="2.90">sic pontum movet ac terris immittit et aufert,</TextUnit>
    <TextUnit id="1017" loc="2.91">atque haec seditio pelagus nunc sidere lunae</TextUnit>
    <TextUnit id="1018" loc="2.92">mota tenet, nunc diverso stimulata recessu,</TextUnit>
    <TextUnit id="1019" loc="2.93">nunc anni spatio Phoebum comitata volantem;</TextUnit>
    <TextUnit id="1020" loc="2.94">sic summersa fretis, concharum et carcere clausa,</TextUnit>
    <TextUnit id="1021" loc="2.95">ad lunae motum variant animalia corpus</TextUnit>
    <TextUnit id="1022" loc="2.96">et tua damna, tuas imitantur, Delia, vires;</TextUnit>
    <TextUnit id="1023" loc="2.97">tu quoque fraternis sic reddis curribus ora</TextUnit>
    <TextUnit id="1024" loc="2.98">atque iterum ex isdem repetis, quantumque reliquit</TextUnit>
    <TextUnit id="1025" loc="2.99">aut dedit ille, refers et sidus sidere constas;</TextUnit>
    <TextUnit id="1026" loc="2.100">denique sic pecudes et muta animalia terris,</TextUnit>
    <TextUnit id="1027" loc="2.101">cum maneant ignara sui legisque per aevum,</TextUnit>
    <TextUnit id="1028" loc="2.102">natura tamen ad mundum revocante parentem</TextUnit>
    <TextUnit id="1029" loc="2.103">attollunt animos caelumque et sidera servant</TextUnit>
    <TextUnit id="1030" loc="2.104">corporaque ad lunae nascentis cornua lustrant</TextUnit>
    <TextUnit id="1031" loc="2.105">venturasque vident hiemes, reditura serena.</TextUnit>
    <TextUnit id="1032" loc="2.106">quis dubitet post haec hominem coniungere caelo,</TextUnit>
    <TextUnit id="1033" loc="2.107">&lt;cui, cupiens terras ad sidera surgere, munus&gt;a</TextUnit>
    <TextUnit id="1034" loc="2.108">eximium natura dedit linguamque capaxque</TextUnit>
    <TextUnit id="1035" loc="2.109">ingenium volucremque animum, quem denique in unum</TextUnit>
    <TextUnit id="1036" loc="2.110">descendit deus atque habitat seque ipse requirit?</TextUnit>
    <TextUnit id="1037" loc="2.111">mitte alias artes, quarum est permissa facultas</TextUnit>
    <TextUnit id="1038" loc="2.112">invidiosa adeo, nec nostri munera census:</TextUnit>
    <TextUnit id="1039" loc="2.113">[mitto quod aequali nihil est sub lege tributum,</TextUnit>
    <TextUnit id="1040" loc="2.114">quo patet auctoris summam, non corporis, esse;</TextUnit>
    <TextUnit id="1041" loc="2.115">mitto quod certum est et inevitabile fatum</TextUnit>
    <TextUnit id="1042" loc="2.116">materiaeque datum est cogi sed cogere mundo]</TextUnit>
    <TextUnit id="1043" loc="2.117">quis caelum posset nisi caeli munere nosse,</TextUnit>
    <TextUnit id="1044" loc="2.118">et reperire deum, nisi qui pars ipse deorum est?</TextUnit>
    <TextUnit id="1045" loc="2.119">quisve hanc convexi molem sine fine patentis</TextUnit>
    <TextUnit id="1046" loc="2.120">signorumque choros ac mundi flammea tecta,</TextUnit>
    <TextUnit id="1047" loc="2.121">aeternum et stellis adversus sidera bellum</TextUnit>
    <TextUnit id="1048" loc="2.122">[ac terras caeloque fretum subiectaque utrisque]</TextUnit>
    <TextUnit id="1049" loc="2.123">cernere et angusto sub pectore claudere posset,</TextUnit>
    <TextUnit id="1050" loc="2.124">ni sanctos animis oculos natura dedisset</TextUnit>
    <TextUnit id="1051" loc="2.125">cognatamque sibi mentem vertisset ad ipsam</TextUnit>
    <TextUnit id="1052" loc="2.126">et tantum dictasset opus, caeloque veniret</TextUnit>
    <TextUnit id="1053" loc="2.127">quod vocat in caelum sacra ad commercia rerum?</TextUnit>
    <TextUnit id="1054" loc="2.128">quis neget esse nefas invitum prendere mundum</TextUnit>
    <TextUnit id="1055" loc="2.129">et velut in semet captum deducere in orbem?</TextUnit>
    <TextUnit id="1056" loc="2.130">sed, ne circuitu longo manifesta probentur,</TextUnit>
    <TextUnit id="1057" loc="2.131">ipsa fides operi faciet pondusque fidemque;</TextUnit>
    <TextUnit id="1058" loc="2.132">nam neque decipitur ratio nec decipit umquam.</TextUnit>
    <TextUnit id="1059" loc="2.133">rite sequenda via est ac veris credita causis,</TextUnit>
    <TextUnit id="1060" loc="2.134">eventusque datur qualis praedicitur ante.</TextUnit>
    <TextUnit id="1061" loc="2.135">quod Fortuna ratum faciat, quis dicere falsum</TextUnit>
    <TextUnit id="1062" loc="2.136">audeat et tantae suffragia vincere sortis?</TextUnit>
    <TextUnit id="1063" loc="2.137">Haec ego divino cupiam cum ad sidera flatu</TextUnit>
    <TextUnit id="1064" loc="2.138">ferre, nec in turba nec turbae carmina condam</TextUnit>
    <TextUnit id="1065" loc="2.139">sed solus, vacuo veluti vectatus in orbe</TextUnit>
    <TextUnit id="1066" loc="2.140">liber agam currus non occursantibus ullis</TextUnit>
    <TextUnit id="1067" loc="2.141">nec per iter socios commune regentibus actus,</TextUnit>
    <TextUnit id="1068" loc="2.142">sed caelo noscenda canam, mirantibus astris</TextUnit>
    <TextUnit id="1069" loc="2.143">et gaudente sui mundo per carmina vatis,</TextUnit>
    <TextUnit id="1070" loc="2.144">vel quibus illa sacros non invidere meatus</TextUnit>
    <TextUnit id="1071" loc="2.145">notitiamque sui, minima est quae turba per orbem.</TextUnit>
    <TextUnit id="1072" loc="2.146">illa frequens, quae divitias, quae diligit aurum,</TextUnit>
    <TextUnit id="1073" loc="2.147">imperia et fasces mollemque per otia luxum</TextUnit>
    <TextUnit id="1074" loc="2.148">et blandis diversa sonis dulcemque per aures</TextUnit>
    <TextUnit id="1075" loc="2.149">affectum, ut modico noscenda ad fata labore.</TextUnit>
    <TextUnit id="1076" loc="2.150">hoc quoque fatorum est, legem perdiscere fati.</TextUnit>
    <TextUnit id="1077" loc="2.151">Et primum astrorum varia est natura notanda</TextUnit>
    <TextUnit id="1078" loc="2.152">carminibus per utrumque genus. nam mascula sex sunt,</TextUnit>
    <TextUnit id="1079" loc="2.153">diversi totidem generis sub principe Tauro:</TextUnit>
    <TextUnit id="1080" loc="2.154">cernis ut aversos redeundo surgat in artus.</TextUnit>
    <TextUnit id="1081" loc="2.155">alternant genus et vicibus variantur in orbem.</TextUnit>
    <TextUnit id="1082" loc="2.156">Humanas etiam species in parte videbis,</TextUnit>
    <TextUnit id="1083" loc="2.157">nec mores distant: pecudum pars atque ferarum</TextUnit>
    <TextUnit id="1084" loc="2.158">ingenium facient. quaedam signanda sagaci</TextUnit>
    <TextUnit id="1085" loc="2.159">singula sunt animo, propria quae sorte feruntur:</TextUnit>
    <TextUnit id="1086" loc="2.160">nunc binis insiste; dabunt geminata potentis</TextUnit>
    <TextUnit id="1087" loc="2.161">per socium effectus. multum comes addit et aufert,</TextUnit>
    <TextUnit id="1088" loc="2.162">ambiguisque valent, quis sunt collegia, fatis</TextUnit>
    <TextUnit id="1089" loc="2.163">ad meritum noxamque. duos per sidera Pisces</TextUnit>
    <TextUnit id="1090" loc="2.164">et totidem Geminos nudatis aspice membris.</TextUnit>
    <TextUnit id="1091" loc="2.165">his coniuncta manent alterno bracchia nexu,</TextUnit>
    <TextUnit id="1092" loc="2.166">dissimile est illis iter in contraria versis.</TextUnit>
    <TextUnit id="1093" loc="2.167">par numerus, sed enim dispar natura notanda est.</TextUnit>
    <TextUnit id="1094" loc="2.168">atque haec ex paribus toto gaudentia censu</TextUnit>
    <TextUnit id="1095" loc="2.169">signa meant, nihil exterius mirantur in ipsis</TextUnit>
    <TextUnit id="1096" loc="2.170">amissumve dolent, quaedam quod, parte recisa</TextUnit>
    <TextUnit id="1097" loc="2.171">atque ex diverso commissis corpore membris,</TextUnit>
    <TextUnit id="1098" loc="2.172">ut Capricornus et intentum qui derigit arcum</TextUnit>
    <TextUnit id="1099" loc="2.173">iunctus equo: pars huic hominis, sed nulla priori.</TextUnit>
    <TextUnit id="1100" loc="2.174">[hoc quoque servandum est alta discrimen in arte,</TextUnit>
    <TextUnit id="1101" loc="2.175">distat enim gemini duo sint duplane figura]</TextUnit>
    <TextUnit id="1102" loc="2.176">quin etiam Erigone binis numeratur in astris,</TextUnit>
    <TextUnit id="1103" loc="2.177">nec facies ratio duplex; nam desinit aestas,</TextUnit>
    <TextUnit id="1104" loc="2.178">incipit autumnus media sub Virgine utrimque.</TextUnit>
    <TextUnit id="1105" loc="2.179">idcirco tropicis praecedunt omnibus astra</TextUnit>
    <TextUnit id="1106" loc="2.180">bina, ut Lanigero, Chelis Cancroque Caproque,</TextUnit>
    <TextUnit id="1107" loc="2.181">quod duplicis retinent conexo tempore vires.</TextUnit>
    <TextUnit id="1108" loc="2.182">ut, quos subsequitur Cancer per sidera fratres,</TextUnit>
    <TextUnit id="1109" loc="2.183">e geminis alter florentia tempora veris</TextUnit>
    <TextUnit id="1110" loc="2.184">sufficit, aestatem sitientem provehit alter;</TextUnit>
    <TextUnit id="1111" loc="2.185">nudus uterque tamen, sentit quia uterque calorem,</TextUnit>
    <TextUnit id="1112" loc="2.186">ille senescentis veris, subeuntis at ille</TextUnit>
    <TextUnit id="1113" loc="2.187">aestatis: par est primae sors ultima parti.</TextUnit>
    <TextUnit id="1114" loc="2.188">quin etiam Arcitenens, qui te, Capricorne, sub ipso</TextUnit>
    <TextUnit id="1115" loc="2.189">promittit, duplici formatus imagine fertur:</TextUnit>
    <TextUnit id="1116" loc="2.190">mitior autumnus mollis sibi vindicat artus</TextUnit>
    <TextUnit id="1117" loc="2.191">materiamque hominis, fera tergo membra rigentem</TextUnit>
    <TextUnit id="1118" loc="2.192">excipiunt hiemem mutantque in tempora signum.</TextUnit>
    <TextUnit id="1119" loc="2.193">quosque Aries prae se mittit, duo tempora Pisces</TextUnit>
    <TextUnit id="1120" loc="2.194">bina dicant: hiemem hic claudit, ver incohat alter.</TextUnit>
    <TextUnit id="1121" loc="2.195">cum sol aequoreis revolans decurrit in astris,</TextUnit>
    <TextUnit id="1122" loc="2.196">hiberni coeunt cum vernis roribus imbres.</TextUnit>
    <TextUnit id="1123" loc="2.197">utraque sors umoris habet fluitantia signa.</TextUnit>
    <TextUnit id="1124" loc="2.198">Quin tria signa novem signis coniuncta repugnant</TextUnit>
    <TextUnit id="1125" loc="2.199">et quasi seditio caelum tenet. aspice Taurum</TextUnit>
    <TextUnit id="1126" loc="2.200">clunibus et Geminos pedibus, testudine Cancrum</TextUnit>
    <TextUnit id="1127" loc="2.201">surgere, cum rectis oriantur cetera membris;</TextUnit>
    <TextUnit id="1128" loc="2.202">ne mirere moras, cum sol aversa per astra</TextUnit>
    <TextUnit id="1129" loc="2.203">aestivum tardis attollat mensibus annum.</TextUnit>
    <TextUnit id="1130" loc="2.204">Nec te praetereat nocturna diurnaque signa</TextUnit>
    <TextUnit id="1131" loc="2.205">quae sint perspicere et propria deducere lege,</TextUnit>
    <TextUnit id="1132" loc="2.206">non tenebris aut luce suam peragentia sortem</TextUnit>
    <TextUnit id="1133" loc="2.207">(nam commune foret nullo discrimine nomen,</TextUnit>
    <TextUnit id="1134" loc="2.208">omnia quod certis vicibus per tempora fulgent</TextUnit>
    <TextUnit id="1135" loc="2.209">et nunc illa dies, nunc noctes illa sequuntur),</TextUnit>
    <TextUnit id="1136" loc="2.210">sed quibus illa parens mundi natura sacratas</TextUnit>
    <TextUnit id="1137" loc="2.211">temporis attribuit partes statione perenni.</TextUnit>
    <TextUnit id="1138" loc="2.212">namque Sagittari signum rabidique Leonis</TextUnit>
    <TextUnit id="1139" loc="2.213">et sua respiciens aurato vellere terga,</TextUnit>
    <TextUnit id="1140" loc="2.214">tum Pisces &lt;et&gt; Cancer et acri Scorpios ictu,</TextUnit>
    <TextUnit id="1141" loc="2.215">aut vicina loco, divisa aut partibus aequis,</TextUnit>
    <TextUnit id="1142" loc="2.216">omnia dicuntur simili sub sorte diurna.</TextUnit>
    <TextUnit id="1143" loc="2.217">cetera, vel numero consortia vel vice sedis,</TextUnit>
    <TextUnit id="1144" loc="2.218">interiecta locis totidem, nocturna feruntur.</TextUnit>
    <TextUnit id="1145" loc="2.219">quidam etiam sex continuis dixere diurnas</TextUnit>
    <TextUnit id="1146" loc="2.220">esse vices astris, quae sunt a principe signo</TextUnit>
    <TextUnit id="1147" loc="2.221">Lanigeri, sex a Libra nocturna videri.</TextUnit>
    <TextUnit id="1148" loc="2.222">sunt quibus esse diurna placet quae mascula surgunt,</TextUnit>
    <TextUnit id="1149" loc="2.223">femineam sortem tutis gaudere tenebris.</TextUnit>
    <TextUnit id="1150" loc="2.224">Quin non nulla tibi nullo monstrante loquuntur</TextUnit>
    <TextUnit id="1151" loc="2.225">Neptuno debere genus, scopulosus in undis</TextUnit>
    <TextUnit id="1152" loc="2.226">Cancer et effuso gaudentes aequore Pisces.</TextUnit>
    <TextUnit id="1153" loc="2.227">at, quae terrena censentur sidera sorte,</TextUnit>
    <TextUnit id="1154" loc="2.228">princeps armenti Taurus regnoque superbus</TextUnit>
    <TextUnit id="1155" loc="2.229">lanigeri gregis est Aries pestisque duorum</TextUnit>
    <TextUnit id="1156" loc="2.230">praedatorque Leo &lt;et&gt; dumosis Scorpios arvis.</TextUnit>
    <TextUnit id="1157" loc="2.231">sunt etiam mediae legis communia signa,</TextUnit>
    <TextUnit id="1158" loc="2.232">ambiguus tergo Capricornus, Aquarius undis,</TextUnit>
    <TextUnit id="1159" loc="2.233">umida terrenis aequali foedere mixta.</TextUnit>
    <TextUnit id="1160" loc="2.234">Non licet a minimis animum deflectere curis,</TextUnit>
    <TextUnit id="1161" loc="2.235">nec quicquam rationis eget frustrave creatum.</TextUnit>
    <TextUnit id="1162" loc="2.236">fecundum est proprie Cancri genus, acer et ictu</TextUnit>
    <TextUnit id="1163" loc="2.237">Scorpios, et partu complentes aequora Pisces.</TextUnit>
    <TextUnit id="1164" loc="2.238">sed sterilis Virgo est, simili coniuncta Leoni,</TextUnit>
    <TextUnit id="1165" loc="2.239">nec capit, aut captos effundit, Aquarius ortus.</TextUnit>
    <TextUnit id="1166" loc="2.240">inter utrumque manet Capricornus corpore mixto</TextUnit>
    <TextUnit id="1167" loc="2.241">et qui Cretaeo fulget Centaurus in arcu,</TextUnit>
    <TextUnit id="1168" loc="2.242">communisque Aries aequantem tempora Libram</TextUnit>
    <TextUnit id="1169" loc="2.243">et Geminos Taurumque pari sub sorte recenset.</TextUnit>
    <TextUnit id="1170" loc="2.244">Nec tu nulla putes in eo commenta locasse</TextUnit>
    <TextUnit id="1171" loc="2.245">naturam rerum, quod sunt currentia quaedam,</TextUnit>
    <TextUnit id="1172" loc="2.246">ut Leo et Arcitenens Ariesque in cornua tortus;</TextUnit>
    <TextUnit id="1173" loc="2.247">aut quae recta suis librantur stantia membris,</TextUnit>
    <TextUnit id="1174" loc="2.248">ut Virgo et Gemini, fundens et Aquarius undas;</TextUnit>
    <TextUnit id="1175" loc="2.249">vel quae fessa sedent pigras referentia mentes,</TextUnit>
    <TextUnit id="1176" loc="2.250">Taurus depositis collo sopitus aratris,</TextUnit>
    <TextUnit id="1177" loc="2.251">Libra sub emerito considens orbe laborum,</TextUnit>
    <TextUnit id="1178" loc="2.252">tuque tuos, Capricorne, gelu contractus in artus;</TextUnit>
    <TextUnit id="1179" loc="2.253">quaeve iacent, Cancer patulam distentus in alvum,</TextUnit>
    <TextUnit id="1180" loc="2.254">Scorpios incumbens plano sub pectore terrae,</TextUnit>
    <TextUnit id="1181" loc="2.255">in latus obliqui Pisces semperque iacentes.</TextUnit>
    <TextUnit id="1182" loc="2.256">Quod si sollerti circumspicis omnia cura,</TextUnit>
    <TextUnit id="1183" loc="2.257">fraudata invenies amissis sidera membris.</TextUnit>
    <TextUnit id="1184" loc="2.258">Scorpios in Libra consumit bracchia, Taurus</TextUnit>
    <TextUnit id="1185" loc="2.259">succidit incurvo claudus pede, lumina Cancro</TextUnit>
    <TextUnit id="1186" loc="2.260">desunt, Centauro superest et quaeritur unum.</TextUnit>
    <TextUnit id="1187" loc="2.261">sic nostros casus solatur mundus in astris</TextUnit>
    <TextUnit id="1188" loc="2.262">exemploque docet patienter damna subire,</TextUnit>
    <TextUnit id="1189" loc="2.263">omnis cum caelo fortunae pendeat ordo</TextUnit>
    <TextUnit id="1190" loc="2.264">ipsaque debilibus formentur sidera membris.</TextUnit>
    <TextUnit id="1191" loc="2.265">Temporibus quoque sunt propriis pollentia signa:</TextUnit>
    <TextUnit id="1192" loc="2.266">aestas a Geminis, autumnus Virgine surgit,</TextUnit>
    <TextUnit id="1193" loc="2.267">bruma Sagittifero, ver Piscibus incipit esse.</TextUnit>
    <TextUnit id="1194" loc="2.268">quattuor in partes scribuntur sidera terna;</TextUnit>
    <TextUnit id="1195" loc="2.269">hiberna aestivis, autumni verna repugnant.</TextUnit>
    <TextUnit id="1196" loc="2.270">Nec satis est proprias signorum noscere formas</TextUnit>
    <TextUnit id="1197" loc="2.271">et privas quas dant leges nascentibus astra;</TextUnit>
    <TextUnit id="1198" loc="2.272">consensu quoque fata movent et foedere gaudent</TextUnit>
    <TextUnit id="1199" loc="2.273">atque aliis alia succedunt sorte locoque.</TextUnit>
    <TextUnit id="1200" loc="2.274">circulus ut dextro signorum clauditur orbe,</TextUnit>
    <TextUnit id="1201" loc="2.275">in tris aequalis discurrit linea ductus</TextUnit>
    <TextUnit id="1202" loc="2.276">inque vicem extremis iungit se finibus ipsa,</TextUnit>
    <TextUnit id="1203" loc="2.277">et, quaecumque ferit, dicuntur signa trigona,</TextUnit>
    <TextUnit id="1204" loc="2.278">in tria partitus quod ter cadit angulus astra</TextUnit>
    <TextUnit id="1205" loc="2.279">quae divisa manent ternis distantia signis.</TextUnit>
    <TextUnit id="1206" loc="2.280">Laniger ex paribus spatiis duo signa, Leonis</TextUnit>
    <TextUnit id="1207" loc="2.281">atque Sagittari, diverso conspicit ortu;</TextUnit>
    <TextUnit id="1208" loc="2.282">Virginis et Tauri Capricorno consonat astrum;</TextUnit>
    <TextUnit id="1209" loc="2.283">cetera sunt simili ratione triangula signa</TextUnit>
    <TextUnit id="1210" loc="2.284">per totidem sortes, desunt quae, condita mundo:</TextUnit>
    <TextUnit id="1211" loc="2.285">[sed discrimen erit dextris laevisque: sinistra</TextUnit>
    <TextUnit id="1212" loc="2.286">quae subeunt, quae praecedunt dextra esse feruntur;</TextUnit>
    <TextUnit id="1213" loc="2.287">dexter erit Tauro Capricornus, Virgo sinistra]</TextUnit>
    <TextUnit id="1214" loc="2.288">hoc satis exemplo est. at, quae divisa quaternis</TextUnit>
    <TextUnit id="1215" loc="2.289">partibus aequali laterum sunt condita ductu</TextUnit>
    <TextUnit id="1216" loc="2.290">quorum designat normalis virgula sedes,</TextUnit>
    <TextUnit id="1217" loc="2.291">haec quadrata ferunt. Libram Capricornus et illum</TextUnit>
    <TextUnit id="1218" loc="2.292">conspicit ante Aries atque ipsum a partibus aequis</TextUnit>
    <TextUnit id="1219" loc="2.293">Cancer et hunc laeva subeuntis sidera Librae.</TextUnit>
    <TextUnit id="1220" loc="2.294">semper enim &lt;in&gt; dextris censentur signa priora.</TextUnit>
    <TextUnit id="1221" loc="2.295">sic licet in totidem partes diducere cuncta</TextUnit>
    <TextUnit id="1222" loc="2.296">ternaque bis senis quadrata effingere signis,</TextUnit>
    <TextUnit id="1223" loc="2.297">quorum proposito reddentur in ordine vires.</TextUnit>
    <TextUnit id="1224" loc="2.298">Sed siquis contentus erit numerasse quadrata,</TextUnit>
    <TextUnit id="1225" loc="2.299">divisum &lt;ut&gt; signis mundum putet esse quaternis,</TextUnit>
    <TextUnit id="1226" loc="2.300">aut tribus ac binis signis ornare trigonum,</TextUnit>
    <TextUnit id="1227" loc="2.301">ut socias vires et amicos exigat ortus</TextUnit>
    <TextUnit id="1228" loc="2.302">foederaque inveniat mundi cognata per astra,</TextUnit>
    <TextUnit id="1229" loc="2.303">falsus erit. nam, quina licet sint undique signa,</TextUnit>
    <TextUnit id="1230" loc="2.304">qui tamen e trinis, quae quinto quoque feruntur</TextUnit>
    <TextUnit id="1231" loc="2.305">astra loco, fuerint nati, sentire trigoni</TextUnit>
    <TextUnit id="1232" loc="2.306">non poterunt vires: licet illud nomine servent,</TextUnit>
    <TextUnit id="1233" loc="2.307">amisere loco dotes numerisque repugnant.</TextUnit>
    <TextUnit id="1234" loc="2.308">nam, cum sint partes orbis per signa trecentae</TextUnit>
    <TextUnit id="1235" loc="2.309">et ter vicenae, quas Phoebi circuit ardor,</TextUnit>
    <TextUnit id="1236" loc="2.310">tertia pars eius numeri latus efficit unum</TextUnit>
    <TextUnit id="1237" loc="2.311">in tris perducti partes per signa trigoni.</TextUnit>
    <TextUnit id="1238" loc="2.312">hanc autem numeri non reddit linea summam,</TextUnit>
    <TextUnit id="1239" loc="2.313">si signum signo, non pars a parte notetur,</TextUnit>
    <TextUnit id="1240" loc="2.314">quod, quamvis duo sunt ternis dirimentibus astra,</TextUnit>
    <TextUnit id="1241" loc="2.315">si tamen extremam laevi primamque prioris</TextUnit>
    <TextUnit id="1242" loc="2.316">inter se conferre voles numerumque notare,</TextUnit>
    <TextUnit id="1243" loc="2.317">ter quinquagenas implebunt ordine partes;</TextUnit>
    <TextUnit id="1244" loc="2.318">transibit numerus formam finesque sequentis</TextUnit>
    <TextUnit id="1245" loc="2.319">consumet ductus. licet ergo signa trigona</TextUnit>
    <TextUnit id="1246" loc="2.320">dicantur, partes non servant illa trigonas.</TextUnit>
    <TextUnit id="1247" loc="2.321">haec eadem species fallet per signa quadrata</TextUnit>
    <TextUnit id="1248" loc="2.322">(quod, cum totius numeri, qui construit orbem,</TextUnit>
    <TextUnit id="1249" loc="2.323">ter denae quadrum partes per sidera reddant,</TextUnit>
    <TextUnit id="1250" loc="2.324">evenit ut, prima signi de parte prioris</TextUnit>
    <TextUnit id="1251" loc="2.325">si partem ad summam ducatur virga sequentis,</TextUnit>
    <TextUnit id="1252" loc="2.326">bis sexagenas faciat; sin summa prioris</TextUnit>
    <TextUnit id="1253" loc="2.327">et pars confertur subeuntis prima, duorum</TextUnit>
    <TextUnit id="1254" loc="2.328">signorum in medio numerum transique referque,</TextUnit>
    <TextUnit id="1255" loc="2.329">triginta duplicat partes, pars tertia derit);</TextUnit>
    <TextUnit id="1256" loc="2.330">et, quamvis quartum a quarto quis computet astrum,</TextUnit>
    <TextUnit id="1257" loc="2.331">naufragium facient partes unius in ipsis.</TextUnit>
    <TextUnit id="1258" loc="2.332">non igitur satis est signis numerasse trigona</TextUnit>
    <TextUnit id="1259" loc="2.333">quadrative fidem quaeri per signa quaterna.</TextUnit>
    <TextUnit id="1260" loc="2.334">quadrati si forte voles effingere formam,</TextUnit>
    <TextUnit id="1261" loc="2.335">aut trinis paribus facies cum membra trigoni,</TextUnit>
    <TextUnit id="1262" loc="2.336">hic poscit quintam partem centesima summa,</TextUnit>
    <TextUnit id="1263" loc="2.337">illic amittit decimam. sic convenit ordo.</TextUnit>
    <TextUnit id="1264" loc="2.338">et, quiscumque quater iunctis favet angulus usque,</TextUnit>
    <TextUnit id="1265" loc="2.339">quaeque loca in triplici signarit linea ductu</TextUnit>
    <TextUnit id="1266" loc="2.340">cum sinuata viae linquet dispendia recta,</TextUnit>
    <TextUnit id="1267" loc="2.341">his natura dedit communi foedera lege</TextUnit>
    <TextUnit id="1268" loc="2.342">inque vicem affectus et mutua iura favoris.</TextUnit>
    <TextUnit id="1269" loc="2.343">quocirca non omnis habet genitura trigonis</TextUnit>
    <TextUnit id="1270" loc="2.344">consensum signis, nec, cum sunt forte quadrata,</TextUnit>
    <TextUnit id="1271" loc="2.345">continuo inter se servant commercia rerum.</TextUnit>
    <TextUnit id="1272" loc="2.346">distat enim, partes consumat linea iustas</TextUnit>
    <TextUnit id="1273" loc="2.347">detrectetne modum numeri, quem circulus ambit,</TextUnit>
    <TextUnit id="1274" loc="2.348">nunc tris efficiens, nunc quattuor undique ductus,</TextUnit>
    <TextUnit id="1275" loc="2.349">quos in plura iubet ratio procedere signa</TextUnit>
    <TextUnit id="1276" loc="2.350">interdum, quam sunt numeris memorata per orbem.</TextUnit>
    <TextUnit id="1277" loc="2.351">Sed longe maior vis est per signa trigoni</TextUnit>
    <TextUnit id="1278" loc="2.352">quam quibus est titulus sub quarto quoque quadratis.</TextUnit>
    <TextUnit id="1279" loc="2.353">altior est horum summoto linea templo,</TextUnit>
    <TextUnit id="1280" loc="2.354">illa magis vicina meat caeloque recedit</TextUnit>
    <TextUnit id="1281" loc="2.355">et propius terras accedit visus eorum</TextUnit>
    <TextUnit id="1282" loc="2.356">aeraque infectum nostras demittit ad auras.</TextUnit>
    <TextUnit id="1283" loc="2.357">Debilia alternis data sunt commercia signis,</TextUnit>
    <TextUnit id="1284" loc="2.358">mutua nec magno consensu foedera servant,</TextUnit>
    <TextUnit id="1285" loc="2.359">invita angusto quod linea flectitur orbe.</TextUnit>
    <TextUnit id="1286" loc="2.360">nam, cum praeteriens formatur singula limes</TextUnit>
    <TextUnit id="1287" loc="2.361">sidera et alterno devertitur angulus astro</TextUnit>
    <TextUnit id="1288" loc="2.362">sexque per anfractus curvatur virgula in orbem,</TextUnit>
    <TextUnit id="1289" loc="2.363">a Tauro venit in Cancrum, tum Virgine tacta</TextUnit>
    <TextUnit id="1290" loc="2.364">Scorpion ingreditur, tum te, Capricorne, rigentem</TextUnit>
    <TextUnit id="1291" loc="2.365">et geminos a te Pisces aversaque Tauri</TextUnit>
    <TextUnit id="1292" loc="2.366">sidera contingens finit, qua coeperat, orbem.</TextUnit>
    <TextUnit id="1293" loc="2.367">alterius ductus locus est per transita signa,</TextUnit>
    <TextUnit id="1294" loc="2.368">utque ea praetereas quae sunt mihi singula dicta,</TextUnit>
    <TextUnit id="1295" loc="2.369">flexibus et totidem similis sit circulus illi.</TextUnit>
    <TextUnit id="1296" loc="2.370">tertia convexo conduntur signa recessu;</TextUnit>
    <TextUnit id="1297" loc="2.371">transversos igitur fugiunt subeuntia visus,</TextUnit>
    <TextUnit id="1298" loc="2.372">quod nimis inclinata iacent limisque videntur</TextUnit>
    <TextUnit id="1299" loc="2.373">vicinoque latent: ex recto certior ictus.</TextUnit>
    <TextUnit id="1300" loc="2.374">et, quia succedit convexo linea caelo,</TextUnit>
    <TextUnit id="1301" loc="2.375">singula circuitu quae tantum transeat astra,</TextUnit>
    <TextUnit id="1302" loc="2.376">visus eis procul est altoque vagatur Olympo</TextUnit>
    <TextUnit id="1303" loc="2.377">et tenuis vires ex longo mittit in orbem.</TextUnit>
    <TextUnit id="1304" loc="2.378">sed tamen est illis foedus sub lege propinqua,</TextUnit>
    <TextUnit id="1305" loc="2.379">quod non diversum genus est coeuntibus astris,</TextUnit>
    <TextUnit id="1306" loc="2.380">mascula sed maribus respondent, cetera sexus</TextUnit>
    <TextUnit id="1307" loc="2.381">feminei secum iungunt commercia mundi.</TextUnit>
    <TextUnit id="1308" loc="2.382">sic, quamquam alternis, par est natura figuris,</TextUnit>
    <TextUnit id="1309" loc="2.383">et cognata iacent generis sub legibus astra.</TextUnit>
    <TextUnit id="1310" loc="2.384">Iam vero nulla est haerentibus addita signis</TextUnit>
    <TextUnit id="1311" loc="2.385">gratia; nam consensus hebet, quia visus ademptus.</TextUnit>
    <TextUnit id="1312" loc="2.386">in seducta ferunt animos, quae cernere possunt.</TextUnit>
    <TextUnit id="1313" loc="2.387">sunt etiam adversi generis conexa per orbem</TextUnit>
    <TextUnit id="1314" loc="2.388">mascula femineis semperque obsessa vicissim.</TextUnit>
    <TextUnit id="1315" loc="2.389">[disparibus non ulla datur concordia signis]</TextUnit>
    <TextUnit id="1316" loc="2.390">Sexta quoque in nullas numerantur commoda vires,</TextUnit>
    <TextUnit id="1317" loc="2.391">virgula per totum quod par non ducitur orbem</TextUnit>
    <TextUnit id="1318" loc="2.392">sed duo signa ferit mediis summota quaternis,</TextUnit>
    <TextUnit id="1319" loc="2.393">tertius absumpto ductus non sufficit orbe.</TextUnit>
    <TextUnit id="1320" loc="2.394">At, quae diversis e partibus astra refulgent</TextUnit>
    <TextUnit id="1321" loc="2.395">per medium adverso mundum pendentia vultu</TextUnit>
    <TextUnit id="1322" loc="2.396">et toto divisa manent contraria caelo</TextUnit>
    <TextUnit id="1323" loc="2.397">septima quaeque, loco quamvis summota feruntur,</TextUnit>
    <TextUnit id="1324" loc="2.398">ex longo tamen illa valent viresque ministrant</TextUnit>
    <TextUnit id="1325" loc="2.399">vel bello vel pace suas, ut tempora poscunt,</TextUnit>
    <TextUnit id="1326" loc="2.400">nunc foedus stellis, nunc et dictantibus iras.</TextUnit>
    <TextUnit id="1327" loc="2.401">quod si forte libet, quae sunt contraria, signa</TextUnit>
    <TextUnit id="1328" loc="2.402">per titulos celebrare suos sedesque, memento</TextUnit>
    <TextUnit id="1329" loc="2.403">solstitium brumae, Capricornum opponere Cancro,</TextUnit>
    <TextUnit id="1330" loc="2.404">Lanigerum Librae (par nox in utroque diesque est),</TextUnit>
    <TextUnit id="1331" loc="2.405">Piscibus Erigonen, iuvenique urnaeque Leonem;</TextUnit>
    <TextUnit id="1332" loc="2.406">Scorpios e summo cum fulget, Taurus in imo est,</TextUnit>
    <TextUnit id="1333" loc="2.407">et cadit Arcitenens Geminis orientibus orbi.</TextUnit>
    <TextUnit id="1334" loc="2.408">[hos servant inter sese contraria cursus]</TextUnit>
    <TextUnit id="1335" loc="2.409">sed, quamquam adversis fulgent contraria signis,</TextUnit>
    <TextUnit id="1336" loc="2.410">natura tamen interdum sociata feruntur,</TextUnit>
    <TextUnit id="1337" loc="2.411">et genere amplexis concordia mutua surgit:</TextUnit>
    <TextUnit id="1338" loc="2.412">mascula se paribus vel sic, diversa suorum</TextUnit>
    <TextUnit id="1339" loc="2.413">respondent generi. Pisces et Virginis artus</TextUnit>
    <TextUnit id="1340" loc="2.414">adversi volitant, sed amant communia iura,</TextUnit>
    <TextUnit id="1341" loc="2.415">et vincit natura locum; sed vincitur ipsa</TextUnit>
    <TextUnit id="1342" loc="2.416">temporibus, Cancerque tibi, Capricorne, repugnat</TextUnit>
    <TextUnit id="1343" loc="2.417">femina femineo, quia brumae dissidet aestas.</TextUnit>
    <TextUnit id="1344" loc="2.418">hinc rigor et glacies nivibusque albentia rura,</TextUnit>
    <TextUnit id="1345" loc="2.419">hinc sitis et sudor nudusque in collibus orbis,</TextUnit>
    <TextUnit id="1346" loc="2.420">aestivosque dies aequat nox frigida brumae.</TextUnit>
    <TextUnit id="1347" loc="2.421">sic bellum natura gerit, discordat et annus,</TextUnit>
    <TextUnit id="1348" loc="2.422">ne mirere in ea pugnantia sidera parte.</TextUnit>
    <TextUnit id="1349" loc="2.423">at non Lanigeri signum Libraeque repugnant</TextUnit>
    <TextUnit id="1350" loc="2.424">in totum, quia ver autumno tempore differt</TextUnit>
    <TextUnit id="1351" loc="2.425">(fructibus hoc implet maturis, floribus illud)</TextUnit>
    <TextUnit id="1352" loc="2.426">sed ratione pari est, aequatis nocte diebus,</TextUnit>
    <TextUnit id="1353" loc="2.427">temporaque efficiunt simili concordia textu</TextUnit>
    <TextUnit id="1354" loc="2.428">permixtosque dies mediis hiemem inter et aestum</TextUnit>
    <TextUnit id="1355" loc="2.429">articulis uno servantia utrimque tenore</TextUnit>
    <TextUnit id="1356" loc="2.430">quo minus infesto decertent sidera bello.</TextUnit>
    <TextUnit id="1357" loc="2.431">talis erit ratio diversis addita signis.</TextUnit>
    <TextUnit id="1358" loc="2.432">His animadversis rebus quae proxima cura?</TextUnit>
    <TextUnit id="1359" loc="2.433">noscere tutelas adiectaque numina signis</TextUnit>
    <TextUnit id="1360" loc="2.434">et quae cuique deo rerum natura dicavit,</TextUnit>
    <TextUnit id="1361" loc="2.435">cum divina dedit magnis virtutibus ora,</TextUnit>
    <TextUnit id="1362" loc="2.436">condidit et varias sacro sub nomine vires,</TextUnit>
    <TextUnit id="1363" loc="2.437">pondus uti rebus persona imponere posset.</TextUnit>
    <TextUnit id="1364" loc="2.438">Lanigerum Pallas, Taurum Cytherea tuetur,</TextUnit>
    <TextUnit id="1365" loc="2.439">formosos Phoebus Geminos; Cyllenie, Cancrum,</TextUnit>
    <TextUnit id="1366" loc="2.440">Iuppiter, et cum matre deum regis ipse Leonem;</TextUnit>
    <TextUnit id="1367" loc="2.441">spicifera est Virgo Cereris fabricataque Libra</TextUnit>
    <TextUnit id="1368" loc="2.442">Vulcani; pugnax Mavorti Scorpios haeret;</TextUnit>
    <TextUnit id="1369" loc="2.443">venantem Diana virum, sed partis equinae,</TextUnit>
    <TextUnit id="1370" loc="2.444">atque angusta fovet Capricorni sidera Vesta;</TextUnit>
    <TextUnit id="1371" loc="2.445">e Iovis adverso Iunonis Aquarius astrum est</TextUnit>
    <TextUnit id="1372" loc="2.446">agnoscitque suos Neptunus in aethere Pisces.</TextUnit>
    <TextUnit id="1373" loc="2.447">hinc quoque magna tibi venient momenta futuri,</TextUnit>
    <TextUnit id="1374" loc="2.448">cum ratio tua per stellas et sidera curret</TextUnit>
    <TextUnit id="1375" loc="2.449">argumenta petens omni de parte viasque</TextUnit>
    <TextUnit id="1376" loc="2.450">artis, ut ingenio divina potentia surgat</TextUnit>
    <TextUnit id="1377" loc="2.451">exaequentque fidem caelo mortalia corda.</TextUnit>
    <TextUnit id="1378" loc="2.452">Accipe divisas hominis per sidera partes</TextUnit>
    <TextUnit id="1379" loc="2.453">singulaque imperiis propriis parentia membra,</TextUnit>
    <TextUnit id="1380" loc="2.454">in quis praecipuas toto de corpore vires</TextUnit>
    <TextUnit id="1381" loc="2.455">exercent. Aries caput est ante omnia princeps</TextUnit>
    <TextUnit id="1382" loc="2.456">sortitus censusque sui pulcherrima colla</TextUnit>
    <TextUnit id="1383" loc="2.457">Taurus, et in Geminis aequali bracchia sorte</TextUnit>
    <TextUnit id="1384" loc="2.458">scribuntur conexa umeris, pectusque locatum</TextUnit>
    <TextUnit id="1385" loc="2.459">sub Cancro est, laterum regnum scapulaeque Leonis,</TextUnit>
    <TextUnit id="1386" loc="2.460">Virginis in propriam descendunt ilia sortem,</TextUnit>
    <TextUnit id="1387" loc="2.461">Libra regit clunes, et Scorpios inguine gaudet,</TextUnit>
    <TextUnit id="1388" loc="2.462">Centauro femina accedunt, Capricornus utrisque</TextUnit>
    <TextUnit id="1389" loc="2.463">imperitat genibus, crurum fundentis Aquari</TextUnit>
    <TextUnit id="1390" loc="2.464">arbitrium est, Piscesque pedum sibi iura reposcunt.</TextUnit>
    <TextUnit id="1391" loc="2.465">Quin etiam propriis inter se legibus astra</TextUnit>
    <TextUnit id="1392" loc="2.466">conveniunt, ut certa gerant commercia rerum,</TextUnit>
    <TextUnit id="1393" loc="2.467">inque vicem praestant visus atque auribus haerent</TextUnit>
    <TextUnit id="1394" loc="2.468">aut odium foedusve gerunt, conversaque quaedam</TextUnit>
    <TextUnit id="1395" loc="2.469">in semet proprio ducuntur prona favore.</TextUnit>
    <TextUnit id="1396" loc="2.470">idcirco adversis non numquam &lt;est&gt; gratia signis,</TextUnit>
    <TextUnit id="1397" loc="2.471">et bellum sociata gerunt; alienaque sede</TextUnit>
    <TextUnit id="1398" loc="2.472">inter se generant coniunctos omne per aevum,</TextUnit>
    <TextUnit id="1399" loc="2.473">a triquetrisque orti pugnant fugiuntque vicissim;</TextUnit>
    <TextUnit id="1400" loc="2.474">quod deus, in leges mundum cum conderet omnem,</TextUnit>
    <TextUnit id="1401" loc="2.475">affectus quoque divisit variantibus astris,</TextUnit>
    <TextUnit id="1402" loc="2.476">atque aliorum oculos, aliorum contulit aures,</TextUnit>
    <TextUnit id="1403" loc="2.477">iunxit amicitias horum sub foedere certo,</TextUnit>
    <TextUnit id="1404" loc="2.478">&lt;illis perpetuas statuit discordibus iras,&gt;a</TextUnit>
    <TextUnit id="1405" loc="2.479">cernere ut inter se possent audireque quaedam,</TextUnit>
    <TextUnit id="1406" loc="2.480">diligerent alia et noxas bellumque moverent,</TextUnit>
    <TextUnit id="1407" loc="2.481">his etiam propriae foret indulgentia sortis,</TextUnit>
    <TextUnit id="1408" loc="2.482">ut se diligerent semper sibique ipsa placerent;</TextUnit>
    <TextUnit id="1409" loc="2.483">sicut naturas hominum plerasque videmus</TextUnit>
    <TextUnit id="1410" loc="2.484">qui genus ex signis ducunt formantibus ortus.</TextUnit>
    <TextUnit id="1411" loc="2.485">Consilium ipse suum est Aries, ut principe dignum est,</TextUnit>
    <TextUnit id="1412" loc="2.486">audit se Libramque videt, frustratur amando</TextUnit>
    <TextUnit id="1413" loc="2.487">Taurum; Lanigero qui fraudem nectit et ultra</TextUnit>
    <TextUnit id="1414" loc="2.488">fulgentis geminos audit per sidera Pisces,</TextUnit>
    <TextUnit id="1415" loc="2.489">Virgine mens capitur visa. sic vexerat ante</TextUnit>
    <TextUnit id="1416" loc="2.490">Europam dorso retinentem cornua laeva</TextUnit>
    <TextUnit id="1417" loc="2.491">indutusque Iovi. Geminorum ducitur auris</TextUnit>
    <TextUnit id="1418" loc="2.492">ad iuvenem aeternas fundentem Piscibus undas</TextUnit>
    <TextUnit id="1419" loc="2.493">inque ipsos animus Pisces oculique Leonem.</TextUnit>
    <TextUnit id="1420" loc="2.494">Cancer et adverso Capricornus conditus astro</TextUnit>
    <TextUnit id="1421" loc="2.495">in semet vertunt oculos, in mutua tendunt</TextUnit>
    <TextUnit id="1422" loc="2.496">auribus, et Cancri captatur Aquarius astu.</TextUnit>
    <TextUnit id="1423" loc="2.497">at Leo cum Geminis aciem coniungit et aurem</TextUnit>
    <TextUnit id="1424" loc="2.498">Centauro ferus et Capricorni diligit astrum.</TextUnit>
    <TextUnit id="1425" loc="2.499">Erigone Taurum spectat sed Scorpion audit</TextUnit>
    <TextUnit id="1426" loc="2.500">atque Sagittifero conatur nectere fraudem.</TextUnit>
    <TextUnit id="1427" loc="2.501">Libra suos sequitur sensus solumque videndo</TextUnit>
    <TextUnit id="1428" loc="2.502">Lanigerum atque animo complexa est Scorpion infra.</TextUnit>
    <TextUnit id="1429" loc="2.503">ille videt Pisces, audit quae proxima Librae.</TextUnit>
    <TextUnit id="1430" loc="2.504">nec non Arcitenens magno parere Leoni</TextUnit>
    <TextUnit id="1431" loc="2.505">auribus atque oculis sinum fundentis Aquari</TextUnit>
    <TextUnit id="1432" loc="2.506">conspicere assuevit solamque ex omnibus astris</TextUnit>
    <TextUnit id="1433" loc="2.507">diligit Erigonen. contra Capricornus in ipsum</TextUnit>
    <TextUnit id="1434" loc="2.508">convertit visus (quid enim mirabitur ille</TextUnit>
    <TextUnit id="1435" loc="2.509">maius, in Augusti felix cum fulserit ortum?)</TextUnit>
    <TextUnit id="1436" loc="2.510">auribus et summi captat fastigia Cancri.</TextUnit>
    <TextUnit id="1437" loc="2.511">at nudus Geminis intendit Aquarius aurem</TextUnit>
    <TextUnit id="1438" loc="2.512">sublimemque colit Cancrum spectatque reducta</TextUnit>
    <TextUnit id="1439" loc="2.513">tela Sagittiferi. Pisces ad Scorpion acrem</TextUnit>
    <TextUnit id="1440" loc="2.514">derexere aciem cupiuntque attendere Taurum.</TextUnit>
    <TextUnit id="1441" loc="2.515">has natura vices tribuit, cum sidera fixit.</TextUnit>
    <TextUnit id="1442" loc="2.516">his orti similis referunt per mutua sensus,</TextUnit>
    <TextUnit id="1443" loc="2.517">audire ut cupiant alios aliosque videre,</TextUnit>
    <TextUnit id="1444" loc="2.518">[horum odio nunc horum idem ducuntur amore]</TextUnit>
    <TextUnit id="1445" loc="2.519">illis insidias tendant, captentur ab illis.</TextUnit>
    <TextUnit id="1446" loc="2.520">Quin adversa meant alterna trigona trigonis,</TextUnit>
    <TextUnit id="1447" loc="2.521">alteraque in bellum diverso limite ducit</TextUnit>
    <TextUnit id="1448" loc="2.522">linea. sic veri per totum consonat ordo.</TextUnit>
    <TextUnit id="1449" loc="2.523">namque Aries, Leo et Arcitenens, sociata trigona</TextUnit>
    <TextUnit id="1450" loc="2.524">signa, negant Chelis foedus totique trigono</TextUnit>
    <TextUnit id="1451" loc="2.525">quod Gemini excipiunt fundens et Aquarius undas.</TextUnit>
    <TextUnit id="1452" loc="2.526">idque duplex ratio cogit verum esse fateri,</TextUnit>
    <TextUnit id="1453" loc="2.527">quod tria signa tribus signis contraria fulgent,</TextUnit>
    <TextUnit id="1454" loc="2.528">quodque aeterna manent hominum bella atque ferarum.</TextUnit>
    <TextUnit id="1455" loc="2.529">[humana est facies Librae, diversa Leonis]</TextUnit>
    <TextUnit id="1456" loc="2.530">idcirco et cedunt pecudes, quod viribus amplis</TextUnit>
    <TextUnit id="1457" loc="2.531">consilium est maius. victus Leo fulget in astris,</TextUnit>
    <TextUnit id="1458" loc="2.532">aurea Lanigero concessit sidera pellis,</TextUnit>
    <TextUnit id="1459" loc="2.533">ipse suae parti Centaurus tergore cedit,</TextUnit>
    <TextUnit id="1460" loc="2.534">usque adeo est hominis virtus. quid mirer ab illis</TextUnit>
    <TextUnit id="1461" loc="2.535">nascentis Librae superari posse trigono?</TextUnit>
    <TextUnit id="1462" loc="2.536">Nec sola est ratio quae dat nascentibus arma</TextUnit>
    <TextUnit id="1463" loc="2.537">inque odium generat partus et mutua bella;</TextUnit>
    <TextUnit id="1464" loc="2.538">sed plerumque manent inimica tertia quaeque</TextUnit>
    <TextUnit id="1465" loc="2.539">lege, in transversum vultu defixa maligno,</TextUnit>
    <TextUnit id="1466" loc="2.540">quodque, manent quaecumque loco contraria signa</TextUnit>
    <TextUnit id="1467" loc="2.541">adversosque gerunt inter se septima visus,</TextUnit>
    <TextUnit id="1468" loc="2.542">tertia quaeque illis utriusque trigona feruntur;</TextUnit>
    <TextUnit id="1469" loc="2.543">ne sit mirandum si foedus non datur astris</TextUnit>
    <TextUnit id="1470" loc="2.544">quae sunt adversis signis cognata trigona.</TextUnit>
    <TextUnit id="1471" loc="2.545">quin etiam brevior ratio est per signa sequenda;</TextUnit>
    <TextUnit id="1472" loc="2.546">nam, quaecumque nitent humana condita forma</TextUnit>
    <TextUnit id="1473" loc="2.547">astra, manent illis inimica et victa ferarum.</TextUnit>
    <TextUnit id="1474" loc="2.548">sed tamen in proprias secedunt singula mentes</TextUnit>
    <TextUnit id="1475" loc="2.549">et privata gerunt secretis hostibus arma.</TextUnit>
    <TextUnit id="1476" loc="2.550">Lanigero genitis bellum est cum Virgine natis</TextUnit>
    <TextUnit id="1477" loc="2.551">et Libra Geminisque et eis quos protulit Urna.</TextUnit>
    <TextUnit id="1478" loc="2.552">in partus Tauri sub Cancro nata feruntur</TextUnit>
    <TextUnit id="1479" loc="2.553">pectora et in Chelis et quae dant Scorpios acer</TextUnit>
    <TextUnit id="1480" loc="2.554">et Pisces. at, quos Geminorum sidera formant,</TextUnit>
    <TextUnit id="1481" loc="2.555">his cum Lanigero bellum est eiusque trigono.</TextUnit>
    <TextUnit id="1482" loc="2.556">in Cancro genitos Capricorni semina laedunt</TextUnit>
    <TextUnit id="1483" loc="2.557">et Librae partus et quos dat Virginis astrum</TextUnit>
    <TextUnit id="1484" loc="2.558">quique sub aversi numerantur sidere Tauri.</TextUnit>
    <TextUnit id="1485" loc="2.559">Lanigeri communis erit rabidique Leonis</TextUnit>
    <TextUnit id="1486" loc="2.560">hostis, et a totidem bellum subscribitur astris.</TextUnit>
    <TextUnit id="1487" loc="2.561">Erigone Cancrumque timet geminique sub arcu</TextUnit>
    <TextUnit id="1488" loc="2.562">Centauri et Pisces et te, Capricorne, rigentem.</TextUnit>
    <TextUnit id="1489" loc="2.563">maxima turba petit Libram, Capricornus et illi</TextUnit>
    <TextUnit id="1490" loc="2.564">adversus Cancer, Iuvenis quod utrimque quadratum est,</TextUnit>
    <TextUnit id="1491" loc="2.565">quaeque in Lanigeri numerantur signa trigonum.</TextUnit>
    <TextUnit id="1492" loc="2.566">Scorpios in totidem fecundus creditur hostes;</TextUnit>
    <TextUnit id="1493" loc="2.567">aequoreum iuvenem, Geminos, Taurum atque Leonem,</TextUnit>
    <TextUnit id="1494" loc="2.568">Erigonen Libramque fugit metuendus et ipse,</TextUnit>
    <TextUnit id="1495" loc="2.569">quique Sagittari veniunt de sidere partus.</TextUnit>
    <TextUnit id="1496" loc="2.570">hos Geminis nati Libraque et Virgine et Urna</TextUnit>
    <TextUnit id="1497" loc="2.571">depressisse volent. naturae lege iubente</TextUnit>
    <TextUnit id="1498" loc="2.572">haec eadem, Capricorne, tuis inimica feruntur.</TextUnit>
    <TextUnit id="1499" loc="2.573">at quos aeternis perfundit Aquarius undis,</TextUnit>
    <TextUnit id="1500" loc="2.574">in pugnam Nemeaeus agit totumque trigonum,</TextUnit>
    <TextUnit id="1501" loc="2.575">turba sub unius fugiens virtute ferarum.</TextUnit>
    <TextUnit id="1502" loc="2.576">Piscibus exortos vicinus Aquarius urget</TextUnit>
    <TextUnit id="1503" loc="2.577">et gemini fratres et quos dat Virginis astrum</TextUnit>
    <TextUnit id="1504" loc="2.578">quique Sagittari descendunt sidera nati.</TextUnit>
    <TextUnit id="1505" loc="2.579">Per tot signorum species contraria surgent</TextUnit>
    <TextUnit id="1506" loc="2.580">corpora totque modis totiens inimica creantur.</TextUnit>
    <TextUnit id="1507" loc="2.581">idcirco nihil ex semet natura creavit</TextUnit>
    <TextUnit id="1508" loc="2.582">foedere amicitiae maius nec rarius umquam;</TextUnit>
    <TextUnit id="1509" loc="2.583">perque tot aetates hominum, tot tempora et annos,</TextUnit>
    <TextUnit id="1510" loc="2.584">tot bella et varios etiam sub pace labores,</TextUnit>
    <TextUnit id="1511" loc="2.585">cum Fortuna fidem quaerat, vix invenit usquam.</TextUnit>
    <TextUnit id="1512" loc="2.586">unus erat Pylades, unus qui mallet Orestes</TextUnit>
    <TextUnit id="1513" loc="2.587">ipse mori; lis una fuit per saecula mortis,</TextUnit>
    <TextUnit id="1514" loc="2.588">alter quod raperet fatum, non cederet alter.</TextUnit>
    <TextUnit id="1515" loc="2.589">[et duo, qui potuere sequi: vix noxia poenis,</TextUnit>
    <TextUnit id="1516" loc="2.590">optavitque reum sponsor non posse reverti,</TextUnit>
    <TextUnit id="1517" loc="2.591">sponsoremque reus timuit, ne solveret ipsum]</TextUnit>
    <TextUnit id="1518" loc="2.592">at quanta est scelerum moles per saecula cuncta,</TextUnit>
    <TextUnit id="1519" loc="2.593">quamque onus invidiae non excusabile terris!</TextUnit>
    <TextUnit id="1520" loc="2.594">venales ad fata patres matrumque sepulcra</TextUnit>
    <TextUnit id="1521" loc="2.595">&lt;non posuere modum sceleri, sed fraude nefandaa</TextUnit>
    <TextUnit id="1522" loc="2.596">ipse deus Caesar cecidit, qua territus orbi&gt;b</TextUnit>
    <TextUnit id="1523" loc="2.597">imposuit Phoebus noctem terrasque reliquit.</TextUnit>
    <TextUnit id="1524" loc="2.598">quid loquar eversas urbes et prodita templa</TextUnit>
    <TextUnit id="1525" loc="2.599">et varias pacis clades et mixta venena</TextUnit>
    <TextUnit id="1526" loc="2.600">insidiasque fori, caedes in moenibus ipsis</TextUnit>
    <TextUnit id="1527" loc="2.601">et sub amicitiae grassantem nomine turbam?</TextUnit>
    <TextUnit id="1528" loc="2.602">in populo scelus est et abundant cuncta furoris.</TextUnit>
    <TextUnit id="1529" loc="2.603">et fas atque nefas mixtum, legesque per ipsas</TextUnit>
    <TextUnit id="1530" loc="2.604">saevit nequities; poenas iam noxia vincit.</TextUnit>
    <TextUnit id="1531" loc="2.605">scilicet, in multis quoniam discordia signis</TextUnit>
    <TextUnit id="1532" loc="2.606">corpora nascuntur, pax est sublata per orbem,</TextUnit>
    <TextUnit id="1533" loc="2.607">et fidei rarum foedus paucisque tributum,</TextUnit>
    <TextUnit id="1534" loc="2.608">utque sibi caelum sic tellus dissidet ipsa</TextUnit>
    <TextUnit id="1535" loc="2.609">atque hominum gentes inimica sorte feruntur.</TextUnit>
    <TextUnit id="1536" loc="2.610">Si tamen et cognata cupis dinoscere signa,</TextUnit>
    <TextUnit id="1537" loc="2.611">quae iungant animos et amica sorte ferantur,</TextUnit>
    <TextUnit id="1538" loc="2.612">Lanigeri partus cum toto iunge trigono.</TextUnit>
    <TextUnit id="1539" loc="2.613">simplicior tamen est Aries, meliusque Leone</TextUnit>
    <TextUnit id="1540" loc="2.614">prosequitur genitos et te, Centaure, creatos</TextUnit>
    <TextUnit id="1541" loc="2.615">quam colitur. namque est natura mitius astrum</TextUnit>
    <TextUnit id="1542" loc="2.616">expositumque suae noxae, nec fraudibus ullis,</TextUnit>
    <TextUnit id="1543" loc="2.617">nec minus ingenio molli quam corpore constans:</TextUnit>
    <TextUnit id="1544" loc="2.618">illis est feritas signis praedaeque cupido,</TextUnit>
    <TextUnit id="1545" loc="2.619">venalisque animus non umquam excedere cogit</TextUnit>
    <TextUnit id="1546" loc="2.620">commoditate fidem, nec longa est gratia facti;</TextUnit>
    <TextUnit id="1547" loc="2.621">plus tamen in duplici numerandum est roboris esse,</TextUnit>
    <TextUnit id="1548" loc="2.622">cui commixtus homo est, quam te, Nemeaee, sub uno.</TextUnit>
    <TextUnit id="1549" loc="2.623">at, cum Lanigeri partus sub utroque &lt;laborant</TextUnit>
    <TextUnit id="1550" loc="2.624">vique urgente dolent amborum astuque,&gt; trigonoa</TextUnit>
    <TextUnit id="1551" loc="2.625">non parcit; sed rara gerit pro tempore bella,</TextUnit>
    <TextUnit id="1552" loc="2.626">quae feritas utriusque magis prorumpere cogit.</TextUnit>
    <TextUnit id="1553" loc="2.627">idcirco et pax est signis et mixta querella.</TextUnit>
    <TextUnit id="1554" loc="2.628">quin etiam Tauri Capricorno iungitur astrum,</TextUnit>
    <TextUnit id="1555" loc="2.629">nec magis illorum coeunt ad foedera mentes;</TextUnit>
    <TextUnit id="1556" loc="2.630">Virgineos etiam partus, quicumque creantur</TextUnit>
    <TextUnit id="1557" loc="2.631">Tauro, complecti cupiunt, sed saepe queruntur.</TextUnit>
    <TextUnit id="1558" loc="2.632">quos Geminique dabunt Chelaeque et Aquarius ortus</TextUnit>
    <TextUnit id="1559" loc="2.633">unum pectus habent fideique immobile vinclum,</TextUnit>
    <TextUnit id="1560" loc="2.634">magnus et in multos veniet successus amicos.</TextUnit>
    <TextUnit id="1561" loc="2.635">Scorpios et Cancer fraterna in nomina ducunt</TextUnit>
    <TextUnit id="1562" loc="2.636">ex semet genitos, nec non et Piscibus orti</TextUnit>
    <TextUnit id="1563" loc="2.637">concordant illis. saepe est et subdolus actus:</TextUnit>
    <TextUnit id="1564" loc="2.638">Scorpios aspergit noxas sub nomine amici;</TextUnit>
    <TextUnit id="1565" loc="2.639">at, quibus in lucem Pisces venientibus adsunt,</TextUnit>
    <TextUnit id="1566" loc="2.640">his non una manet semper sententia cordi,</TextUnit>
    <TextUnit id="1567" loc="2.641">commutant animos interdum et foedera rumpunt</TextUnit>
    <TextUnit id="1568" loc="2.642">ac repetunt, tectaeque lues sub fronte vagantur.</TextUnit>
    <TextUnit id="1569" loc="2.643">sic erit ex signis odium tibi paxque notanda.</TextUnit>
    <TextUnit id="1570" loc="2.644">Nec satis hoc, tantum solis insistere signis:</TextUnit>
    <TextUnit id="1571" loc="2.645">contemplare locum caeli sedemque vagarum.</TextUnit>
    <TextUnit id="1572" loc="2.646">parte genus variant et vires linea mutat.</TextUnit>
    <TextUnit id="1573" loc="2.647">nam sua quadratis veniunt, sua iura trigonis</TextUnit>
    <TextUnit id="1574" loc="2.648">et quae per senos decurrit virgula tractus</TextUnit>
    <TextUnit id="1575" loc="2.649">quaeque secat medium transverso limite caelum;</TextUnit>
    <TextUnit id="1576" loc="2.650">distat enim surgatne eadem subeatne cadatne.</TextUnit>
    <TextUnit id="1577" loc="2.651">hinc modo dat mundus vires, modo deterit idem,</TextUnit>
    <TextUnit id="1578" loc="2.652">quaeque illic sumunt iras, huc acta reponunt.</TextUnit>
    <TextUnit id="1579" loc="2.653">crebrius adversis odium est, cognata quadratis</TextUnit>
    <TextUnit id="1580" loc="2.654">corpora censentur signis et amica trigonis.</TextUnit>
    <TextUnit id="1581" loc="2.655">nec ratio obscura est; nam quartum quodque locavit</TextUnit>
    <TextUnit id="1582" loc="2.656">eiusdem generis signum natura per orbem.</TextUnit>
    <TextUnit id="1583" loc="2.657">quattuor aequali caelum discrimine signant</TextUnit>
    <TextUnit id="1584" loc="2.658">in quibus articulos anni deus ipse creavit,</TextUnit>
    <TextUnit id="1585" loc="2.659">ver Aries, Cererem Cancer Bacchumque ministrans</TextUnit>
    <TextUnit id="1586" loc="2.660">Libra, caper brumam genitusque ad frigora piscis.</TextUnit>
    <TextUnit id="1587" loc="2.661">nec non et duplici quae sunt conexa figura</TextUnit>
    <TextUnit id="1588" loc="2.662">quartum quemque locum retinent; duo cernere Pisces</TextUnit>
    <TextUnit id="1589" loc="2.663">et geminos iuvenes duplicemque in Virgine formam</TextUnit>
    <TextUnit id="1590" loc="2.664">et duo Centauri licet uno corpora textu.</TextUnit>
    <TextUnit id="1591" loc="2.665">sic et simplicibus signis stat forma quadrata;</TextUnit>
    <TextUnit id="1592" loc="2.666">nam neque Taurus habet comitem, nec iungitur ulli</TextUnit>
    <TextUnit id="1593" loc="2.667">horrendus Leo, nec metuit sine compare quemquam</TextUnit>
    <TextUnit id="1594" loc="2.668">Scorpios, atque uno censetur Aquarius astro.</TextUnit>
    <TextUnit id="1595" loc="2.669">sic quaecumque manent quadrato condita templo</TextUnit>
    <TextUnit id="1596" loc="2.670">signa parem referunt numeris aut tempore sortem</TextUnit>
    <TextUnit id="1597" loc="2.671">ac veluti cognata manent sub foedere tali.</TextUnit>
    <TextUnit id="1598" loc="2.672">idcirco affines signant gradibusque propinquis</TextUnit>
    <TextUnit id="1599" loc="2.673">accedunt unaque tenent sub imagine natos,</TextUnit>
    <TextUnit id="1600" loc="2.674">quotquot cardinibus, &lt;prona vertigine mundi</TextUnit>
    <TextUnit id="1601" loc="2.675">naturae vires&gt; propriae variante, moventur;a</TextUnit>
    <TextUnit id="1602" loc="2.676">quae, quamquam in partes divisi quattuor orbis</TextUnit>
    <TextUnit id="1603" loc="2.677">sidera quadrata efficiunt, non lege quadrati</TextUnit>
    <TextUnit id="1604" loc="2.678">censentur: minor est numeri quam cardinis usus.</TextUnit>
    <TextUnit id="1605" loc="2.679">longior in spatium porrecta est linea maius</TextUnit>
    <TextUnit id="1606" loc="2.680">quae tribus emensis signis facit astra trigona.</TextUnit>
    <TextUnit id="1607" loc="2.681">haec ad amicitias imitantis iura gradumque</TextUnit>
    <TextUnit id="1608" loc="2.682">sanguinis atque animis haerentia foedera ducunt,</TextUnit>
    <TextUnit id="1609" loc="2.683">utque ipsa ex longo coeunt summota recessu,</TextUnit>
    <TextUnit id="1610" loc="2.684">sic nos coniungunt maioribus intervallis.</TextUnit>
    <TextUnit id="1611" loc="2.685">haec meliora putant, mentes quae iungere possunt,</TextUnit>
    <TextUnit id="1612" loc="2.686">quam quae non numquam foedus sub sanguine fallunt.</TextUnit>
    <TextUnit id="1613" loc="2.687">proxima vicinis subscribunt, tertia quaeque</TextUnit>
    <TextUnit id="1614" loc="2.688">hospitibus. sic astrorum servabitur ordo.</TextUnit>
    <TextUnit id="1615" loc="2.689">adde suas partes signis, sua partibus astra;</TextUnit>
    <TextUnit id="1616" loc="2.690">nam nihil in totum servit sibi: mixta feruntur,</TextUnit>
    <TextUnit id="1617" loc="2.691">ipsis dant in se partes capiuntque vicissim.</TextUnit>
    <TextUnit id="1618" loc="2.692">quae mihi mox certo digesta sub ordine surgent.</TextUnit>
    <TextUnit id="1619" loc="2.693">omnibus ex istis ratio est repetenda per artem,</TextUnit>
    <TextUnit id="1620" loc="2.694">pacata infestis signa ut discernere possis.</TextUnit>
    <TextUnit id="1621" loc="2.695">Perspice nunc tenuem visu rem, pondere magnam</TextUnit>
    <TextUnit id="1622" loc="2.696">et tantum Graio signari nomine passam,</TextUnit>
    <TextUnit id="1623" loc="2.697">dodecatemoria, in titulo signantia causas.</TextUnit>
    <TextUnit id="1624" loc="2.698">nam, cum tricenas per partes sidera constent,</TextUnit>
    <TextUnit id="1625" loc="2.699">rursus bis senis numerus diducitur omnis;</TextUnit>
    <TextUnit id="1626" loc="2.700">ipsa igitur ratio binas in partibus esse</TextUnit>
    <TextUnit id="1627" loc="2.701">dimidiasque docet partes. his finibus ecce</TextUnit>
    <TextUnit id="1628" loc="2.702">dodecatemorium constans, bis senaque tanta</TextUnit>
    <TextUnit id="1629" loc="2.703">omnibus in signis; quae mundi conditor ille</TextUnit>
    <TextUnit id="1630" loc="2.704">attribuit totidem numero fulgentibus astris,</TextUnit>
    <TextUnit id="1631" loc="2.705">ut sociata forent alterna sidera sorte,</TextUnit>
    <TextUnit id="1632" loc="2.706">et similis sibi mundus, et omnia in omnibus astra,</TextUnit>
    <TextUnit id="1633" loc="2.707">quorum mixturis regeret concordia corpus</TextUnit>
    <TextUnit id="1634" loc="2.708">et tutela foret communi mutua causa.</TextUnit>
    <TextUnit id="1635" loc="2.709">in terris geniti tali sub lege creantur;</TextUnit>
    <TextUnit id="1636" loc="2.710">idcirco, quamquam signis nascantur eisdem,</TextUnit>
    <TextUnit id="1637" loc="2.711">diversos referunt mores inimicaque vota;</TextUnit>
    <TextUnit id="1638" loc="2.712">et saepe in peius derrat natura, maremque</TextUnit>
    <TextUnit id="1639" loc="2.713">femina subsequitur: miscentur sidere partus,</TextUnit>
    <TextUnit id="1640" loc="2.714">singula divisis variant quod partibus astra,</TextUnit>
    <TextUnit id="1641" loc="2.715">dodecatemoriis proprias mutantia vires.</TextUnit>
    <TextUnit id="1642" loc="2.716">Nunc, quod sit cuiusque, canam, quove ordine constent,</TextUnit>
    <TextUnit id="1643" loc="2.717">ne vagus ignotis signorum partibus erres.</TextUnit>
    <TextUnit id="1644" loc="2.718">ipsa suo retinent primas in corpore partes</TextUnit>
    <TextUnit id="1645" loc="2.719">sidera, vicinae subeuntibus attribuuntur,</TextUnit>
    <TextUnit id="1646" loc="2.720">cetera pro numero ducunt ex ordine partes,</TextUnit>
    <TextUnit id="1647" loc="2.721">ultima et extremis ratio conceditur astris.</TextUnit>
    <TextUnit id="1648" loc="2.722">singula sic retinent binas in sidere quoque</TextUnit>
    <TextUnit id="1649" loc="2.723">dimidiasque eius partes, et summa repletur</TextUnit>
    <TextUnit id="1650" loc="2.724">sortibus exactis triginta sidere in omni.</TextUnit>
    <TextUnit id="1651" loc="2.725">Nec genus est unum, ratio nec prodita simplex,</TextUnit>
    <TextUnit id="1652" loc="2.726">pluribus inque modis verum natura locavit</TextUnit>
    <TextUnit id="1653" loc="2.727">diduxitque vias voluitque per omnia quaeri.</TextUnit>
    <TextUnit id="1654" loc="2.728">haec quoque comperta est ratio sub nomine eodem.</TextUnit>
    <TextUnit id="1655" loc="2.729">quacumque in parti nascentum tempore Luna</TextUnit>
    <TextUnit id="1656" loc="2.730">constiterit, numeris hanc ter dispone quaternis,</TextUnit>
    <TextUnit id="1657" loc="2.731">sublimi totidem quia fulgent sidera mundo.</TextUnit>
    <TextUnit id="1658" loc="2.732">inde suas illi signo, quo Luna refulsit,</TextUnit>
    <TextUnit id="1659" loc="2.733">quaeque hinc defuerant partes numerare memento.</TextUnit>
    <TextUnit id="1660" loc="2.734">proxima tricenas pariterque sequentia ducunt.</TextUnit>
    <TextUnit id="1661" loc="2.735">[hic ubi deficiet numerus, tunc summa relicta</TextUnit>
    <TextUnit id="1662" loc="2.736">in binas sortes adiecta parte locetur</TextUnit>
    <TextUnit id="1663" loc="2.737">dimidia, reliquis tribuantur ut ordine signis]</TextUnit>
    <TextUnit id="1664" loc="2.738">in quo destituent, eius tum Luna tenebit</TextUnit>
    <TextUnit id="1665" loc="2.739">dodecatemorium signi; post cetera ducet</TextUnit>
    <TextUnit id="1666" loc="2.740">ordine quodque suo, sicut stant astra locata.</TextUnit>
    <TextUnit id="1667" loc="2.741">Haec quoque te ratio ne fallat, percipe paucis</TextUnit>
    <TextUnit id="1668" loc="2.742">(maior in effectu minor est) de partibus ipsis</TextUnit>
    <TextUnit id="1669" loc="2.743">dodecatemorii quota sit quod dicitur esse</TextUnit>
    <TextUnit id="1670" loc="2.744">dodecatemorium. namque id per quinque notatur</TextUnit>
    <TextUnit id="1671" loc="2.745">partes; nam totidem praefulgent sidera caelo</TextUnit>
    <TextUnit id="1672" loc="2.746">quae vaga dicuntur, ducunt et singula sortes</TextUnit>
    <TextUnit id="1673" loc="2.747">dimidias, viresque in eis et iura capessunt.</TextUnit>
    <TextUnit id="1674" loc="2.748">in quo quaeque igitur stellae quandoque locatae</TextUnit>
    <TextUnit id="1675" loc="2.749">dodecatemorio fuerint spectare decebit;</TextUnit>
    <TextUnit id="1676" loc="2.750">cuius enim stella in fines in sidere quoque</TextUnit>
    <TextUnit id="1677" loc="2.751">inciderit, dabit effectus in viribus eius.</TextUnit>
    <TextUnit id="1678" loc="2.752">undique miscenda est ratio per quam omnia constant.</TextUnit>
    <TextUnit id="1679" loc="2.753">verum haec posterius proprio cuncta ordine reddam;</TextUnit>
    <TextUnit id="1680" loc="2.754">nunc satis est docuisse suos ignota per usus,</TextUnit>
    <TextUnit id="1681" loc="2.755">ut, cum perceptis steterit fiducia membris,</TextUnit>
    <TextUnit id="1682" loc="2.756">sic totum corpus facili ratione notetur</TextUnit>
    <TextUnit id="1683" loc="2.757">et bene de summa veniat post singula carmen.</TextUnit>
    <TextUnit id="1684" loc="2.758">ut rudibus pueris monstratur littera primum</TextUnit>
    <TextUnit id="1685" loc="2.759">per faciem nomenque suum, tum ponitur usus,</TextUnit>
    <TextUnit id="1686" loc="2.760">tum coniuncta suis formatur syllaba nodis,</TextUnit>
    <TextUnit id="1687" loc="2.761">hinc verbi structura venit per membra legendi,</TextUnit>
    <TextUnit id="1688" loc="2.762">tunc rerum vires atque artis traditur usus</TextUnit>
    <TextUnit id="1689" loc="2.763">perque pedes proprios nascentia carmina surgunt,</TextUnit>
    <TextUnit id="1690" loc="2.764">singulaque in summam prodest didicisse priora</TextUnit>
    <TextUnit id="1691" loc="2.765">(quae nisi constiterint primis fundata elementis,</TextUnit>
    <TextUnit id="1692" loc="2.766">effluat in vanum rerum praeposterus ordo</TextUnit>
    <TextUnit id="1693" loc="2.767">versaque quae propere dederint praecepta magistri),</TextUnit>
    <TextUnit id="1694" loc="2.768">sic mihi per totum volitanti carmine mundum</TextUnit>
    <TextUnit id="1695" loc="2.769">erutaque abstrusa penitus caligine fata,</TextUnit>
    <TextUnit id="1696" loc="2.770">Pieridum numeris etiam modulata, canenti</TextUnit>
    <TextUnit id="1697" loc="2.771">quoque deus regnat revocanti numen in artem,</TextUnit>
    <TextUnit id="1698" loc="2.772">per partes ducenda fides et singula rerum</TextUnit>
    <TextUnit id="1699" loc="2.773">sunt gradibus tradenda suis, ut, cum omnia certa</TextUnit>
    <TextUnit id="1700" loc="2.774">notitia steterint, proprios revocentur ad usus.</TextUnit>
    <TextUnit id="1701" loc="2.775">ac, velut, in nudis cum surgunt montibus urbes,</TextUnit>
    <TextUnit id="1702" loc="2.776">conditor et vacuos muris circumdare colles</TextUnit>
    <TextUnit id="1703" loc="2.777">destinat, ante manus quam temptet scindere fossas,</TextUnit>
    <TextUnit id="1704" loc="2.778">fervit opus (ruit ecce nemus, saltusque vetusti</TextUnit>
    <TextUnit id="1705" loc="2.779">procumbunt solemque novum, nova sidera cernunt,</TextUnit>
    <TextUnit id="1706" loc="2.780">pellitur omne loco volucrum genus atque ferarum,</TextUnit>
    <TextUnit id="1707" loc="2.781">antiquasque domos et nota cubilia linquunt,</TextUnit>
    <TextUnit id="1708" loc="2.782">ast alii silicem in muros et marmora templis</TextUnit>
    <TextUnit id="1709" loc="2.783">rimantur, ferrique rigor per pignora nota</TextUnit>
    <TextUnit id="1710" loc="2.784">quaeritur, hinc artes, hinc omnis convenit usus),</TextUnit>
    <TextUnit id="1711" loc="2.785">tum demum consurgit opus, cum cuncta supersunt,</TextUnit>
    <TextUnit id="1712" loc="2.786">ne medios rumpat cursus praepostera cura,</TextUnit>
    <TextUnit id="1713" loc="2.787">sic mihi conanti tantae succedere moli</TextUnit>
    <TextUnit id="1714" loc="2.788">materies primum rerum, ratione remota,</TextUnit>
    <TextUnit id="1715" loc="2.789">tradenda est, ratio sit ne post irrita neve</TextUnit>
    <TextUnit id="1716" loc="2.790">argumenta novis stupeant nascentia rebus.</TextUnit>
    <TextUnit id="1717" loc="2.791">Ergo age noscendis animum compone sagacem</TextUnit>
    <TextUnit id="1718" loc="2.792">cardinibus, qui per mundum sunt quattuor omnes</TextUnit>
    <TextUnit id="1719" loc="2.793">dispositi semper mutantque volantia signa:</TextUnit>
    <TextUnit id="1720" loc="2.794">unus ab exortu caeli nascentis in orbem,</TextUnit>
    <TextUnit id="1721" loc="2.795">qua primum terras aequali limite cernit,</TextUnit>
    <TextUnit id="1722" loc="2.796">alter ab adversa respondens aetheris ora,</TextUnit>
    <TextUnit id="1723" loc="2.797">unde fugit mundus praecepsque in Tartara tendit;</TextUnit>
    <TextUnit id="1724" loc="2.798">tertius excelsi signat fastigia caeli,</TextUnit>
    <TextUnit id="1725" loc="2.799">quo defessus equis Phoebus subsistit anhelis</TextUnit>
    <TextUnit id="1726" loc="2.800">reclinatque diem mediasque examinat umbras;</TextUnit>
    <TextUnit id="1727" loc="2.801">ima tenet quartus fundato nobilis orbe,</TextUnit>
    <TextUnit id="1728" loc="2.802">in quo principium est reditus finisque cadendi</TextUnit>
    <TextUnit id="1729" loc="2.803">sideribus, pariterque occasus cernit et ortus.</TextUnit>
    <TextUnit id="1730" loc="2.804">haec loca praecipuas vires summosque per artem</TextUnit>
    <TextUnit id="1731" loc="2.805">fatorum effectus referunt, quod totus in illis</TextUnit>
    <TextUnit id="1732" loc="2.806">nititur aeternis veluti compagibus orbis;</TextUnit>
    <TextUnit id="1733" loc="2.807">quae nisi perpetuis alterna sorte volantem</TextUnit>
    <TextUnit id="1734" loc="2.808">cursibus excipiant nectantque in vincula, bina</TextUnit>
    <TextUnit id="1735" loc="2.809">per latera atque imum templi summumque cacumen,</TextUnit>
    <TextUnit id="1736" loc="2.810">dissociata fluat resoluto machina mundo.</TextUnit>
    <TextUnit id="1737" loc="2.811">Sed diversa tamen vis est in cardine quoque,</TextUnit>
    <TextUnit id="1738" loc="2.812">et pro sorte loci variant atque ordine distant.</TextUnit>
    <TextUnit id="1739" loc="2.813">primus erit, summi qui regnat culmine caeli</TextUnit>
    <TextUnit id="1740" loc="2.814">et medium tenui partitur limite mundum;</TextUnit>
    <TextUnit id="1741" loc="2.815">quem capit excelsa sublimem Gloria sede</TextUnit>
    <TextUnit id="1742" loc="2.816">(scilicet haec tutela decet fastigia summa),</TextUnit>
    <TextUnit id="1743" loc="2.817">quidquid ut emineat sibi vindicet et decus omne</TextUnit>
    <TextUnit id="1744" loc="2.818">asserat et varios tribuendo regnet honores.</TextUnit>
    <TextUnit id="1745" loc="2.819">hinc favor et species atque omnis gratia vulgi,</TextUnit>
    <TextUnit id="1746" loc="2.820">reddere iura foro, componere legibus orbem</TextUnit>
    <TextUnit id="1747" loc="2.821">foederibusque suis externas iungere gentes</TextUnit>
    <TextUnit id="1748" loc="2.822">et pro sorte sua cuiusque extollere nomen.</TextUnit>
    <TextUnit id="1749" loc="2.823">proximus, est ima quamquam statione locatus,</TextUnit>
    <TextUnit id="1750" loc="2.824">sustinet aeternis nixum radicibus orbem,</TextUnit>
    <TextUnit id="1751" loc="2.825">effectu minor in specie sed maior in usu.</TextUnit>
    <TextUnit id="1752" loc="2.826">fundamenta tenet rerum censusque gubernat,</TextUnit>
    <TextUnit id="1753" loc="2.827">quam rata sint fossis, scrutatur, vota metallis</TextUnit>
    <TextUnit id="1754" loc="2.828">atque ex occulto quantum contingere possit.</TextUnit>
    <TextUnit id="1755" loc="2.829">tertius, aequali terris in parte nitentem</TextUnit>
    <TextUnit id="1756" loc="2.830">qui tenet exortum, qua primum sidera surgunt,</TextUnit>
    <TextUnit id="1757" loc="2.831">unde dies redit et tempus describit in horas,</TextUnit>
    <TextUnit id="1758" loc="2.832">hinc inter Graias horoscopos editur urbes,</TextUnit>
    <TextUnit id="1759" loc="2.833">nec capit externum, proprio quia nomine gaudet.</TextUnit>
    <TextUnit id="1760" loc="2.834">hunc penes arbitrium vitae est, hic regula morum,</TextUnit>
    <TextUnit id="1761" loc="2.835">fortunamque dabit rebus, ducetque per artes,</TextUnit>
    <TextUnit id="1762" loc="2.836">qualiaque excipiant nascentis tempora prima,</TextUnit>
    <TextUnit id="1763" loc="2.837">quos capiant cultus, quali sint sede creati,</TextUnit>
    <TextUnit id="1764" loc="2.838">utcumque admixtis subscribent viribus astra.</TextUnit>
    <TextUnit id="1765" loc="2.839">ultimus, emenso qui condit sidera mundo</TextUnit>
    <TextUnit id="1766" loc="2.840">occasumque tenens summersum despicit orbem,</TextUnit>
    <TextUnit id="1767" loc="2.841">pertinet ad rerum summas finemque laborum,</TextUnit>
    <TextUnit id="1768" loc="2.842">coniugia atque epulas extremaque tempora vitae</TextUnit>
    <TextUnit id="1769" loc="2.843">otiaque et coetus hominum cultusque deorum.</TextUnit>
    <TextUnit id="1770" loc="2.844">Nec contentus eris percepto cardine quoque:</TextUnit>
    <TextUnit id="1771" loc="2.845">intervalla etiam memori sunt mente notanda</TextUnit>
    <TextUnit id="1772" loc="2.846">per maius dimensa suas reddentia vires.</TextUnit>
    <TextUnit id="1773" loc="2.847">quidquid ab exortu summum curvatur in orbem,</TextUnit>
    <TextUnit id="1774" loc="2.848">aetatem primam nascentisque asserit annos.</TextUnit>
    <TextUnit id="1775" loc="2.849">quod summo premitur devexum culmine mundi</TextUnit>
    <TextUnit id="1776" loc="2.850">donec ad occasus veniat, puerilibus annis</TextUnit>
    <TextUnit id="1777" loc="2.851">succedit teneramque regit sub sede iuventam.</TextUnit>
    <TextUnit id="1778" loc="2.852">quae pars occasus aufert imumque sub orbem</TextUnit>
    <TextUnit id="1779" loc="2.853">descendit, regit haec maturae tempora vitae</TextUnit>
    <TextUnit id="1780" loc="2.854">perpetua serie varioque exercita cursu.</TextUnit>
    <TextUnit id="1781" loc="2.855">at, qua perficitur cursus redeunte sub ortum,</TextUnit>
    <TextUnit id="1782" loc="2.856">tarda supinatum lassatis viribus arcum</TextUnit>
    <TextUnit id="1783" loc="2.857">ascendens, seros demum complectitur annos</TextUnit>
    <TextUnit id="1784" loc="2.858">labentemque diem vitae tremulamque senectam.</TextUnit>
    <TextUnit id="1785" loc="2.859">Omne quidem signum sub qualicumque figura</TextUnit>
    <TextUnit id="1786" loc="2.860">partibus inficitur mundi; locus imperat astris</TextUnit>
    <TextUnit id="1787" loc="2.861">et dotes noxamque facit; vertuntur in orbem</TextUnit>
    <TextUnit id="1788" loc="2.862">singula et accipiunt vires caeloque remittunt.</TextUnit>
    <TextUnit id="1789" loc="2.863">vincit enim natura loci legesque ministrat</TextUnit>
    <TextUnit id="1790" loc="2.864">finibus in propriis et praetereuntia cogit</TextUnit>
    <TextUnit id="1791" loc="2.865">esse sui moris, vario nunc ditia honore,</TextUnit>
    <TextUnit id="1792" loc="2.866">nunc sterilis poenam referentia sidera sedis.</TextUnit>
    <TextUnit id="1793" loc="2.867">quae super exortum est a summo tertia caelo,</TextUnit>
    <TextUnit id="1794" loc="2.868">infelix regio rebusque inimica futuris</TextUnit>
    <TextUnit id="1795" loc="2.869">et vitio fecunda nimis; nec sola, sed illi</TextUnit>
    <TextUnit id="1796" loc="2.870">par erit, adverso quae fulget sidere sedes</TextUnit>
    <TextUnit id="1797" loc="2.871">iuncta sub occasu. neu praestet, cardine mundi</TextUnit>
    <TextUnit id="1798" loc="2.872">utraque praetenta fertur deiecta ruina.</TextUnit>
    <TextUnit id="1799" loc="2.873">porta laboris erit: scandendum est atque cadendum.</TextUnit>
    <TextUnit id="1800" loc="2.874">nec melior super occasus contraque sub ortu</TextUnit>
    <TextUnit id="1801" loc="2.875">sors agitur mundi: praeceps haec, illa supina</TextUnit>
    <TextUnit id="1802" loc="2.876">pendens aut metuit vicino cardine finem</TextUnit>
    <TextUnit id="1803" loc="2.877">aut fraudata cadet. merito Typhonis habentur</TextUnit>
    <TextUnit id="1804" loc="2.878">horrendae sedes, quem Tellus saeva profudit,</TextUnit>
    <TextUnit id="1805" loc="2.879">cum bellum caelo peperit nec matre minores</TextUnit>
    <TextUnit id="1806" loc="2.880">exstiterunt partus. sed fulmine rursus in alvum</TextUnit>
    <TextUnit id="1807" loc="2.881">compulsi, montesque super rediere cadentes,</TextUnit>
    <TextUnit id="1808" loc="2.882">cessit et in tumulum belli vitaeque Typhoeus.</TextUnit>
    <TextUnit id="1809" loc="2.883">ipsa tremit mater flagrantem monte sub Aetna.</TextUnit>
    <TextUnit id="1810" loc="2.884">at, quae fulgentis sequitur fastigia caeli</TextUnit>
    <TextUnit id="1811" loc="2.885">proxima, neve ipsi cedat, cui iungitur, astro</TextUnit>
    <TextUnit id="1812" loc="2.886">spe melior, palmamque petens victrixque priorum</TextUnit>
    <TextUnit id="1813" loc="2.887">altius insurgit: summae comes addita finis,</TextUnit>
    <TextUnit id="1814" loc="2.888">in peiusque manent cursus nec vota supersunt.</TextUnit>
    <TextUnit id="1815" loc="2.889">quocirca minime mirum, si proxima summo</TextUnit>
    <TextUnit id="1816" loc="2.890">atque eadem integrior Fortunae sorte dicatur</TextUnit>
    <TextUnit id="1817" loc="2.891">cui titulus Felix. censum sic proxima Graiae</TextUnit>
    <TextUnit id="1818" loc="2.892">nostra subit linguae vertitque a nomine nomen.</TextUnit>
    <TextUnit id="1819" loc="2.893">Iuppiter hac habitat: venerandam crede regenti.</TextUnit>
    <TextUnit id="1820" loc="2.894">huic in perversum similis deiecta sub orbe</TextUnit>
    <TextUnit id="1821" loc="2.895">imaque summersi contingens culmina mundi,</TextUnit>
    <TextUnit id="1822" loc="2.896">adversa quae parte nitet, defessa peracta</TextUnit>
    <TextUnit id="1823" loc="2.897">militia rursusque novo devota labori</TextUnit>
    <TextUnit id="1824" loc="2.898">cardinis et subitura iugum sortemque potentem</TextUnit>
    <TextUnit id="1825" loc="2.899">nondum sentit onus mundi, iam sperat honorem.</TextUnit>
    <TextUnit id="1826" loc="2.900">Daemonien memorant Grai, Romana per ora</TextUnit>
    <TextUnit id="1827" loc="2.901">quaeritur inversus titulus. sub corde sagaci</TextUnit>
    <TextUnit id="1828" loc="2.902">conde locum numenque loci nomenque potentis,</TextUnit>
    <TextUnit id="1829" loc="2.903">quae tibi posterius magnos revocentur ad usus.</TextUnit>
    <TextUnit id="1830" loc="2.904">hic momenta manent nostrae plerumque salutis</TextUnit>
    <TextUnit id="1831" loc="2.905">bellaque morborum caecis pugnantia telis,</TextUnit>
    <TextUnit id="1832" loc="2.906">viribus ambiguam geminis casusque deique</TextUnit>
    <TextUnit id="1833" loc="2.907">nunc huc nunc illuc sortem mutantis utraque.</TextUnit>
    <TextUnit id="1834" loc="2.908">sed medium post astra diem curvataque primum</TextUnit>
    <TextUnit id="1835" loc="2.909">culmina nutantis summo de vertice mundi</TextUnit>
    <TextUnit id="1836" loc="2.910">aethra Phoebus alit; sub quo quae corpora nostra</TextUnit>
    <TextUnit id="1837" loc="2.911">concipiunt vitia et fortunam, ex viribus eius</TextUnit>
    <TextUnit id="1838" loc="2.912">decernunt. Deus ille locus sub nomine Graio</TextUnit>
    <TextUnit id="1839" loc="2.913">dicitur. huic adversa nitens, quae prima resurgit</TextUnit>
    <TextUnit id="1840" loc="2.914">sedibus ex imis iterumque reducit Olympum,</TextUnit>
    <TextUnit id="1841" loc="2.915">pars mundi fratrumque vices mortesque gubernat;</TextUnit>
    <TextUnit id="1842" loc="2.916">et dominam agnoscit Phoeben, fraterna videntem</TextUnit>
    <TextUnit id="1843" loc="2.917">regna per adversas caeli fulgentia partes</TextUnit>
    <TextUnit id="1844" loc="2.918">fataque damnosis imitantem finibus oris.</TextUnit>
    <TextUnit id="1845" loc="2.919">huic parti Dea nomen erit Romana per ora,</TextUnit>
    <TextUnit id="1846" loc="2.920">Graecia voce sua titulum designat eundem.</TextUnit>
    <TextUnit id="1847" loc="2.921">arce sed in caeli, qua summa acclivia finem</TextUnit>
    <TextUnit id="1848" loc="2.922">inveniunt, qua principium declivia sumunt,</TextUnit>
    <TextUnit id="1849" loc="2.923">culminaque insurgunt occasus inter et ortus</TextUnit>
    <TextUnit id="1850" loc="2.924">suspenduntque suo libratum examine mundum,</TextUnit>
    <TextUnit id="1851" loc="2.925">asserit hanc Cytherea sibi per sidera sedem</TextUnit>
    <TextUnit id="1852" loc="2.926">et velut in facie mundi sua collocat ora,</TextUnit>
    <TextUnit id="1853" loc="2.927">per quae humana regit. propria est haec reddita parti</TextUnit>
    <TextUnit id="1854" loc="2.928">vis, ut conubia et thalamos taedasque gubernet:</TextUnit>
    <TextUnit id="1855" loc="2.929">haec tutela decet Venerem, sua tela movere.</TextUnit>
    <TextUnit id="1856" loc="2.930">nomen erit Fortuna loco, quod percipe mente,</TextUnit>
    <TextUnit id="1857" loc="2.931">ut brevia in longo compendia carmine praestem.</TextUnit>
    <TextUnit id="1858" loc="2.932">at, qua subsidit converso cardine mundus</TextUnit>
    <TextUnit id="1859" loc="2.933">fundamenta tenens, aversum et suspicit orbem</TextUnit>
    <TextUnit id="1860" loc="2.934">ac media sub nocte iacet, Saturnus in illa</TextUnit>
    <TextUnit id="1861" loc="2.935">parte suas agitat vires, deiectus et ipse</TextUnit>
    <TextUnit id="1862" loc="2.936">imperio quondam mundi solioque deorum,</TextUnit>
    <TextUnit id="1863" loc="2.937">et pater in patrios exercet numina casus</TextUnit>
    <TextUnit id="1864" loc="2.938">fortunamque senum. a</TextUnit>
    <TextUnit id="1865" loc="2.939">titulus, quem Graecia fecit,b</TextUnit>
    <TextUnit id="1866" loc="2.940">Daemonium signat dignas pro nomine vires.</TextUnit>
    <TextUnit id="1867" loc="2.941">nunc age surgentem primo de cardine mundum</TextUnit>
    <TextUnit id="1868" loc="2.942">respice, qua solitos nascentia signa recursus</TextUnit>
    <TextUnit id="1869" loc="2.943">incipiunt, viridis gelidis et Phoebus ab undis</TextUnit>
    <TextUnit id="1870" loc="2.944">enatat et fulvo paulatim accenditur igni</TextUnit>
    <TextUnit id="1871" loc="2.945">asperum iter temptans, a</TextUnit>
    <TextUnit id="1872" loc="2.946">Aries qua ducit Olympum.b</TextUnit>
    <TextUnit id="1873" loc="2.947">haec tua templa ferunt, Maia Cyllenie nate,</TextUnit>
    <TextUnit id="1874" loc="2.948">pro facie signata nota, quod nomen et ipsi</TextUnit>
    <TextUnit id="1875" loc="2.949">auctores tibi dant. a</TextUnit>
    <TextUnit id="1876" loc="2.950">una est tutela duorum:b</TextUnit>
    <TextUnit id="1877" loc="2.951">[nascentum atque patrum. quae tali condita parte est]</TextUnit>
    <TextUnit id="1878" loc="2.952">in qua fortunam natorum condidit omnem</TextUnit>
    <TextUnit id="1879" loc="2.953">natura, ex illa suspendit vota parentum.</TextUnit>
    <TextUnit id="1880" loc="2.954">unus in occasu locus est super. ille ruentem</TextUnit>
    <TextUnit id="1881" loc="2.955">praecipitat mundum terris et sidera mergit,</TextUnit>
    <TextUnit id="1882" loc="2.956">tergaque prospectat Phoebi, qui viderat ora;</TextUnit>
    <TextUnit id="1883" loc="2.957">ne mirere, nigri si Ditis ianua fertur</TextUnit>
    <TextUnit id="1884" loc="2.958">et finem vitae retinet&lt;que repagula mortis.&gt;</TextUnit>
    <TextUnit id="1885" loc="2.959">hic etiam ipse dies moritur, tellusque per orbem</TextUnit>
    <TextUnit id="1886" loc="2.960">surripit et noctis captum sub carcere claudit.</TextUnit>
    <TextUnit id="1887" loc="2.961">nec non et fidei tutelam vindicat ipsi</TextUnit>
    <TextUnit id="1888" loc="2.962">pectoris et pondus. tanta est in sede potestas</TextUnit>
    <TextUnit id="1889" loc="2.963">quae vocat et condit Phoebum recipitque refertque,</TextUnit>
    <TextUnit id="1890" loc="2.964">consummatque diem. tali sub sorte notandae</TextUnit>
    <TextUnit id="1891" loc="2.965">templorum tibi sunt vires: quae pervolat omnis</TextUnit>
    <TextUnit id="1892" loc="2.966">astrorum series ducitque et commodat illis</TextUnit>
    <TextUnit id="1893" loc="2.967">ipsa suas leges, stellaeque ex ordine certo,</TextUnit>
    <TextUnit id="1894" loc="2.968">ut natura sinit, lustrant, variasque locorum</TextUnit>
    <TextUnit id="1895" loc="2.969">efficiunt vires, utcumque aliena capessunt</TextUnit>
    <TextUnit id="1896" loc="2.970">regna et in externis subsidunt hospita castris.</TextUnit>
    <TextUnit id="1897" loc="2.971">haec mihi sub certa stellarum parte canentur;</TextUnit>
    <TextUnit id="1898" loc="2.972">nunc satis est caeli partes titulosque notasse</TextUnit>
    <TextUnit id="1899" loc="2.973">effectusque loci per se cuiusque deosque.</TextUnit>
    <TextUnit id="1900" loc="2.974">[cui parti nomen posuit, qui condidit artem,</TextUnit>
    <TextUnit id="1901" loc="2.975">octotropos; per quod stellae diversa volantes</TextUnit>
    <TextUnit id="1902" loc="2.976">quos reddant motus, proprio venit ordine rerum].</TextUnit>
    <TextUnit id="1903" loc="3.1">In nova surgentem maioraque viribus ausum</TextUnit>
    <TextUnit id="1904" loc="3.2">nec per inaccessos metuentem vadere saltus</TextUnit>
    <TextUnit id="1905" loc="3.3">ducite, Pierides. vestros extendere fines</TextUnit>
    <TextUnit id="1906" loc="3.4">conor et ignotos in carmina ducere census.</TextUnit>
    <TextUnit id="1907" loc="3.5">non ego in excidium caeli nascentia bella,</TextUnit>
    <TextUnit id="1908" loc="3.6">fulminis et flammis partus in matre sepultos,</TextUnit>
    <TextUnit id="1909" loc="3.7">non coniuratos reges Troiaque cadente</TextUnit>
    <TextUnit id="1910" loc="3.8">Hectora venalem cineri Priamumque ferentem,</TextUnit>
    <TextUnit id="1911" loc="3.9">Colchida nec referam vendentem regna parentis</TextUnit>
    <TextUnit id="1912" loc="3.10">et lacerum fratrem stupro, segetesque virorum</TextUnit>
    <TextUnit id="1913" loc="3.11">taurorumque trucis flammas vigilemque draconem</TextUnit>
    <TextUnit id="1914" loc="3.12">et reduces annos auroque incendia facta</TextUnit>
    <TextUnit id="1915" loc="3.13">et male conceptos partus peiusque necatos;</TextUnit>
    <TextUnit id="1916" loc="3.14">non annosa canam Messenes bella nocentis,</TextUnit>
    <TextUnit id="1917" loc="3.15">septenosve duces ereptaque fulmine flammis</TextUnit>
    <TextUnit id="1918" loc="3.16">moenia Thebarum et victam quia vicerat urbem,</TextUnit>
    <TextUnit id="1919" loc="3.17">germanosve patris referam matrisque nepotes,</TextUnit>
    <TextUnit id="1920" loc="3.18">natorumve epulas conversaque sidera retro</TextUnit>
    <TextUnit id="1921" loc="3.19">ereptumque diem, nec Persica bella profundo</TextUnit>
    <TextUnit id="1922" loc="3.20">indicta et magna pontum sub classe latentem</TextUnit>
    <TextUnit id="1923" loc="3.21">immissumque fretum terris, iter aequoris undis;</TextUnit>
    <TextUnit id="1924" loc="3.22">non regis magni spatio maiore canenda</TextUnit>
    <TextUnit id="1925" loc="3.23">quam sunt acta loquar. Romanae gentis origo,</TextUnit>
    <TextUnit id="1926" loc="3.24">quotque duces urbis tot bella atque otia, et omnis</TextUnit>
    <TextUnit id="1927" loc="3.25">in populi unius leges ut cesserit orbis,</TextUnit>
    <TextUnit id="1928" loc="3.26">differtur. facile est ventis dare vela secundis</TextUnit>
    <TextUnit id="1929" loc="3.27">fecundumque solum varias agitare per artes</TextUnit>
    <TextUnit id="1930" loc="3.28">auroque atque ebori decus addere, cum rudis ipsa</TextUnit>
    <TextUnit id="1931" loc="3.29">materies niteat. speciosis condere rebus</TextUnit>
    <TextUnit id="1932" loc="3.30">carmina vulgatum est, opus et componere simplex.</TextUnit>
    <TextUnit id="1933" loc="3.31">at mihi per numeros ignotaque nomina rerum</TextUnit>
    <TextUnit id="1934" loc="3.32">temporaque et varios casus momentaque mundi</TextUnit>
    <TextUnit id="1935" loc="3.33">signorumque vices partesque in partibus ipsis</TextUnit>
    <TextUnit id="1936" loc="3.34">luctandum est. quae nosse nimis, quid, dicere quantum est?</TextUnit>
    <TextUnit id="1937" loc="3.35">carmine quid proprio? pedibus quid iungere certis?</TextUnit>
    <TextUnit id="1938" loc="3.36">huc ades, o quicumque meis advertere coeptis</TextUnit>
    <TextUnit id="1939" loc="3.37">aurem oculosque potes, veras et percipe voces.</TextUnit>
    <TextUnit id="1940" loc="3.38">impendas animum; nec dulcia carmina quaeras:</TextUnit>
    <TextUnit id="1941" loc="3.39">ornari res ipsa negat contenta doceri.</TextUnit>
    <TextUnit id="1942" loc="3.40">et, siqua externa referentur nomina lingua,</TextUnit>
    <TextUnit id="1943" loc="3.41">hoc operis, non vatis erit: non omnia flecti</TextUnit>
    <TextUnit id="1944" loc="3.42">possunt, et propria melius sub voce notantur.</TextUnit>
    <TextUnit id="1945" loc="3.43">Nunc age subtili rem summam perspice cura,</TextUnit>
    <TextUnit id="1946" loc="3.44">quae tibi praecipuos usus monstrata ministret</TextUnit>
    <TextUnit id="1947" loc="3.45">et certas det in arte vias ad fata videnda,</TextUnit>
    <TextUnit id="1948" loc="3.46">si bene constiterit vigilanti condita sensu.</TextUnit>
    <TextUnit id="1949" loc="3.47">principium rerum et custos natura latentum</TextUnit>
    <TextUnit id="1950" loc="3.48">(cum tantas strueret moles per moenia mundi</TextUnit>
    <TextUnit id="1951" loc="3.49">et circum fusis orbem concluderet astris</TextUnit>
    <TextUnit id="1952" loc="3.50">undique pendentem in medium, diversaque membra</TextUnit>
    <TextUnit id="1953" loc="3.51">ordinibus certis sociaret corpus in unum,</TextUnit>
    <TextUnit id="1954" loc="3.52">aeraque et terras flammamque undamque natantem</TextUnit>
    <TextUnit id="1955" loc="3.53">mutua in alternum praebere alimenta iuberet,</TextUnit>
    <TextUnit id="1956" loc="3.54">ut tot pugnantis regeret concordia causas</TextUnit>
    <TextUnit id="1957" loc="3.55">staretque alterno religatus foedere mundus),</TextUnit>
    <TextUnit id="1958" loc="3.56">exceptum a summa nequid ratione maneret</TextUnit>
    <TextUnit id="1959" loc="3.57">et quod erat mundi mundo regeretur ab ipso,</TextUnit>
    <TextUnit id="1960" loc="3.58">fata quoque et vitas hominum suspendit ab astris,</TextUnit>
    <TextUnit id="1961" loc="3.59">quae summas operum partes, quae lucis honorem,</TextUnit>
    <TextUnit id="1962" loc="3.60">quae famam assererent, quae numquam fessa volarent.</TextUnit>
    <TextUnit id="1963" loc="3.61">quae, quasi, per mediam, mundi praecordia, partem</TextUnit>
    <TextUnit id="1964" loc="3.62">disposita, obtineant, Phoebum lunamque vagasque</TextUnit>
    <TextUnit id="1965" loc="3.63">evincunt stellas nec non vincuntur et ipsa,</TextUnit>
    <TextUnit id="1966" loc="3.64">his regimen natura dedit, propriasque sacravit</TextUnit>
    <TextUnit id="1967" loc="3.65">unicuique vices sanxitque per omnia summam,</TextUnit>
    <TextUnit id="1968" loc="3.66">undique uti fati ratio traheretur in unum.</TextUnit>
    <TextUnit id="1969" loc="3.67">nam, quodcumque genus rerum, quotcumque labores</TextUnit>
    <TextUnit id="1970" loc="3.68">quaeque opera atque artes, quicumque per omnia casus</TextUnit>
    <TextUnit id="1971" loc="3.69">humana in vita poterant contingere, sorte</TextUnit>
    <TextUnit id="1972" loc="3.70">complexa est, tot et in partes, quot et astra locarat,</TextUnit>
    <TextUnit id="1973" loc="3.71">disposuit, certasque vices, sua munera cuique</TextUnit>
    <TextUnit id="1974" loc="3.72">attribuit, totumque hominis per sidera censum</TextUnit>
    <TextUnit id="1975" loc="3.73">ordine sub certo duxit, pars semper ut eidem</TextUnit>
    <TextUnit id="1976" loc="3.74">confinis parti vicinis staret in astris.</TextUnit>
    <TextUnit id="1977" loc="3.75">horum operum sortes ad singula signa locavit,</TextUnit>
    <TextUnit id="1978" loc="3.76">non ut in aeterna caeli statione manerent</TextUnit>
    <TextUnit id="1979" loc="3.77">et cunctos hominum pariter traherentur in ortus</TextUnit>
    <TextUnit id="1980" loc="3.78">ex isdem repetita locis, sed tempore sedes</TextUnit>
    <TextUnit id="1981" loc="3.79">nascentum acciperent proprias signisque migrarent</TextUnit>
    <TextUnit id="1982" loc="3.80">atque alias &lt;alii&gt; sors quaeque accederet astro,</TextUnit>
    <TextUnit id="1983" loc="3.81">ut caperet genitura novam per sidera formam</TextUnit>
    <TextUnit id="1984" loc="3.82">nec tamen incerto confunderet omnia motu.</TextUnit>
    <TextUnit id="1985" loc="3.83">sed, cum pars operum quae prima condita sorte est</TextUnit>
    <TextUnit id="1986" loc="3.84">accepit propriam nascentis tempore sedem,</TextUnit>
    <TextUnit id="1987" loc="3.85">cetera succedunt signisque sequentibus haerent.</TextUnit>
    <TextUnit id="1988" loc="3.86">ordo ducem sequitur donec venit orbis in orbem.</TextUnit>
    <TextUnit id="1989" loc="3.87">has autem facies rerum per signa locatas,</TextUnit>
    <TextUnit id="1990" loc="3.88">in quibus omnis erit fortunae condita summa,</TextUnit>
    <TextUnit id="1991" loc="3.89">ut cursu stellae septem laeduntve iuvantve</TextUnit>
    <TextUnit id="1992" loc="3.90">cardinibusve movet divina potentia mundum,</TextUnit>
    <TextUnit id="1993" loc="3.91">sic felix aut triste venit per singula fatum,</TextUnit>
    <TextUnit id="1994" loc="3.92">talis et illius sors est speranda negoti.</TextUnit>
    <TextUnit id="1995" loc="3.93">haec mihi sollemni sunt ordine cuncta canenda</TextUnit>
    <TextUnit id="1996" loc="3.94">et titulis signanda suis rerumque figuris,</TextUnit>
    <TextUnit id="1997" loc="3.95">ut pateat positura operum nomenque genusque.</TextUnit>
    <TextUnit id="1998" loc="3.96">Fortunae sors prima data est. hoc illa per artem</TextUnit>
    <TextUnit id="1999" loc="3.97">censetur titulo, quia proxima continet in se</TextUnit>
    <TextUnit id="2000" loc="3.98">fundamenta domus domuique haerentia cuncta:</TextUnit>
    <TextUnit id="2001" loc="3.99">qui modus in servis, qui sit concessus in arvis</TextUnit>
    <TextUnit id="2002" loc="3.100">quamque datum magnas operum componere moles,</TextUnit>
    <TextUnit id="2003" loc="3.101">ut vaga fulgentis concordant sidera caeli.</TextUnit>
    <TextUnit id="2004" loc="3.102">post hinc militiae locus est, qua quidquid in armis</TextUnit>
    <TextUnit id="2005" loc="3.103">quodque peregrinas inter versantibus urbes</TextUnit>
    <TextUnit id="2006" loc="3.104">accidere assuevit titulo comprenditur uno.</TextUnit>
    <TextUnit id="2007" loc="3.105">tertia ad urbanos statio est numeranda labores</TextUnit>
    <TextUnit id="2008" loc="3.106">(hoc quoque militiae genus est, civilibus actis</TextUnit>
    <TextUnit id="2009" loc="3.107">compositum) fideique tenet parentia vincla;</TextUnit>
    <TextUnit id="2010" loc="3.108">format amicitias et saepe cadentia frustra</TextUnit>
    <TextUnit id="2011" loc="3.109">officia, et cultus contingant praemia quanta</TextUnit>
    <TextUnit id="2012" loc="3.110">edocet, appositis cum mundus consonat astris.</TextUnit>
    <TextUnit id="2013" loc="3.111">iudiciorum opus in quarto natura locavit</TextUnit>
    <TextUnit id="2014" loc="3.112">fortunamque fori: fundentem verba patronum</TextUnit>
    <TextUnit id="2015" loc="3.113">pendentemque reum lingua labrisque loquentis</TextUnit>
    <TextUnit id="2016" loc="3.114">impositum, et populo nudantem condita iura</TextUnit>
    <TextUnit id="2017" loc="3.115">atque expensa sua solventem iurgia fronte,</TextUnit>
    <TextUnit id="2018" loc="3.116">cum iudex veri nihil amplius advocat ipso.</TextUnit>
    <TextUnit id="2019" loc="3.117">quidquid propositas inter facundia leges</TextUnit>
    <TextUnit id="2020" loc="3.118">efficit, hoc totum partem concessit in unam</TextUnit>
    <TextUnit id="2021" loc="3.119">atque, utcumque regunt dominantia sidera, paret.</TextUnit>
    <TextUnit id="2022" loc="3.120">quintus coniugio gradus est per signa dicatus</TextUnit>
    <TextUnit id="2023" loc="3.121">et socios tenet, et committens hospita iura</TextUnit>
    <TextUnit id="2024" loc="3.122">iungitur et similis coniungens foedus amicos.</TextUnit>
    <TextUnit id="2025" loc="3.123">in sexta dives numeratur copia sede</TextUnit>
    <TextUnit id="2026" loc="3.124">atque adiuncta salus rerum, quarum altera quanti</TextUnit>
    <TextUnit id="2027" loc="3.125">contingant usus monet, altera quam diuturni,</TextUnit>
    <TextUnit id="2028" loc="3.126">sidera ut inclinant vires et templa gubernant.</TextUnit>
    <TextUnit id="2029" loc="3.127">septima censetur saevis horrenda periclis,</TextUnit>
    <TextUnit id="2030" loc="3.128">si male subscribunt stellae per signa locatae.</TextUnit>
    <TextUnit id="2031" loc="3.129">nobilitas tenet octavam, qua constat honoris</TextUnit>
    <TextUnit id="2032" loc="3.130">condicio et famae modus et genus et specioso</TextUnit>
    <TextUnit id="2033" loc="3.131">gratia praetexto. nonus locus occupat omnem</TextUnit>
    <TextUnit id="2034" loc="3.132">natorum sortem dubiam patriosque timores</TextUnit>
    <TextUnit id="2035" loc="3.133">omniaque infantum mixta nutricia turba.</TextUnit>
    <TextUnit id="2036" loc="3.134">huic vicinus erit, vitae qui continet actum,</TextUnit>
    <TextUnit id="2037" loc="3.135">in quo sortimur mores, et qualibus omnis</TextUnit>
    <TextUnit id="2038" loc="3.136">formetur domus exemplis, quamque ordine certo</TextUnit>
    <TextUnit id="2039" loc="3.137">ad sua compositi discedant munera servi.</TextUnit>
    <TextUnit id="2040" loc="3.138">praecipua undecima pars est in sorte locata,</TextUnit>
    <TextUnit id="2041" loc="3.139">quae summam nostri semper viresque gubernat,</TextUnit>
    <TextUnit id="2042" loc="3.140">quaque valetudo constat, nunc libera morbis,</TextUnit>
    <TextUnit id="2043" loc="3.141">nunc oppressa, movent ut mundum sidera cumque.</TextUnit>
    <TextUnit id="2044" loc="3.142">non alia est sedes, tempusve genusve medendi</TextUnit>
    <TextUnit id="2045" loc="3.143">quae sibi deposcat vel cuius tempore praestet</TextUnit>
    <TextUnit id="2046" loc="3.144">auxilium et vitae sucos miscere salubris.</TextUnit>
    <TextUnit id="2047" loc="3.145">ultimus et totam concludens ordine summam</TextUnit>
    <TextUnit id="2048" loc="3.146">rebus apiscendis labor est, qui continet omnis</TextUnit>
    <TextUnit id="2049" loc="3.147">votorum effectus, et, quae sibi quisque suisque</TextUnit>
    <TextUnit id="2050" loc="3.148">proponit studia atque artes, haec irrita ne sint.</TextUnit>
    <TextUnit id="2051" loc="3.149">seu ferat officium nutus blanditus in omnis,</TextUnit>
    <TextUnit id="2052" loc="3.150">aspera sive foro per litem iurgia temptet,</TextUnit>
    <TextUnit id="2053" loc="3.151">fortunamve petat pelago ventisque sequatur,</TextUnit>
    <TextUnit id="2054" loc="3.152">seu Cererem plena vincentem credita messe</TextUnit>
    <TextUnit id="2055" loc="3.153">aut repetat Bacchum per pinguia musta fluentem,</TextUnit>
    <TextUnit id="2056" loc="3.154">hac in parte dies atque hac momenta dabuntur,</TextUnit>
    <TextUnit id="2057" loc="3.155">si bene convenient stellae per signa sequentes;</TextUnit>
    <TextUnit id="2058" loc="3.156">quarum ego posterius vires in utrumque valentis</TextUnit>
    <TextUnit id="2059" loc="3.157">ordine sub serto reddam, cum pandere earum</TextUnit>
    <TextUnit id="2060" loc="3.158">incipiam effectus. nunc, ne permixta legentem</TextUnit>
    <TextUnit id="2061" loc="3.159">confundant, nudis satis est insistere membris.</TextUnit>
    <TextUnit id="2062" loc="3.160">Et, quoniam certo digestos orbe labores</TextUnit>
    <TextUnit id="2063" loc="3.161">nominaque in numerum viresque exegimus omnis</TextUnit>
    <TextUnit id="2064" loc="3.162">(athla vocant Grai, quae cuncta negotia rerum</TextUnit>
    <TextUnit id="2065" loc="3.163">in genera et partes bis sex divisa coercent),</TextUnit>
    <TextUnit id="2066" loc="3.164">nunc, quibus accedant signis quandoque, canendum est.</TextUnit>
    <TextUnit id="2067" loc="3.165">perpetuas neque enim sedes eademve per omnis</TextUnit>
    <TextUnit id="2068" loc="3.166">sidera nascentis retinent, sed tempore mutant,</TextUnit>
    <TextUnit id="2069" loc="3.167">nunc huc nunc illuc signorum mota per orbem,</TextUnit>
    <TextUnit id="2070" loc="3.168">incolumis tamen ut maneat qui conditus ordo est.</TextUnit>
    <TextUnit id="2071" loc="3.169">ergo age, ne falsa variet genitura figura,</TextUnit>
    <TextUnit id="2072" loc="3.170">si sua quemque voles revocare ad signa laborem,</TextUnit>
    <TextUnit id="2073" loc="3.171">Fortunae conquire locum per sidera cuncta,</TextUnit>
    <TextUnit id="2074" loc="3.172">quae primum est aerumnosis pars dicta sub athlis.</TextUnit>
    <TextUnit id="2075" loc="3.173">qui tibi cum fuerit certa ratione repertus,</TextUnit>
    <TextUnit id="2076" loc="3.174">cetera praedicto subeuntibus ordine signis</TextUnit>
    <TextUnit id="2077" loc="3.175">coniunges, teneant proprias ut singula sedes.</TextUnit>
    <TextUnit id="2078" loc="3.176">et, ne forte vagus Fortunae quaerere sedem</TextUnit>
    <TextUnit id="2079" loc="3.177">incipias, duplici certam ratione capesse.</TextUnit>
    <TextUnit id="2080" loc="3.178">cum tibi, nascentis percepto tempore, forma</TextUnit>
    <TextUnit id="2081" loc="3.179">constiterit caeli, stellis ad signa locatis,</TextUnit>
    <TextUnit id="2082" loc="3.180">transverso Phoebus si cardine celsior ibit</TextUnit>
    <TextUnit id="2083" loc="3.181">qui tenet exortum vel qui demergit in undas,</TextUnit>
    <TextUnit id="2084" loc="3.182">per tempus licet affirmes natum esse diei.</TextUnit>
    <TextUnit id="2085" loc="3.183">at, si subiectis senis fulgebit in astris</TextUnit>
    <TextUnit id="2086" loc="3.184">inferior dextra laevaque tenentibus orbem</TextUnit>
    <TextUnit id="2087" loc="3.185">cardinibus, noctis fuerit per tempora natus.</TextUnit>
    <TextUnit id="2088" loc="3.186">haec tibi cum fuerint certo discrimine nota,</TextUnit>
    <TextUnit id="2089" loc="3.187">tunc, si forte dies nascentem exceperit alma,</TextUnit>
    <TextUnit id="2090" loc="3.188">a sole ad lunam numerabis in ordine partes</TextUnit>
    <TextUnit id="2091" loc="3.189">signorum, ortivo totidem de cardine duces,</TextUnit>
    <TextUnit id="2092" loc="3.190">quem bene partitis memorant horoscopon astris.</TextUnit>
    <TextUnit id="2093" loc="3.191">in quodcumque igitur numerus pervenerit astrum</TextUnit>
    <TextUnit id="2094" loc="3.192">hoc da Fortunae. iunges tum cetera signis</TextUnit>
    <TextUnit id="2095" loc="3.193">athla suis, certo subeuntibus ordine cunctis.</TextUnit>
    <TextUnit id="2096" loc="3.194">at, cum obducta nigris nox orbem texerit alis,</TextUnit>
    <TextUnit id="2097" loc="3.195">siquis erit qui tum materna excesserit alvo,</TextUnit>
    <TextUnit id="2098" loc="3.196">verte vias, sicut naturae vertitur ordo.</TextUnit>
    <TextUnit id="2099" loc="3.197">consule tum Phoeben imitantem lumina fratris</TextUnit>
    <TextUnit id="2100" loc="3.198">semper et in proprio regnantem tempore noctis;</TextUnit>
    <TextUnit id="2101" loc="3.199">quotque ab ea Phoebus partes et signa recedit</TextUnit>
    <TextUnit id="2102" loc="3.200">tot numerare iubet fulgens horoscopos a se.</TextUnit>
    <TextUnit id="2103" loc="3.201">hunc Fortuna locum teneat subeuntibus athlis,</TextUnit>
    <TextUnit id="2104" loc="3.202">ordine naturae sicut sunt cuncta locata.</TextUnit>
    <TextUnit id="2105" loc="3.203">Forsitan et quaeras, agili rem corde notandam,</TextUnit>
    <TextUnit id="2106" loc="3.204">qua ratione queas, natalis tempore, nati</TextUnit>
    <TextUnit id="2107" loc="3.205">exprimere immerso surgentem horoscopon orbe.</TextUnit>
    <TextUnit id="2108" loc="3.206">quod nisi subtili visum ratione tenetur,</TextUnit>
    <TextUnit id="2109" loc="3.207">fundamenta ruunt artis nec consonat ordo;</TextUnit>
    <TextUnit id="2110" loc="3.208">cardinibus quoniam falsis, qui cuncta gubernant,</TextUnit>
    <TextUnit id="2111" loc="3.209">mentitur faciem mundus nec constat origo</TextUnit>
    <TextUnit id="2112" loc="3.210">flexaque momento variantur sidera templi.</TextUnit>
    <TextUnit id="2113" loc="3.211">sed, quanta effectu, res est tam plena laboris</TextUnit>
    <TextUnit id="2114" loc="3.212">cursibus aeternis mundum per signa volantem,</TextUnit>
    <TextUnit id="2115" loc="3.213">ut totum lustret curvatis arcubus orbem,</TextUnit>
    <TextUnit id="2116" loc="3.214">exprimere et vultus eius componere certos</TextUnit>
    <TextUnit id="2117" loc="3.215">ac tantae molis minimum deprendere punctum:</TextUnit>
    <TextUnit id="2118" loc="3.216">quae pars exortum vel quae fastigia mundi</TextUnit>
    <TextUnit id="2119" loc="3.217">&lt;obtineat summi demersosve aequoris undis&gt;        a</TextUnit>
    <TextUnit id="2120" loc="3.218">auferat occasus aut imo sederit orbe.</TextUnit>
    <TextUnit id="2121" loc="3.219">Nec me vulgatae rationis praeterit ordo,</TextUnit>
    <TextUnit id="2122" loc="3.220">quae binas tribuit signis surgentibus horas</TextUnit>
    <TextUnit id="2123" loc="3.221">et paribus spatiis aequalia digerit astra,</TextUnit>
    <TextUnit id="2124" loc="3.222">ut parte ex illa, qua Phoebi coeperit orbis,</TextUnit>
    <TextUnit id="2125" loc="3.223">discedat numerus summamque accommodet astris,</TextUnit>
    <TextUnit id="2126" loc="3.224">donec perveniat nascentis tempus ad ipsum,</TextUnit>
    <TextUnit id="2127" loc="3.225">atque, ubi substiterit, signum dicatur oriri.</TextUnit>
    <TextUnit id="2128" loc="3.226">sed iacet obliquo signorum circulus orbe,</TextUnit>
    <TextUnit id="2129" loc="3.227">atque alia inflexis oriuntur sidera membris,</TextUnit>
    <TextUnit id="2130" loc="3.228">ast illis magis est rectus surgentibus ordo,</TextUnit>
    <TextUnit id="2131" loc="3.229">ut propius nodis aliquod vel longius astrum est.</TextUnit>
    <TextUnit id="2132" loc="3.230">vix finit luces Cancer, vix bruma reducit,</TextUnit>
    <TextUnit id="2133" loc="3.231">quam brevis ille iacet, tam longus circulus hic est;</TextUnit>
    <TextUnit id="2134" loc="3.232">Libra Ariesque parem reddunt noctemque diemque.</TextUnit>
    <TextUnit id="2135" loc="3.233">sic media extremis pugnant extremaque summis.</TextUnit>
    <TextUnit id="2136" loc="3.234">nec nocturna minus variant quam tempora lucis,</TextUnit>
    <TextUnit id="2137" loc="3.235">sed tantum adversis idem stat mensibus ordo.</TextUnit>
    <TextUnit id="2138" loc="3.236">in tam dissimili spatio variisque dierum</TextUnit>
    <TextUnit id="2139" loc="3.237">umbrarumque modis quis credere possit in auras</TextUnit>
    <TextUnit id="2140" loc="3.238">omnia signa pari mundi sub lege meare?</TextUnit>
    <TextUnit id="2141" loc="3.239">adde quod incerta est horae mensura neque ullam</TextUnit>
    <TextUnit id="2142" loc="3.240">altera par sequitur, sed, sicut summa dierum</TextUnit>
    <TextUnit id="2143" loc="3.241">vertitur, et partes surgunt rursusque recedunt;</TextUnit>
    <TextUnit id="2144" loc="3.242">cum tamen, in quocumque dies deducitur astro,</TextUnit>
    <TextUnit id="2145" loc="3.243">sex habeat supra terras, sex signa sub illis.</TextUnit>
    <TextUnit id="2146" loc="3.244">quo fit ut in binas non possint omnia nasci,</TextUnit>
    <TextUnit id="2147" loc="3.245">cum spatium non sit sibi par pugnantibus horis,</TextUnit>
    <TextUnit id="2148" loc="3.246">si modo bis senae servantur luce sub omni,</TextUnit>
    <TextUnit id="2149" loc="3.247">quem numerum debet ratio sed non capit usus.</TextUnit>
    <TextUnit id="2150" loc="3.248">Nec tibi constabunt aliter vestigia veri,</TextUnit>
    <TextUnit id="2151" loc="3.249">ni, lucem noctemque paris dimensus in horas,</TextUnit>
    <TextUnit id="2152" loc="3.250">in quantum vario pateant sub tempore noris,</TextUnit>
    <TextUnit id="2153" loc="3.251">regulaque exacta primum formetur in hora</TextUnit>
    <TextUnit id="2154" loc="3.252">quae surgens sidensque diem perpendat et umbras.</TextUnit>
    <TextUnit id="2155" loc="3.253">haec erit, in Libra cum lucem vincere noctes</TextUnit>
    <TextUnit id="2156" loc="3.254">incipiunt vel cum medio concedere vere.</TextUnit>
    <TextUnit id="2157" loc="3.255">tunc etenim solum bis senas tempora in horas</TextUnit>
    <TextUnit id="2158" loc="3.256">aequa patent, medio quod currit Phoebus Olympo.</TextUnit>
    <TextUnit id="2159" loc="3.257">is cum per gelidas hiemes summotus in austros</TextUnit>
    <TextUnit id="2160" loc="3.258">fulget in octava Capricorni parte biformis,</TextUnit>
    <TextUnit id="2161" loc="3.259">tunc angusta dies vernalis fertur in horas</TextUnit>
    <TextUnit id="2162" loc="3.260">dimidiam atque novem, sed nox oblita diei</TextUnit>
    <TextUnit id="2163" loc="3.261">bis septem apposita, numerus ne claudicet, hora</TextUnit>
    <TextUnit id="2164" loc="3.262">dimidia. sic in duodenas exit utrimque</TextUnit>
    <TextUnit id="2165" loc="3.263">et redit in solidum natura condita summa.</TextUnit>
    <TextUnit id="2166" loc="3.264">inde cadunt noctes surguntque in tempora luces,</TextUnit>
    <TextUnit id="2167" loc="3.265">nunc huc nunc illuc gradibus per sidera certis</TextUnit>
    <TextUnit id="2168" loc="3.266">impulsae, quorum ratio manifesta per artem</TextUnit>
    <TextUnit id="2169" loc="3.267">collecta est venietque suo per carmina textu,</TextUnit>
    <TextUnit id="2170" loc="3.268">donec ad ardentis pugnarunt sidera Cancri;</TextUnit>
    <TextUnit id="2171" loc="3.269">atque ibi conversis vicibus mutantur in horas</TextUnit>
    <TextUnit id="2172" loc="3.270">brumalis, noctemque dies lucemque tenebrae</TextUnit>
    <TextUnit id="2173" loc="3.271">hibernam referunt, alternaque tempora vincunt.</TextUnit>
    <TextUnit id="2174" loc="3.272">atque haec est illas demum mensura per oras</TextUnit>
    <TextUnit id="2175" loc="3.273">quas rigat aestivis gravidus torrentibus amnis</TextUnit>
    <TextUnit id="2176" loc="3.274">Nilus et erumpens imitatur sidera mundi</TextUnit>
    <TextUnit id="2177" loc="3.275">per septem fauces atque ora fugantia pontum.</TextUnit>
    <TextUnit id="2178" loc="3.276">Nunc age, quot stadiis et quanto tempore surgant</TextUnit>
    <TextUnit id="2179" loc="3.277">sidera, quotque cadant, animo cognosce sagaci,</TextUnit>
    <TextUnit id="2180" loc="3.278">ne magna in brevibus lateant compendia dictis.</TextUnit>
    <TextUnit id="2181" loc="3.279">nobile Lanigeri sidus, quod cuncta sequuntur,</TextUnit>
    <TextUnit id="2182" loc="3.280">dena quater stadia exoriens duplicataque ducit</TextUnit>
    <TextUnit id="2183" loc="3.281">cum cadit, atque horam surgens eiusque trientem</TextUnit>
    <TextUnit id="2184" loc="3.282">occupat, occiduus geminat. tum cetera signa</TextUnit>
    <TextUnit id="2185" loc="3.283">octonis crescunt stadiis orientia in orbem</TextUnit>
    <TextUnit id="2186" loc="3.284">et totidem amittunt gelidas vergentia in umbras.</TextUnit>
    <TextUnit id="2187" loc="3.285">hora novo crescit per singula signa quadrante</TextUnit>
    <TextUnit id="2188" loc="3.286">tertiaque e quinta pars parte inducitur eius.</TextUnit>
    <TextUnit id="2189" loc="3.287">haec sunt ad Librae sidus surgentibus astris</TextUnit>
    <TextUnit id="2190" loc="3.288">incrementa: pari momento damna trahuntur</TextUnit>
    <TextUnit id="2191" loc="3.289">cum subeunt orbem. rursusque a sidere Librae</TextUnit>
    <TextUnit id="2192" loc="3.290">ordine mutato paribus per tempora versa</TextUnit>
    <TextUnit id="2193" loc="3.291">momentis redeunt. nam, per quot creverat astrum</TextUnit>
    <TextUnit id="2194" loc="3.292">Lanigeri stadia aut horas, tot Libra recedit;</TextUnit>
    <TextUnit id="2195" loc="3.293">occiduusque Aries spatium tempusque cadendi</TextUnit>
    <TextUnit id="2196" loc="3.294">quod tenet, in tantum Chelae consurgere perstant.</TextUnit>
    <TextUnit id="2197" loc="3.295">excipiunt vicibus se signa sequentia versis.</TextUnit>
    <TextUnit id="2198" loc="3.296">haec ubi constiterint vigilanti condita mente</TextUnit>
    <TextUnit id="2199" loc="3.297">iam facile est tibi, quod quandoque horoscopet astrum,</TextUnit>
    <TextUnit id="2200" loc="3.298">noscere, cum liceat certis surgentia signa</TextUnit>
    <TextUnit id="2201" loc="3.299">ducere temporibus propriasque ascribere in horas,</TextUnit>
    <TextUnit id="2202" loc="3.300">partibus ut ratio signo ducatur ab illo,</TextUnit>
    <TextUnit id="2203" loc="3.301">in quo Phoebus erit, quarum mihi reddita summa est.</TextUnit>
    <TextUnit id="2204" loc="3.302">Sed neque per terras omnis mensura dierum</TextUnit>
    <TextUnit id="2205" loc="3.303">umbrarumque eadem est, simili nec tempora summa</TextUnit>
    <TextUnit id="2206" loc="3.304">mutantur: modus est varius ratione sub una.</TextUnit>
    <TextUnit id="2207" loc="3.305">nam, qua Phrixei ducuntur vellera signi</TextUnit>
    <TextUnit id="2208" loc="3.306">Chelarumque fides iustaeque examina Librae,</TextUnit>
    <TextUnit id="2209" loc="3.307">omnia consurgunt binas ibi signa per horas,</TextUnit>
    <TextUnit id="2210" loc="3.308">quod medius recto praeciditur ordine mundus</TextUnit>
    <TextUnit id="2211" loc="3.309">aequalisque super transversum vertitur axem.</TextUnit>
    <TextUnit id="2212" loc="3.310">illic perpetua iunguntur pace diebus</TextUnit>
    <TextUnit id="2213" loc="3.311">obscurae noctes; aequo stat foedere tempus;</TextUnit>
    <TextUnit id="2214" loc="3.312">nec manifesta patet falsi fallacia mundi,</TextUnit>
    <TextUnit id="2215" loc="3.313">sed similis simili toto nox redditur aevo;</TextUnit>
    <TextUnit id="2216" loc="3.314">omnibus autumnus signis, ver omnibus unum,</TextUnit>
    <TextUnit id="2217" loc="3.315">una quod aequali lustratur linea Phoebo.</TextUnit>
    <TextUnit id="2218" loc="3.316">nec refert illic quo sol decurrat in astro,</TextUnit>
    <TextUnit id="2219" loc="3.317">litoreumne coquat Cancrum contrane feratur,</TextUnit>
    <TextUnit id="2220" loc="3.318">[sideribus mediis an quae sint quattuor inter]</TextUnit>
    <TextUnit id="2221" loc="3.319">quod, quamquam per tris signorum circulus arcus</TextUnit>
    <TextUnit id="2222" loc="3.320">obliquus iaceat, recto tamen ordine zonae</TextUnit>
    <TextUnit id="2223" loc="3.321">consurgunt supra caput in terrasque feruntur</TextUnit>
    <TextUnit id="2224" loc="3.322">et paribus spatiis per singula lustra resurgunt,</TextUnit>
    <TextUnit id="2225" loc="3.323">ac bene diviso mundus latet orbe patetque.</TextUnit>
    <TextUnit id="2226" loc="3.324">at, simul ex illa terrarum parte recedas,</TextUnit>
    <TextUnit id="2227" loc="3.325">quidquid ad extremos temet provexerit axes</TextUnit>
    <TextUnit id="2228" loc="3.326">per convexa gradus gressum fastigia terrae,</TextUnit>
    <TextUnit id="2229" loc="3.327">quam tereti natura solo decircinat orbem</TextUnit>
    <TextUnit id="2230" loc="3.328">in tumidum et mediam mundo suspendit ab omni,++</TextUnit>
    <TextUnit id="2231" loc="3.329">ergo ubi conscendes orbem scandensque rotundum</TextUnit>
    <TextUnit id="2232" loc="3.330">degrediere simul, fugiet pars altera terrae,</TextUnit>
    <TextUnit id="2233" loc="3.331">altera reddetur. sed, quantum inflexeris orbem,</TextUnit>
    <TextUnit id="2234" loc="3.332">tantum inclinabit caeli positura volantis,</TextUnit>
    <TextUnit id="2235" loc="3.333">et modo quae fuerant surgentia limite recto</TextUnit>
    <TextUnit id="2236" loc="3.334">sidera curvato ducentur in aethera tractu,</TextUnit>
    <TextUnit id="2237" loc="3.335">atque erit obliquo signorum balteus orbe</TextUnit>
    <TextUnit id="2238" loc="3.336">qui transversus erat, statio quando illius una est,</TextUnit>
    <TextUnit id="2239" loc="3.337">nostrae mutantur sedes. ergo ipsa moveri</TextUnit>
    <TextUnit id="2240" loc="3.338">tempora iam ratio cogit variosque referre</TextUnit>
    <TextUnit id="2241" loc="3.339">sub tali regione dies, cum sidera flexo</TextUnit>
    <TextUnit id="2242" loc="3.340">ordine conficiant cursus obliqua malignos,</TextUnit>
    <TextUnit id="2243" loc="3.341">longius atque aliis aliud propiusve recumbat.</TextUnit>
    <TextUnit id="2244" loc="3.342">pro spatio mora magna datur: quae proxima nobis</TextUnit>
    <TextUnit id="2245" loc="3.343">consurgunt, longos caeli visuntur in orbes;</TextUnit>
    <TextUnit id="2246" loc="3.344">ultima quae fulgent, celeris merguntur in umbras.</TextUnit>
    <TextUnit id="2247" loc="3.345">et, quanto ad gelidas propius quis venerit Arctos,</TextUnit>
    <TextUnit id="2248" loc="3.346">tam magis effugiunt oculos brumalia signa,</TextUnit>
    <TextUnit id="2249" loc="3.347">vixque ortis occasus erit. si longius inde</TextUnit>
    <TextUnit id="2250" loc="3.348">procedat, totis condentur singula membris</TextUnit>
    <TextUnit id="2251" loc="3.349">tricenasque trahent conexo tempore noctes</TextUnit>
    <TextUnit id="2252" loc="3.350">et totidem luces adiment. sic parva dierum</TextUnit>
    <TextUnit id="2253" loc="3.351">efficitur mora et attritis consumitur horis</TextUnit>
    <TextUnit id="2254" loc="3.352">paulatimque perit, spatio fugientibus astris.</TextUnit>
    <TextUnit id="2255" loc="3.353">pluraque, per partes surrepto tempore, signa</TextUnit>
    <TextUnit id="2256" loc="3.354">quaerentur medio terrae celata tumore</TextUnit>
    <TextUnit id="2257" loc="3.355">abducentque simul Phoebum texentque tenebras,</TextUnit>
    <TextUnit id="2258" loc="3.356">mensibus ereptis donec sit debilis annus.</TextUnit>
    <TextUnit id="2259" loc="3.357">si vero natura sinat sub vertice caeli,</TextUnit>
    <TextUnit id="2260" loc="3.358">quem gelidus rigidis fulcit compagibus axis,</TextUnit>
    <TextUnit id="2261" loc="3.359">aeternas super ire nives orbemque rigentem</TextUnit>
    <TextUnit id="2262" loc="3.360">prona Lycaoniae spectantem membra puellae,</TextUnit>
    <TextUnit id="2263" loc="3.361">stantis erit caeli species, laterumque meatu</TextUnit>
    <TextUnit id="2264" loc="3.362">turbinis in morem recta vertigine curret.</TextUnit>
    <TextUnit id="2265" loc="3.363">inde tibi obliquo sex tantum signa patebunt</TextUnit>
    <TextUnit id="2266" loc="3.364">circuitu, nullos umquam fugientia visus</TextUnit>
    <TextUnit id="2267" loc="3.365">sed teretem acclini mundum comitantia spira.</TextUnit>
    <TextUnit id="2268" loc="3.366">hic erit una dies per senos undique menses</TextUnit>
    <TextUnit id="2269" loc="3.367">dimidiumque trahens contextis lucibus annum,</TextUnit>
    <TextUnit id="2270" loc="3.368">numquam erit occiduus quod tanto tempore Phoebus,</TextUnit>
    <TextUnit id="2271" loc="3.369">dum bis terna suis perlustrat cursibus astra,</TextUnit>
    <TextUnit id="2272" loc="3.370">sed circum volitans recto versabitur orbe.</TextUnit>
    <TextUnit id="2273" loc="3.371">at, simul e medio praeceps descenderit orbe</TextUnit>
    <TextUnit id="2274" loc="3.372">inferiora petens deiecto sidera curru</TextUnit>
    <TextUnit id="2275" loc="3.373">et dabit in pronum laxas effusus habenas,</TextUnit>
    <TextUnit id="2276" loc="3.374">per totidem menses iunget nox una tenebras</TextUnit>
    <TextUnit id="2277" loc="3.375">vertice sub caeli. nam quisquis spectat ab axe,</TextUnit>
    <TextUnit id="2278" loc="3.376">dimidium e toto mundi videt orbe rotundi,</TextUnit>
    <TextUnit id="2279" loc="3.377">pars latet inferior; neque enim circumvenit illum</TextUnit>
    <TextUnit id="2280" loc="3.378">recta acies, mediaque tenus distenditur alvo.</TextUnit>
    <TextUnit id="2281" loc="3.379">effugit ergo oculos summo spectantis ab orbe</TextUnit>
    <TextUnit id="2282" loc="3.380">dum sex summersis vectatur Phoebus in astris,</TextUnit>
    <TextUnit id="2283" loc="3.381">abducitque simul luces tenebrasque relinquit</TextUnit>
    <TextUnit id="2284" loc="3.382">sideribus, donec totidem, quot mensibus actis</TextUnit>
    <TextUnit id="2285" loc="3.383">cesserat, inde redit geminasque ascendit ad Arctos.</TextUnit>
    <TextUnit id="2286" loc="3.384">hic locus in binas annum noctesque diesque</TextUnit>
    <TextUnit id="2287" loc="3.385">per duo partitae dirimit divortia terrae.</TextUnit>
    <TextUnit id="2288" loc="3.386">Et, quoniam quanto varientur tempora motu</TextUnit>
    <TextUnit id="2289" loc="3.387">et quibus e causis dictum est, nunc accipe, signa</TextUnit>
    <TextUnit id="2290" loc="3.388">quot surgant in quoque loco cedantque per horas,</TextUnit>
    <TextUnit id="2291" loc="3.389">partibus ut prendi possint orientia certis,</TextUnit>
    <TextUnit id="2292" loc="3.390">ne falsus dubia ratione horoscopos erret.</TextUnit>
    <TextUnit id="2293" loc="3.391">atque hoc in totum certa sub lege sequendum est,</TextUnit>
    <TextUnit id="2294" loc="3.392">singula quod nequeunt, per tot distantia motus,</TextUnit>
    <TextUnit id="2295" loc="3.393">temporibus numerisque suis exacta referri.</TextUnit>
    <TextUnit id="2296" loc="3.394">a me sumat iter positum, sibi quisque sequatur</TextUnit>
    <TextUnit id="2297" loc="3.395">perque suos tendat gressus, mihi debeat artem.</TextUnit>
    <TextUnit id="2298" loc="3.396">quacumque hoc parti terrarum quisque requiret,</TextUnit>
    <TextUnit id="2299" loc="3.397">deducat proprias noctemque diemque per horas</TextUnit>
    <TextUnit id="2300" loc="3.398">maxima sub Cancro minimis quae cingitur umbris;</TextUnit>
    <TextUnit id="2301" loc="3.399">et sextam summae, fuerit quae forte, diurnae</TextUnit>
    <TextUnit id="2302" loc="3.400">vicino tribuat post Cancri templa Leoni;</TextUnit>
    <TextUnit id="2303" loc="3.401">at quae nocturnis fuerit mensura tenebris</TextUnit>
    <TextUnit id="2304" loc="3.402">in totidem partes simili ratione secanda est,</TextUnit>
    <TextUnit id="2305" loc="3.403">ut, quantum una ferat, tantum tribuatur ad ortus</TextUnit>
    <TextUnit id="2306" loc="3.404">temporis averso nascenti sidere Tauro.</TextUnit>
    <TextUnit id="2307" loc="3.405">has inter quasque accipiet Nemeeius horas</TextUnit>
    <TextUnit id="2308" loc="3.406">quod discrimen erit, per tris id divide partes,</TextUnit>
    <TextUnit id="2309" loc="3.407">tertia ut accedat Geminis, qua tempora Tauri</TextUnit>
    <TextUnit id="2310" loc="3.408">vincant, atque eadem Cancro similisque Leoni,</TextUnit>
    <TextUnit id="2311" loc="3.409">sed certa sub lege, prioris semper ut astri</TextUnit>
    <TextUnit id="2312" loc="3.410">incolumem servent summam crescantque novando.</TextUnit>
    <TextUnit id="2313" loc="3.411">sic erit ad summam ratio perducta priorem</TextUnit>
    <TextUnit id="2314" loc="3.412">quam modo divisis Nemeaeus duxerit horis.</TextUnit>
    <TextUnit id="2315" loc="3.413">inde pari Virgo procedat temporis auctu.</TextUnit>
    <TextUnit id="2316" loc="3.414">his usque ad Chelas horarum partibus aucta</TextUnit>
    <TextUnit id="2317" loc="3.415">per totidem e Libra decrescent sidera partes.</TextUnit>
    <TextUnit id="2318" loc="3.416">et, quantis in utrumque moris tollentur ad ortus,</TextUnit>
    <TextUnit id="2319" loc="3.417">diversam in sortem tantis mergentur ad umbras.</TextUnit>
    <TextUnit id="2320" loc="3.418">haec erit horarum ratio ducenda per orbem</TextUnit>
    <TextUnit id="2321" loc="3.419">&lt;signorum: nunc in noscenda pone laborem&gt;        a</TextUnit>
    <TextUnit id="2322" loc="3.420">illa, quot stadiis oriantur quaeque cadantque.</TextUnit>
    <TextUnit id="2323" loc="3.421">quae &lt;quater et&gt; cum ter centum vicenaque constent,</TextUnit>
    <TextUnit id="2324" loc="3.422">detrahitur summae tota pars, quota demitur usque</TextUnit>
    <TextUnit id="2325" loc="3.423">omnibus ex horis aestivae nomine noctis,</TextUnit>
    <TextUnit id="2326" loc="3.424">solstitium summo peragit cum Phoebus Olympo.</TextUnit>
    <TextUnit id="2327" loc="3.425">quodque his exsuperat demptis id ducito in aequas</TextUnit>
    <TextUnit id="2328" loc="3.426">sex partes, sextamque ardenti trade Leoni.</TextUnit>
    <TextUnit id="2329" loc="3.427">rursus qui steterit numerus sub nomine noctis</TextUnit>
    <TextUnit id="2330" loc="3.428">eius erit signo Tauri pars illa dicanda.</TextUnit>
    <TextUnit id="2331" loc="3.429">quodque, haec, exsuperat, pars cum superatur ab illa,</TextUnit>
    <TextUnit id="2332" loc="3.430">distinguitque duas medio discrimine summas,</TextUnit>
    <TextUnit id="2333" loc="3.431">tertia pars eius, numero super addita Tauri,</TextUnit>
    <TextUnit id="2334" loc="3.432">tradetur Geminis. simili tum cetera lucro</TextUnit>
    <TextUnit id="2335" loc="3.433">procedent numeros semper tutata priores</TextUnit>
    <TextUnit id="2336" loc="3.434">augebuntque novo vicinas munere summas,</TextUnit>
    <TextUnit id="2337" loc="3.435">donec perveniant ad iustae sidera Librae:</TextUnit>
    <TextUnit id="2338" loc="3.436">ex illa totidem per partes sic breviantur</TextUnit>
    <TextUnit id="2339" loc="3.437">Lanigeri ad fines; conversaque omnia lege</TextUnit>
    <TextUnit id="2340" loc="3.438">accipiunt perduntque paris cedentia sortes.</TextUnit>
    <TextUnit id="2341" loc="3.439">haec via monstrabit stadiorum ponere summas</TextUnit>
    <TextUnit id="2342" loc="3.440">et numerare suos ortus per sidera cuncta.</TextUnit>
    <TextUnit id="2343" loc="3.441">quod bene cum propriis simul acceptaveris horis,</TextUnit>
    <TextUnit id="2344" loc="3.442">in nulla fallet regione horoscopos umquam,</TextUnit>
    <TextUnit id="2345" loc="3.443">cum poterunt certis numerari singula signa</TextUnit>
    <TextUnit id="2346" loc="3.444">temporibus parte ex illa quam Phoebus habebit.</TextUnit>
    <TextUnit id="2347" loc="3.445">Nunc, quibus hiberni momentis surgere menses</TextUnit>
    <TextUnit id="2348" loc="3.446">incipiant (neque enim paribus per sidera cuncta</TextUnit>
    <TextUnit id="2349" loc="3.447">procedunt gradibus, nivei dum vellera signi</TextUnit>
    <TextUnit id="2350" loc="3.448">contingant aequum luces cogentia et umbras</TextUnit>
    <TextUnit id="2351" loc="3.449">ferre iugum), magna est ratio breviterque docenda.</TextUnit>
    <TextUnit id="2352" loc="3.450">principio capienda tibi est mensura diei</TextUnit>
    <TextUnit id="2353" loc="3.451">quam minimam Capricornus agit, noctisque per horas</TextUnit>
    <TextUnit id="2354" loc="3.452">quam summam; quodque a iusto superaverit umbris,</TextUnit>
    <TextUnit id="2355" loc="3.453">perdiderint luces, eius pars tertia signo</TextUnit>
    <TextUnit id="2356" loc="3.454">tradenda est medio semper, qua sorte retenta</TextUnit>
    <TextUnit id="2357" loc="3.455">dimidio vincat primum, vincatur et ipsum</TextUnit>
    <TextUnit id="2358" loc="3.456">extremo: totum in partes ita digere tempus.</TextUnit>
    <TextUnit id="2359" loc="3.457">his opibus tria signa valent; sed summa prioris</TextUnit>
    <TextUnit id="2360" loc="3.458">ac medii numeri coniuncta sequentibus astris</TextUnit>
    <TextUnit id="2361" loc="3.459">cesserit, ut, senis fuerit si longior horis</TextUnit>
    <TextUnit id="2362" loc="3.460">brumali nox forte die, Capricornus in horam</TextUnit>
    <TextUnit id="2363" loc="3.461">dimidiam attollat luces, et Aquarius horam</TextUnit>
    <TextUnit id="2364" loc="3.462">ipse suam proprie ducat summaeque priori</TextUnit>
    <TextUnit id="2365" loc="3.463">adiungat, Pisces tantum sibi temporis ipsi</TextUnit>
    <TextUnit id="2366" loc="3.464">constituant, quantum accipiant de sorte prioris,</TextUnit>
    <TextUnit id="2367" loc="3.465">et tribus expletis horis noctemque diemque</TextUnit>
    <TextUnit id="2368" loc="3.466">Lanigero tradant aequandam tempore veris.</TextUnit>
    <TextUnit id="2369" loc="3.467">incipit a sexta tempus procedere parte</TextUnit>
    <TextUnit id="2370" loc="3.468">dividuum; triplicant vires haerentia signa</TextUnit>
    <TextUnit id="2371" loc="3.469">ultimaque acceptas duplicant. ita summa diebus</TextUnit>
    <TextUnit id="2372" loc="3.470">redditur, aequatae solvuntur faenore noctes</TextUnit>
    <TextUnit id="2373" loc="3.471">rursus et incipiunt propria de sorte diebus</TextUnit>
    <TextUnit id="2374" loc="3.472">cedere diversa labentia tempora lege.</TextUnit>
    <TextUnit id="2375" loc="3.473">namque Aries totidem deducit noctibus horas</TextUnit>
    <TextUnit id="2376" loc="3.474">quot prius abstulerant proprio sub nomine Pisces,</TextUnit>
    <TextUnit id="2377" loc="3.475">hora datur Tauro, cumuletque ut damna priora</TextUnit>
    <TextUnit id="2378" loc="3.476">dimidiam adiungunt Gemini. sic ultima primis</TextUnit>
    <TextUnit id="2379" loc="3.477">respondent, pariterque, illis quae proxima fulgent,</TextUnit>
    <TextUnit id="2380" loc="3.478">et media aequatis censentur viribus astra.</TextUnit>
    <TextUnit id="2381" loc="3.479">[praecipuosque gerunt varianda ad tempora motus]</TextUnit>
    <TextUnit id="2382" loc="3.480">hac vice descendunt noctes a sidere brumae</TextUnit>
    <TextUnit id="2383" loc="3.481">tollunturque dies, annique invertitur orbis,</TextUnit>
    <TextUnit id="2384" loc="3.482">solstitium tardi dum fit sub sidere Cancri;</TextUnit>
    <TextUnit id="2385" loc="3.483">tumque diem brumae nox aequat, tempora noctis</TextUnit>
    <TextUnit id="2386" loc="3.484">longa dies, similique redit, quam creverat, actu.</TextUnit>
    <TextUnit id="2387" loc="3.485">Illa etiam poterit nascens via ducere ad astrum</TextUnit>
    <TextUnit id="2388" loc="3.486">quod quandoque vadis emissum redditur orbi.</TextUnit>
    <TextUnit id="2389" loc="3.487">nam quota sit lucis, si luce requiritur, hora</TextUnit>
    <TextUnit id="2390" loc="3.488">aspicies, atque hunc numerum revocabis in ipsum</TextUnit>
    <TextUnit id="2391" loc="3.489">multiplicans decies, adiectis insuper eidem</TextUnit>
    <TextUnit id="2392" loc="3.490">quinque tamen summis, quia qualicumque sub hora</TextUnit>
    <TextUnit id="2393" loc="3.491">ter quinas mundi se tollunt sidera partes.</TextUnit>
    <TextUnit id="2394" loc="3.492">hic ubi constiterit numerus, coniungere et illas,</TextUnit>
    <TextUnit id="2395" loc="3.493">quae superent Phoebo partes per signa, memento.</TextUnit>
    <TextUnit id="2396" loc="3.494">ex hac tricenas summa per sidera partes</TextUnit>
    <TextUnit id="2397" loc="3.495">distribues, primamque vicem, quo Phoebus in astro</TextUnit>
    <TextUnit id="2398" loc="3.496">fulserit, inde aliis, solem quaecumque sequentur.</TextUnit>
    <TextUnit id="2399" loc="3.497">tum quo subsistet numerus consumptus in astro</TextUnit>
    <TextUnit id="2400" loc="3.498">quave in parte suam summam nomenque relinquet</TextUnit>
    <TextUnit id="2401" loc="3.499">haec erit exoriens et pars et forma per ignes.</TextUnit>
    <TextUnit id="2402" loc="3.500">*                  a</TextUnit>
    <TextUnit id="2403" loc="3.501">contineat partes. ubi summam feceris unam,</TextUnit>
    <TextUnit id="2404" loc="3.502">tricenas dabis ex illa per singula signa,</TextUnit>
    <TextUnit id="2405" loc="3.503">donec deficiat numerus; quaque ille sub astri</TextUnit>
    <TextUnit id="2406" loc="3.504">parte cadet, credas illam cum corpore natam</TextUnit>
    <TextUnit id="2407" loc="3.505">esse hominis pariterque orbem vidisse per umbras.</TextUnit>
    <TextUnit id="2408" loc="3.506">sic erit ipse tibi rapidis quaerendus in astris</TextUnit>
    <TextUnit id="2409" loc="3.507">natalis mundi certoque horoscopos ortu,</TextUnit>
    <TextUnit id="2410" loc="3.508">ut, cum exacta fides steterit sub cardine primo,</TextUnit>
    <TextUnit id="2411" loc="3.509">fallere non possint summi fastigia caeli,</TextUnit>
    <TextUnit id="2412" loc="3.510">non celeres obitus, stent fundamenta sub imo,</TextUnit>
    <TextUnit id="2413" loc="3.511">[stent veri stellarum obitus verique subortus]</TextUnit>
    <TextUnit id="2414" loc="3.512">sideraque in proprias vires sortesque recedant.</TextUnit>
    <TextUnit id="2415" loc="3.513">Nunc sua reddentur generatim tempora signis,</TextUnit>
    <TextUnit id="2416" loc="3.514">quae divisa etiam proprios ducuntur in annos</TextUnit>
    <TextUnit id="2417" loc="3.515">et menses lucesque suas horasque dierum,</TextUnit>
    <TextUnit id="2418" loc="3.516">per quae praecipuas ostendunt singula vires.</TextUnit>
    <TextUnit id="2419" loc="3.517">primus erit signi, quo Sol effulserit, annus,</TextUnit>
    <TextUnit id="2420" loc="3.518">annua quod lustrans consumit tempora mundum;</TextUnit>
    <TextUnit id="2421" loc="3.519">proximus atque alii subeuntia signa sequuntur.</TextUnit>
    <TextUnit id="2422" loc="3.520">Luna dabit menses, peragit quod menstrua cursum.</TextUnit>
    <TextUnit id="2423" loc="3.521">tutelaeque suae primas horoscopos horas</TextUnit>
    <TextUnit id="2424" loc="3.522">asserit atque dies, traditque sequentibus astris.</TextUnit>
    <TextUnit id="2425" loc="3.523">sic annum mensesque suos natura diesque</TextUnit>
    <TextUnit id="2426" loc="3.524">atque ipsas voluit numerari signa per horas,</TextUnit>
    <TextUnit id="2427" loc="3.525">omnia ut omne foret divisum tempus in astra</TextUnit>
    <TextUnit id="2428" loc="3.526">perque alterna suos variaret sidera motus,</TextUnit>
    <TextUnit id="2429" loc="3.527">ut cuiusque vices ageret redeuntis in orbem.</TextUnit>
    <TextUnit id="2430" loc="3.528">idcirco tanta est rerum discordia in aevo</TextUnit>
    <TextUnit id="2431" loc="3.529">et subtexta malis bona sunt lacrimaeque sequuntur</TextUnit>
    <TextUnit id="2432" loc="3.530">vota nec inconstans servat fortuna tenorem;</TextUnit>
    <TextUnit id="2433" loc="3.531">usque adeo permixta fluit nec permanet usquam,</TextUnit>
    <TextUnit id="2434" loc="3.532">amisitque fidem variando cuncta per omnis.</TextUnit>
    <TextUnit id="2435" loc="3.533">non annis anni nec menses mensibus usquam</TextUnit>
    <TextUnit id="2436" loc="3.534">conveniunt, seque ipsa dies alia usque requirit</TextUnit>
    <TextUnit id="2437" loc="3.535">horaque non ulli similis producitur horae,</TextUnit>
    <TextUnit id="2438" loc="3.536">tempora quod distant, propriis parentia signis,</TextUnit>
    <TextUnit id="2439" loc="3.537">per numeros omnis aevi divisa volantis,</TextUnit>
    <TextUnit id="2440" loc="3.538">talisque efficiunt vitas casusque animantum,</TextUnit>
    <TextUnit id="2441" loc="3.539">qualia sunt, quorum vicibus tum vertimur, astra.</TextUnit>
    <TextUnit id="2442" loc="3.540">Sunt quibus et caeli placeat nascentis ab orae</TextUnit>
    <TextUnit id="2443" loc="3.541">sidere, quem memorant horoscopon inventores,</TextUnit>
    <TextUnit id="2444" loc="3.542">parte quod ex illa describitur hora diebus,</TextUnit>
    <TextUnit id="2445" loc="3.543">omne genus rationis agi per tempora et astra</TextUnit>
    <TextUnit id="2446" loc="3.544">et capite ex uno menses annosque diesque</TextUnit>
    <TextUnit id="2447" loc="3.545">incipere atque horas tradique sequentibus astris;</TextUnit>
    <TextUnit id="2448" loc="3.546">et, quamquam socia nascantur origine cuncta,</TextUnit>
    <TextUnit id="2449" loc="3.547">diversas tamen esse vices, quod tardius illa,</TextUnit>
    <TextUnit id="2450" loc="3.548">haec citius peragant orbem. semel omnia ad astra</TextUnit>
    <TextUnit id="2451" loc="3.549">hora die, bis mense dies venit, unus in anno</TextUnit>
    <TextUnit id="2452" loc="3.550">mensis et exactis bis sex iam solibus annus.</TextUnit>
    <TextUnit id="2453" loc="3.551">difficile est in idem tempus concurrere cuncta,</TextUnit>
    <TextUnit id="2454" loc="3.552">unius ut signi pariter sit mensis et annus</TextUnit>
    <TextUnit id="2455" loc="3.553">&lt;atque dies atque hora simul: sibi discrepat ordo.        a</TextUnit>
    <TextUnit id="2456" loc="3.554">saepe fit ut, mitis tulerint qui sideris annum,&gt;        b</TextUnit>
    <TextUnit id="2457" loc="3.555">asperioris agant mensem; si mensis in astrum</TextUnit>
    <TextUnit id="2458" loc="3.556">laetius inciderit, signum sit triste diei;</TextUnit>
    <TextUnit id="2459" loc="3.557">si fortuna diem foveat, sit durior hora.</TextUnit>
    <TextUnit id="2460" loc="3.558">idcirco nihil in totum sibi credere fas est,</TextUnit>
    <TextUnit id="2461" loc="3.559">non annos signis, menses vertentibus annis,</TextUnit>
    <TextUnit id="2462" loc="3.560">mensibus aut luces, aut omnis lucibus horas,</TextUnit>
    <TextUnit id="2463" loc="3.561">quod nunc illa nimis properant, nunc illa morantur,</TextUnit>
    <TextUnit id="2464" loc="3.562">et modo dest aliis, modo adest, vicibusque recedit</TextUnit>
    <TextUnit id="2465" loc="3.563">aut redit atque alio mutatur tempore tempus</TextUnit>
    <TextUnit id="2466" loc="3.564">interpellatum variata sorte dierum.</TextUnit>
    <TextUnit id="2467" loc="3.565">Et, quoniam docui, per singula tempora, vitae</TextUnit>
    <TextUnit id="2468" loc="3.566">quod quandoque genus veniat, cuiusque sit astri</TextUnit>
    <TextUnit id="2469" loc="3.567">quisque annus, cuius mensis, simul hora diesque,</TextUnit>
    <TextUnit id="2470" loc="3.568">altera nunc ratio, quae summam continet aevi,</TextUnit>
    <TextUnit id="2471" loc="3.569">reddenda est, quot quaeque annos dare signa ferantur.</TextUnit>
    <TextUnit id="2472" loc="3.570">quae tibi, cum finem vitae per sidera quaeris,</TextUnit>
    <TextUnit id="2473" loc="3.571">respicienda manet ratio numerisque notanda.</TextUnit>
    <TextUnit id="2474" loc="3.572">bis quinos annos Aries unumque triente</TextUnit>
    <TextUnit id="2475" loc="3.573">fraudatum dabit. appositis tu, Taure, duobus</TextUnit>
    <TextUnit id="2476" loc="3.574">vincis, sed totidem Geminorum vinceris astro,</TextUnit>
    <TextUnit id="2477" loc="3.575">tuque bis octonos, Cancer, binosque trientes,</TextUnit>
    <TextUnit id="2478" loc="3.576">bisque novem, Nemeaee, dabis bessemque sub illis.</TextUnit>
    <TextUnit id="2479" loc="3.577">Erigone geminatque decem geminatque trientem,</TextUnit>
    <TextUnit id="2480" loc="3.578">nec plures fuerint Librae quam Virginis anni.</TextUnit>
    <TextUnit id="2481" loc="3.579">Scorpios aequabit tribuentem dona Leonem.</TextUnit>
    <TextUnit id="2482" loc="3.580">Centauri fuerint eadem quae munera Cancri.</TextUnit>
    <TextUnit id="2483" loc="3.581">ter quinos, Capricorne, dares, si quattuor essent</TextUnit>
    <TextUnit id="2484" loc="3.582">appositi menses. triplicabit Aquarius annos</TextUnit>
    <TextUnit id="2485" loc="3.583">quattuor et menses vitam producet in octo.</TextUnit>
    <TextUnit id="2486" loc="3.584">Piscibus est Aries et sorte et finibus haerens:</TextUnit>
    <TextUnit id="2487" loc="3.585">lustra decem tribuent solis cum mensibus octo.</TextUnit>
    <TextUnit id="2488" loc="3.586">Nec satis est annos signorum noscere certos,</TextUnit>
    <TextUnit id="2489" loc="3.587">ne lateat ratio finem quaerentibus aevi:</TextUnit>
    <TextUnit id="2490" loc="3.588">templa quoque et partes caeli sua munera norunt</TextUnit>
    <TextUnit id="2491" loc="3.589">et proprias tribuunt certo discrimine summas,</TextUnit>
    <TextUnit id="2492" loc="3.590">cum bene constiterit stellarum conditus ordo.</TextUnit>
    <TextUnit id="2493" loc="3.591">sed mihi templorum tantum nunc iura canentur;</TextUnit>
    <TextUnit id="2494" loc="3.592">mox veniet mixtura suis cum viribus omnis,</TextUnit>
    <TextUnit id="2495" loc="3.593">cum bene materies steterit percognita rerum</TextUnit>
    <TextUnit id="2496" loc="3.594">non interpositis turbatarum undique membris.</TextUnit>
    <TextUnit id="2497" loc="3.595">si bene constiterit primo sub cardine Luna,</TextUnit>
    <TextUnit id="2498" loc="3.596">qua redit in terras mundus, nascensque tenebit</TextUnit>
    <TextUnit id="2499" loc="3.597">exortum, octo tenor decies ducetur in annos</TextUnit>
    <TextUnit id="2500" loc="3.598">si duo decedant. at, cum sub culmine summo</TextUnit>
    <TextUnit id="2501" loc="3.599">consistet, tribus hic numerus fraudabitur annis.</TextUnit>
    <TextUnit id="2502" loc="3.600">bis quadragenos occasus dives in actus</TextUnit>
    <TextUnit id="2503" loc="3.601">solis erat, numero nisi desset olympias una.</TextUnit>
    <TextUnit id="2504" loc="3.602">imaque tricenos bis fundamenta per annos</TextUnit>
    <TextUnit id="2505" loc="3.603">censentur bis sex adiectis messibus aevo.</TextUnit>
    <TextUnit id="2506" loc="3.604">quodque prius natum fuerit dextrumque trigonum</TextUnit>
    <TextUnit id="2507" loc="3.605">hoc sexagenos tribuit duplicatque quaternos.</TextUnit>
    <TextUnit id="2508" loc="3.606">quod fuerit laevum praelataque signa sequetur</TextUnit>
    <TextUnit id="2509" loc="3.607">tricenos annos duplicat, tris insuper addit.</TextUnit>
    <TextUnit id="2510" loc="3.608">quaeque super signum nascens a cardine primum</TextUnit>
    <TextUnit id="2511" loc="3.609">tertia sors manet et summo iam proxima caelo</TextUnit>
    <TextUnit id="2512" loc="3.610">haec ter vicenos geminat, tris abstrahit annos.</TextUnit>
    <TextUnit id="2513" loc="3.611">quaeque infra veniet spatio divisa sub aequo</TextUnit>
    <TextUnit id="2514" loc="3.612">per quinquagenas complet sua munera brumas.</TextUnit>
    <TextUnit id="2515" loc="3.613">quemque locum superat nascens horoscopos, ille</TextUnit>
    <TextUnit id="2516" loc="3.614">dena quater revocat vertentis tempora solis</TextUnit>
    <TextUnit id="2517" loc="3.615">accumulatque duos cursus iuvenemque relinquit.</TextUnit>
    <TextUnit id="2518" loc="3.616">at qui praecedit surgentis cardinis oram</TextUnit>
    <TextUnit id="2519" loc="3.617">vicenos ternosque dabit nascentibus annos</TextUnit>
    <TextUnit id="2520" loc="3.618">vix degustatam rapiens sub flore iuventam.</TextUnit>
    <TextUnit id="2521" loc="3.619">quod super occasus templum est ter dena remittit</TextUnit>
    <TextUnit id="2522" loc="3.620">annorum spatia et decimam tribus applicat auctis.</TextUnit>
    <TextUnit id="2523" loc="3.621">inferius puerum interimet, bis sexque peracti</TextUnit>
    <TextUnit id="2524" loc="3.622">immatura trahent natales corpora morti.</TextUnit>
    <TextUnit id="2525" loc="3.623">Sed tamen in primis memori sunt mente notanda</TextUnit>
    <TextUnit id="2526" loc="3.624">partibus adversis quae surgunt condita signa</TextUnit>
    <TextUnit id="2527" loc="3.625">divisumque tenent aequo discrimine caelum;</TextUnit>
    <TextUnit id="2528" loc="3.626">quae tropica appellant, quod in illis quattuor anni</TextUnit>
    <TextUnit id="2529" loc="3.627">tempora vertuntur signis nodosque resolvunt</TextUnit>
    <TextUnit id="2530" loc="3.628">totumque emutant converso cardine mundum</TextUnit>
    <TextUnit id="2531" loc="3.629">inducuntque novas operum rerumque figuras.</TextUnit>
    <TextUnit id="2532" loc="3.630">Cancer ad aestivae fulget fastigia zonae</TextUnit>
    <TextUnit id="2533" loc="3.631">extenditque diem summum parvoque recessu</TextUnit>
    <TextUnit id="2534" loc="3.632">destruit et, quanto fraudavit tempore luces,</TextUnit>
    <TextUnit id="2535" loc="3.633">in tantum noctes auget: stat summa per omnis.</TextUnit>
    <TextUnit id="2536" loc="3.634">tum Cererem fragili properant destringere culmo,</TextUnit>
    <TextUnit id="2537" loc="3.635">Campus et in varias destringit membra palaestras,</TextUnit>
    <TextUnit id="2538" loc="3.636">et tepidas pelagus iactatum languet in undas.</TextUnit>
    <TextUnit id="2539" loc="3.637">tunc et bella fero tractantur Marte cruenta</TextUnit>
    <TextUnit id="2540" loc="3.638">nec Scythiam defendit hiems; Germania sicca</TextUnit>
    <TextUnit id="2541" loc="3.639">iam tellure fugit Nilusque tumescit in arva.</TextUnit>
    <TextUnit id="2542" loc="3.640">hic rerum status est, Cancri cum sidere Phoebus</TextUnit>
    <TextUnit id="2543" loc="3.641">solstitium facit et summo versatur Olympo.</TextUnit>
    <TextUnit id="2544" loc="3.642">Parte ex adversa brumam Capricornus inertem</TextUnit>
    <TextUnit id="2545" loc="3.643">per minimas cogit luces et maxima noctis</TextUnit>
    <TextUnit id="2546" loc="3.644">tempora, producitque diem tenebrasque resolvit,</TextUnit>
    <TextUnit id="2547" loc="3.645">inque vicem nunc damna regit, nunc tempora supplet.</TextUnit>
    <TextUnit id="2548" loc="3.646">tunc riget omnis ager, clausum mare, condita castra,</TextUnit>
    <TextUnit id="2549" loc="3.647">nec tolerant medias hiemes sudantia saxa,</TextUnit>
    <TextUnit id="2550" loc="3.648">statque uno natura loco paulumque quiescit.</TextUnit>
    <TextUnit id="2551" loc="3.649">Proxima in effectum et similis referentia motus</TextUnit>
    <TextUnit id="2552" loc="3.650">esse ferunt luces aequantia signa tenebris.</TextUnit>
    <TextUnit id="2553" loc="3.651">namque Aries Phoebum repetentem sidera Cancri</TextUnit>
    <TextUnit id="2554" loc="3.652">inter principium reditus finemque coercet</TextUnit>
    <TextUnit id="2555" loc="3.653">tempora diviso iungens concordia mundo,</TextUnit>
    <TextUnit id="2556" loc="3.654">convertitque vices victumque a sidere Librae</TextUnit>
    <TextUnit id="2557" loc="3.655">exsuperare diem iubet et succumbere noctes,</TextUnit>
    <TextUnit id="2558" loc="3.656">aestivi donec veniant ad sidera Cancri.</TextUnit>
    <TextUnit id="2559" loc="3.657">tum primum miti pelagus consternitur unda</TextUnit>
    <TextUnit id="2560" loc="3.658">et varios audet flores emittere tellus;</TextUnit>
    <TextUnit id="2561" loc="3.659">tum pecudum volucrumque genus per pabula laeta</TextUnit>
    <TextUnit id="2562" loc="3.660">in Venerem partumque ruit, totumque canora</TextUnit>
    <TextUnit id="2563" loc="3.661">voce nemus loquitur frondemque virescit in omnem.</TextUnit>
    <TextUnit id="2564" loc="3.662">viribus in tantum signi natura movetur.</TextUnit>
    <TextUnit id="2565" loc="3.663">Huic ex adverso simili cum sorte refulget</TextUnit>
    <TextUnit id="2566" loc="3.664">Libra diem noctemque pari cum foedere ducens,</TextUnit>
    <TextUnit id="2567" loc="3.665">tantum quod victas usque ad se vincere noctes</TextUnit>
    <TextUnit id="2568" loc="3.666">ex ipsa iubet, ad brumae dum tempora surgant.</TextUnit>
    <TextUnit id="2569" loc="3.667">tum Liber gravida descendit plenus ab ulmo</TextUnit>
    <TextUnit id="2570" loc="3.668">pinguiaque impressis despumant musta racemis;</TextUnit>
    <TextUnit id="2571" loc="3.669">mandant et sulcis Cererem, dum terra tepore</TextUnit>
    <TextUnit id="2572" loc="3.670">autumni resoluta patet, dum semina ducit.</TextUnit>
    <TextUnit id="2573" loc="3.671">Quattuor haec et in arte valent, ut tempora vertunt</TextUnit>
    <TextUnit id="2574" loc="3.672">sic hos aut illos rerum flectentia casus</TextUnit>
    <TextUnit id="2575" loc="3.673">nec quicquam in prima patientia sede manere.</TextUnit>
    <TextUnit id="2576" loc="3.674">sed non per totas aequa est versura figuras,</TextUnit>
    <TextUnit id="2577" loc="3.675">annua nec plenis flectuntur tempora signis.</TextUnit>
    <TextUnit id="2578" loc="3.676">una dies sub utroque aequat sibi tempore noctem,</TextUnit>
    <TextUnit id="2579" loc="3.677">dum Libra atque Aries autumnum verque figurant;</TextUnit>
    <TextUnit id="2580" loc="3.678">una dies toto Cancri longissima signo,</TextUnit>
    <TextUnit id="2581" loc="3.679">cui nox aequalis Capricorni sidere fertur:</TextUnit>
    <TextUnit id="2582" loc="3.680">cetera nunc urgent vicibus, nunc tempora cedunt.</TextUnit>
    <TextUnit id="2583" loc="3.681">una ergo in tropicis pars est cernenda figuris,</TextUnit>
    <TextUnit id="2584" loc="3.682">quae moveat mundum, quae rerum tempora mutet,</TextUnit>
    <TextUnit id="2585" loc="3.683">facta novet, consulta alios declinet in usus,</TextUnit>
    <TextUnit id="2586" loc="3.684">omnia in aversum flectat contraque revolvat.</TextUnit>
    <TextUnit id="2587" loc="3.685">has quidam vires octava in parte reponunt;</TextUnit>
    <TextUnit id="2588" loc="3.686">sunt quibus esse placet decimae; nec defuit auctor</TextUnit>
    <TextUnit id="2589" loc="3.687">qui primae momenta daret frenosque dierum.</TextUnit>
    <TextUnit id="2590" loc="4.1">Quid tam sollicitis vitam consumimus annis</TextUnit>
    <TextUnit id="2591" loc="4.2">torquemurque metu caecaque cupidine rerum</TextUnit>
    <TextUnit id="2592" loc="4.3">aeternisque senes curis, dum quaerimus, aevum</TextUnit>
    <TextUnit id="2593" loc="4.4">perdimus et nullo votorum fine beati</TextUnit>
    <TextUnit id="2594" loc="4.5">victuros agimus semper nec vivimus umquam,</TextUnit>
    <TextUnit id="2595" loc="4.6">pauperiorque bonis quisque est, quia plura requirit</TextUnit>
    <TextUnit id="2596" loc="4.7">nec quod habet numerat, tantum quod non habet optat,</TextUnit>
    <TextUnit id="2597" loc="4.8">cumque sibi parvos usus natura reposcat</TextUnit>
    <TextUnit id="2598" loc="4.9">materiam struimus magnae per vota ruinae</TextUnit>
    <TextUnit id="2599" loc="4.10">luxuriamque lucris emimus luxuque rapinas,</TextUnit>
    <TextUnit id="2600" loc="4.11">et summum census pretium est effundere censum?</TextUnit>
    <TextUnit id="2601" loc="4.12">solvite, mortales, animos curasque levate</TextUnit>
    <TextUnit id="2602" loc="4.13">totque supervacuis vitam deplete querellis.</TextUnit>
    <TextUnit id="2603" loc="4.14">fata regunt orbem, certa stant omnia lege</TextUnit>
    <TextUnit id="2604" loc="4.15">longaque per certos signantur tempora casus.</TextUnit>
    <TextUnit id="2605" loc="4.16">nascentes morimur, finisque ab origine pendet.</TextUnit>
    <TextUnit id="2606" loc="4.17">hinc et opes et regna fluunt et, saepius orta,</TextUnit>
    <TextUnit id="2607" loc="4.18">paupertas, artesque datae moresque creatis</TextUnit>
    <TextUnit id="2608" loc="4.19">et vitia et laudes, damna et compendia rerum.</TextUnit>
    <TextUnit id="2609" loc="4.20">nemo carere dato poterit nec habere negatum</TextUnit>
    <TextUnit id="2610" loc="4.21">fortunamve suis invitam prendere votis</TextUnit>
    <TextUnit id="2611" loc="4.22">aut fugere instantem: sors est sua cuique ferenda.</TextUnit>
    <TextUnit id="2612" loc="4.23">an, nisi fata darent leges vitaeque necisque,</TextUnit>
    <TextUnit id="2613" loc="4.24">fugissent ignes Aenean, Troia sub uno</TextUnit>
    <TextUnit id="2614" loc="4.25">non eversa viro fatis vicisset in ipsis?</TextUnit>
    <TextUnit id="2615" loc="4.26">aut lupa proiectos nutrisset Martia fratres,</TextUnit>
    <TextUnit id="2616" loc="4.27">Roma casis enata foret, pecudumque magistri</TextUnit>
    <TextUnit id="2617" loc="4.28">in Capitolinos duxissent fulmina montes,</TextUnit>
    <TextUnit id="2618" loc="4.29">includive sua potuisset Iuppiter arce,</TextUnit>
    <TextUnit id="2619" loc="4.30">captus et &lt;a&gt; captis orbis foret: igne sepulto</TextUnit>
    <TextUnit id="2620" loc="4.31">vulneribus victor repetisset Mucius urbem,</TextUnit>
    <TextUnit id="2621" loc="4.32">solus et oppositis clausisset Horatius armis</TextUnit>
    <TextUnit id="2622" loc="4.33">pontem urbemque simul, rupisset foedera virgo,</TextUnit>
    <TextUnit id="2623" loc="4.34">tresque sub unius fratres virtute iacerent?</TextUnit>
    <TextUnit id="2624" loc="4.35">nulla acies tantum vicit: pendebat ab uno</TextUnit>
    <TextUnit id="2625" loc="4.36">Roma viro regnumque orbis sortita iacebat.</TextUnit>
    <TextUnit id="2626" loc="4.37">quid referam Cannas admotaque moenibus arma</TextUnit>
    <TextUnit id="2627" loc="4.38">Varronemque fuga magnum        a</TextUnit>
    <TextUnit id="2628" loc="4.39">Fabiumque morando        b</TextUnit>
    <TextUnit id="2629" loc="4.40">postque tuos, Trasimenne, lacus,        a</TextUnit>
    <TextUnit id="2630" loc="4.41">cum vincere posset,        b</TextUnit>
    <TextUnit id="2631" loc="4.42">accepisse iugum victae Carthaginis arces,</TextUnit>
    <TextUnit id="2632" loc="4.43">seque ratum Hannibalem nostris cecidisse catenis</TextUnit>
    <TextUnit id="2633" loc="4.44">exitium generis furtiva morte luisse?</TextUnit>
    <TextUnit id="2634" loc="4.45">adde etiam Latias acies Romamque suismet</TextUnit>
    <TextUnit id="2635" loc="4.46">pugnantem membris, adice et civilia bella</TextUnit>
    <TextUnit id="2636" loc="4.47">et Cimbrum in Mario Mariumque in carcere victum.</TextUnit>
    <TextUnit id="2637" loc="4.48">quod, consul totiens, exul, quod &lt;de&gt; exule consul</TextUnit>
    <TextUnit id="2638" loc="4.49">adiacuit Libycis compar iactura ruinis</TextUnit>
    <TextUnit id="2639" loc="4.50">eque crepidinibus cepit Carthaginis urbem,</TextUnit>
    <TextUnit id="2640" loc="4.51">hoc, nisi fata darent, numquam fortuna tulisset.</TextUnit>
    <TextUnit id="2641" loc="4.52">quis te Niliaco periturum litore, Magne,</TextUnit>
    <TextUnit id="2642" loc="4.53">post victas Mithridatis opes pelagusque receptum</TextUnit>
    <TextUnit id="2643" loc="4.54">et tris emenso meritos ex orbe triumphos,</TextUnit>
    <TextUnit id="2644" loc="4.55">cum te iam posses alium componere Magnum,</TextUnit>
    <TextUnit id="2645" loc="4.56">crederet, ut corpus sepeliret naufragus ignis</TextUnit>
    <TextUnit id="2646" loc="4.57">eiectaeque rogum facerent fragmenta carinae?</TextUnit>
    <TextUnit id="2647" loc="4.58">quis tantum mutare potest sine numine fati?</TextUnit>
    <TextUnit id="2648" loc="4.59">ille etiam caelo genitus caeloque receptus,</TextUnit>
    <TextUnit id="2649" loc="4.60">cum bene compositis victor civilibus armis</TextUnit>
    <TextUnit id="2650" loc="4.61">iura togae regeret, totiens praedicta cavere</TextUnit>
    <TextUnit id="2651" loc="4.62">vulnera non potuit: toto spectante senatu,</TextUnit>
    <TextUnit id="2652" loc="4.63">indicium dextra retinens nomenque, cruore</TextUnit>
    <TextUnit id="2653" loc="4.64">delevit proprio, possent ut vincere fata.</TextUnit>
    <TextUnit id="2654" loc="4.65">quid numerem eversas urbes regumque ruinas,</TextUnit>
    <TextUnit id="2655" loc="4.66">inque rogo Croesum Priamique in litore truncum,</TextUnit>
    <TextUnit id="2656" loc="4.67">cui nec Troia rogus? quid Xerxen, maius et ipso</TextUnit>
    <TextUnit id="2657" loc="4.68">naufragium pelago? quid capto sanguine regem</TextUnit>
    <TextUnit id="2658" loc="4.69">Romanis positum, raptosque ex ignibus ignes</TextUnit>
    <TextUnit id="2659" loc="4.70">cedentemque viro flammam quae templa ferebat?</TextUnit>
    <TextUnit id="2660" loc="4.71">quot subitae veniunt validorum in corpora mortes</TextUnit>
    <TextUnit id="2661" loc="4.72">seque ipsae rursus fugiunt errantque per ignes!</TextUnit>
    <TextUnit id="2662" loc="4.73">ex ipsis quidam elati rediere sepulcris,</TextUnit>
    <TextUnit id="2663" loc="4.74">atque his vita duplex, illis vix contigit una.</TextUnit>
    <TextUnit id="2664" loc="4.75">ecce levis perimit morbus graviorque remittit;</TextUnit>
    <TextUnit id="2665" loc="4.76">succumbunt artes, rationis vincitur usus,</TextUnit>
    <TextUnit id="2666" loc="4.77">cura nocet, cessare iuvat, mora saepe malorum</TextUnit>
    <TextUnit id="2667" loc="4.78">dat pausas; laeduntque cibi parcuntque venena.</TextUnit>
    <TextUnit id="2668" loc="4.79">degenerant nati patribus vincuntque parentes</TextUnit>
    <TextUnit id="2669" loc="4.80">ingeniumque suum retinent; transitque per illum,</TextUnit>
    <TextUnit id="2670" loc="4.81">ex illo fortuna venit. furit alter amore</TextUnit>
    <TextUnit id="2671" loc="4.82">et pontum tranare potest et vertere Troiam,</TextUnit>
    <TextUnit id="2672" loc="4.83">alterius frons est scribendis legibus apta.</TextUnit>
    <TextUnit id="2673" loc="4.84">ecce patrem nati perimunt natosque parentes</TextUnit>
    <TextUnit id="2674" loc="4.85">mutuaque armati coeunt in vulnera fratres.</TextUnit>
    <TextUnit id="2675" loc="4.86">non hominum hoc bellum est; coguntur tanta moveri</TextUnit>
    <TextUnit id="2676" loc="4.87">inque suas ferri poenas lacerandaque membra.</TextUnit>
    <TextUnit id="2677" loc="4.88">quod Decios non omne tulit, non omne Camillos</TextUnit>
    <TextUnit id="2678" loc="4.89">tempus et invicta devictum mente Catonem,</TextUnit>
    <TextUnit id="2679" loc="4.90">materies in rem superat sed lege repugnat.</TextUnit>
    <TextUnit id="2680" loc="4.91">et neque paupertas breviores excipit annos</TextUnit>
    <TextUnit id="2681" loc="4.92">nec sunt immensis opibus venalia fata,</TextUnit>
    <TextUnit id="2682" loc="4.93">sed rapit ex tecto funus Fortuna superbo</TextUnit>
    <TextUnit id="2683" loc="4.94">indicitque rogum summis statuitque sepulcrum.</TextUnit>
    <TextUnit id="2684" loc="4.95">quantum est hoc regnum, quod regibus imperat ipsis!</TextUnit>
    <TextUnit id="2685" loc="4.96">quin etiam infelix virtus et noxia felix,</TextUnit>
    <TextUnit id="2686" loc="4.97">et male consultis pretium est, prudentia fallit;</TextUnit>
    <TextUnit id="2687" loc="4.98">nec Fortuna probat causas, sequiturque merentis,</TextUnit>
    <TextUnit id="2688" loc="4.99">sed vaga per cunctos nullo discrimine fertur.</TextUnit>
    <TextUnit id="2689" loc="4.100">scilicet est aliud, quod nos cogatque regatque,</TextUnit>
    <TextUnit id="2690" loc="4.101">maius, et in proprias ducat mortalia leges</TextUnit>
    <TextUnit id="2691" loc="4.102">attribuatque suos ex se nascentibus annos</TextUnit>
    <TextUnit id="2692" loc="4.103">fortunaeque vices. permiscet saepe ferarum</TextUnit>
    <TextUnit id="2693" loc="4.104">corpora cum membris hominum: non seminis ille</TextUnit>
    <TextUnit id="2694" loc="4.105">partus erit; quid enim nobis commune ferisque,</TextUnit>
    <TextUnit id="2695" loc="4.106">quisve in portenti noxam peccarit adulter?</TextUnit>
    <TextUnit id="2696" loc="4.107">astra novant formas caelumque interserit ora.</TextUnit>
    <TextUnit id="2697" loc="4.108">denique, si non est, fati cur traditur ordo,</TextUnit>
    <TextUnit id="2698" loc="4.109">cunctaque temporibus certis ventura canuntur?</TextUnit>
    <TextUnit id="2699" loc="4.110">nec tamen haec ratio facinus defendere pergit</TextUnit>
    <TextUnit id="2700" loc="4.111">virtutemve suis fraudare in praemia donis.</TextUnit>
    <TextUnit id="2701" loc="4.112">nam neque mortiferas quisquam minus oderit herbas</TextUnit>
    <TextUnit id="2702" loc="4.113">quod non arbitrio veniunt sed semine certo,</TextUnit>
    <TextUnit id="2703" loc="4.114">gratia nec levior tribuetur dulcibus escis</TextUnit>
    <TextUnit id="2704" loc="4.115">quod natura dedit fruges, non ulla voluntas.</TextUnit>
    <TextUnit id="2705" loc="4.116">sic hominum meritis tanto sit gloria maior</TextUnit>
    <TextUnit id="2706" loc="4.117">quod caelo laudem debent, rursusque nocentis</TextUnit>
    <TextUnit id="2707" loc="4.118">oderimus magis in culpam poenasque creatos.</TextUnit>
    <TextUnit id="2708" loc="4.119">nec refert scelus unde cadat, scelus esse fatendum.</TextUnit>
    <TextUnit id="2709" loc="4.120">hoc quoque fatale est, sic ipsum expendere fatum.</TextUnit>
    <TextUnit id="2710" loc="4.121">[quod quoniam docui, superest nunc ordine certo</TextUnit>
    <TextUnit id="2711" loc="4.122">caelestis fabricare gradus, qui ducere flexo</TextUnit>
    <TextUnit id="2712" loc="4.123">tramite pendentem valeant ad sidera vatem]</TextUnit>
    <TextUnit id="2713" loc="4.124">Nunc tibi signorum mores summumque colorem</TextUnit>
    <TextUnit id="2714" loc="4.125">et studia et varias artes ex ordine reddam.</TextUnit>
    <TextUnit id="2715" loc="4.126">Dives fecundis Aries in vellera lanis</TextUnit>
    <TextUnit id="2716" loc="4.127">exutusque novis rursum spem semper habebit,</TextUnit>
    <TextUnit id="2717" loc="4.128">naufragiumque inter subitum censusque beatos</TextUnit>
    <TextUnit id="2718" loc="4.129">crescendo cadet et votis in damna feretur,</TextUnit>
    <TextUnit id="2719" loc="4.130">in vulgumque dabit fructus et mille per artes</TextUnit>
    <TextUnit id="2720" loc="4.131">vellera diversos ex se parientia quaestus:</TextUnit>
    <TextUnit id="2721" loc="4.132">nunc glomerare rudis nunc rursus solvere lanas,</TextUnit>
    <TextUnit id="2722" loc="4.133">nunc tenuare levi filo nunc ducere telas,</TextUnit>
    <TextUnit id="2723" loc="4.134">nunc emere et varias in quaestum vendere vestes,</TextUnit>
    <TextUnit id="2724" loc="4.135">quis sine non poterant ullae subsistere gentes</TextUnit>
    <TextUnit id="2725" loc="4.136">vel sine luxuria. tantum est opus, ipsa suismet</TextUnit>
    <TextUnit id="2726" loc="4.137">asseruit Pallas manibus dignumque putavit,</TextUnit>
    <TextUnit id="2727" loc="4.138">seque in Arachnaeo magnam putat esse triumpho.</TextUnit>
    <TextUnit id="2728" loc="4.139">haec studia et similis dicet nascentibus artes,</TextUnit>
    <TextUnit id="2729" loc="4.140">et dubia in trepido praecordia pectore finget</TextUnit>
    <TextUnit id="2730" loc="4.141">seque sua semper cupientia vendere laude.</TextUnit>
    <TextUnit id="2731" loc="4.142">Taurus simplicibus dotabit rura colonis</TextUnit>
    <TextUnit id="2732" loc="4.143">pacatisque labor veniet; nec praemia laudis</TextUnit>
    <TextUnit id="2733" loc="4.144">sed terrae tribuet partus. summittit in astris</TextUnit>
    <TextUnit id="2734" loc="4.145">colla iugumque suis poscit cervicibus ipse.</TextUnit>
    <TextUnit id="2735" loc="4.146">ille suis Phoebi portat cum cornibus orbem</TextUnit>
    <TextUnit id="2736" loc="4.147">militiam indicit terris et segnia rura</TextUnit>
    <TextUnit id="2737" loc="4.148">in veteres revocat cultus, dux ipse laboris,</TextUnit>
    <TextUnit id="2738" loc="4.149">nec iacet in sulcis solvitque in pulvere pectus.</TextUnit>
    <TextUnit id="2739" loc="4.150">Serranos Curiosque tulit fascesque per arva</TextUnit>
    <TextUnit id="2740" loc="4.151">tradidit, eque suo dictator venit aratro.</TextUnit>
    <TextUnit id="2741" loc="4.152">laudis amor tacitae; mentes et corpora tarda</TextUnit>
    <TextUnit id="2742" loc="4.153">mole valent, habitatque puer sub fronte Cupido.</TextUnit>
    <TextUnit id="2743" loc="4.154">Mollius e Geminis studium est et mitior aetas</TextUnit>
    <TextUnit id="2744" loc="4.155">per varios cantus modulataque vocibus ora</TextUnit>
    <TextUnit id="2745" loc="4.156">et gracilis calamos et nervis insita verba</TextUnit>
    <TextUnit id="2746" loc="4.157">ingenitumque sonum: labor est etiam ipse voluptas.</TextUnit>
    <TextUnit id="2747" loc="4.158">arma procul lituosque volunt tristemque senectam,</TextUnit>
    <TextUnit id="2748" loc="4.159">otia et aeternam peragunt in amore iuventam.</TextUnit>
    <TextUnit id="2749" loc="4.160">inveniunt et in astra vias numerisque modisque</TextUnit>
    <TextUnit id="2750" loc="4.161">consummant orbem postque ipsos sidera linquunt:</TextUnit>
    <TextUnit id="2751" loc="4.162">natura ingenio minor est perque omnia servit.</TextUnit>
    <TextUnit id="2752" loc="4.163">in tot fecundi Gemini commenta feruntur.</TextUnit>
    <TextUnit id="2753" loc="4.164">Cancer ad ardentem fulgens in cardine metam,</TextUnit>
    <TextUnit id="2754" loc="4.165">quam Phoebus summis revocatus cursibus ambit,</TextUnit>
    <TextUnit id="2755" loc="4.166">articulum mundi retinet lucesque reflectit.</TextUnit>
    <TextUnit id="2756" loc="4.167">ille tenax animi nullosque effusus in usus</TextUnit>
    <TextUnit id="2757" loc="4.168">attribuit varios quaestus artemque lucrorum:</TextUnit>
    <TextUnit id="2758" loc="4.169">merce peregrina fortunam ferre per urbes</TextUnit>
    <TextUnit id="2759" loc="4.170">et gravia annonae speculantem incendia ventis</TextUnit>
    <TextUnit id="2760" loc="4.171">credere opes orbisque orbi bona vendere posse</TextUnit>
    <TextUnit id="2761" loc="4.172">totque per ignotas commercia iungere terras</TextUnit>
    <TextUnit id="2762" loc="4.173">atque alio sub sole novas exquirere praedas</TextUnit>
    <TextUnit id="2763" loc="4.174">et rerum pretio subitos componere census.</TextUnit>
    <TextUnit id="2764" loc="4.175">ignava et, celeris optando sortibus annos,</TextUnit>
    <TextUnit id="2765" loc="4.176">dulcibus usuris aequo Iove tempora vendit.</TextUnit>
    <TextUnit id="2766" loc="4.177">ingenium sollers suaque in compendia pugnax.</TextUnit>
    <TextUnit id="2767" loc="4.178">Quis dubitet, vasti quae sit natura Leonis</TextUnit>
    <TextUnit id="2768" loc="4.179">quasque suo dictet signo nascentibus artes?</TextUnit>
    <TextUnit id="2769" loc="4.180">ille novas semper pugnas, nova bella ferarum</TextUnit>
    <TextUnit id="2770" loc="4.181">apparat, et spolio vivit pecorumque rapinis;</TextUnit>
    <TextUnit id="2771" loc="4.182">hos habet hoc studium, postes ornare superbos</TextUnit>
    <TextUnit id="2772" loc="4.183">pellibus et captas domibus praefigere praedas</TextUnit>
    <TextUnit id="2773" loc="4.184">et pacare metu silvas et vivere rapto.</TextUnit>
    <TextUnit id="2774" loc="4.185">sunt quorum similis animos nec moenia frenent,</TextUnit>
    <TextUnit id="2775" loc="4.186">sed pecudum mandris media grassentur in urbe</TextUnit>
    <TextUnit id="2776" loc="4.187">et laceros artus suspendant fronte tabernae</TextUnit>
    <TextUnit id="2777" loc="4.188">luxuriaeque parent caedem mortesque lucrentur.</TextUnit>
    <TextUnit id="2778" loc="4.189">ingenium ad subitas iras facilisque recessus</TextUnit>
    <TextUnit id="2779" loc="4.190">aequale et puro sententia pectore simplex.</TextUnit>
    <TextUnit id="2780" loc="4.191">At quibus Erigone dixit nascentibus aevum</TextUnit>
    <TextUnit id="2781" loc="4.192">ad studium ducet mores et pectora doctis</TextUnit>
    <TextUnit id="2782" loc="4.193">artibus instituet, nec tam compendia census</TextUnit>
    <TextUnit id="2783" loc="4.194">quam causas viresque dabit perquirere rerum.</TextUnit>
    <TextUnit id="2784" loc="4.195">illa decus linguae faciet regnumque loquendi</TextUnit>
    <TextUnit id="2785" loc="4.196">atque oculos mentis, qui possint cernere cuncta</TextUnit>
    <TextUnit id="2786" loc="4.197">quamvis occultis naturae condita causis.</TextUnit>
    <TextUnit id="2787" loc="4.198">hinc et scriptor erit velox, cui littera verbum est</TextUnit>
    <TextUnit id="2788" loc="4.199">quique notis linguam superet cursimque loquentis</TextUnit>
    <TextUnit id="2789" loc="4.200">excipiat longas nova per compendia voces.</TextUnit>
    <TextUnit id="2790" loc="4.201">in vitio bona sunt: teneros pudor impedit annos,</TextUnit>
    <TextUnit id="2791" loc="4.202">magnaque naturae cohibendo munera frenat</TextUnit>
    <TextUnit id="2792" loc="4.203">ora magisterio nodisque coercita Virgo.</TextUnit>
    <TextUnit id="2793" loc="4.204">nec fecundus erit (quid mirum in virgine?) partus.</TextUnit>
    <TextUnit id="2794" loc="4.205">Librantes noctem Chelae cum tempore lucis</TextUnit>
    <TextUnit id="2795" loc="4.206">per nova maturi post annum munera Bacchi</TextUnit>
    <TextUnit id="2796" loc="4.207">mensurae tribuent usus ac pondera rerum</TextUnit>
    <TextUnit id="2797" loc="4.208">et Palamedeis certantem viribus ortum,</TextUnit>
    <TextUnit id="2798" loc="4.209">qui primus numeros rebus, qui nomina summis</TextUnit>
    <TextUnit id="2799" loc="4.210">imposuit certumque modum propriasque figuras.</TextUnit>
    <TextUnit id="2800" loc="4.211">hic etiam legum tabulas et condita iura</TextUnit>
    <TextUnit id="2801" loc="4.212">noverit atque notis levibus pendentia verba,</TextUnit>
    <TextUnit id="2802" loc="4.213">et licitum sciet, et vetitum quae poena sequatur,</TextUnit>
    <TextUnit id="2803" loc="4.214">perpetuus populi privato in limine praetor.</TextUnit>
    <TextUnit id="2804" loc="4.215">non alio potius genitus sit Servius astro,</TextUnit>
    <TextUnit id="2805" loc="4.216">qui leges proprias posuit, cum iura retexit.</TextUnit>
    <TextUnit id="2806" loc="4.217">denique, in ambiguo fuerit quodcumque locatum</TextUnit>
    <TextUnit id="2807" loc="4.218">et rectoris egens, diriment examina Librae.</TextUnit>
    <TextUnit id="2808" loc="4.219">Scorpios armata violenta cuspide cauda,</TextUnit>
    <TextUnit id="2809" loc="4.220">qua, sua cum Phoebi currum per sidera ducit,</TextUnit>
    <TextUnit id="2810" loc="4.221">rimatur terras et sulcis semina miscet,</TextUnit>
    <TextUnit id="2811" loc="4.222">in bellum ardentis animos et Martia castra</TextUnit>
    <TextUnit id="2812" loc="4.223">efficit et multo gaudentem sanguine mentem</TextUnit>
    <TextUnit id="2813" loc="4.224">nec praeda quam caede magis. quin ipsa sub armis</TextUnit>
    <TextUnit id="2814" loc="4.225">pax agitur: capiunt saltus silvasque peragrant,</TextUnit>
    <TextUnit id="2815" loc="4.226">nunc hominum, nunc bella gerunt violenta ferarum,</TextUnit>
    <TextUnit id="2816" loc="4.227">nunc caput in mortem vendunt et funus harenae,</TextUnit>
    <TextUnit id="2817" loc="4.228">atque hostem sibi quisque parat, cum bella quiescunt.</TextUnit>
    <TextUnit id="2818" loc="4.229">sunt quibus et simulacra placent et ludus in armis</TextUnit>
    <TextUnit id="2819" loc="4.230">(tantus amor pugnae), discuntque per otia bellum</TextUnit>
    <TextUnit id="2820" loc="4.231">et quodcumque pari studium producitur arte.</TextUnit>
    <TextUnit id="2821" loc="4.232">At, quibus in bifero Centauri corpore sors est</TextUnit>
    <TextUnit id="2822" loc="4.233">nascendi concessa, libet subiungere currus,</TextUnit>
    <TextUnit id="2823" loc="4.234">ardentis et equos ad mollia ducere frena</TextUnit>
    <TextUnit id="2824" loc="4.235">et totis armenta sequi pascentia campis,</TextUnit>
    <TextUnit id="2825" loc="4.236">quadrupedum omne genus positis domitare magistris,</TextUnit>
    <TextUnit id="2826" loc="4.237">exorare tigres rabiemque auferre leoni</TextUnit>
    <TextUnit id="2827" loc="4.238">cumque elephante loqui tantamque aptare loquendo</TextUnit>
    <TextUnit id="2828" loc="4.239">artibus humanis varia ad spectacula molem.</TextUnit>
    <TextUnit id="2829" loc="4.240">quippe ferae mixtum est hominis per sidera corpus</TextUnit>
    <TextUnit id="2830" loc="4.241">impositumque manet, quocirca regnat in illas.</TextUnit>
    <TextUnit id="2831" loc="4.242">quodque intenta gerit curvato spicula cornu,</TextUnit>
    <TextUnit id="2832" loc="4.243">et nervos tribuit membris et acumina cordi</TextUnit>
    <TextUnit id="2833" loc="4.244">et celeris motus nec delassabile pectus.</TextUnit>
    <TextUnit id="2834" loc="4.245">Vesta tuos, Capricorne, fovet penetralibus ignes:</TextUnit>
    <TextUnit id="2835" loc="4.246">hinc artes studiumque trahis. nam quidquid in usus</TextUnit>
    <TextUnit id="2836" loc="4.247">ignis eget poscitque novas ad munera flammas</TextUnit>
    <TextUnit id="2837" loc="4.248">sub te censendum est. scrutari caeca metalla,</TextUnit>
    <TextUnit id="2838" loc="4.249">depositas et opes terrarum exurere venis,</TextUnit>
    <TextUnit id="2839" loc="4.250">materiamque manu certa duplicare erit a te,</TextUnit>
    <TextUnit id="2840" loc="4.251">quidquid et argento fabricetur, quidquid et auro.</TextUnit>
    <TextUnit id="2841" loc="4.252">quod ferrum calidi solvant atque aera camini</TextUnit>
    <TextUnit id="2842" loc="4.253">consummentque foci Cererem, tua munera surgent.</TextUnit>
    <TextUnit id="2843" loc="4.254">addis et in vestes studium mercemque fugantem</TextUnit>
    <TextUnit id="2844" loc="4.255">frigora, brumalem servans per saecula sortem,</TextUnit>
    <TextUnit id="2845" loc="4.256">qua retrahis ductas summa ad fastigia noctes</TextUnit>
    <TextUnit id="2846" loc="4.257">nascentemque facis revocatis lucibus annum.</TextUnit>
    <TextUnit id="2847" loc="4.258">hinc et mobilitas rerum, mutataque saepe</TextUnit>
    <TextUnit id="2848" loc="4.259">mens natat; et        a</TextUnit>
    <TextUnit id="2849" loc="4.260">Veneri mixto cum crimine servit        b</TextUnit>
    <TextUnit id="2850" loc="4.261">pars prior, at        a</TextUnit>
    <TextUnit id="2851" loc="4.262">melior iuncto sub pisce senecta est.        b</TextUnit>
    <TextUnit id="2852" loc="4.263">Ille quoque, inflexa fontem qui proicit urna,</TextUnit>
    <TextUnit id="2853" loc="4.264">cognatas tribuit iuvenalis Aquarius artes:</TextUnit>
    <TextUnit id="2854" loc="4.265">cernere sub terris undas, inducere terris,</TextUnit>
    <TextUnit id="2855" loc="4.266">ipsaque conversis aspergere fluctibus astra</TextUnit>
    <TextUnit id="2856" loc="4.267">litoribusque novis per luxum illudere ponto</TextUnit>
    <TextUnit id="2857" loc="4.268">et varios fabricare lacus et flumina ficta</TextUnit>
    <TextUnit id="2858" loc="4.269">et peregrinantis domibus suspendere rivos.</TextUnit>
    <TextUnit id="2859" loc="4.270">mille sub hoc habitant artes, quas temperat unda.</TextUnit>
    <TextUnit id="2860" loc="4.271">quippe etiam mundi faciem sedesque movebit</TextUnit>
    <TextUnit id="2861" loc="4.272">sidereas caelumque novum versabit in orbem.</TextUnit>
    <TextUnit id="2862" loc="4.273">&lt;tempore non ullo subolem taedebit Aquari,&gt;        a</TextUnit>
    <TextUnit id="2863" loc="4.274">quae per aquas veniunt, operum, fontesque sequuntur.</TextUnit>
    <TextUnit id="2864" loc="4.275">mite genus dulcesque fluunt a sidere partus,</TextUnit>
    <TextUnit id="2865" loc="4.276">pectora nec sordent; faciles in damna feruntur;</TextUnit>
    <TextUnit id="2866" loc="4.277">nec dest nec superest census. sic profluit urna.</TextUnit>
    <TextUnit id="2867" loc="4.278">Ultima quos gemini producunt sidera Pisces,</TextUnit>
    <TextUnit id="2868" loc="4.279">his erit in pontum studium, vitamque profundo</TextUnit>
    <TextUnit id="2869" loc="4.280">credent et puppes aut puppibus arma parabunt,</TextUnit>
    <TextUnit id="2870" loc="4.281">quidquid et in proprios pelagus desiderat usus.</TextUnit>
    <TextUnit id="2871" loc="4.282">innumerae veniunt artes: vix nomina rebus</TextUnit>
    <TextUnit id="2872" loc="4.283">sufficiunt, tot sunt parvae quoque membra carinae.</TextUnit>
    <TextUnit id="2873" loc="4.284">adde gubernandi studium, quod venit in astra</TextUnit>
    <TextUnit id="2874" loc="4.285">et pontum caelo vincit. bene noverit orbem</TextUnit>
    <TextUnit id="2875" loc="4.286">fluminaque et portus, mundum ventosque, necesse est</TextUnit>
    <TextUnit id="2876" loc="4.287">iamque huc atque illuc agilem convertere clavum</TextUnit>
    <TextUnit id="2877" loc="4.288">et frenare ratem fluctusque effundere rector,</TextUnit>
    <TextUnit id="2878" loc="4.289">iam remis agere et lentas inflectere tonsas.</TextUnit>
    <TextUnit id="2879" loc="4.290">quin placidum ductis everrere retibus aequor</TextUnit>
    <TextUnit id="2880" loc="4.291">litoribusque suis populos exponere captos</TextUnit>
    <TextUnit id="2881" loc="4.292">aut uncos celare cibis aut carcere fraudem,</TextUnit>
    <TextUnit id="2882" loc="4.293">navalis etiam pugnas, pendentia bella,</TextUnit>
    <TextUnit id="2883" loc="4.294">attribuunt pelagique infectos sanguine fluctus.</TextUnit>
    <TextUnit id="2884" loc="4.295">fecundum genus est natis et amica voluntas</TextUnit>
    <TextUnit id="2885" loc="4.296">et celeres motus mutataque cuncta per aevum.</TextUnit>
    <TextUnit id="2886" loc="4.297">Hos tribuunt mores atque has nascentibus artes</TextUnit>
    <TextUnit id="2887" loc="4.298">bis sex materia propria pollentia signa.</TextUnit>
    <TextUnit id="2888" loc="4.299">Sed nihil in semet totum valet: omnia vires</TextUnit>
    <TextUnit id="2889" loc="4.300">cum certis sociant signis sub partibus aequis</TextUnit>
    <TextUnit id="2890" loc="4.301">et velut hospitio mundi commercia iungunt</TextUnit>
    <TextUnit id="2891" loc="4.302">conceduntque suas partes retinentibus astris.</TextUnit>
    <TextUnit id="2892" loc="4.303">quam partem Graiae dixere decanica gentes.</TextUnit>
    <TextUnit id="2893" loc="4.304">a numero nomen positum est, quod partibus astra</TextUnit>
    <TextUnit id="2894" loc="4.305">condita tricenis triplici sub sorte feruntur</TextUnit>
    <TextUnit id="2895" loc="4.306">et tribuunt denas in se coeuntibus astris</TextUnit>
    <TextUnit id="2896" loc="4.307">inque vicem ternis habitantur sidera signis.</TextUnit>
    <TextUnit id="2897" loc="4.308">sic altis natura manet consaepta tenebris</TextUnit>
    <TextUnit id="2898" loc="4.309">et verum in caeco est multaque ambagine rerum;</TextUnit>
    <TextUnit id="2899" loc="4.310">nec brevis est usus nec amat compendia caelum,</TextUnit>
    <TextUnit id="2900" loc="4.311">verum aliis alia opposita est et fallit imago</TextUnit>
    <TextUnit id="2901" loc="4.312">mentiturque suas vires et munera celat.</TextUnit>
    <TextUnit id="2902" loc="4.313">quae tibi non oculis, alta sed mente fuganda est</TextUnit>
    <TextUnit id="2903" loc="4.314">caligo, penitusque deus, non fronte, notandus.</TextUnit>
    <TextUnit id="2904" loc="4.315">Nunc quae sint coniuncta quibus quove ordine reddam,</TextUnit>
    <TextUnit id="2905" loc="4.316">ne lateant aliae vires aliena per astra.</TextUnit>
    <TextUnit id="2906" loc="4.317">namque Aries primam partem sibi vindicat ipsi,</TextUnit>
    <TextUnit id="2907" loc="4.318">altera sors Tauro, Geminis pars tertia cedit.</TextUnit>
    <TextUnit id="2908" loc="4.319">sidera sic inter divisum dicitur astrum</TextUnit>
    <TextUnit id="2909" loc="4.320">totque dabit vires dominos quotcumque recepit.</TextUnit>
    <TextUnit id="2910" loc="4.321">diversa in Tauro ratio est, nec parte sub ulla</TextUnit>
    <TextUnit id="2911" loc="4.322">censetur: Cancro primam mediamque Leoni,</TextUnit>
    <TextUnit id="2912" loc="4.323">extremam Erigonae tribuit. natura per astrum</TextUnit>
    <TextUnit id="2913" loc="4.324">stat tamen et proprias miscet per singula vires.</TextUnit>
    <TextUnit id="2914" loc="4.325">Libra decem partes Geminorum prima capessit,</TextUnit>
    <TextUnit id="2915" loc="4.326">Scorpios adiunctas; Centauri tertia pars est,</TextUnit>
    <TextUnit id="2916" loc="4.327">nec quicquam numero discernitur, ordine cedit.</TextUnit>
    <TextUnit id="2917" loc="4.328">Cancer in adversum Capricorni derigit astrum</TextUnit>
    <TextUnit id="2918" loc="4.329">bis quinas primum partes, dignatus in illo</TextUnit>
    <TextUnit id="2919" loc="4.330">temporis articulo sub quo censetur et ipse,</TextUnit>
    <TextUnit id="2920" loc="4.331">quod facit aequalis luces brumalibus umbris</TextUnit>
    <TextUnit id="2921" loc="4.332">cognatamque gerit diverso in cardine legem;</TextUnit>
    <TextUnit id="2922" loc="4.333">alterius partis perfundit Aquarius ignes,</TextUnit>
    <TextUnit id="2923" loc="4.334">quem subeunt Pisces extremo sidere Cancri.</TextUnit>
    <TextUnit id="2924" loc="4.335">at Leo consortis meminit sub lege trigoni</TextUnit>
    <TextUnit id="2925" loc="4.336">Lanigerumque ducem recipit Taurumque quadrato</TextUnit>
    <TextUnit id="2926" loc="4.337">coniunctum sibi; sub Geminis pars tertia fertur:</TextUnit>
    <TextUnit id="2927" loc="4.338">hos quoque contingit per senos linea flexus.</TextUnit>
    <TextUnit id="2928" loc="4.339">praecipuum Erigone Cancro concedit honorem</TextUnit>
    <TextUnit id="2929" loc="4.340">cui primam tribuit partem; vicina relicta est</TextUnit>
    <TextUnit id="2930" loc="4.341">vicino, Nemeaee, tibi; pars ipsius una est</TextUnit>
    <TextUnit id="2931" loc="4.342">quae fastidito concessa est iure potiri.</TextUnit>
    <TextUnit id="2932" loc="4.343">sed Libra exemplo gaudet, pariterque regentem</TextUnit>
    <TextUnit id="2933" loc="4.344">noctes atque dies diverso in tempore secum</TextUnit>
    <TextUnit id="2934" loc="4.345">Lanigerum sequitur: veris iuga temperat ille,</TextUnit>
    <TextUnit id="2935" loc="4.346">haec autumnalis componit lucibus umbras:</TextUnit>
    <TextUnit id="2936" loc="4.347">nulli concedit primam, traditque sequenti</TextUnit>
    <TextUnit id="2937" loc="4.348">vicinam partem; Centauri tertia summa est.</TextUnit>
    <TextUnit id="2938" loc="4.349">Scorpios in prima Capricornum parte locavit,</TextUnit>
    <TextUnit id="2939" loc="4.350">alterius dominum fecit cui nomen ab undis,</TextUnit>
    <TextUnit id="2940" loc="4.351">extremas voluit partes sub Piscibus esse.</TextUnit>
    <TextUnit id="2941" loc="4.352">at qui contento minitatur spicula nervo</TextUnit>
    <TextUnit id="2942" loc="4.353">Lanigero primas tradit sub iure trigoni</TextUnit>
    <TextUnit id="2943" loc="4.354">et medias Tauro partes Geminisque supremas.</TextUnit>
    <TextUnit id="2944" loc="4.355">nec manet ingrati Capricornus crimine turpis</TextUnit>
    <TextUnit id="2945" loc="4.356">sed munus reddit Cancro recipitque receptus</TextUnit>
    <TextUnit id="2946" loc="4.357">principiumque sui donat; coniuncta Leonis</TextUnit>
    <TextUnit id="2947" loc="4.358">regna ferunt, summas partes et Virginis esse.</TextUnit>
    <TextUnit id="2948" loc="4.359">fontibus aeternis gaudens urnaque fluenti</TextUnit>
    <TextUnit id="2949" loc="4.360">iura sui Librae permittit prima regenda,</TextUnit>
    <TextUnit id="2950" loc="4.361">haerentisque decem partes Nepa vindicat ipsi;</TextUnit>
    <TextUnit id="2951" loc="4.362">summas Centaurus retinet iuvenale per astrum.</TextUnit>
    <TextUnit id="2952" loc="4.363">iam superant gemini Pisces, qui sidera claudunt.</TextUnit>
    <TextUnit id="2953" loc="4.364">Lanigero primos tradunt in finibus usus,</TextUnit>
    <TextUnit id="2954" loc="4.365">perque decem medias partes tu, Taure, receptus;</TextUnit>
    <TextUnit id="2955" loc="4.366">quod superest, ipsi sumunt, utque orbe feruntur</TextUnit>
    <TextUnit id="2956" loc="4.367">extremo sic et sortis pars ultima cedit.</TextUnit>
    <TextUnit id="2957" loc="4.368">Haec ratio retegit latitantis robora mundi</TextUnit>
    <TextUnit id="2958" loc="4.369">in plurisque modos repetitaque nomina caelum</TextUnit>
    <TextUnit id="2959" loc="4.370">dividit et melius sociat, quo saepius, orbem.</TextUnit>
    <TextUnit id="2960" loc="4.371">nec tua sub titulis fallantur pectora notis:</TextUnit>
    <TextUnit id="2961" loc="4.372">dissimulant, non ostendunt mortalibus astra.</TextUnit>
    <TextUnit id="2962" loc="4.373">altius est acies animi mittenda sagacis</TextUnit>
    <TextUnit id="2963" loc="4.374">inque alio quaerendum aliud iunctisque sequendum</TextUnit>
    <TextUnit id="2964" loc="4.375">viribus; et, cuius signi quis parte creatur,</TextUnit>
    <TextUnit id="2965" loc="4.376">eius habet mores atque illo nascitur astro.</TextUnit>
    <TextUnit id="2966" loc="4.377">talis per denas sortes natura feretur.</TextUnit>
    <TextUnit id="2967" loc="4.378">testis erit varius sub eodem sidere fetus,</TextUnit>
    <TextUnit id="2968" loc="4.379">quodque in tam multis animantum milibus, uno</TextUnit>
    <TextUnit id="2969" loc="4.380">quae veniunt signo, tot sunt, quot corpora, mores,</TextUnit>
    <TextUnit id="2970" loc="4.381">et genus externum referunt aliena per astra,</TextUnit>
    <TextUnit id="2971" loc="4.382">confusique fluunt partus hominum atque ferarum.</TextUnit>
    <TextUnit id="2972" loc="4.383">scilicet in partes iunguntur condita pluris</TextUnit>
    <TextUnit id="2973" loc="4.384">diversasque ferunt proprio sub nomine leges.</TextUnit>
    <TextUnit id="2974" loc="4.385">nec tantum lanas Aries nec Taurus aratra</TextUnit>
    <TextUnit id="2975" loc="4.386">nec Gemini Musas nec merces Cancer amabit,</TextUnit>
    <TextUnit id="2976" loc="4.387">nec Leo venator veniet nec Virgo magistra,</TextUnit>
    <TextUnit id="2977" loc="4.388">mensuris aut Libra potens aut Scorpios armis</TextUnit>
    <TextUnit id="2978" loc="4.389">Centaurusque feris, igni Capricornus et undis</TextUnit>
    <TextUnit id="2979" loc="4.390">ipse suis Iuvenis geminique per aequora Pisces;</TextUnit>
    <TextUnit id="2980" loc="4.391">mixta sed in pluris sociantur sidera vires.</TextUnit>
    <TextUnit id="2981" loc="4.392">'Multum' inquis 'tenuemque iubes me ferre laborem,</TextUnit>
    <TextUnit id="2982" loc="4.393">rursus et in magna mergis caligine mentem,</TextUnit>
    <TextUnit id="2983" loc="4.394">cernere cum facili lucem ratione viderer.'</TextUnit>
    <TextUnit id="2984" loc="4.395">quod quaeris, deus est: conaris scandere caelum</TextUnit>
    <TextUnit id="2985" loc="4.396">fataque fatali genitus cognoscere lege</TextUnit>
    <TextUnit id="2986" loc="4.397">et transire tuum pectus mundoque potiri.</TextUnit>
    <TextUnit id="2987" loc="4.398">pro pretio labor est nec sunt immunia tanta,</TextUnit>
    <TextUnit id="2988" loc="4.399">ne mirere viae flexus rerumque catenas.</TextUnit>
    <TextUnit id="2989" loc="4.400">admitti potuisse sat est: sint cetera nostra.</TextUnit>
    <TextUnit id="2990" loc="4.401">at nisi perfossis fugiet te montibus aurum,</TextUnit>
    <TextUnit id="2991" loc="4.402">obstabitque suis opibus super addita tellus.</TextUnit>
    <TextUnit id="2992" loc="4.403">ut veniant gemmae, totus transibitur orbis,</TextUnit>
    <TextUnit id="2993" loc="4.404">nec lapidum pretio pelagus cepisse pigebit.</TextUnit>
    <TextUnit id="2994" loc="4.405">annua solliciti consument vota coloni,</TextUnit>
    <TextUnit id="2995" loc="4.406">et quantae mercedis erunt fallacia rura!</TextUnit>
    <TextUnit id="2996" loc="4.407">quaeremus lucrum ventis Martemque sequemur</TextUnit>
    <TextUnit id="2997" loc="4.408">in praedas. pudeat tanto bona velle caduca.</TextUnit>
    <TextUnit id="2998" loc="4.409">luxuriae quoque militia est, vigilatque ruinis</TextUnit>
    <TextUnit id="2999" loc="4.410">venter, et, ut pereant, suspirant saepe nepotes.</TextUnit>
    <TextUnit id="3000" loc="4.411">quid caelo dabimus? quantum est, quo veneat omne?</TextUnit>
    <TextUnit id="3001" loc="4.412">impendendus homo est, deus esse ut possit in ipso.</TextUnit>
    <TextUnit id="3002" loc="4.413">Hac tibi nascentum mores sunt lege notandi.</TextUnit>
    <TextUnit id="3003" loc="4.414">nec satis est signis dominantia discere signa</TextUnit>
    <TextUnit id="3004" loc="4.415">per denos numeros et quae sint insita cuique;</TextUnit>
    <TextUnit id="3005" loc="4.416">sed proprias partes ipsas spectare memento</TextUnit>
    <TextUnit id="3006" loc="4.417">vel glacie rigidas vel quas exusserit ignis,</TextUnit>
    <TextUnit id="3007" loc="4.418">et sterilis &lt;sine&gt; utroque tamen, quas largior umor</TextUnit>
    <TextUnit id="3008" loc="4.419">quasve minor iusto vitiat. namque omnia mixtis</TextUnit>
    <TextUnit id="3009" loc="4.420">viribus et vario consurgunt sidera textu.</TextUnit>
    <TextUnit id="3010" loc="4.421">est aequale nihil. terrenos aspice tractus</TextUnit>
    <TextUnit id="3011" loc="4.422">et maris et variis fugientia flumina ripis:</TextUnit>
    <TextUnit id="3012" loc="4.423">crimen ubique frequens et laudi noxia iuncta est.</TextUnit>
    <TextUnit id="3013" loc="4.424">sic sterilis tellus laetis intervenit arvis</TextUnit>
    <TextUnit id="3014" loc="4.425">ac subito rumpit parvo discrimine foedus;</TextUnit>
    <TextUnit id="3015" loc="4.426">et modo portus erat pelagi iam vasta charybdis,</TextUnit>
    <TextUnit id="3016" loc="4.427">laudatique cadit post paulum gratia ponti;</TextUnit>
    <TextUnit id="3017" loc="4.428">et nunc per scopulos, nunc campis labitur amnis,</TextUnit>
    <TextUnit id="3018" loc="4.429">et, faciens iter aut quaerens, curritve reditve.</TextUnit>
    <TextUnit id="3019" loc="4.430">sic etiam caeli partes variantur in astris:</TextUnit>
    <TextUnit id="3020" loc="4.431">ut signum signo, sic a se discrepat ipsum</TextUnit>
    <TextUnit id="3021" loc="4.432">momentoque negat vires usumque salubrem,</TextUnit>
    <TextUnit id="3022" loc="4.433">quodque per has geritur partes sine fruge creatur</TextUnit>
    <TextUnit id="3023" loc="4.434">aut cadit aut multis sentit bona mixta querellis.</TextUnit>
    <TextUnit id="3024" loc="4.435">hae mihi signandae proprio sunt carmine partes.</TextUnit>
    <TextUnit id="3025" loc="4.436">sed quis tot numeros totiens sub lege referre,</TextUnit>
    <TextUnit id="3026" loc="4.437">tot partes iterare queat, tot dicere summas,</TextUnit>
    <TextUnit id="3027" loc="4.438">perque paris causas faciem mutare loquendi?</TextUnit>
    <TextUnit id="3028" loc="4.439">&lt;dum canimus verum, non aspera ponere, ut illis&gt;        a</TextUnit>
    <TextUnit id="3029" loc="4.440">incidimus, sic verba piget; sed gratia derit,</TextUnit>
    <TextUnit id="3030" loc="4.441">in vanumque labor cedit quem despicit auris.</TextUnit>
    <TextUnit id="3031" loc="4.442">sed mihi per carmen fatalia iura ferenti</TextUnit>
    <TextUnit id="3032" loc="4.443">et sacros caeli motus ad iussa loquendum est,</TextUnit>
    <TextUnit id="3033" loc="4.444">nec fingenda datur, tantum monstranda figura.</TextUnit>
    <TextUnit id="3034" loc="4.445">ostendisse deum nimis est: dabit ipse sibimet</TextUnit>
    <TextUnit id="3035" loc="4.446">pondera. nec fas est verbis splendescere mundum:</TextUnit>
    <TextUnit id="3036" loc="4.447">rebus erit maior. nec parva est gratia nostri</TextUnit>
    <TextUnit id="3037" loc="4.448">oris, si tantum poterit signare canenda.</TextUnit>
    <TextUnit id="3038" loc="4.449">accipe damnandae quae sint per sidera partes.</TextUnit>
    <TextUnit id="3039" loc="4.450">Lanigeri pars quarta nocet nec sexta salubris;</TextUnit>
    <TextUnit id="3040" loc="4.451">septima par illi ac decima est decimaeque secunda</TextUnit>
    <TextUnit id="3041" loc="4.452">quaeque duas duplicant summas septemque novemque;</TextUnit>
    <TextUnit id="3042" loc="4.453">unaque viginti numeris pars addita laedit</TextUnit>
    <TextUnit id="3043" loc="4.454">et quinta et duram consummans septima partem.</TextUnit>
    <TextUnit id="3044" loc="4.455">Tauri nona mala est, similis cui tertia pars est</TextUnit>
    <TextUnit id="3045" loc="4.456">post decimam nec non decimae pars septima iuncta;</TextUnit>
    <TextUnit id="3046" loc="4.457">bisque undena notans et bis duodena nocentes</TextUnit>
    <TextUnit id="3047" loc="4.458">quaeque decem trisque ingeminat fraudatque duobus</TextUnit>
    <TextUnit id="3048" loc="4.459">triginta numeros et tu, tricesima summa, es.</TextUnit>
    <TextUnit id="3049" loc="4.460">Pestifera in Geminis pars prima et tertia signi,</TextUnit>
    <TextUnit id="3050" loc="4.461">septima non melior, ter quintae noxia par est,</TextUnit>
    <TextUnit id="3051" loc="4.462">unaque bis denis brevior nocet unaque maior,</TextUnit>
    <TextUnit id="3052" loc="4.463">et similis noxae veniet vicesima quinta</TextUnit>
    <TextUnit id="3053" loc="4.464">cumque duae subeunt vel cum se quattuor addunt.</TextUnit>
    <TextUnit id="3054" loc="4.465">Nec Cancri prima immunis nec tertia pars est</TextUnit>
    <TextUnit id="3055" loc="4.466">nec sexta; octava est similis, decimaque peracta</TextUnit>
    <TextUnit id="3056" loc="4.467">prima rapit, nec ter quintae clementior usus;</TextUnit>
    <TextUnit id="3057" loc="4.468">septima post decimam luctum et vicesima portat</TextUnit>
    <TextUnit id="3058" loc="4.469">et quinta accedens et septima nonaque summa.</TextUnit>
    <TextUnit id="3059" loc="4.470">Tu quoque contactu primo, Nemeaee, timendus,</TextUnit>
    <TextUnit id="3060" loc="4.471">et quarta sub parte premis; bis quinta salubri</TextUnit>
    <TextUnit id="3061" loc="4.472">terque caret caelo, vicesima et altera laedit;</TextUnit>
    <TextUnit id="3062" loc="4.473">e tribus appositis vitiat totidemque secutis</TextUnit>
    <TextUnit id="3063" loc="4.474">ultima, nec prima melior tricesima pars est.</TextUnit>
    <TextUnit id="3064" loc="4.475">Erigones nec pars prima est nec sexta nec una</TextUnit>
    <TextUnit id="3065" loc="4.476">ad decimam nec quarta nec octava utilis umquam;</TextUnit>
    <TextUnit id="3066" loc="4.477">proxima viginti numeris et quarta timenda est,</TextUnit>
    <TextUnit id="3067" loc="4.478">et quae ter decimam claudit sors ultima partem.</TextUnit>
    <TextUnit id="3068" loc="4.479">Et quinta in Chelis et septima inutilis astri,</TextUnit>
    <TextUnit id="3069" loc="4.480">tertia et undecimae decimaeque est septima iuncta</TextUnit>
    <TextUnit id="3070" loc="4.481">quartaque bis denis actis et septima et ambae</TextUnit>
    <TextUnit id="3071" loc="4.482">quae numerum claudunt nona et tricesima partes.</TextUnit>
    <TextUnit id="3072" loc="4.483">Scorpios in prima reus est, cui tertia par est</TextUnit>
    <TextUnit id="3073" loc="4.484">et sexta et decima et quae ter tibi quinta notatur,</TextUnit>
    <TextUnit id="3074" loc="4.485">undecimam geminans et quae vicesima quinta est</TextUnit>
    <TextUnit id="3075" loc="4.486">octavoque manet numero nonumque capessit.</TextUnit>
    <TextUnit id="3076" loc="4.487">Si te fata sinant, quartam ne selige partem</TextUnit>
    <TextUnit id="3077" loc="4.488">Centauri; fuge et octavam; sex bisve peractis</TextUnit>
    <TextUnit id="3078" loc="4.489">octo, bis aut denis, metuendus dicitur aer,</TextUnit>
    <TextUnit id="3079" loc="4.490">cumque iterum duodena refert aut terna decemque</TextUnit>
    <TextUnit id="3080" loc="4.491">aut septena quater, vel cum ter dena figurat.</TextUnit>
    <TextUnit id="3081" loc="4.492">Nec pars optanda est Capricorni septima; nona</TextUnit>
    <TextUnit id="3082" loc="4.493">consentit decimamque sequens quam tertia signat</TextUnit>
    <TextUnit id="3083" loc="4.494">et tribus aut una quae te, vicesima, fraudat</TextUnit>
    <TextUnit id="3084" loc="4.495">quaeve auget quinto numero vel septima fertur.</TextUnit>
    <TextUnit id="3085" loc="4.496">Pars est prima nocens fundentis semper Aquari,        a</TextUnit>
    <TextUnit id="3086" loc="4.497">damnanda et decimae succedens prima peractae</TextUnit>
    <TextUnit id="3087" loc="4.498">tertiaque et quinta et numero quae condita nono est</TextUnit>
    <TextUnit id="3088" loc="4.499">et post viginti prima et vicesima quinta</TextUnit>
    <TextUnit id="3089" loc="4.500">cumque illa quartam accumulans vicesima nona.</TextUnit>
    <TextUnit id="3090" loc="4.501">Tertia per geminos et quinta et septima Pisces,</TextUnit>
    <TextUnit id="3091" loc="4.502">undecima et decimae metuenda est septima iuncta;</TextUnit>
    <TextUnit id="3092" loc="4.503">et quinta in quinos numeros revocata duasque</TextUnit>
    <TextUnit id="3093" loc="4.504">accipiens ultra summas metuenda feretur.</TextUnit>
    <TextUnit id="3094" loc="4.505">Hae partes sterilem ducunt et frigore et igni</TextUnit>
    <TextUnit id="3095" loc="4.506">aera vel sicco vel quod superaverit umor,</TextUnit>
    <TextUnit id="3096" loc="4.507">si rapidus Mavors ignes iaculatur in illum</TextUnit>
    <TextUnit id="3097" loc="4.508">Saturnusve suam glaciem &lt;Phoebeve propinquis</TextUnit>
    <TextUnit id="3098" loc="4.509">quem trahit a terris rorem&gt; Phoebusve calores.        a</TextUnit>
    <TextUnit id="3099" loc="4.510">Nec te perceptis signorum cura relinquat</TextUnit>
    <TextUnit id="3100" loc="4.511">partibus: in tempus quaedam mutantur, et ortu</TextUnit>
    <TextUnit id="3101" loc="4.512">accipiunt proprias vires ultraque remittunt.</TextUnit>
    <TextUnit id="3102" loc="4.513">Namque, ubi se summis Aries extollet ab undis</TextUnit>
    <TextUnit id="3103" loc="4.514">et cervice prior flexa quam cornibus ibit,</TextUnit>
    <TextUnit id="3104" loc="4.515">non contenta suo generabit pectora censu</TextUnit>
    <TextUnit id="3105" loc="4.516">et dabit in praedas animos solvetque pudorem:</TextUnit>
    <TextUnit id="3106" loc="4.517">tantum audere iuvat. sic ipse in cornua fertur</TextUnit>
    <TextUnit id="3107" loc="4.518">ut ruat aut vincat. non illos sedibus isdem</TextUnit>
    <TextUnit id="3108" loc="4.519">mollia per placidas delectant otia curas,</TextUnit>
    <TextUnit id="3109" loc="4.520">sed iuvat ignotas semper transire per urbes</TextUnit>
    <TextUnit id="3110" loc="4.521">scrutarique novum pelagus totius et esse</TextUnit>
    <TextUnit id="3111" loc="4.522">orbis in hospitio. testis tibi Laniger ipse,</TextUnit>
    <TextUnit id="3112" loc="4.523">cum vitreum findens auravit vellere pontum</TextUnit>
    <TextUnit id="3113" loc="4.524">orbatumque sua Phrixum per fata sorore</TextUnit>
    <TextUnit id="3114" loc="4.525">Phasidos ad ripas et Colchida tergore vexit.</TextUnit>
    <TextUnit id="3115" loc="4.526">At, quos prima creant nascentis sidera Tauri,</TextUnit>
    <TextUnit id="3116" loc="4.527">feminei incedunt. nec longe causa petenda est,</TextUnit>
    <TextUnit id="3117" loc="4.528">si modo per causas naturam quaerere fas est:</TextUnit>
    <TextUnit id="3118" loc="4.529">aversus venit in caelum divesque puellis,</TextUnit>
    <TextUnit id="3119" loc="4.530">Pleiadum parvo referens glomeramine sidus.</TextUnit>
    <TextUnit id="3120" loc="4.531">accedunt et ruris opes, propriaque iuvencum</TextUnit>
    <TextUnit id="3121" loc="4.532">dote per inversos exornat vomere campos.</TextUnit>
    <TextUnit id="3122" loc="4.533">Sed, Geminos aequa cum profert unda tegitque</TextUnit>
    <TextUnit id="3123" loc="4.534">parte, dabit studia et doctas producet ad artes.</TextUnit>
    <TextUnit id="3124" loc="4.535">nec triste ingenium sed dulci tincta lepore</TextUnit>
    <TextUnit id="3125" loc="4.536">corda creat, vocisque bonis citharaeque sonantis</TextUnit>
    <TextUnit id="3126" loc="4.537">instruit, et dotes cantus cum pectore iungit.</TextUnit>
    <TextUnit id="3127" loc="4.538">At, niger obscura Cancer cum nube feretur,</TextUnit>
    <TextUnit id="3128" loc="4.539">qua velut exustus Phoebeis ignibus ignis</TextUnit>
    <TextUnit id="3129" loc="4.540">deficit et multa fuscat caligine sidus,</TextUnit>
    <TextUnit id="3130" loc="4.541">lumina deficient partus, geminamque creatis</TextUnit>
    <TextUnit id="3131" loc="4.542">mortem fata dabunt: se quisque et vivit et effert.</TextUnit>
    <TextUnit id="3132" loc="4.543">Sicui per summas avidus produxerit undas</TextUnit>
    <TextUnit id="3133" loc="4.544">ora Leo et scandat malis hiscentibus orbem,</TextUnit>
    <TextUnit id="3134" loc="4.545">ille patri natisque reus, quas ceperit ipse,</TextUnit>
    <TextUnit id="3135" loc="4.546">non legabit opes, censumque immerget in ipso.</TextUnit>
    <TextUnit id="3136" loc="4.547">tanta fames animumque cibi tam dira cupido</TextUnit>
    <TextUnit id="3137" loc="4.548">corripit, ut capiat semet nec compleat umquam,</TextUnit>
    <TextUnit id="3138" loc="4.549">inque epulas funus revocet pretiumque sepulcri.</TextUnit>
    <TextUnit id="3139" loc="4.550">Erigone surgens, quae rexit saecula prisca</TextUnit>
    <TextUnit id="3140" loc="4.551">iustitia rursusque eadem labentia fugit,</TextUnit>
    <TextUnit id="3141" loc="4.552">alta per imperium tribuit fastigia summum,</TextUnit>
    <TextUnit id="3142" loc="4.553">rectoremque dabit legum iurisque sacrati</TextUnit>
    <TextUnit id="3143" loc="4.554">sancta pudicitia divorum templa colentem.</TextUnit>
    <TextUnit id="3144" loc="4.555">Sed, cum autumnales coeperunt surgere Chelae,</TextUnit>
    <TextUnit id="3145" loc="4.556">felix aequato genitus sub pondere Librae.</TextUnit>
    <TextUnit id="3146" loc="4.557">iudex examen sistet vitaeque necisque</TextUnit>
    <TextUnit id="3147" loc="4.558">imponetque iugum terris legesque rogabit.</TextUnit>
    <TextUnit id="3148" loc="4.559">illum urbes et regna trement nutuque regentur</TextUnit>
    <TextUnit id="3149" loc="4.560">unius et caeli post terras iura manebunt.</TextUnit>
    <TextUnit id="3150" loc="4.561">Scorpios extremae cum tollet lumina caudae,</TextUnit>
    <TextUnit id="3151" loc="4.562">siquis erit stellis tunc suffragantibus ortus,</TextUnit>
    <TextUnit id="3152" loc="4.563">urbibus augebit terras iunctisque iuvencis</TextUnit>
    <TextUnit id="3153" loc="4.564">moenia succinctus curvo describet aratro,</TextUnit>
    <TextUnit id="3154" loc="4.565">aut sternet positas urbes inque arva reducet</TextUnit>
    <TextUnit id="3155" loc="4.566">oppida et in domibus maturas reddet aristas.</TextUnit>
    <TextUnit id="3156" loc="4.567">tanta erit et virtus et cum virtute potestas.</TextUnit>
    <TextUnit id="3157" loc="4.568">Nec non Arcitenens, prima cum veste resurgit,</TextUnit>
    <TextUnit id="3158" loc="4.569">pectora clara dabit bello, magnisque triumphis</TextUnit>
    <TextUnit id="3159" loc="4.570">conspicuum patrias victorem ducet ad arces,</TextUnit>
    <TextUnit id="3160" loc="4.571">altaque nunc statuet nunc idem moenia vertet.</TextUnit>
    <TextUnit id="3161" loc="4.572">sed nimium indulgens rebus Fortuna secundis</TextUnit>
    <TextUnit id="3162" loc="4.573">invidet in facie saevitque asperrima fronti.</TextUnit>
    <TextUnit id="3163" loc="4.574">horrendus bello Trebiam Cannasque lacumque</TextUnit>
    <TextUnit id="3164" loc="4.575">ante fugam tali pensabat imagine victor.</TextUnit>
    <TextUnit id="3165" loc="4.576">Ultimus in caudae Capricornus acumine summo</TextUnit>
    <TextUnit id="3166" loc="4.577">militiam in ponto dictat puppisque colendae</TextUnit>
    <TextUnit id="3167" loc="4.578">dura ministeria et tenui discrimine mortis.</TextUnit>
    <TextUnit id="3168" loc="4.579">Quod si quem sanctumque velis castumque probumque</TextUnit>
    <TextUnit id="3169" loc="4.580">hic tibi nascetur cum primus Aquarius exit.</TextUnit>
    <TextUnit id="3170" loc="4.581">Ne velit et primos animus procedere Pisces,</TextUnit>
    <TextUnit id="3171" loc="4.582">garrulitas odiosa datur linguaeque venenum</TextUnit>
    <TextUnit id="3172" loc="4.583">verba maligna novas mutantis semper ad aures</TextUnit>
    <TextUnit id="3173" loc="4.584">criminaque ad populum populi ferre ore bilingui.</TextUnit>
    <TextUnit id="3174" loc="4.585">nulla fides inerit natis, sed summa libido</TextUnit>
    <TextUnit id="3175" loc="4.586">ardentem medios animum iubet ire per ignes.</TextUnit>
    <TextUnit id="3176" loc="4.587">scilicet in piscem sese Cytherea novavit,</TextUnit>
    <TextUnit id="3177" loc="4.588">cum Babyloniacas summersa profugit in undas</TextUnit>
    <TextUnit id="3178" loc="4.589">anguipedem alatos umeros Typhona ferentem,</TextUnit>
    <TextUnit id="3179" loc="4.590">inseruitque suos squamosis Piscibus ignes.</TextUnit>
    <TextUnit id="3180" loc="4.591">nec solus fuerit geminis sub Piscibus ortus:</TextUnit>
    <TextUnit id="3181" loc="4.592">frater erit dulcisve soror, materve duorum.</TextUnit>
    <TextUnit id="3182" loc="4.593">Nunc age diversis dominantia sidera terris</TextUnit>
    <TextUnit id="3183" loc="4.594">percipe. sed summa est rerum referenda figura.</TextUnit>
    <TextUnit id="3184" loc="4.595">quattuor in partes caeli discribitur orbis,</TextUnit>
    <TextUnit id="3185" loc="4.596">nascentem lapsumque diem mediosque calores</TextUnit>
    <TextUnit id="3186" loc="4.597">teque, Helice. totidem venti de partibus isdem</TextUnit>
    <TextUnit id="3187" loc="4.598">erumpunt secumque gerunt per inania bella.</TextUnit>
    <TextUnit id="3188" loc="4.599">asper ab axe ruit Boreas, fugit Eurus ab ortu,</TextUnit>
    <TextUnit id="3189" loc="4.600">Auster amat medium solem Zephyrusque profectum.</TextUnit>
    <TextUnit id="3190" loc="4.601">hos inter binae mediis e partibus aurae</TextUnit>
    <TextUnit id="3191" loc="4.602">exspirant similis mutato nomine flatus.</TextUnit>
    <TextUnit id="3192" loc="4.603">ipsa natat tellus pelagi lustrata corona</TextUnit>
    <TextUnit id="3193" loc="4.604">cingentis medium liquidis amplexibus orbem,</TextUnit>
    <TextUnit id="3194" loc="4.605">inque sinus pontum recipit, qui vespere ab atro</TextUnit>
    <TextUnit id="3195" loc="4.606">admissus dextra Numidas Libyamque calentem</TextUnit>
    <TextUnit id="3196" loc="4.607">alluit et magnae quondam Carthaginis arces,</TextUnit>
    <TextUnit id="3197" loc="4.608">litoraque in Syrtes revocans sinuata vadosas</TextUnit>
    <TextUnit id="3198" loc="4.609">rursum usque ad Nilum derectis fluctibus exit.</TextUnit>
    <TextUnit id="3199" loc="4.610">laeva freti caedunt Hispanas aequora gentes</TextUnit>
    <TextUnit id="3200" loc="4.611">teque in vicinis haerentem, Gallia, terris</TextUnit>
    <TextUnit id="3201" loc="4.612">Italiaeque urbes dextram sinuantis in undam</TextUnit>
    <TextUnit id="3202" loc="4.613">usque canes ad, Scylla, tuos avidamque Charybdin.</TextUnit>
    <TextUnit id="3203" loc="4.614">hac ubi se primum porta mare fudit, &lt;aperto&gt;</TextUnit>
    <TextUnit id="3204" loc="4.615">enatat Ionio laxasque vagatur in undas</TextUnit>
    <TextUnit id="3205" loc="4.616">et, prius ut, laeva se fundens circuit omnem</TextUnit>
    <TextUnit id="3206" loc="4.617">Italiam, Hadriaco mutatum nomina ponto,</TextUnit>
    <TextUnit id="3207" loc="4.618">Eridanique bibit fluctus, vetat aequore bellum</TextUnit>
    <TextUnit id="3208" loc="4.619">Illyricum, Epirumque lavat claramque Corinthum</TextUnit>
    <TextUnit id="3209" loc="4.620">et Peloponnesi patulas circumvolat oras;</TextUnit>
    <TextUnit id="3210" loc="4.621">rursus et in laevum refluit vastoque recessu</TextUnit>
    <TextUnit id="3211" loc="4.622">Thessaliae fines et Achaica praeterit arva.</TextUnit>
    <TextUnit id="3212" loc="4.623">hinc penitus iuvenisque freto mersaeque puellae</TextUnit>
    <TextUnit id="3213" loc="4.624">truditur invitum, faucesque Propontis aperto</TextUnit>
    <TextUnit id="3214" loc="4.625">Euxino iniungit ponto Maeotis et undis,</TextUnit>
    <TextUnit id="3215" loc="4.626">quae tergo coniuncta manet fontemque ministrat.</TextUnit>
    <TextUnit id="3216" loc="4.627">inde ubi in angustas revocatus navita fauces</TextUnit>
    <TextUnit id="3217" loc="4.628">Hellespontiacis iterum se fluctibus effert,</TextUnit>
    <TextUnit id="3218" loc="4.629">Icarium Aegaeumque secat laevaque nitentis</TextUnit>
    <TextUnit id="3219" loc="4.630">miratur populos Asiae totidemque tropaea</TextUnit>
    <TextUnit id="3220" loc="4.631">quot loca et innumeras gentes Taurumque minantem</TextUnit>
    <TextUnit id="3221" loc="4.632">fluctibus et Cilicum populos Syriamque perustam</TextUnit>
    <TextUnit id="3222" loc="4.633">ingentique sinu fugientis aequora terras,</TextUnit>
    <TextUnit id="3223" loc="4.634">donec in Aegyptum redeunt curvata per undas</TextUnit>
    <TextUnit id="3224" loc="4.635">litora Niliacis iterum morientia ripis.</TextUnit>
    <TextUnit id="3225" loc="4.636">haec medium terris circumdat linea pontum</TextUnit>
    <TextUnit id="3226" loc="4.637">atque his undarum tractum constringit harenis.</TextUnit>
    <TextUnit id="3227" loc="4.638">mille iacent mediae diffusa per aequora terrae.</TextUnit>
    <TextUnit id="3228" loc="4.639">Sardiniam in Libyco signant vestigia plantae,</TextUnit>
    <TextUnit id="3229" loc="4.640">Trinacria Italia tantum praecisa recessit,</TextUnit>
    <TextUnit id="3230" loc="4.641">adversa Euboicos miratur Graecia montes,</TextUnit>
    <TextUnit id="3231" loc="4.642">Aegaeis Crete civem sortita Tonantem</TextUnit>
    <TextUnit id="3232" loc="4.643">Aegyptique Cypros pulsatur fluctibus amnis.</TextUnit>
    <TextUnit id="3233" loc="4.644">&lt;has praeter terras, celebrat quas maxima fama,&gt;        a</TextUnit>
    <TextUnit id="3234" loc="4.645">totque minore solo tamen emergentia ponto</TextUnit>
    <TextUnit id="3235" loc="4.646">litora, inaequalis Cycladas Delonque Rhodonque</TextUnit>
    <TextUnit id="3236" loc="4.647">Aulidaque et Tenedon vicinaque Corsica terris</TextUnit>
    <TextUnit id="3237" loc="4.648">litora Sardiniae primumque intrantis in orbem</TextUnit>
    <TextUnit id="3238" loc="4.649">Oceani victricem Ebusum et Balearica rura,</TextUnit>
    <TextUnit id="3239" loc="4.650">innumeri surgunt scopuli montesque per altum.</TextUnit>
    <TextUnit id="3240" loc="4.651">Nec tantum ex una pontus sibi parte reclusit</TextUnit>
    <TextUnit id="3241" loc="4.652">faucibus abruptis orbem; nam litora plura</TextUnit>
    <TextUnit id="3242" loc="4.653">impulit oceano Phorcys, sed montibus altis</TextUnit>
    <TextUnit id="3243" loc="4.654">est vetitus totam ne vinceret aequore terram.</TextUnit>
    <TextUnit id="3244" loc="4.655">namque inter borean ortumque aestate nitentem</TextUnit>
    <TextUnit id="3245" loc="4.656">in longum angusto penetrabilis aequore fluctus</TextUnit>
    <TextUnit id="3246" loc="4.657">pervenit et patulis tum demum funditur arvis</TextUnit>
    <TextUnit id="3247" loc="4.658">Caspiaque Euxini similis facit aequora ponti.</TextUnit>
    <TextUnit id="3248" loc="4.659">altera sub medium solem duo bella perinde</TextUnit>
    <TextUnit id="3249" loc="4.660">intulit Oceanus terris. nam Persica fluctus</TextUnit>
    <TextUnit id="3250" loc="4.661">arva tenet, titulum pelagi praedatus ab isdem</TextUnit>
    <TextUnit id="3251" loc="4.662">quae rigat ipse locis, latoque infunditur orbe.</TextUnit>
    <TextUnit id="3252" loc="4.663">nec procul in mollis Arabas terramque ferentem</TextUnit>
    <TextUnit id="3253" loc="4.664">delicias variaeque novos radicis odores</TextUnit>
    <TextUnit id="3254" loc="4.665">leniter affundit gemmantia litora pontus,</TextUnit>
    <TextUnit id="3255" loc="4.666">et terrae mare nomen habet. media illa duobus</TextUnit>
    <TextUnit id="3256" loc="4.667">*        a</TextUnit>
    <TextUnit id="3257" loc="4.668">quondam Carthago regnum sortita sub armis,</TextUnit>
    <TextUnit id="3258" loc="4.669">ignibus Alpinas cum contudit Hannibal arces,</TextUnit>
    <TextUnit id="3259" loc="4.670">fecit et aeternum Trebiam Cannasque sepulcris</TextUnit>
    <TextUnit id="3260" loc="4.671">obruit et Libyam Latias infudit in urbes.</TextUnit>
    <TextUnit id="3261" loc="4.672">huc varias pestes diversaque monstra ferarum</TextUnit>
    <TextUnit id="3262" loc="4.673">congessit bellis natura infesta futuris.</TextUnit>
    <TextUnit id="3263" loc="4.674">horrendos angues habitataque membra veneno</TextUnit>
    <TextUnit id="3264" loc="4.675">et mortis pastu viventia, crimina terrae,</TextUnit>
    <TextUnit id="3265" loc="4.676">et vastos elephantas habet, saevosque leones</TextUnit>
    <TextUnit id="3266" loc="4.677">in poenas fecunda suas parit horrida tellus</TextUnit>
    <TextUnit id="3267" loc="4.678">et portentosos cercopum ludit in ortus</TextUnit>
    <TextUnit id="3268" loc="4.679">ac sterili peior siccas infestat harenas,</TextUnit>
    <TextUnit id="3269" loc="4.680">donec ad Aegypti ponat sua iura colonos.</TextUnit>
    <TextUnit id="3270" loc="4.681">inde Asiae populi divesque per omnia tellus:</TextUnit>
    <TextUnit id="3271" loc="4.682">auratique fluunt amnes gemmisque relucet</TextUnit>
    <TextUnit id="3272" loc="4.683">pontus, odoratae spirant medicamina silvae:</TextUnit>
    <TextUnit id="3273" loc="4.684">India notitia maior, Parthique vel orbis</TextUnit>
    <TextUnit id="3274" loc="4.685">alter, et in caelum surgentis moenia Tauri</TextUnit>
    <TextUnit id="3275" loc="4.686">totque illum circa diverso nomine gentes</TextUnit>
    <TextUnit id="3276" loc="4.687">ad Tanain Scythicis dirimentem fluctibus orbes</TextUnit>
    <TextUnit id="3277" loc="4.688">Maeotisque lacus Euxinique aspera ponti.</TextUnit>
    <TextUnit id="3278" loc="4.689">[aequora et extremum Propontidos Hellespontum]</TextUnit>
    <TextUnit id="3279" loc="4.690">hanc Asiae metam posuit natura potentis.</TextUnit>
    <TextUnit id="3280" loc="4.691">quod superest Europa tenet, quae prima natantem</TextUnit>
    <TextUnit id="3281" loc="4.692">fluctibus excepitque Iovem taurumque resolvit,</TextUnit>
    <TextUnit id="3282" loc="4.693">ponere passa suos ignes, onerique iugavit.</TextUnit>
    <TextUnit id="3283" loc="4.694">ille puellari donavit nomine litus</TextUnit>
    <TextUnit id="3284" loc="4.695">et monumenta sui titulo sacravit amoris.</TextUnit>
    <TextUnit id="3285" loc="4.696">maxima terra viris et fecundissima doctis</TextUnit>
    <TextUnit id="3286" loc="4.697">artibus: in regnum florentes oris Athenae;</TextUnit>
    <TextUnit id="3287" loc="4.698">Sparta manu, Thebae divis, et rege vel uno</TextUnit>
    <TextUnit id="3288" loc="4.699">princeps Pella domus, Troiani gratia belli;</TextUnit>
    <TextUnit id="3289" loc="4.700">Thessalia Epirosque potens vicinaque ripa</TextUnit>
    <TextUnit id="3290" loc="4.701">Illyris, et Thrace Martem sortita colonum,</TextUnit>
    <TextUnit id="3291" loc="4.702">et stupefacta suos inter Germania partus;</TextUnit>
    <TextUnit id="3292" loc="4.703">Gallia per census, Hispania maxima bellis;</TextUnit>
    <TextUnit id="3293" loc="4.704">Italia in summa, quam rerum maxima Roma</TextUnit>
    <TextUnit id="3294" loc="4.705">imposuit terris caeloque adiungitur ipsa.</TextUnit>
    <TextUnit id="3295" loc="4.706">Hos erit in fines orbis pontusque vocandus,</TextUnit>
    <TextUnit id="3296" loc="4.707">quem deus in partes per singula dividit astra</TextUnit>
    <TextUnit id="3297" loc="4.708">ac sua cuique dedit tutelae regna per orbem</TextUnit>
    <TextUnit id="3298" loc="4.709">et proprias gentes atque urbes addidit altas,</TextUnit>
    <TextUnit id="3299" loc="4.710">in quibus assererent praestantis sidera vires.</TextUnit>
    <TextUnit id="3300" loc="4.711">ac, velut humana est signis discripta figura,</TextUnit>
    <TextUnit id="3301" loc="4.712">et, quamquam communis eat tutela per omne</TextUnit>
    <TextUnit id="3302" loc="4.713">corpus, et in proprium divisis artubus exit</TextUnit>
    <TextUnit id="3303" loc="4.714">(namque Aries capiti, Taurus cervicibus haeret,</TextUnit>
    <TextUnit id="3304" loc="4.715">bracchia sub Geminis censentur, pectora Cancro,</TextUnit>
    <TextUnit id="3305" loc="4.716">te scapulae, Nemeaee, vocant teque ilia, Virgo,</TextUnit>
    <TextUnit id="3306" loc="4.717">Libra colit clunes et Scorpios inguine regnat,</TextUnit>
    <TextUnit id="3307" loc="4.718">et femina Arcitenens, genua et Capricornus amavit,</TextUnit>
    <TextUnit id="3308" loc="4.719">cruraque defendit Iuvenis, vestigia Pisces),</TextUnit>
    <TextUnit id="3309" loc="4.720">sic alias aliud terras sibi vindicat astrum.</TextUnit>
    <TextUnit id="3310" loc="4.721">Idcirco in varias leges variasque figuras</TextUnit>
    <TextUnit id="3311" loc="4.722">dispositum genus est hominum, proprioque colore</TextUnit>
    <TextUnit id="3312" loc="4.723">formantur gentes, sociataque iura per artus</TextUnit>
    <TextUnit id="3313" loc="4.724">materiamque parem privato foedere signant.</TextUnit>
    <TextUnit id="3314" loc="4.725">flava per ingentis surgit Germania partus,</TextUnit>
    <TextUnit id="3315" loc="4.726">Gallia vicino minus est infecta rubore,</TextUnit>
    <TextUnit id="3316" loc="4.727">asperior solidos Hispania contrahit artus.</TextUnit>
    <TextUnit id="3317" loc="4.728">Martia Romanis urbis pater induit ora</TextUnit>
    <TextUnit id="3318" loc="4.729">Gradivumque Venus miscens bene temperat artus,</TextUnit>
    <TextUnit id="3319" loc="4.730">perque coloratas subtilis Graecia gentes</TextUnit>
    <TextUnit id="3320" loc="4.731">gymnasium praefert vultu fortisque palaestras,</TextUnit>
    <TextUnit id="3321" loc="4.732">et Syriam produnt torti per tempora crines.</TextUnit>
    <TextUnit id="3322" loc="4.733">Aethiopes maculant orbem tenebrisque figurant</TextUnit>
    <TextUnit id="3323" loc="4.734">perfusas hominum gentes; minus India tostos</TextUnit>
    <TextUnit id="3324" loc="4.735">progenerat;        a</TextUnit>
    <TextUnit id="3325" loc="4.736">tellusque natans Aegyptia Nilo        b</TextUnit>
    <TextUnit id="3326" loc="4.737">lenius irriguis infuscat corpora campis</TextUnit>
    <TextUnit id="3327" loc="4.738">iam propior        a</TextUnit>
    <TextUnit id="3328" loc="4.739">mediumque facit moderata tenorem.        b</TextUnit>
    <TextUnit id="3329" loc="4.740">Phoebus harenosis Afrorum pulvere terris</TextUnit>
    <TextUnit id="3330" loc="4.741">exsiccat populos, et Mauretania nomen</TextUnit>
    <TextUnit id="3331" loc="4.742">oris habet titulumque suo fert ipsa colore.</TextUnit>
    <TextUnit id="3332" loc="4.743">adde sonos totidem vocum, totidem insere linguas</TextUnit>
    <TextUnit id="3333" loc="4.744">et mores pro sorte paris ritusque locorum;</TextUnit>
    <TextUnit id="3334" loc="4.745">adde genus proprium simili sub semine frugum</TextUnit>
    <TextUnit id="3335" loc="4.746">et Cererem varia redeuntem messe per urbes</TextUnit>
    <TextUnit id="3336" loc="4.747">nec paribus siliquas referentem viribus omnis,</TextUnit>
    <TextUnit id="3337" loc="4.748">nec te, Bacche, pari donantem munere terras</TextUnit>
    <TextUnit id="3338" loc="4.749">atque alias aliis fundentem collibus uvas,</TextUnit>
    <TextUnit id="3339" loc="4.750">cinnama nec totis passim nascentia campis;</TextUnit>
    <TextUnit id="3340" loc="4.751">diversas pecudum facies propriasque ferarum</TextUnit>
    <TextUnit id="3341" loc="4.752">et duplici clausos elephantas carcere terrae.</TextUnit>
    <TextUnit id="3342" loc="4.753">quot partes orbis, totidem sub partibus orbes,</TextUnit>
    <TextUnit id="3343" loc="4.754">ut certis discripta nitent regionibus astra</TextUnit>
    <TextUnit id="3344" loc="4.755">perfunduntque suo subiectas aere gentes.</TextUnit>
    <TextUnit id="3345" loc="4.756">Laniger in medio sortitus sidera mundo,</TextUnit>
    <TextUnit id="3346" loc="4.757">&lt;lance ubi sol aequa pensat noctemque diemque&gt;        a</TextUnit>
    <TextUnit id="3347" loc="4.758">Cancrum inter gelidumque &lt;Caprum&gt; per tempora veris,</TextUnit>
    <TextUnit id="3348" loc="4.759">asserit in vires pontum quem vicerat ipse,</TextUnit>
    <TextUnit id="3349" loc="4.760">virgine delapsa cum fratrem ad litora vexit</TextUnit>
    <TextUnit id="3350" loc="4.761">et minui deflevit onus dorsumque levari.</TextUnit>
    <TextUnit id="3351" loc="4.762">illum etiam venerata colit vicina Propontis</TextUnit>
    <TextUnit id="3352" loc="4.763">et Syriae gentes et laxo Persis amictu</TextUnit>
    <TextUnit id="3353" loc="4.764">vestibus ipsa suis haerens Nilusque tumescens</TextUnit>
    <TextUnit id="3354" loc="4.765">in Cancrum et tellus Aegypti iussa natare.</TextUnit>
    <TextUnit id="3355" loc="4.766">Taurus habet Scythiae montes Asiamque potentem</TextUnit>
    <TextUnit id="3356" loc="4.767">et mollis Arabas, silvarum ditia regna.</TextUnit>
    <TextUnit id="3357" loc="4.768">Euxinus Scythicos pontus sinuatus in arcus</TextUnit>
    <TextUnit id="3358" loc="4.769">sub Geminis te, Phoebe, colit; vos Thracia, fratres,</TextUnit>
    <TextUnit id="3359" loc="4.770">ultimus et sola vos tranans colit Indica Ganges.</TextUnit>
    <TextUnit id="3360" loc="4.771">ardent Aethiopes Cancro, cui plurimus ignis:</TextUnit>
    <TextUnit id="3361" loc="4.772">hoc color ipse docet. Phrygia, Nemeaee, potiris</TextUnit>
    <TextUnit id="3362" loc="4.773">Idaeae matris famulus regnoque feroci</TextUnit>
    <TextUnit id="3363" loc="4.774">Cappadocum Armeniaeque iugis; Bithynia dives</TextUnit>
    <TextUnit id="3364" loc="4.775">te colit et Macetum tellus, quae vicerat orbem.</TextUnit>
    <TextUnit id="3365" loc="4.776">Virgine sub casta felix terraque marique</TextUnit>
    <TextUnit id="3366" loc="4.777">est Rhodos, hospitium recturi principis orbem,</TextUnit>
    <TextUnit id="3367" loc="4.778">tumque domus vere Solis, cui tota sacrata est,</TextUnit>
    <TextUnit id="3368" loc="4.779">cum caperet lumen magni sub Caesare mundi;</TextUnit>
    <TextUnit id="3369" loc="4.780">Ioniae quoque sunt urbes et Dorica rura,</TextUnit>
    <TextUnit id="3370" loc="4.781">Arcades antiqui celebrataque Caria fama.</TextUnit>
    <TextUnit id="3371" loc="4.782">quod potius colat Italiam, si seligat, astrum</TextUnit>
    <TextUnit id="3372" loc="4.783">quam quod cuncta regit, quod rerum pondera novit,</TextUnit>
    <TextUnit id="3373" loc="4.784">designat summas et iniquum separat aequo,</TextUnit>
    <TextUnit id="3374" loc="4.785">tempora quo pendent, coeunt quo noxque diesque?</TextUnit>
    <TextUnit id="3375" loc="4.786">Hesperiam sua Libra tenet, qua condita Roma</TextUnit>
    <TextUnit id="3376" loc="4.787">orbis et imperium retinet discrimina rerum,</TextUnit>
    <TextUnit id="3377" loc="4.788">lancibus et positas gentes tollitque premitque,</TextUnit>
    <TextUnit id="3378" loc="4.789">qua genitus Caesar melius nunc condidit urbem</TextUnit>
    <TextUnit id="3379" loc="4.790">et propriis frenat pendentem nutibus orbem.</TextUnit>
    <TextUnit id="3380" loc="4.791">inferius victae sidus Carthaginis arces</TextUnit>
    <TextUnit id="3381" loc="4.792">et Libyam Aegyptique latus donataque rura</TextUnit>
    <TextUnit id="3382" loc="4.793">Cyrenes lacrimis radicis Scorpios acris</TextUnit>
    <TextUnit id="3383" loc="4.794">eligit, Italiaeque tamen respectat ad undas</TextUnit>
    <TextUnit id="3384" loc="4.795">Sardiniamque tenet fusasque per aequora terras.</TextUnit>
    <TextUnit id="3385" loc="4.796">Cnosia Centauro tellus circumdata ponto</TextUnit>
    <TextUnit id="3386" loc="4.797">paret, et in geminum Minois filius astrum</TextUnit>
    <TextUnit id="3387" loc="4.798">ipse venit geminus. celeris hinc Creta sagittas</TextUnit>
    <TextUnit id="3388" loc="4.799">asserit intentosque imitatur sideris arcus.</TextUnit>
    <TextUnit id="3389" loc="4.800">insula Trinacriae fluitantem ad iura sororem</TextUnit>
    <TextUnit id="3390" loc="4.801">subsequitur Triviae sub eodem condita signo,</TextUnit>
    <TextUnit id="3391" loc="4.802">proximaque Italiae tenui divisa profundo</TextUnit>
    <TextUnit id="3392" loc="4.803">ora paris sequitur leges nec sidere rupta est.</TextUnit>
    <TextUnit id="3393" loc="4.804">tu, Capricorne, regis quidquid sub sole cadente</TextUnit>
    <TextUnit id="3394" loc="4.805">est positum gelidamque Helicen quod tangit ab illo,</TextUnit>
    <TextUnit id="3395" loc="4.806">Hispanas gentes et quot fert Gallia dives;</TextUnit>
    <TextUnit id="3396" loc="4.807">teque feris dignam tantum, Germania, matrem</TextUnit>
    <TextUnit id="3397" loc="4.808">asserit ambiguum sidus terraeque marisque</TextUnit>
    <TextUnit id="3398" loc="4.809">aestibus assiduis pontum terrasque sequentem.</TextUnit>
    <TextUnit id="3399" loc="4.810">sed Iuvenis nudos formatus mollior artus</TextUnit>
    <TextUnit id="3400" loc="4.811">Aegyptum ad tepidam Tyriasque recedit &lt;in arces&gt;</TextUnit>
    <TextUnit id="3401" loc="4.812">et Cilicum gentes vicinaque Caribus arva.</TextUnit>
    <TextUnit id="3402" loc="4.813">Piscibus Euphrates datus est, ubi &lt;ab&gt; his ope sumpta</TextUnit>
    <TextUnit id="3403" loc="4.814">cum fugeret Typhona Venus subsedit in undis,</TextUnit>
    <TextUnit id="3404" loc="4.815">et Tigris et rubri radiantia litora ponti.</TextUnit>
    <TextUnit id="3405" loc="4.816">magna iacet tellus magnis circumdata ripis</TextUnit>
    <TextUnit id="3406" loc="4.817">Parthis et &lt;a&gt; Parthis domitae per saecula gentes,</TextUnit>
    <TextUnit id="3407" loc="4.818">Bactraque &lt;et&gt; Aethiopes, Babylon et Susa Ninosque,</TextUnit>
    <TextUnit id="3408" loc="4.819">nominaque innumeris vix complectenda figuris.</TextUnit>
    <TextUnit id="3409" loc="4.820">Sic divisa manet tellus per sidera cuncta,</TextUnit>
    <TextUnit id="3410" loc="4.821">e quibus in proprias partes sunt iura trahenda;</TextUnit>
    <TextUnit id="3411" loc="4.822">namque eadem, quae sunt signis, commercia servant,</TextUnit>
    <TextUnit id="3412" loc="4.823">utque illa inter se coeunt odioque repugnant,</TextUnit>
    <TextUnit id="3413" loc="4.824">nunc adversa polo, nunc et coniuncta trigono,</TextUnit>
    <TextUnit id="3414" loc="4.825">quaeque alia in varios affectus causa gubernat,</TextUnit>
    <TextUnit id="3415" loc="4.826">sic terrae terris respondent, urbibus urbes,</TextUnit>
    <TextUnit id="3416" loc="4.827">litora litoribus, regnis contraria regna;</TextUnit>
    <TextUnit id="3417" loc="4.828">sic erit et sedes fugienda petendaque cuique,</TextUnit>
    <TextUnit id="3418" loc="4.829">sic speranda fides, sic et metuenda pericla,</TextUnit>
    <TextUnit id="3419" loc="4.830">ut genus in terram caelo descendit ab alto.</TextUnit>
    <TextUnit id="3420" loc="4.831">Percipe nunc etiam quae sint ecliptica Graio</TextUnit>
    <TextUnit id="3421" loc="4.832">nomine, quod certos quasi delassata per annos</TextUnit>
    <TextUnit id="3422" loc="4.833">non numquam cessant sterili torpentia motu.</TextUnit>
    <TextUnit id="3423" loc="4.834">scilicet immenso nihil est aequale sub aevo</TextUnit>
    <TextUnit id="3424" loc="4.835">perpetuosque tenet flores unumque tenorem,</TextUnit>
    <TextUnit id="3425" loc="4.836">mutantur sed cuncta die variantque per annos;</TextUnit>
    <TextUnit id="3426" loc="4.837">et fecunda suis absistunt frugibus arva</TextUnit>
    <TextUnit id="3427" loc="4.838">continuosque negant partus effeta creando,</TextUnit>
    <TextUnit id="3428" loc="4.839">rursus quae fuerant steriles ad semina terrae</TextUnit>
    <TextUnit id="3429" loc="4.840">post nova sufficiunt nullo mandante tributa.</TextUnit>
    <TextUnit id="3430" loc="4.841">concutitur tellus validis compagibus haerens</TextUnit>
    <TextUnit id="3431" loc="4.842">subducitque solum pedibus; natat orbis in ipso</TextUnit>
    <TextUnit id="3432" loc="4.843">et vomit Oceanus pontum sitiensque resorbet</TextUnit>
    <TextUnit id="3433" loc="4.844">nec sese ipse capit. sic quondam merserat urbes,</TextUnit>
    <TextUnit id="3434" loc="4.845">humani generis cum solus constitit heres</TextUnit>
    <TextUnit id="3435" loc="4.846">Deucalion scopuloque orbem possedit in uno.</TextUnit>
    <TextUnit id="3436" loc="4.847">nec non, cum patrias Phaethon temptavit habenas,</TextUnit>
    <TextUnit id="3437" loc="4.848">arserunt gentes timuitque incendia caelum</TextUnit>
    <TextUnit id="3438" loc="4.849">fugeruntque novas ardentia sidera flammas</TextUnit>
    <TextUnit id="3439" loc="4.850">atque uno metuit condi natura sepulcro.</TextUnit>
    <TextUnit id="3440" loc="4.851">in tantum longo mutantur tempore cuncta</TextUnit>
    <TextUnit id="3441" loc="4.852">atque iterum in semet redeunt. sic tempore certo</TextUnit>
    <TextUnit id="3442" loc="4.853">signa quoque amittunt vires sumuntque receptas.</TextUnit>
    <TextUnit id="3443" loc="4.854">causa patet, quod, Luna quibus defecit in astris</TextUnit>
    <TextUnit id="3444" loc="4.855">orba sui fratris noctisque immersa tenebris,</TextUnit>
    <TextUnit id="3445" loc="4.856">cum medius Phoebi radios intercipit orbis</TextUnit>
    <TextUnit id="3446" loc="4.857">nec trahit assuetum quo fulget Delia lumen,</TextUnit>
    <TextUnit id="3447" loc="4.858">haec quoque signa suo pariter cum sidere languent</TextUnit>
    <TextUnit id="3448" loc="4.859">incurvata simul solitoque exempta vigori</TextUnit>
    <TextUnit id="3449" loc="4.860">et velut elatam Phoeben in funere lugent.</TextUnit>
    <TextUnit id="3450" loc="4.861">ipsa docet titulo se causa: ecliptica signa</TextUnit>
    <TextUnit id="3451" loc="4.862">dixere antiqui. pariter sed bina laborant,</TextUnit>
    <TextUnit id="3452" loc="4.863">nec vicina loco sed quae contraria fulgent,</TextUnit>
    <TextUnit id="3453" loc="4.864">sicut Luna suo tum tantum deficit orbe</TextUnit>
    <TextUnit id="3454" loc="4.865">cum Phoebum adversis currentem non videt astris.</TextUnit>
    <TextUnit id="3455" loc="4.866">nec tamen aequali languescunt tempore cuncta,</TextUnit>
    <TextUnit id="3456" loc="4.867">sed modo in affectus totus producitur annus,</TextUnit>
    <TextUnit id="3457" loc="4.868">nunc brevius lassata manent, nunc longius astra</TextUnit>
    <TextUnit id="3458" loc="4.869">exceduntque suo Phoebeia tempora casu.</TextUnit>
    <TextUnit id="3459" loc="4.870">atque, ubi perfectum est spatium quod cuique dicatur</TextUnit>
    <TextUnit id="3460" loc="4.871">impleruntque suos certa statione labores</TextUnit>
    <TextUnit id="3461" loc="4.872">bina per adversum caelum fulgentia signa,</TextUnit>
    <TextUnit id="3462" loc="4.873">tum vice bina labant ipsis haerentia casus,</TextUnit>
    <TextUnit id="3463" loc="4.874">quae prius in terras veniunt terrasque relinquunt,</TextUnit>
    <TextUnit id="3464" loc="4.875">sidereo non ut pugnet contrarius orbi</TextUnit>
    <TextUnit id="3465" loc="4.876">sed, qua mundus agit cursus, inclinet et ipse,</TextUnit>
    <TextUnit id="3466" loc="4.877">amissasque negant vires, nec munera tanta</TextUnit>
    <TextUnit id="3467" loc="4.878">nec similis reddunt noxas. locus omnia vertit.</TextUnit>
    <TextUnit id="3468" loc="4.879">Sed quid tam tenui prodest ratione nitentem</TextUnit>
    <TextUnit id="3469" loc="4.880">scrutari mundum, si mens sua cuique repugnat</TextUnit>
    <TextUnit id="3470" loc="4.881">spemque timor tollit prohibetque a limine caeli?</TextUnit>
    <TextUnit id="3471" loc="4.882">'conditur en' inquit 'vasto natura recessu</TextUnit>
    <TextUnit id="3472" loc="4.883">mortalisque fugit visus et pectora nostra,</TextUnit>
    <TextUnit id="3473" loc="4.884">nec prodesse potest quod fatis cuncta reguntur,</TextUnit>
    <TextUnit id="3474" loc="4.885">cum fatum nulla possit ratione videri.'</TextUnit>
    <TextUnit id="3475" loc="4.886">quid iuvat in semet sua per convicia ferri</TextUnit>
    <TextUnit id="3476" loc="4.887">et fraudare bonis, quae nec deus invidet ipse,</TextUnit>
    <TextUnit id="3477" loc="4.888">quosque dedit natura oculos deponere mentis?</TextUnit>
    <TextUnit id="3478" loc="4.889">perspicimus caelum, cur non et munera caeli?</TextUnit>
    <TextUnit id="3479" loc="4.890">&lt;mens humana potest propria discedere sede&gt;        a</TextUnit>
    <TextUnit id="3480" loc="4.891">inque ipsos penitus mundi descendere census</TextUnit>
    <TextUnit id="3481" loc="4.892">seminibusque suis tantam componere molem</TextUnit>
    <TextUnit id="3482" loc="4.893">et partum caeli sua per nutricia ferre</TextUnit>
    <TextUnit id="3483" loc="4.894">extremumque sequi pontum terraeque subire</TextUnit>
    <TextUnit id="3484" loc="4.895">pendentis tractus et toto vivere in orbe.</TextUnit>
    <TextUnit id="3485" loc="4.896">[quanta et pars superet rationem discere noctis]</TextUnit>
    <TextUnit id="3486" loc="4.897">iam nusquam natura latet; pervidimus omnem</TextUnit>
    <TextUnit id="3487" loc="4.898">et capto potimur mundo nostrumque parentem</TextUnit>
    <TextUnit id="3488" loc="4.899">pars sua perspicimus genitique accedimus astris.</TextUnit>
    <TextUnit id="3489" loc="4.900">an dubium est habitare deum sub pectore nostro</TextUnit>
    <TextUnit id="3490" loc="4.901">in caelumque redire animas caeloque venire,</TextUnit>
    <TextUnit id="3491" loc="4.902">utque sit ex omni constructus corpore mundus</TextUnit>
    <TextUnit id="3492" loc="4.903">aeris atque ignis summi terraeque marisque</TextUnit>
    <TextUnit id="3493" loc="4.904">hospitium menti totum quae infusa gubernet,</TextUnit>
    <TextUnit id="3494" loc="4.905">sic esse in nobis terrenae corpora sortis</TextUnit>
    <TextUnit id="3495" loc="4.906">sanguineasque animas animo, qui cuncta gubernat</TextUnit>
    <TextUnit id="3496" loc="4.907">dispensatque hominem? quid mirum, noscere mundum</TextUnit>
    <TextUnit id="3497" loc="4.908">si possunt homines, quibus est et mundus in ipsis</TextUnit>
    <TextUnit id="3498" loc="4.909">exemplumque dei quisque est in imagine parva?</TextUnit>
    <TextUnit id="3499" loc="4.910">an cuiquam genitos, nisi caelo, credere fas est</TextUnit>
    <TextUnit id="3500" loc="4.911">esse homines? proiecta iacent animalia cuncta</TextUnit>
    <TextUnit id="3501" loc="4.912">in terra vel mersa vadis, vel in aere pendent,</TextUnit>
    <TextUnit id="3502" loc="4.913">omnibus una quies venter&lt;que Venusque voluptas,</TextUnit>
    <TextUnit id="3503" loc="4.914">mole valens sola corpus&gt; censumque per artus,        a</TextUnit>
    <TextUnit id="3504" loc="4.915">et, quia consilium non est, et lingua remissa.</TextUnit>
    <TextUnit id="3505" loc="4.916">unus &lt;in&gt; inspectus rerum viresque loquendi</TextUnit>
    <TextUnit id="3506" loc="4.917">ingeniumque capax variasque educitur artes</TextUnit>
    <TextUnit id="3507" loc="4.918">hic partus, qui cuncta regit: secessit in urbes,</TextUnit>
    <TextUnit id="3508" loc="4.919">edomuit terram ad fruges, animalia cepit</TextUnit>
    <TextUnit id="3509" loc="4.920">imposuitque viam ponto, stetit unus in arcem</TextUnit>
    <TextUnit id="3510" loc="4.921">erectus capitis victorque ad sidera mittit</TextUnit>
    <TextUnit id="3511" loc="4.922">sidereos oculos propiusque aspectat Olympum</TextUnit>
    <TextUnit id="3512" loc="4.923">inquiritque Iovem; nec sola fronte deorum</TextUnit>
    <TextUnit id="3513" loc="4.924">contentus manet, et caelum scrutatur in alvo</TextUnit>
    <TextUnit id="3514" loc="4.925">cognatumque sequens corpus se quaerit in astris.</TextUnit>
    <TextUnit id="3515" loc="4.926">huic in tanta fidem petimus, quam saepe volucres</TextUnit>
    <TextUnit id="3516" loc="4.927">accipiunt trepidaeque suo sub pectore fibrae.</TextUnit>
    <TextUnit id="3517" loc="4.928">an minus est sacris rationem ducere signis</TextUnit>
    <TextUnit id="3518" loc="4.929">quam pecudum mortes aviumque attendere cantus?</TextUnit>
    <TextUnit id="3519" loc="4.930">atque ideo faciem caeli non invidet orbi</TextUnit>
    <TextUnit id="3520" loc="4.931">ipse deus vultusque suos corpusque recludit</TextUnit>
    <TextUnit id="3521" loc="4.932">volvendo semper seque ipsum inculcat et offert,</TextUnit>
    <TextUnit id="3522" loc="4.933">ut bene cognosci possit doceatque videntis,</TextUnit>
    <TextUnit id="3523" loc="4.934">qualis eat, cogatque suas attendere leges.</TextUnit>
    <TextUnit id="3524" loc="4.935">ipse vocat nostros animos ad sidera mundus</TextUnit>
    <TextUnit id="3525" loc="4.936">nec patitur, quia non condit, sua iura latere.</TextUnit>
    <TextUnit id="3526" loc="4.937">quis putet esse nefas nosci, quod cernere fas est?</TextUnit>
    <TextUnit id="3527" loc="4.938">nec contemne tuas quasi parvo in pectore vires:</TextUnit>
    <TextUnit id="3528" loc="4.939">quod valet, immensum est. sic auri pondera parvi</TextUnit>
    <TextUnit id="3529" loc="4.940">exsuperant pretio numerosos aeris acervos;</TextUnit>
    <TextUnit id="3530" loc="4.941">sic adamas, punctum lapidis, pretiosior auro est;</TextUnit>
    <TextUnit id="3531" loc="4.942">parvula sic totum pervisit pupula caelum,</TextUnit>
    <TextUnit id="3532" loc="4.943">quoque vident oculi minimum est, cum maxima cernant;</TextUnit>
    <TextUnit id="3533" loc="4.944">sic animi sedes tenui sub corde locata</TextUnit>
    <TextUnit id="3534" loc="4.945">per totum angusto regnat de limite corpus.</TextUnit>
    <TextUnit id="3535" loc="4.946">materiae ne quaere modum, sed perspice vires,</TextUnit>
    <TextUnit id="3536" loc="4.947">quas ratio, non pondus, habet: ratio omnia vincit.</TextUnit>
    <TextUnit id="3537" loc="4.948">ne dubites homini divinos credere visus,</TextUnit>
    <TextUnit id="3538" loc="4.949">iam facit ipse deos mittitque ad sidera numen,</TextUnit>
    <TextUnit id="3539" loc="4.950">maius et Augusto crescet sub principe caelum.</TextUnit>
    <TextUnit id="3540" loc="5.1">Hic alius finisset iter signisque relatis</TextUnit>
    <TextUnit id="3541" loc="5.2">quis adversa meant stellarum numina quinque</TextUnit>
    <TextUnit id="3542" loc="5.3">quadriiugis et Phoebus equis et Delia bigis</TextUnit>
    <TextUnit id="3543" loc="5.4">non ultra struxisset opus, caeloque rediret</TextUnit>
    <TextUnit id="3544" loc="5.5">ac per descensum medios percurreret ignes</TextUnit>
    <TextUnit id="3545" loc="5.6">Saturni, Iovis et Martis Solisque, sub illis</TextUnit>
    <TextUnit id="3546" loc="5.7">post Venerem et Maia natum te, Luna, vagantem.</TextUnit>
    <TextUnit id="3547" loc="5.8">me properare etiam mundus iubet omnia circum</TextUnit>
    <TextUnit id="3548" loc="5.9">sidera vectatum toto decurrere caelo,</TextUnit>
    <TextUnit id="3549" loc="5.10">cum semel aetherios ausus conscendere currus</TextUnit>
    <TextUnit id="3550" loc="5.11">summum contigerim sua per fastigia culmen.</TextUnit>
    <TextUnit id="3551" loc="5.12">hinc vocat Orion, magni pars maxima caeli,</TextUnit>
    <TextUnit id="3552" loc="5.13">et ratis heroum, quae nunc quoque navigat astris,</TextUnit>
    <TextUnit id="3553" loc="5.14">Fluminaque errantis late sinuantia flexus</TextUnit>
    <TextUnit id="3554" loc="5.15">et biferum Cetos squamis atque ore tremendo</TextUnit>
    <TextUnit id="3555" loc="5.16">Hesperidumque vigil custos et divitis auri</TextUnit>
    <TextUnit id="3556" loc="5.17">et Canis in totum portans incendia mundum</TextUnit>
    <TextUnit id="3557" loc="5.18">araque divorum, cui votum solvit Olympus;</TextUnit>
    <TextUnit id="3558" loc="5.19">illinc per geminas Anguis qui labitur Arctos</TextUnit>
    <TextUnit id="3559" loc="5.20">Heniochusque memor currus plaustrique Bootes</TextUnit>
    <TextUnit id="3560" loc="5.21">atque Ariadnaeae caelestia dona coronae,</TextUnit>
    <TextUnit id="3561" loc="5.22">victor et invisae Perseus cum falce Medusae</TextUnit>
    <TextUnit id="3562" loc="5.23">Andromedanque necans genitor cum coniuge Cepheus,</TextUnit>
    <TextUnit id="3563" loc="5.24">quaque volat stellatus Equus celerique Sagittae</TextUnit>
    <TextUnit id="3564" loc="5.25">Delphinus certans et Iuppiter alite tectus,</TextUnit>
    <TextUnit id="3565" loc="5.26">ceteraque in toto passim labentia caelo.</TextUnit>
    <TextUnit id="3566" loc="5.27">quae mihi per proprias vires sunt cuncta canenda</TextUnit>
    <TextUnit id="3567" loc="5.28">quid valeant ortu, quid cum merguntur in undas,</TextUnit>
    <TextUnit id="3568" loc="5.29">et quota de bis sex astris pars quaeque reducat.</TextUnit>
    <TextUnit id="3569" loc="5.30">Vir gregis et ponti victor, cui parte relicta</TextUnit>
    <TextUnit id="3570" loc="5.31">nomen onusque dedit nec pelle immunis ab ipsa,</TextUnit>
    <TextUnit id="3571" loc="5.32">Colchidos et magicas artes qui visere Iolcon</TextUnit>
    <TextUnit id="3572" loc="5.33">Medeae iussit movitque venena per orbem,</TextUnit>
    <TextUnit id="3573" loc="5.34">nunc quoque vicinam puppi, ceu naviget, Argo</TextUnit>
    <TextUnit id="3574" loc="5.35">a dextri lateris ducit regione per astra.</TextUnit>
    <TextUnit id="3575" loc="5.36">sed tum prima suos puppis consurgit in ignes,</TextUnit>
    <TextUnit id="3576" loc="5.37">quattuor in partes cum Corniger extulit ora.</TextUnit>
    <TextUnit id="3577" loc="5.38">illa quisquis erit terris oriente creatus,</TextUnit>
    <TextUnit id="3578" loc="5.39">rector erit puppis clavoque immobilis haerens</TextUnit>
    <TextUnit id="3579" loc="5.40">mutabit pelago terras ventisque sequetur</TextUnit>
    <TextUnit id="3580" loc="5.41">fortunam totumque volet tranare profundum</TextUnit>
    <TextUnit id="3581" loc="5.42">classibus atque alios menses altumque videre</TextUnit>
    <TextUnit id="3582" loc="5.43">Phasin et in cautes Tiphyn superare ruentem.</TextUnit>
    <TextUnit id="3583" loc="5.44">tolle sitos ortus hominum sub sidere tali,</TextUnit>
    <TextUnit id="3584" loc="5.45">sustuleris bellum Troiae classemque solutam</TextUnit>
    <TextUnit id="3585" loc="5.46">sanguine et appulsam terris; non invehet undis</TextUnit>
    <TextUnit id="3586" loc="5.47">Persida nec pelagus Xerxes facietque tegetque;</TextUnit>
    <TextUnit id="3587" loc="5.48">versa Syracusis Salamis non merget Athenas,</TextUnit>
    <TextUnit id="3588" loc="5.49">Punica nec toto fluitabunt aequore rostra</TextUnit>
    <TextUnit id="3589" loc="5.50">Actiacosque sinus inter suspensus utrimque</TextUnit>
    <TextUnit id="3590" loc="5.51">orbis et in ponto caeli fortuna natabit.</TextUnit>
    <TextUnit id="3591" loc="5.52">his ducibus caeco ducuntur in aequore classes</TextUnit>
    <TextUnit id="3592" loc="5.53">et coit ipsa sibi tellus totusque per usus</TextUnit>
    <TextUnit id="3593" loc="5.54">diversos rerum ventis arcessitur orbis.</TextUnit>
    <TextUnit id="3594" loc="5.55">Sed decima lateris surgens de parte sinistri</TextUnit>
    <TextUnit id="3595" loc="5.56">maximus Orion magnumque amplexus Olympum,</TextUnit>
    <TextUnit id="3596" loc="5.57">quo fulgente super terras caelumque trahente</TextUnit>
    <TextUnit id="3597" loc="5.58">ementita diem nigras nox contrahit alas,</TextUnit>
    <TextUnit id="3598" loc="5.59">sollertis animos, velocia corpora finget</TextUnit>
    <TextUnit id="3599" loc="5.60">atque agilem officio mentem curasque per omnis</TextUnit>
    <TextUnit id="3600" loc="5.61">indelassato properantia corda vigore.</TextUnit>
    <TextUnit id="3601" loc="5.62">instar erit populi totaque habitabit in urbe</TextUnit>
    <TextUnit id="3602" loc="5.63">limina pervolitans unumque per omnia verbum</TextUnit>
    <TextUnit id="3603" loc="5.64">mane salutandi portans communis amicus.</TextUnit>
    <TextUnit id="3604" loc="5.65">Sed, cum se terris Aries ter quinque peractis</TextUnit>
    <TextUnit id="3605" loc="5.66">partibus extollit, primum iuga tollit ab undis</TextUnit>
    <TextUnit id="3606" loc="5.67">Heniochus clivoque rotas convellit ab imo,</TextUnit>
    <TextUnit id="3607" loc="5.68">qua gelidus Boreas aquilonibus instat acutis.</TextUnit>
    <TextUnit id="3608" loc="5.69">ille dabit proprium studium caeloque retentas</TextUnit>
    <TextUnit id="3609" loc="5.70">quas prius in terris agitator amaverat artes:</TextUnit>
    <TextUnit id="3610" loc="5.71">stare levi curru moderantem quattuor ora</TextUnit>
    <TextUnit id="3611" loc="5.72">spumigeris frenata lupis et flectere equorum</TextUnit>
    <TextUnit id="3612" loc="5.73">praevalidas vires ac torto stringere gyro;</TextUnit>
    <TextUnit id="3613" loc="5.74">at, cum laxato fugerunt cardine claustra,</TextUnit>
    <TextUnit id="3614" loc="5.75">exagitare feros pronumque antire volantis</TextUnit>
    <TextUnit id="3615" loc="5.76">vixque rotis levibus summum contingere campum</TextUnit>
    <TextUnit id="3616" loc="5.77">vincentem pedibus ventos, vel prima tenentem</TextUnit>
    <TextUnit id="3617" loc="5.78">agmina in obliquum cursus agitare malignos</TextUnit>
    <TextUnit id="3618" loc="5.79">obstantemque mora totum praecludere circum,</TextUnit>
    <TextUnit id="3619" loc="5.80">vel medium turbae nunc dextros ire per orbes</TextUnit>
    <TextUnit id="3620" loc="5.81">fidentem campo, nunc meta currere acuta</TextUnit>
    <TextUnit id="3621" loc="5.82">spemque sub extremo dubiam suspendere casu.</TextUnit>
    <TextUnit id="3622" loc="5.83">nec non alterno desultor sidere dorso</TextUnit>
    <TextUnit id="3623" loc="5.84">quadrupedum et stabilis poterit defigere plantas,</TextUnit>
    <TextUnit id="3624" loc="5.85">pervolitans et equos ludet per terga volantum;</TextUnit>
    <TextUnit id="3625" loc="5.86">aut solo vectatus equo nunc arma movebit,</TextUnit>
    <TextUnit id="3626" loc="5.87">nunc leget in longo per cursum praemia circo.</TextUnit>
    <TextUnit id="3627" loc="5.88">quidquid de tali studio formatur habebit.</TextUnit>
    <TextUnit id="3628" loc="5.89">hinc mihi Salmoneus (qui caelum imitatus in orbe,</TextUnit>
    <TextUnit id="3629" loc="5.90">pontibus impositis missisque per aera quadrigis</TextUnit>
    <TextUnit id="3630" loc="5.91">expressisse sonum mundi sibi visus et ipsum</TextUnit>
    <TextUnit id="3631" loc="5.92">admovisse Iovem terris, dum fulmina fingit</TextUnit>
    <TextUnit id="3632" loc="5.93">sensit, et immissos ignes super ipse secutus</TextUnit>
    <TextUnit id="3633" loc="5.94">morte Iovem didicit) generatus possit haberi.</TextUnit>
    <TextUnit id="3634" loc="5.95">hoc genitum credas de sidere Bellerophonten</TextUnit>
    <TextUnit id="3635" loc="5.96">imposuisse viam mundo per signa volantem,</TextUnit>
    <TextUnit id="3636" loc="5.97">cui caelum campus fuerat, terraeque fretumque</TextUnit>
    <TextUnit id="3637" loc="5.98">sub pedibus, non ulla tulit vestigia cursus.</TextUnit>
    <TextUnit id="3638" loc="5.99">his erit Heniochi surgens tibi forma notanda.</TextUnit>
    <TextUnit id="3639" loc="5.100">Cumque decem partes Aries duplicaverit ortus,</TextUnit>
    <TextUnit id="3640" loc="5.101">incipient Haedi tremulum producere mentum</TextUnit>
    <TextUnit id="3641" loc="5.102">hirtaque tum demum terris promittere terga</TextUnit>
    <TextUnit id="3642" loc="5.103">qua dexter Boreas spirat. ne crede severae</TextUnit>
    <TextUnit id="3643" loc="5.104">frontis opus fingi, strictosque hinc ora Catones</TextUnit>
    <TextUnit id="3644" loc="5.105">abruptumque pari Torquatum et Horatia facta.</TextUnit>
    <TextUnit id="3645" loc="5.106">maius onus signo est, Haedis nec tanta petulcis</TextUnit>
    <TextUnit id="3646" loc="5.107">conveniunt: levibus gaudent lascivaque signant</TextUnit>
    <TextUnit id="3647" loc="5.108">pectora; et in lusus facilis agilemque vigorem</TextUnit>
    <TextUnit id="3648" loc="5.109">desudant; vario ducunt in amore iuventam;</TextUnit>
    <TextUnit id="3649" loc="5.110">in vulnus numquam virtus sed saepe libido</TextUnit>
    <TextUnit id="3650" loc="5.111">impellit, turpisque emitur vel morte voluptas;</TextUnit>
    <TextUnit id="3651" loc="5.112">et minimum cecidisse malum est, quia crimine vincunt.</TextUnit>
    <TextUnit id="3652" loc="5.113">nec non et cultus pecorum nascentibus addunt</TextUnit>
    <TextUnit id="3653" loc="5.114">pastoremque suum generant, cui fistula collo</TextUnit>
    <TextUnit id="3654" loc="5.115">haereat et voces alterna per oscula ducat.</TextUnit>
    <TextUnit id="3655" loc="5.116">Sed, cum bis denas augebit septima partes</TextUnit>
    <TextUnit id="3656" loc="5.117">Lanigeri, surgent Hyades. quo tempore natis</TextUnit>
    <TextUnit id="3657" loc="5.118">nulla quies placet, in nullo sunt otia fructu,</TextUnit>
    <TextUnit id="3658" loc="5.119">sed populum turbamque petunt rerumque tumultus.</TextUnit>
    <TextUnit id="3659" loc="5.120">seditio clamorque iuvat, Gracchosque tenentis</TextUnit>
    <TextUnit id="3660" loc="5.121">rostra volunt Montemque Sacrum rarosque Quirites;</TextUnit>
    <TextUnit id="3661" loc="5.122">pacis bella probant curaeque alimenta ministrant.</TextUnit>
    <TextUnit id="3662" loc="5.123">immundosque greges agitant per sordida rura;</TextUnit>
    <TextUnit id="3663" loc="5.124">et fidum Laertiadae genuere syboten.</TextUnit>
    <TextUnit id="3664" loc="5.125">hos generant Hyades mores surgentibus astris.</TextUnit>
    <TextUnit id="3665" loc="5.126">Ultima Lanigeri cum pars excluditur orbi,</TextUnit>
    <TextUnit id="3666" loc="5.127">quae totum ostendit terris atque eruit undis,</TextUnit>
    <TextUnit id="3667" loc="5.128">Olenie servans praegressos tollitur Haedos</TextUnit>
    <TextUnit id="3668" loc="5.129">egelido stellata polo, qua dextera pars est,</TextUnit>
    <TextUnit id="3669" loc="5.130">officio magni mater Iovis. illa Tonanti</TextUnit>
    <TextUnit id="3670" loc="5.131">fida alimenta dedit pectusque implevit hiantis</TextUnit>
    <TextUnit id="3671" loc="5.132">lacte suo, dedit et dignas ad fulmina vires.</TextUnit>
    <TextUnit id="3672" loc="5.133">hinc trepidae mentes tremebundaque corda creantur</TextUnit>
    <TextUnit id="3673" loc="5.134">suspensa ad strepitus levibusque obnoxia causis.</TextUnit>
    <TextUnit id="3674" loc="5.135">his etiam ingenita est visendi ignota cupido,</TextUnit>
    <TextUnit id="3675" loc="5.136">ut nova per montes quaerunt arbusta capellae,</TextUnit>
    <TextUnit id="3676" loc="5.137">semper et ulterius pascentes tendere gaudent.</TextUnit>
    <TextUnit id="3677" loc="5.138">Taurus, in aversos praeceps cum tollitur ortus,</TextUnit>
    <TextUnit id="3678" loc="5.139">sexta parte sui certantis luce sorores</TextUnit>
    <TextUnit id="3679" loc="5.140">Pleiadas ducit. quibus aspirantibus almam</TextUnit>
    <TextUnit id="3680" loc="5.141">in lucem eduntur Bacchi Venerisque sequaces</TextUnit>
    <TextUnit id="3681" loc="5.142">perque dapes mensasque super petulantia corda</TextUnit>
    <TextUnit id="3682" loc="5.143">et sale mordaci dulcis quaerentia risus.</TextUnit>
    <TextUnit id="3683" loc="5.144">illis cura sui cultus frontisque decorae</TextUnit>
    <TextUnit id="3684" loc="5.145">semper erit: tortos in fluctum ponere crines</TextUnit>
    <TextUnit id="3685" loc="5.146">aut vinclis revocare comas et vertice denso</TextUnit>
    <TextUnit id="3686" loc="5.147">fingere et appositis caput emutare capillis</TextUnit>
    <TextUnit id="3687" loc="5.148">pumicibusque cavis horrentia membra polire</TextUnit>
    <TextUnit id="3688" loc="5.149">atque odisse virum teretisque optare lacertos.</TextUnit>
    <TextUnit id="3689" loc="5.150">femineae vestes, nec in usum tegmina plantis</TextUnit>
    <TextUnit id="3690" loc="5.151">sed speciem, fictique placent ad mollia gressus.</TextUnit>
    <TextUnit id="3691" loc="5.152">naturae pudet, atque habitat sub pectore caeca</TextUnit>
    <TextUnit id="3692" loc="5.153">ambitio, et morbum virtutis nomine iactant.</TextUnit>
    <TextUnit id="3693" loc="5.154">semper amare parum est: cupient et amare videri.</TextUnit>
    <TextUnit id="3694" loc="5.155">Iam vero Geminis fraterna ferentibus astra</TextUnit>
    <TextUnit id="3695" loc="5.156">in caelum summoque natantibus aequore ponti</TextUnit>
    <TextUnit id="3696" loc="5.157">septima pars Leporem tollit. quo sidere natis</TextUnit>
    <TextUnit id="3697" loc="5.158">vix alas natura negat volucrisque meatus:</TextUnit>
    <TextUnit id="3698" loc="5.159">tantus erit per membra vigor referentia ventos.</TextUnit>
    <TextUnit id="3699" loc="5.160">ille prius victor stadio quam missus abibit;</TextUnit>
    <TextUnit id="3700" loc="5.161">ille cito motu rigidos eludere caestus,</TextUnit>
    <TextUnit id="3701" loc="5.162">nunc exire levis missas nunc mittere palmas,</TextUnit>
    <TextUnit id="3702" loc="5.163">ille pilam celeri fugientem reddere planta</TextUnit>
    <TextUnit id="3703" loc="5.164">et pedibus pensare manus et ludere fulcro</TextUnit>
    <TextUnit id="3704" loc="5.165">mobilibusque citos ictus glomerare lacertis,</TextUnit>
    <TextUnit id="3705" loc="5.166">ille potens turba perfundere membra pilarum</TextUnit>
    <TextUnit id="3706" loc="5.167">per totumque vagas corpus disponere palmas,</TextUnit>
    <TextUnit id="3707" loc="5.168">ut teneat tantos orbes sibique ipse reludat</TextUnit>
    <TextUnit id="3708" loc="5.169">et velut edoctos iubeat volitare per ipsum.</TextUnit>
    <TextUnit id="3709" loc="5.170">invigilat curis, somnos industria vincit,</TextUnit>
    <TextUnit id="3710" loc="5.171">otia per varios exercet dulcia lusus.</TextUnit>
    <TextUnit id="3711" loc="5.172">Nunc Cancro vicina canam, cui parte sinistra</TextUnit>
    <TextUnit id="3712" loc="5.173">consurgunt Iugulae. quibus aspirantibus orti</TextUnit>
    <TextUnit id="3713" loc="5.174">te, Meleagre, colunt flammis absentibus ustum</TextUnit>
    <TextUnit id="3714" loc="5.175">reddentemque tuae per mortem munera matri,</TextUnit>
    <TextUnit id="3715" loc="5.176">cuius et ante necem paulatim vita sepulta est,</TextUnit>
    <TextUnit id="3716" loc="5.177">atque Atalantaeos conatum ferre labores,</TextUnit>
    <TextUnit id="3717" loc="5.178">et Calydonea bellantem rupe puellam</TextUnit>
    <TextUnit id="3718" loc="5.179">vincentemque viros et quam potuisse videre</TextUnit>
    <TextUnit id="3719" loc="5.180">virgine maius erat sternentem vulnere primo.</TextUnit>
    <TextUnit id="3720" loc="5.181">quaque erat Actaeon silvis mirandus, et ante</TextUnit>
    <TextUnit id="3721" loc="5.182">quam canibus nova praeda fuit, ducuntur et ipsi,</TextUnit>
    <TextUnit id="3722" loc="5.183">retibus et claudunt campos, formidine montes.</TextUnit>
    <TextUnit id="3723" loc="5.184">mendacisque parant foveas laqueosque tenacis</TextUnit>
    <TextUnit id="3724" loc="5.185">currentisque feras pedicarum compede nectunt</TextUnit>
    <TextUnit id="3725" loc="5.186">aut canibus ferrove necant praedasque reportant.</TextUnit>
    <TextUnit id="3726" loc="5.187">sunt quibus in ponto studium est cepisse ferarum</TextUnit>
    <TextUnit id="3727" loc="5.188">diversas facies et caeco mersa profundo</TextUnit>
    <TextUnit id="3728" loc="5.189">sternere litoreis monstrorum corpora harenis</TextUnit>
    <TextUnit id="3729" loc="5.190">horrendumque fretis in bella lacessere pontum</TextUnit>
    <TextUnit id="3730" loc="5.191">et colare vagos inductis retibus amnes</TextUnit>
    <TextUnit id="3731" loc="5.192">ac per nulla sequi dubias vestigia praedas,</TextUnit>
    <TextUnit id="3732" loc="5.193">luxuriae quia terra parum, fastidit et orbem</TextUnit>
    <TextUnit id="3733" loc="5.194">venter, et ipse gulam Nereus ex aequore pascit.</TextUnit>
    <TextUnit id="3734" loc="5.195">At Procyon oriens, cum iam vicesima Cancro</TextUnit>
    <TextUnit id="3735" loc="5.196">septimaque ex undis pars sese emergit in astra,</TextUnit>
    <TextUnit id="3736" loc="5.197">venatus non ille quidem verum arma creatis</TextUnit>
    <TextUnit id="3737" loc="5.198">venandi tribuit. catulos nutrire sagacis</TextUnit>
    <TextUnit id="3738" loc="5.199">et genus a proavis, mores numerare per urbes,</TextUnit>
    <TextUnit id="3739" loc="5.200">retiaque et valida venabula cuspide fixa</TextUnit>
    <TextUnit id="3740" loc="5.201">lentaque correctis formare hastilia nodis,</TextUnit>
    <TextUnit id="3741" loc="5.202">et quaecumque solet venandi poscere cura</TextUnit>
    <TextUnit id="3742" loc="5.203">in proprios fabricare dabit venalia quaestus.</TextUnit>
    <TextUnit id="3743" loc="5.204">Cum vero in vastos surget Nemeaeus hiatus,</TextUnit>
    <TextUnit id="3744" loc="5.205">exoritur candens latratque Canicula flammas</TextUnit>
    <TextUnit id="3745" loc="5.206">et rabit igne suo geminatque incendia solis.</TextUnit>
    <TextUnit id="3746" loc="5.207">qua subdente facem terris radiosque vomente</TextUnit>
    <TextUnit id="3747" loc="5.208">divinat cineres orbes fatumque supremum</TextUnit>
    <TextUnit id="3748" loc="5.209">sortitur, languetque suis Neptunus in undis,</TextUnit>
    <TextUnit id="3749" loc="5.210">et viridis nemori sanguis decedit et herbis.</TextUnit>
    <TextUnit id="3750" loc="5.211">cuncta peregrinos orbes animalia quaerunt</TextUnit>
    <TextUnit id="3751" loc="5.212">atque eget alterius mundus; natura suismet</TextUnit>
    <TextUnit id="3752" loc="5.213">aegrotat morbis nimios obsessa per aestus</TextUnit>
    <TextUnit id="3753" loc="5.214">inque rogo vivit: tantus per sidera fervor</TextUnit>
    <TextUnit id="3754" loc="5.215">funditur atque uno cessant in lumine cuncta.</TextUnit>
    <TextUnit id="3755" loc="5.216">haec ubi se ponto per primas extulit oras,</TextUnit>
    <TextUnit id="3756" loc="5.217">nascentem quam nec pelagi restinxerit unda,</TextUnit>
    <TextUnit id="3757" loc="5.218">effrenos animos violentaque pectora finget</TextUnit>
    <TextUnit id="3758" loc="5.219">irarumque dabit fluctus odiumque metumque</TextUnit>
    <TextUnit id="3759" loc="5.220">totius vulgi. praecurrunt verba loquentis,</TextUnit>
    <TextUnit id="3760" loc="5.221">ante os est animus nec magnis concita causis</TextUnit>
    <TextUnit id="3761" loc="5.222">corda micant et lingua rabit latratque loquendo,</TextUnit>
    <TextUnit id="3762" loc="5.223">morsibus et crebris dentes in voce relinquit.</TextUnit>
    <TextUnit id="3763" loc="5.224">ardescit vino vitium, viresque ministrat</TextUnit>
    <TextUnit id="3764" loc="5.225">Bacchus et in flammam saevas exsuscitat iras.</TextUnit>
    <TextUnit id="3765" loc="5.226">nec silvas rupesque timent vastosque leones</TextUnit>
    <TextUnit id="3766" loc="5.227">aut spumantis apri dentes atque arma ferarum,</TextUnit>
    <TextUnit id="3767" loc="5.228">effunduntque suas concesso in corpore flammas.</TextUnit>
    <TextUnit id="3768" loc="5.229">ne talis mirere artes sub sidere tali,</TextUnit>
    <TextUnit id="3769" loc="5.230">cernis ut ipsum etiam sidus venetur in astris;</TextUnit>
    <TextUnit id="3770" loc="5.231">praegressum quaerit Leporem comprendere cursu.</TextUnit>
    <TextUnit id="3771" loc="5.232">Ultima pars magni cum tollitur orta Leonis,</TextUnit>
    <TextUnit id="3772" loc="5.233">Crater auratis surgit caelatus ab astris.</TextUnit>
    <TextUnit id="3773" loc="5.234">inde trahit quicumque genus moresque, sequetur</TextUnit>
    <TextUnit id="3774" loc="5.235">irriguos ruris campos amnesque lacusque,</TextUnit>
    <TextUnit id="3775" loc="5.236">et te, Bacche, tuas nubentem iunget ad ulmos,</TextUnit>
    <TextUnit id="3776" loc="5.237">disponetve iugis imitatus fronde choreas,</TextUnit>
    <TextUnit id="3777" loc="5.238">robore vel proprio fidentem in bracchia ducet</TextUnit>
    <TextUnit id="3778" loc="5.239">teque tibi credet semperque, ut matre resectum,</TextUnit>
    <TextUnit id="3779" loc="5.240">abiunget thalamis, segetemque interseret uvis,</TextUnit>
    <TextUnit id="3780" loc="5.241">quaeque alia innumeri cultus est forma per orbem</TextUnit>
    <TextUnit id="3781" loc="5.242">pro regione colet. nec parce vina recepta</TextUnit>
    <TextUnit id="3782" loc="5.243">hauriet, emeritis et fructibus ipse fruetur</TextUnit>
    <TextUnit id="3783" loc="5.244">gaudebitque mero mergetque in pocula mentem.</TextUnit>
    <TextUnit id="3784" loc="5.245">nec solum terrae spem credet in annua vota:</TextUnit>
    <TextUnit id="3785" loc="5.246">annonae quoque vectigal mercesque sequetur</TextUnit>
    <TextUnit id="3786" loc="5.247">praecipue quas umor alit nec deserit unda.</TextUnit>
    <TextUnit id="3787" loc="5.248">talis effinget Crater umoris amator.</TextUnit>
    <TextUnit id="3788" loc="5.249">Iam subit Erigone. quae cum tibi quinque feretur</TextUnit>
    <TextUnit id="3789" loc="5.250">partibus ereptis ponto, tollentur ab undis</TextUnit>
    <TextUnit id="3790" loc="5.251">clara Ariadnaeae quondam monumenta coronae</TextUnit>
    <TextUnit id="3791" loc="5.252">et mollis tribuent artes. hinc dona puellae</TextUnit>
    <TextUnit id="3792" loc="5.253">namque nitent, illinc oriens est ipsa puella.</TextUnit>
    <TextUnit id="3793" loc="5.254">ille colet nitidis gemmantem floribus hortum</TextUnit>
    <TextUnit id="3794" loc="5.255">caeruleumque oleis viridemve in gramine collem.</TextUnit>
    <TextUnit id="3795" loc="5.256">pallentis violas et purpureos hyacinthos</TextUnit>
    <TextUnit id="3796" loc="5.257">liliaque et Tyrias imitata papavera luces</TextUnit>
    <TextUnit id="3797" loc="5.258">vernantisque rosae rubicundo sanguine florem</TextUnit>
    <TextUnit id="3798" loc="5.259">conseret et veris depinget prata figuris.</TextUnit>
    <TextUnit id="3799" loc="5.260">aut varios nectet flores sertisque locabit</TextUnit>
    <TextUnit id="3800" loc="5.261">effingetque suum sidus similisque &lt;coronas</TextUnit>
    <TextUnit id="3801" loc="5.262">Cnosiacae faciet; calamosque&gt; in mutua pressos    a</TextUnit>
    <TextUnit id="3802" loc="5.263">incoquet atque Arabum Syriis mulcebit odores</TextUnit>
    <TextUnit id="3803" loc="5.264">et medios unguenta dabit referentia flatus,</TextUnit>
    <TextUnit id="3804" loc="5.265">ut sit adulterio sucorum gratia maior.</TextUnit>
    <TextUnit id="3805" loc="5.266">munditiae &lt;cordi&gt; cultusque artesque decorae</TextUnit>
    <TextUnit id="3806" loc="5.267">et lenocinium vitae praesensque voluptas.</TextUnit>
    <TextUnit id="3807" loc="5.268">Virginis hoc anni poscunt floresque Coronae.</TextUnit>
    <TextUnit id="3808" loc="5.269">At, cum per decimam consurgens horrida partem</TextUnit>
    <TextUnit id="3809" loc="5.270">Spica feret prae se vallantis corpus aristas,</TextUnit>
    <TextUnit id="3810" loc="5.271">arvorum ingenerat studium rurisque colendi</TextUnit>
    <TextUnit id="3811" loc="5.272">seminaque in faenus sulcatis credere terris</TextUnit>
    <TextUnit id="3812" loc="5.273">usuramque sequi maiorem sorte receptis</TextUnit>
    <TextUnit id="3813" loc="5.274">frugibus innumeris atque horrea quaerere messi</TextUnit>
    <TextUnit id="3814" loc="5.275">(quod solum decuit mortalis nosse metallum:</TextUnit>
    <TextUnit id="3815" loc="5.276">nulla fames, non ulla forent ieiunia terris;</TextUnit>
    <TextUnit id="3816" loc="5.277">dives erat census saturatis gentibus &lt;olim</TextUnit>
    <TextUnit id="3817" loc="5.278">argenti venis aurique latentibus&gt; orbi)    a</TextUnit>
    <TextUnit id="3818" loc="5.279">et, si forte labor vires tardaverit, artes</TextUnit>
    <TextUnit id="3819" loc="5.280">quis sine nulla Ceres, non ullus seminis usus,</TextUnit>
    <TextUnit id="3820" loc="5.281">subdere fracturo silici frumenta superque</TextUnit>
    <TextUnit id="3821" loc="5.282">ducere pendentis orbes et mergere farra</TextUnit>
    <TextUnit id="3822" loc="5.283">ac torrere focis hominumque alimenta parare</TextUnit>
    <TextUnit id="3823" loc="5.284">atque unum genus in multas variare figuras.</TextUnit>
    <TextUnit id="3824" loc="5.285">et, quia dispositis habitatur spica per artem</TextUnit>
    <TextUnit id="3825" loc="5.286">frugibus, ac structo similis componitur ordo,</TextUnit>
    <TextUnit id="3826" loc="5.287">seminibusque suis cellas atque horrea praebet,</TextUnit>
    <TextUnit id="3827" loc="5.288">sculpentem faciet sanctis laquearia templis</TextUnit>
    <TextUnit id="3828" loc="5.289">condentemque novum caelum per tecta Tonantis.</TextUnit>
    <TextUnit id="3829" loc="5.290">haec fuerat quondam divis concessa figura,</TextUnit>
    <TextUnit id="3830" loc="5.291">nunc iam luxuriae pars est: triclinia templis</TextUnit>
    <TextUnit id="3831" loc="5.292">concertant, tectique auro iam vescimur auro.</TextUnit>
    <TextUnit id="3832" loc="5.293">Sed parte octava surgentem cerne Sagittam</TextUnit>
    <TextUnit id="3833" loc="5.294">Chelarum. dabit haec iaculum torquere lacertis,</TextUnit>
    <TextUnit id="3834" loc="5.295">et calamum nervis, glaebas et mittere virgis,</TextUnit>
    <TextUnit id="3835" loc="5.296">pendentemque suo volucrem deprendere caelo,</TextUnit>
    <TextUnit id="3836" loc="5.297">cuspide vel triplici securum figere piscem.</TextUnit>
    <TextUnit id="3837" loc="5.298">quod potius dederim Teucro sidusve genusve,</TextUnit>
    <TextUnit id="3838" loc="5.299">teve, Philoctete, cui malim credere parti?</TextUnit>
    <TextUnit id="3839" loc="5.300">Hectoris ille faces arcu taedamque fugavit,</TextUnit>
    <TextUnit id="3840" loc="5.301">mittebat saevos ignes quae mille carinis.</TextUnit>
    <TextUnit id="3841" loc="5.302">hic sortem pharetra Troiae bellique gerebat,</TextUnit>
    <TextUnit id="3842" loc="5.303">maior et armatis hostis subsederat exul.</TextUnit>
    <TextUnit id="3843" loc="5.304">quin etiam ille pater tali de sidere cretus</TextUnit>
    <TextUnit id="3844" loc="5.305">esse potest, qui serpentem super ora cubantem</TextUnit>
    <TextUnit id="3845" loc="5.306">infelix nati somnumque animamque bibentem</TextUnit>
    <TextUnit id="3846" loc="5.307">sustinuit misso petere ac prosternere telo.</TextUnit>
    <TextUnit id="3847" loc="5.308">ars erat esse patrem; vicit natura periclum</TextUnit>
    <TextUnit id="3848" loc="5.309">et pariter iuvenem somnoque ac morte levavit</TextUnit>
    <TextUnit id="3849" loc="5.310">tunc iterum natum et fato per somnia raptum.</TextUnit>
    <TextUnit id="3850" loc="5.311">At, cum secretis improvidus Haedus in antris</TextUnit>
    <TextUnit id="3851" loc="5.312">erranti similis fratrum vestigia quaerit</TextUnit>
    <TextUnit id="3852" loc="5.313">postque gregem longo producitur intervallo,</TextUnit>
    <TextUnit id="3853" loc="5.314">sollertis animos agitataque pectora in usus</TextUnit>
    <TextUnit id="3854" loc="5.315">effingit varios nec deficientia curis</TextUnit>
    <TextUnit id="3855" loc="5.316">nec contenta domo. populi sunt illa ministra</TextUnit>
    <TextUnit id="3856" loc="5.317">perque magistratus et publica iura feruntur.</TextUnit>
    <TextUnit id="3857" loc="5.318">non illo coram digitos quaesiverit hasta,</TextUnit>
    <TextUnit id="3858" loc="5.319">defueritque bonis sector, poenamque lucretur</TextUnit>
    <TextUnit id="3859" loc="5.320">noxius et patriam fraudarit debitor aeris.</TextUnit>
    <TextUnit id="3860" loc="5.321">cognitor est urbis. nec non lascivit amores</TextUnit>
    <TextUnit id="3861" loc="5.322">in varios ponitque forum suadente Lyaeo,</TextUnit>
    <TextUnit id="3862" loc="5.323">mobilis in saltus et scaenae mollior arte.</TextUnit>
    <TextUnit id="3863" loc="5.324">Nunc surgente Lyra testudinis enatat undis</TextUnit>
    <TextUnit id="3864" loc="5.325">forma per heredem tantum post fata sonantis,</TextUnit>
    <TextUnit id="3865" loc="5.326">qua quondam somnumque fretis Oeagrius Orpheus</TextUnit>
    <TextUnit id="3866" loc="5.327">et sensus scopulis et silvis addidit aures</TextUnit>
    <TextUnit id="3867" loc="5.328">et Diti lacrimas et morti denique finem.</TextUnit>
    <TextUnit id="3868" loc="5.329">hinc venient vocis dotes chordaeque sonantis</TextUnit>
    <TextUnit id="3869" loc="5.330">garrulaque &lt;in&gt; modulos diversa tibia forma</TextUnit>
    <TextUnit id="3870" loc="5.331">et quodcumque manu loquitur flatuque movetur.</TextUnit>
    <TextUnit id="3871" loc="5.332">ille dabit cantus inter convivia dulcis</TextUnit>
    <TextUnit id="3872" loc="5.333">mulcebitque sono Bacchum noctemque tenebit.</TextUnit>
    <TextUnit id="3873" loc="5.334">quin etiam curas inter secreta movebit</TextUnit>
    <TextUnit id="3874" loc="5.335">carmina furtivo modulatus murmure vocem,</TextUnit>
    <TextUnit id="3875" loc="5.336">solus et ipse suas semper cantabit ad aures,</TextUnit>
    <TextUnit id="3876" loc="5.337">sic dictante Lyra, cum pars vicesima sexta</TextUnit>
    <TextUnit id="3877" loc="5.338">Chelarum surget, quae cornua ducet ad astra.</TextUnit>
    <TextUnit id="3878" loc="5.339">Quid regione Nepae vix partes octo trahentis</TextUnit>
    <TextUnit id="3879" loc="5.340">Ara ferens turis stellis imitantibus ignem,</TextUnit>
    <TextUnit id="3880" loc="5.341">in qua devoti quondam cecidere Gigantes,</TextUnit>
    <TextUnit id="3881" loc="5.342">nec prius armavit violento fulmine dextram</TextUnit>
    <TextUnit id="3882" loc="5.343">Iuppiter, ante deos quam constitit ipse sacerdos?</TextUnit>
    <TextUnit id="3883" loc="5.344">quos potius fingent ortus quam templa colentis</TextUnit>
    <TextUnit id="3884" loc="5.345">atque auctoratos in tertia iura ministros,</TextUnit>
    <TextUnit id="3885" loc="5.346">divorumque sacra venerantis numina voce,</TextUnit>
    <TextUnit id="3886" loc="5.347">paene deos et qui possint ventura videre?</TextUnit>
    <TextUnit id="3887" loc="5.348">Quattuor appositis Centaurus partibus effert</TextUnit>
    <TextUnit id="3888" loc="5.349">sidera et ex ipso mores nascentibus addit.</TextUnit>
    <TextUnit id="3889" loc="5.350">aut stimulis agitabit onus mixtasque iugabit</TextUnit>
    <TextUnit id="3890" loc="5.351">semine quadrupedes aut curru celsior ibit</TextUnit>
    <TextUnit id="3891" loc="5.352">aut onerabit equos armis aut ducet in arma.</TextUnit>
    <TextUnit id="3892" loc="5.353">ille tenet medicas artes ad membra ferarum</TextUnit>
    <TextUnit id="3893" loc="5.354">et non auditos mutarum tollere morbos.</TextUnit>
    <TextUnit id="3894" loc="5.355">hoc est artis opus, non exspectare gementis</TextUnit>
    <TextUnit id="3895" loc="5.356">et sibi non aegrum iamdudum credere corpus.</TextUnit>
    <TextUnit id="3896" loc="5.357">Hunc subit Arcitenens, cuius pars quinta nitentem</TextUnit>
    <TextUnit id="3897" loc="5.358">Arcturum ostendit ponto. quo tempore natis</TextUnit>
    <TextUnit id="3898" loc="5.359">Fortuna ipsa suos audet committere census,</TextUnit>
    <TextUnit id="3899" loc="5.360">regalis ut opes et sancta aeraria servent</TextUnit>
    <TextUnit id="3900" loc="5.361">regnantes sub rege suo rerumque ministri,</TextUnit>
    <TextUnit id="3901" loc="5.362">tutelamque gerant populi, domibusve regendis</TextUnit>
    <TextUnit id="3902" loc="5.363">praepositi curas alieno limine claudant.</TextUnit>
    <TextUnit id="3903" loc="5.364">Arcitenens cum se totum produxerit undis,</TextUnit>
    <TextUnit id="3904" loc="5.365">ter decima sub parte feri formantibus astris</TextUnit>
    <TextUnit id="3905" loc="5.366">plumeus in caelum nitidis Olor evolat alis.</TextUnit>
    <TextUnit id="3906" loc="5.367">quo surgente trahens lucem matremque relinquens</TextUnit>
    <TextUnit id="3907" loc="5.368">ipse quoque aerios populos caeloque dicatum</TextUnit>
    <TextUnit id="3908" loc="5.369">alituum genus in studium censusque vocabit.</TextUnit>
    <TextUnit id="3909" loc="5.370">mille fluent artes: aut bellum indicere mundo</TextUnit>
    <TextUnit id="3910" loc="5.371">et medios inter volucrem prensare meatus,</TextUnit>
    <TextUnit id="3911" loc="5.372">aut nidis damnare suis, ramove sedentem</TextUnit>
    <TextUnit id="3912" loc="5.373">pascentemve super surgentia ducere lina.</TextUnit>
    <TextUnit id="3913" loc="5.374">atque haec in luxum. iam ventri longius itur</TextUnit>
    <TextUnit id="3914" loc="5.375">quam modo militiae: Numidarum pascimur oris</TextUnit>
    <TextUnit id="3915" loc="5.376">Phasidos et lucis; arcessitur inde macellum</TextUnit>
    <TextUnit id="3916" loc="5.377">unde aurata novo devecta est aequore pellis.</TextUnit>
    <TextUnit id="3917" loc="5.378">quin etiam linguas hominum sensusque docebit</TextUnit>
    <TextUnit id="3918" loc="5.379">aerias volucres novaque in commercia ducet</TextUnit>
    <TextUnit id="3919" loc="5.380">verbaque praecipiet naturae lege negata.</TextUnit>
    <TextUnit id="3920" loc="5.381">ipse deum Cycnus condit vocemque sub illo</TextUnit>
    <TextUnit id="3921" loc="5.382">non totus volucer, secumque immurmurat intus.</TextUnit>
    <TextUnit id="3922" loc="5.383">nec te praetereant clausas qui culmine summo</TextUnit>
    <TextUnit id="3923" loc="5.384">pascere aves Veneris gaudent et reddere caelo</TextUnit>
    <TextUnit id="3924" loc="5.385">aut certis revocare notis, totamve per urbem</TextUnit>
    <TextUnit id="3925" loc="5.386">qui gestant caveis volucres ad iussa paratas,</TextUnit>
    <TextUnit id="3926" loc="5.387">quorum omnis parvo consistit passere census.</TextUnit>
    <TextUnit id="3927" loc="5.388">has erit et similis tribuens Olor aureus artes.</TextUnit>
    <TextUnit id="3928" loc="5.389">Anguitenens magno circumdatus orbe draconis,</TextUnit>
    <TextUnit id="3929" loc="5.390">cum venit in regione tuae, Capricorne, figurae,</TextUnit>
    <TextUnit id="3930" loc="5.391">non inimica facit serpentum membra creatis.</TextUnit>
    <TextUnit id="3931" loc="5.392">accipient sinibusque suis peploque fluenti</TextUnit>
    <TextUnit id="3932" loc="5.393">osculaque horrendis iungent impune venenis.</TextUnit>
    <TextUnit id="3933" loc="5.394">At, cum se patrio producens aequore Piscis</TextUnit>
    <TextUnit id="3934" loc="5.395">in caelumque ferens alienis finibus ibit,</TextUnit>
    <TextUnit id="3935" loc="5.396">quisquis erit tali capiens sub tempore vitam,</TextUnit>
    <TextUnit id="3936" loc="5.397">litoribus ripisve suos circumferet annos,</TextUnit>
    <TextUnit id="3937" loc="5.398">pendentem et caeco captabit in aequore piscem,</TextUnit>
    <TextUnit id="3938" loc="5.399">et perlucentis cupiens prensare lapillos</TextUnit>
    <TextUnit id="3939" loc="5.400">verticibus mediis oculos immittet avaros</TextUnit>
    <TextUnit id="3940" loc="5.401">cumque suis domibus concha valloque latentis</TextUnit>
    <TextUnit id="3941" loc="5.402">protrahet immersus. nihil est audere relictum:</TextUnit>
    <TextUnit id="3942" loc="5.403">quaestus naufragio petitur corpusque profundo</TextUnit>
    <TextUnit id="3943" loc="5.404">immissum pariter quam praeda exquiritur ipsa.</TextUnit>
    <TextUnit id="3944" loc="5.405">nec semper tanti merces est parva laboris:</TextUnit>
    <TextUnit id="3945" loc="5.406">censibus aequantur conchae, lapidumque nitore</TextUnit>
    <TextUnit id="3946" loc="5.407">vix quisquam est locuples. oneratur terra profundo.</TextUnit>
    <TextUnit id="3947" loc="5.408">tali sorte suas artes per litora tractat,</TextUnit>
    <TextUnit id="3948" loc="5.409">aut emit externos pretio mutatque labores</TextUnit>
    <TextUnit id="3949" loc="5.410">institor aequoreae varia sub imagine mercis.</TextUnit>
    <TextUnit id="3950" loc="5.411">Cumque Fidis magno succedunt sidera mundo</TextUnit>
    <TextUnit id="3951" loc="5.412">quaesitor scelerum veniet vindexque reorum,</TextUnit>
    <TextUnit id="3952" loc="5.413">qui commissa suis rimabitur argumentis</TextUnit>
    <TextUnit id="3953" loc="5.414">in lucemque trahet tacita latitantia fraude.</TextUnit>
    <TextUnit id="3954" loc="5.415">hinc etiam immitis tortor poenaeque minister</TextUnit>
    <TextUnit id="3955" loc="5.416">et quisquis verove favet culpamve perodit</TextUnit>
    <TextUnit id="3956" loc="5.417">proditur atque alto qui iurgia pectore tollat.</TextUnit>
    <TextUnit id="3957" loc="5.418">Caeruleus ponto cum se Delphinus in astra</TextUnit>
    <TextUnit id="3958" loc="5.419">erigit et squamam stellis imitantibus exit,</TextUnit>
    <TextUnit id="3959" loc="5.420">ambiguus terrae partus pelagique creatur.</TextUnit>
    <TextUnit id="3960" loc="5.421">nam, velut ipse citis perlabitur aequora pinnis</TextUnit>
    <TextUnit id="3961" loc="5.422">nunc summum scindens pelagus nunc alta profundi</TextUnit>
    <TextUnit id="3962" loc="5.423">et sinibus vires sumit fluctumque figurat,</TextUnit>
    <TextUnit id="3963" loc="5.424">sic, venit ex illo quisquis, volitabit in undis.</TextUnit>
    <TextUnit id="3964" loc="5.425">nunc alterna ferens in lentos bracchia tractus</TextUnit>
    <TextUnit id="3965" loc="5.426">&lt;conspicuus franget spumanti limite pontum&gt;    a</TextUnit>
    <TextUnit id="3966" loc="5.427">et plausa resonabit aqua, nunc aequore mersas</TextUnit>
    <TextUnit id="3967" loc="5.428">diducet palmas furtiva biremis in ipso,</TextUnit>
    <TextUnit id="3968" loc="5.429">nunc in aquas rectus veniet passuque natabit</TextUnit>
    <TextUnit id="3969" loc="5.430">et vada mentitus reddet super aequora campum;</TextUnit>
    <TextUnit id="3970" loc="5.431">aut immota ferens in tergus membra latusque</TextUnit>
    <TextUnit id="3971" loc="5.432">non onerabit aquas summisque accumbet in undis</TextUnit>
    <TextUnit id="3972" loc="5.433">pendebitque super, totus sine remige velum.</TextUnit>
    <TextUnit id="3973" loc="5.434">illis in ponto iucundum est quaerere pontum,</TextUnit>
    <TextUnit id="3974" loc="5.435">corporaque immergunt undis ipsumque sub antris</TextUnit>
    <TextUnit id="3975" loc="5.436">Nerea et aequoreas conantur visere Nymphas,</TextUnit>
    <TextUnit id="3976" loc="5.437">exportantque maris praedas et rapta profundo</TextUnit>
    <TextUnit id="3977" loc="5.438">naufragia atque imas avidi scrutantur harenas.</TextUnit>
    <TextUnit id="3978" loc="5.439">par ex diverso studium sociatur utrumque</TextUnit>
    <TextUnit id="3979" loc="5.440">in genus atque uno digestum semine surgit.</TextUnit>
    <TextUnit id="3980" loc="5.441">adnumeres etiam illa licet cognata per artem</TextUnit>
    <TextUnit id="3981" loc="5.442">corpora, quae valido saliunt excussa petauro</TextUnit>
    <TextUnit id="3982" loc="5.443">alternosque cient motus, elatus et ante</TextUnit>
    <TextUnit id="3983" loc="5.444">nunc iacet atque huius casu suspenditur ille,</TextUnit>
    <TextUnit id="3984" loc="5.445">membrave per flammas orbesque emissa flagrantis,</TextUnit>
    <TextUnit id="3985" loc="5.446">quae delphina suo per inane imitantia motu</TextUnit>
    <TextUnit id="3986" loc="5.447">molliter ut liquidis per humum ponuntur in undis</TextUnit>
    <TextUnit id="3987" loc="5.448">et viduata volant pinnis et in aere ludunt.</TextUnit>
    <TextUnit id="3988" loc="5.449">at, si deficient artes, remanebit in illis</TextUnit>
    <TextUnit id="3989" loc="5.450">materies tamen apta; dabit natura vigorem</TextUnit>
    <TextUnit id="3990" loc="5.451">atque alacris cursus campoque volantia membra.</TextUnit>
    <TextUnit id="3991" loc="5.452">Sed regione means Cepheus umentis Aquari</TextUnit>
    <TextUnit id="3992" loc="5.453">non dabit in lusum mores. facit ora severae</TextUnit>
    <TextUnit id="3993" loc="5.454">frontis &lt;is&gt; ac vultus componit pondere mentis.</TextUnit>
    <TextUnit id="3994" loc="5.455">pascentur curis veterumque exempla revolvent</TextUnit>
    <TextUnit id="3995" loc="5.456">semper et antiqui laudabunt verba Catonis.</TextUnit>
    <TextUnit id="3996" loc="5.457">componet teneros etiam qui nutriat annos</TextUnit>
    <TextUnit id="3997" loc="5.458">et dominum dominus praetextae lege sequatur</TextUnit>
    <TextUnit id="3998" loc="5.459">quodque agat id credat, stupefactus imagine iuris,</TextUnit>
    <TextUnit id="3999" loc="5.460">tutorisve supercilium patruive rigorem.</TextUnit>
    <TextUnit id="4000" loc="5.461">quin etiam tragico praestabunt verba coturno,</TextUnit>
    <TextUnit id="4001" loc="5.462">cuius erit, quamquam in chartis, stilus ipse cruentus</TextUnit>
    <TextUnit id="4002" loc="5.463">nec minus hae scelerum facie rerumque tumultu</TextUnit>
    <TextUnit id="4003" loc="5.464">gaudebunt. vix una trium memorare sepulcra</TextUnit>
    <TextUnit id="4004" loc="5.465">ructantemque patrem natos solemque reversum</TextUnit>
    <TextUnit id="4005" loc="5.466">et caecum sine nube diem, Thebana iuvabit</TextUnit>
    <TextUnit id="4006" loc="5.467">dicere bella uteri mixtumque in fratre parentem,</TextUnit>
    <TextUnit id="4007" loc="5.468">quin et Medeae natos fratremque patremque,</TextUnit>
    <TextUnit id="4008" loc="5.469">hinc vestes flammas illinc pro munere missas</TextUnit>
    <TextUnit id="4009" loc="5.470">aeriamque fugam natosque ex ignibus annos.</TextUnit>
    <TextUnit id="4010" loc="5.471">mille alias rerum species in carmina ducent;</TextUnit>
    <TextUnit id="4011" loc="5.472">forsitan ipse etiam Cepheus referetur in actus.</TextUnit>
    <TextUnit id="4012" loc="5.473">et, siquis studio scribendi mitior ibit,</TextUnit>
    <TextUnit id="4013" loc="5.474">comica componet laetis spectacula ludis,</TextUnit>
    <TextUnit id="4014" loc="5.475">ardentis iuvenes raptasque in amore puellas</TextUnit>
    <TextUnit id="4015" loc="5.476">elusosque senes agilisque per omnia servos,</TextUnit>
    <TextUnit id="4016" loc="5.477">quis in cuncta suam produxit saecula vitam</TextUnit>
    <TextUnit id="4017" loc="5.478">doctior urbe sua linguae sub flore Menander,</TextUnit>
    <TextUnit id="4018" loc="5.479">qui vitae ostendit vitam chartisque sacravit.</TextUnit>
    <TextUnit id="4019" loc="5.480">et, si tanta operum vires commenta negarint,</TextUnit>
    <TextUnit id="4020" loc="5.481">externis tamen aptus erit, nunc voce poetis</TextUnit>
    <TextUnit id="4021" loc="5.482">nunc tacito gestu referensque affectibus ora,</TextUnit>
    <TextUnit id="4022" loc="5.483">et sua dicendo faciet,    a</TextUnit>
    <TextUnit id="4023" loc="5.484">scaenisque togatos    b</TextUnit>
    <TextUnit id="4024" loc="5.485">aut magnos heroas aget,    a</TextUnit>
    <TextUnit id="4025" loc="5.486">solusque per omnis    b</TextUnit>
    <TextUnit id="4026" loc="5.487">ibit personas et turbam reddet in uno;</TextUnit>
    <TextUnit id="4027" loc="5.488">omnis fortunae vultum per membra reducet,</TextUnit>
    <TextUnit id="4028" loc="5.489">aequabitque choros gestu cogetque videre</TextUnit>
    <TextUnit id="4029" loc="5.490">praesentem Troiam Priamumque ante ora cadentem.</TextUnit>
    <TextUnit id="4030" loc="5.491">Nunc Aquilae sidus referam, quae parte sinistra</TextUnit>
    <TextUnit id="4031" loc="5.492">rorantis iuvenis, quem terris sustulit ipsa,</TextUnit>
    <TextUnit id="4032" loc="5.493">fertur et extentis praedam circumvolat alis.</TextUnit>
    <TextUnit id="4033" loc="5.494">fulmina missa refert et caelo militat ales</TextUnit>
    <TextUnit id="4034" loc="5.495">bis sextamque notat partem fluvialis Aquari.</TextUnit>
    <TextUnit id="4035" loc="5.496">illius in terris orientis tempore natus</TextUnit>
    <TextUnit id="4036" loc="5.497">ad spolia et partas surget vel caede rapinas</TextUnit>
    <TextUnit id="4037" loc="5.498">nec pacem bello, civem discernet ab hoste,</TextUnit>
    <TextUnit id="4038" loc="5.499">cumque hominum derit strages, dabit ille ferarum.</TextUnit>
    <TextUnit id="4039" loc="5.500">ipse sibi lex est, et qua fert cumque voluntas</TextUnit>
    <TextUnit id="4040" loc="5.501">praecipitant vires; laus est contemnere cuncta.</TextUnit>
    <TextUnit id="4041" loc="5.502">et, si forte bonis accesserit impetus ausis,</TextUnit>
    <TextUnit id="4042" loc="5.503">improbitas fiet virtus, et condere bella</TextUnit>
    <TextUnit id="4043" loc="5.504">et magnis patriam poterit ditare triumphis.</TextUnit>
    <TextUnit id="4044" loc="5.505">et, quia non tractat volucris sed suggerit arma</TextUnit>
    <TextUnit id="4045" loc="5.506">immissosque refert ignes et fulmina reddit,</TextUnit>
    <TextUnit id="4046" loc="5.507">regis erit magnive ducis per bella minister</TextUnit>
    <TextUnit id="4047" loc="5.508">ingentisque suis praestabit viribus usus.</TextUnit>
    <TextUnit id="4048" loc="5.509">At, cum Cassiope bis denis partibus actis</TextUnit>
    <TextUnit id="4049" loc="5.510">aequorei iuvenis dextra de parte resurgit,</TextUnit>
    <TextUnit id="4050" loc="5.511">artifices auri faciet, qui mille figuris</TextUnit>
    <TextUnit id="4051" loc="5.512">vertere opus possint caraeque acquirere dotem</TextUnit>
    <TextUnit id="4052" loc="5.513">materiae et lapidum vivos miscere colores.</TextUnit>
    <TextUnit id="4053" loc="5.514">hinc Augusta nitent sacratis munera templis,</TextUnit>
    <TextUnit id="4054" loc="5.515">aurea Phoebeis certantia lumina flammis</TextUnit>
    <TextUnit id="4055" loc="5.516">gemmarumque umbra radiantes lucibus ignes.</TextUnit>
    <TextUnit id="4056" loc="5.517">hinc Pompeia manent veteris monumenta triumphi</TextUnit>
    <TextUnit id="4057" loc="5.518">et Mithridateos vultus induta tropaea,</TextUnit>
    <TextUnit id="4058" loc="5.519">non exstincta die semperque recentia flammis.</TextUnit>
    <TextUnit id="4059" loc="5.520">hinc lenocinium formae cultusque repertus</TextUnit>
    <TextUnit id="4060" loc="5.521">corporis atque auro quaesita est gratia frontis</TextUnit>
    <TextUnit id="4061" loc="5.522">perque caput ducti lapides per colla manusque</TextUnit>
    <TextUnit id="4062" loc="5.523">et pedibus niveis fulserunt aurea vincla.</TextUnit>
    <TextUnit id="4063" loc="5.524">quid potius matrona velit tractare creatos</TextUnit>
    <TextUnit id="4064" loc="5.525">quam factum revocare suos quod possit ad usus?</TextUnit>
    <TextUnit id="4065" loc="5.526">ac, ne materies tali sub munere desit,</TextUnit>
    <TextUnit id="4066" loc="5.527">quaerere sub terris aurum furtoque latentem</TextUnit>
    <TextUnit id="4067" loc="5.528">naturam eruere &lt;omnem&gt; orbemque invertere praedae</TextUnit>
    <TextUnit id="4068" loc="5.529">imperat et glaebas inter deprendere gazam</TextUnit>
    <TextUnit id="4069" loc="5.530">invitamque novo tandem producere caelo.</TextUnit>
    <TextUnit id="4070" loc="5.531">ille etiam fulvas avidus numerabit harenas</TextUnit>
    <TextUnit id="4071" loc="5.532">perfundetque novo stillantia litora ponto</TextUnit>
    <TextUnit id="4072" loc="5.533">parvaque ramentis faciet momenta minutis</TextUnit>
    <TextUnit id="4073" loc="5.534">Pactolive leget census spumantis in aurum;</TextUnit>
    <TextUnit id="4074" loc="5.535">aut coquet argenti glaebas venamque latentem</TextUnit>
    <TextUnit id="4075" loc="5.536">eruet et silicem rivo saliente liquabit;</TextUnit>
    <TextUnit id="4076" loc="5.537">aut facti mercator erit per utrumque metalli,</TextUnit>
    <TextUnit id="4077" loc="5.538">alterum et alterius semper mutabit ad usus.</TextUnit>
    <TextUnit id="4078" loc="5.539">talia Cassiope nascentum pectora finget.</TextUnit>
    <TextUnit id="4079" loc="5.540">Andromedae sequitur sidus, quae Piscibus ortis</TextUnit>
    <TextUnit id="4080" loc="5.541">bis sex in partes caelo venit aurea dextro.</TextUnit>
    <TextUnit id="4081" loc="5.542">hanc quondam poenae dirorum culpa parentum</TextUnit>
    <TextUnit id="4082" loc="5.543">prodidit, infestus totis cum finibus omnis</TextUnit>
    <TextUnit id="4083" loc="5.544">incubuit pontus, fluitavit naufraga tellus,</TextUnit>
    <TextUnit id="4084" loc="5.545">et quod erat regnum pelagus fuit. una malorum</TextUnit>
    <TextUnit id="4085" loc="5.546">proposita est merces, vesano dedere ponto</TextUnit>
    <TextUnit id="4086" loc="5.547">Andromedan, teneros ut belua manderet artus.</TextUnit>
    <TextUnit id="4087" loc="5.548">hic hymenaeus erat, solataque publica damna</TextUnit>
    <TextUnit id="4088" loc="5.549">privatis lacrimans ornatur victima poenae</TextUnit>
    <TextUnit id="4089" loc="5.550">induiturque sinus non haec ad vota paratos,</TextUnit>
    <TextUnit id="4090" loc="5.551">virginis et vivae rapitur sine funere funus.</TextUnit>
    <TextUnit id="4091" loc="5.552">at, simul infesti ventum est ad litora ponti,</TextUnit>
    <TextUnit id="4092" loc="5.553">mollia per duras panduntur bracchia cautes;</TextUnit>
    <TextUnit id="4093" loc="5.554">astrinxere pedes scopulis, iniectaque vincla,</TextUnit>
    <TextUnit id="4094" loc="5.555">et cruce virginea moritura puella pependit.</TextUnit>
    <TextUnit id="4095" loc="5.556">servatur tamen in poena vultusque pudorque;</TextUnit>
    <TextUnit id="4096" loc="5.557">supplicia ipsa decent; nivea cervice reclinis</TextUnit>
    <TextUnit id="4097" loc="5.558">molliter ipsa suae custos est visa figurae.</TextUnit>
    <TextUnit id="4098" loc="5.559">defluxere sinus umeris fugitque lacertos</TextUnit>
    <TextUnit id="4099" loc="5.560">vestis et effusi scapulis haesere capilli.</TextUnit>
    <TextUnit id="4100" loc="5.561">te circum alcyones pinnis planxere volantes</TextUnit>
    <TextUnit id="4101" loc="5.562">fleveruntque tuos miserando carmine casus</TextUnit>
    <TextUnit id="4102" loc="5.563">et tibi contextas umbram fecere per alas.</TextUnit>
    <TextUnit id="4103" loc="5.564">ad tua sustinuit fluctus spectacula pontus</TextUnit>
    <TextUnit id="4104" loc="5.565">assuetasque sibi desit perfundere rupes,</TextUnit>
    <TextUnit id="4105" loc="5.566">extulit et liquido Nereis ab aequore vultus</TextUnit>
    <TextUnit id="4106" loc="5.567">et, casus miserata tuos, roravit et undas.</TextUnit>
    <TextUnit id="4107" loc="5.568">ipsa levi flatu refovens pendentia membra</TextUnit>
    <TextUnit id="4108" loc="5.569">aura per extremas resonavit flebile rupes.</TextUnit>
    <TextUnit id="4109" loc="5.570">tandem Gorgonei victorem Persea monstri</TextUnit>
    <TextUnit id="4110" loc="5.571">felix illa dies redeuntem ad litora duxit.</TextUnit>
    <TextUnit id="4111" loc="5.572">isque, ubi pendentem vidit de rupe puellam,</TextUnit>
    <TextUnit id="4112" loc="5.573">deriguit, facie quem non stupefecerat hostis,</TextUnit>
    <TextUnit id="4113" loc="5.574">vixque manu spolium tenuit, victorque Medusae</TextUnit>
    <TextUnit id="4114" loc="5.575">victus in Andromeda est. iam cautibus invidet ipsis</TextUnit>
    <TextUnit id="4115" loc="5.576">felicisque vocat, teneant quae membra, catenas;</TextUnit>
    <TextUnit id="4116" loc="5.577">et, postquam poenae causam cognovit ab ipsa,</TextUnit>
    <TextUnit id="4117" loc="5.578">destinat in thalamos per bellum vadere ponti,</TextUnit>
    <TextUnit id="4118" loc="5.579">altera si Gorgo veniat, non territus illa.</TextUnit>
    <TextUnit id="4119" loc="5.580">concitat aerios cursus flentisque parentes</TextUnit>
    <TextUnit id="4120" loc="5.581">promissu vitae recreat pactusque maritam</TextUnit>
    <TextUnit id="4121" loc="5.582">ad litus remeat. gravidus iam surgere pontus</TextUnit>
    <TextUnit id="4122" loc="5.583">coeperat ac longo fugiebant agmine fluctus</TextUnit>
    <TextUnit id="4123" loc="5.584">impellentis onus monstri. caput eminet undas</TextUnit>
    <TextUnit id="4124" loc="5.585">scindentis pelagusque vomit, circumsonat aequor</TextUnit>
    <TextUnit id="4125" loc="5.586">dentibus, inque ipso rapidum mare navigat ore;</TextUnit>
    <TextUnit id="4126" loc="5.587">hinc vasti surgunt immensis torquibus orbes</TextUnit>
    <TextUnit id="4127" loc="5.588">tergaque consumunt pelagus. sonat undique Phorcys</TextUnit>
    <TextUnit id="4128" loc="5.589">atque ipsi metuunt montes scopulique ruentem.</TextUnit>
    <TextUnit id="4129" loc="5.590">infelix virgo, quamvis sub vindice tanto</TextUnit>
    <TextUnit id="4130" loc="5.591">quae tua tunc fuerat facies! quam fugit in auras</TextUnit>
    <TextUnit id="4131" loc="5.592">spiritus! ut toto caruerunt sanguine membra,</TextUnit>
    <TextUnit id="4132" loc="5.593">cum tua fata cavis e rupibus ipsa videres</TextUnit>
    <TextUnit id="4133" loc="5.594">adnantemque tibi poenam pelagusque ferentem</TextUnit>
    <TextUnit id="4134" loc="5.595">quantula praeda maris! quassis hic subvolat alis</TextUnit>
    <TextUnit id="4135" loc="5.596">Perseus et semet caelo iaculatur in hostem</TextUnit>
    <TextUnit id="4136" loc="5.597">Gorgoneo tinctum defigens sanguine ferrum.</TextUnit>
    <TextUnit id="4137" loc="5.598">illa subit contra versamque a gurgite frontem</TextUnit>
    <TextUnit id="4138" loc="5.599">erigit et tortis innitens orbibus alte</TextUnit>
    <TextUnit id="4139" loc="5.600">emicat ac toto sublimis corpore fertur.</TextUnit>
    <TextUnit id="4140" loc="5.601">sed, quantum illa subit, semper, iaculata profundo,</TextUnit>
    <TextUnit id="4141" loc="5.602">in tantum revolat laxumque per aethera ludit</TextUnit>
    <TextUnit id="4142" loc="5.603">Perseus et ceti subeuntis verberat ora.</TextUnit>
    <TextUnit id="4143" loc="5.604">nec cedit tamen illa viro, sed saevit in auras</TextUnit>
    <TextUnit id="4144" loc="5.605">morsibus, et vani crepitant sine vulnere dentes;</TextUnit>
    <TextUnit id="4145" loc="5.606">efflat et in caelum pelagus mergitque volantem</TextUnit>
    <TextUnit id="4146" loc="5.607">sanguineis undis pontumque exstillat in astra.</TextUnit>
    <TextUnit id="4147" loc="5.608">spectabat pugnam pugnandi causa puella,</TextUnit>
    <TextUnit id="4148" loc="5.609">iamque oblita sui metuit pro vindice tali</TextUnit>
    <TextUnit id="4149" loc="5.610">suspirans animoque magis quam corpore pendet.</TextUnit>
    <TextUnit id="4150" loc="5.611">tandem confossis subsedit belua membris</TextUnit>
    <TextUnit id="4151" loc="5.612">plena maris summasque iterum remeavit ad undas</TextUnit>
    <TextUnit id="4152" loc="5.613">et magnum vasto contexit corpore pontum,</TextUnit>
    <TextUnit id="4153" loc="5.614">tum quoque terribilis nec virginis ore videnda.</TextUnit>
    <TextUnit id="4154" loc="5.615">perfundit liquido Perseus in marmore corpus,</TextUnit>
    <TextUnit id="4155" loc="5.616">maior et ex undis ad cautes pervolat altas</TextUnit>
    <TextUnit id="4156" loc="5.617">solvitque haerentem vinclis de rupe puellam</TextUnit>
    <TextUnit id="4157" loc="5.618">desponsam pugna, nupturam dote mariti.</TextUnit>
    <TextUnit id="4158" loc="5.619">hic dedit Andromedae caelum stellisque sacravit</TextUnit>
    <TextUnit id="4159" loc="5.620">mercedem tanti belli, quo concidit ipsa</TextUnit>
    <TextUnit id="4160" loc="5.621">Gorgone non levius monstrum pelagusque levavit.</TextUnit>
    <TextUnit id="4161" loc="5.622">Quisquis in Andromedae surgentis tempora ponto</TextUnit>
    <TextUnit id="4162" loc="5.623">nascitur, immitis veniet poenaeque minister</TextUnit>
    <TextUnit id="4163" loc="5.624">carceris et duri custos, quo stante superbe</TextUnit>
    <TextUnit id="4164" loc="5.625">prostratae iaceant miserorum in limine matres</TextUnit>
    <TextUnit id="4165" loc="5.626">pernoctesque patres cupiant extrema suorum</TextUnit>
    <TextUnit id="4166" loc="5.627">oscula et in proprias animam transferre medullas.</TextUnit>
    <TextUnit id="4167" loc="5.628">carnificisque venit mortem vendentis imago</TextUnit>
    <TextUnit id="4168" loc="5.629">accensosque rogos, cui stricta saepe securi</TextUnit>
    <TextUnit id="4169" loc="5.630">supplicium vectigal erit, qui denique posset</TextUnit>
    <TextUnit id="4170" loc="5.631">pendentem e scopulis ipsam spectare puellam,</TextUnit>
    <TextUnit id="4171" loc="5.632">vinctorum dominus sociusque in parte catenae</TextUnit>
    <TextUnit id="4172" loc="5.633">interdum, poenis ut noxia corpora servet.</TextUnit>
    <TextUnit id="4173" loc="5.634">Piscibus exortis cum pars vicesima prima</TextUnit>
    <TextUnit id="4174" loc="5.635">signabit terrae limen, fulgebit et orbi,</TextUnit>
    <TextUnit id="4175" loc="5.636">aerius nascetur Equus caeloque volabit,</TextUnit>
    <TextUnit id="4176" loc="5.637">velocisque dabit sub tali tempore partus</TextUnit>
    <TextUnit id="4177" loc="5.638">omne per officium vigilantia membra ferentis.</TextUnit>
    <TextUnit id="4178" loc="5.639">hic glomerabit equo gyros dorsoque superbus</TextUnit>
    <TextUnit id="4179" loc="5.640">ardua bella geret rector cum milite mixtus;</TextUnit>
    <TextUnit id="4180" loc="5.641">hic stadium fraudare fide poteritque videri</TextUnit>
    <TextUnit id="4181" loc="5.642">mentitus passus et campum tollere cursu.</TextUnit>
    <TextUnit id="4182" loc="5.643">nam quis ab extremo citius revolaverit orbe</TextUnit>
    <TextUnit id="4183" loc="5.644">nuntius extremumve levis penetraverit orbem?</TextUnit>
    <TextUnit id="4184" loc="5.645">vilibus ille etiam sanabit vulnera sucis</TextUnit>
    <TextUnit id="4185" loc="5.646">quadrupedum, et medicas herbas in membra ferarum</TextUnit>
    <TextUnit id="4186" loc="5.647">noverit, humanos et quae nascentur ad usus.</TextUnit>
    <TextUnit id="4187" loc="5.648">Nixa genu species et Graio nomine dicta</TextUnit>
    <TextUnit id="4188" loc="5.649">Engonasin, cui nulla fides sub origine constat,</TextUnit>
    <TextUnit id="4189" loc="5.650">dextra per extremos attollit lumina Pisces.</TextUnit>
    <TextUnit id="4190" loc="5.651">hinc fuga nascentum, dolus insidiaeque creantur,</TextUnit>
    <TextUnit id="4191" loc="5.652">grassatorque venit media metuendus in urbe.</TextUnit>
    <TextUnit id="4192" loc="5.653">et, si forte aliquas animus consurget in artes,</TextUnit>
    <TextUnit id="4193" loc="5.654">in praerupta dabit studium, vendetque periclo</TextUnit>
    <TextUnit id="4194" loc="5.655">ingenium, ac tenuis ausus sine limite gressus</TextUnit>
    <TextUnit id="4195" loc="5.656">certa per extentos ponet vestigia funes</TextUnit>
    <TextUnit id="4196" loc="5.657">et caeli meditatus iter vestigia perdet</TextUnit>
    <TextUnit id="4197" loc="5.658">paene sua et pendens populum suspendet ab ipso.</TextUnit>
    <TextUnit id="4198" loc="5.659">Laeva sub extremis consurgunt sidera Ceti</TextUnit>
    <TextUnit id="4199" loc="5.660">Piscibus Andromedan ponto caeloque sequentis.</TextUnit>
    <TextUnit id="4200" loc="5.661">hoc trahit in pelagi caedes et vulnera natos</TextUnit>
    <TextUnit id="4201" loc="5.662">squamigeri gregis, extentis laqueare porfundum</TextUnit>
    <TextUnit id="4202" loc="5.663">retibus et pontum vinclis artare furentis;</TextUnit>
    <TextUnit id="4203" loc="5.664">et velut in laxo securas aequore phocas</TextUnit>
    <TextUnit id="4204" loc="5.665">carceribus claudent raris et compede nectent</TextUnit>
    <TextUnit id="4205" loc="5.666">incautosque trahent macularum nemine thynnos.</TextUnit>
    <TextUnit id="4206" loc="5.667">nec cepisse sat est: luctantur corpora nodis</TextUnit>
    <TextUnit id="4207" loc="5.668">exceptantque novas acies ferroque necantur,</TextUnit>
    <TextUnit id="4208" loc="5.669">inficiturque suo permixtus sanguine pontus.</TextUnit>
    <TextUnit id="4209" loc="5.670">tum quoque, cum toto iacuerunt litore praedae,</TextUnit>
    <TextUnit id="4210" loc="5.671">altera fit caedis caedes: scinduntur in artus,</TextUnit>
    <TextUnit id="4211" loc="5.672">corpore et ex uno varius discribitur usus.</TextUnit>
    <TextUnit id="4212" loc="5.673">illa datis melior, sucis pars illa retentis.</TextUnit>
    <TextUnit id="4213" loc="5.674">hinc sanies pretiosa fluit floremque cruoris</TextUnit>
    <TextUnit id="4214" loc="5.675">evomit ex mixto gustum sale temperat oris;</TextUnit>
    <TextUnit id="4215" loc="5.676">illa putris turbae strages confunditur omnis</TextUnit>
    <TextUnit id="4216" loc="5.677">permiscetque suas alterna in damna figuras</TextUnit>
    <TextUnit id="4217" loc="5.678">communemque cibis usum sucumque ministrat.</TextUnit>
    <TextUnit id="4218" loc="5.679">aut, cum caeruleo stetit ipsa simillima ponto</TextUnit>
    <TextUnit id="4219" loc="5.680">squamigerum nubes turbaque immobilis haeret,</TextUnit>
    <TextUnit id="4220" loc="5.681">excipitur vasta circum vallata sagena</TextUnit>
    <TextUnit id="4221" loc="5.682">ingentisque lacus et Bacchi dolia complet</TextUnit>
    <TextUnit id="4222" loc="5.683">umorisque vomit socias per mutua dotes</TextUnit>
    <TextUnit id="4223" loc="5.684">et fluit in liquidam tabem resoluta medullas.</TextUnit>
    <TextUnit id="4224" loc="5.685">quin etiam magnas poterunt celebrare salinas</TextUnit>
    <TextUnit id="4225" loc="5.686">et pontum coquere et ponti secernere virus,</TextUnit>
    <TextUnit id="4226" loc="5.687">cum solidum certo distendunt margine campum</TextUnit>
    <TextUnit id="4227" loc="5.688">appelluntque suo deductum ex aequore fluctum</TextUnit>
    <TextUnit id="4228" loc="5.689">claudendoque negant abitum: sic suscipit undas</TextUnit>
    <TextUnit id="4229" loc="5.690">area et epoto per solem umore nitescit.</TextUnit>
    <TextUnit id="4230" loc="5.691">congeritur siccum pelagus mensisque profundi</TextUnit>
    <TextUnit id="4231" loc="5.692">canities detonsa maris, spumaeque rigentis</TextUnit>
    <TextUnit id="4232" loc="5.693">ingentis faciunt tumulos, pelagique venenum,</TextUnit>
    <TextUnit id="4233" loc="5.694">quo perit usus aquae suco corruptus amaro,</TextUnit>
    <TextUnit id="4234" loc="5.695">vitali sale permutant redduntque salubre.</TextUnit>
    <TextUnit id="4235" loc="5.696">At, revoluta polo cum primis vultibus Arctos</TextUnit>
    <TextUnit id="4236" loc="5.697">ad sua perpetuos revocat vestigia passus</TextUnit>
    <TextUnit id="4237" loc="5.698">numquam tincta vadis sed semper flexilis orbe,</TextUnit>
    <TextUnit id="4238" loc="5.699">[aut Cynosura minor cum prima luce resurgit</TextUnit>
    <TextUnit id="4239" loc="5.700">et pariter vastusve Leo vel Scorpius acer</TextUnit>
    <TextUnit id="4240" loc="5.701">nocte sub extrema promittunt iura diei]</TextUnit>
    <TextUnit id="4241" loc="5.702">non inimica ferae tali sub tempore natis</TextUnit>
    <TextUnit id="4242" loc="5.703">ora ferent, placidasque regent commercia gentes.</TextUnit>
    <TextUnit id="4243" loc="5.704">ille manu vastos poterit frenare leones</TextUnit>
    <TextUnit id="4244" loc="5.705">et palpare lupos, pantheris ludere captis,</TextUnit>
    <TextUnit id="4245" loc="5.706">nec fugiet validas cognati sideris ursas</TextUnit>
    <TextUnit id="4246" loc="5.707">inque artes hominum perversaque munera ducet;</TextUnit>
    <TextUnit id="4247" loc="5.708">ille elephanta premet dorso stimulisque movebit</TextUnit>
    <TextUnit id="4248" loc="5.709">turpiter in tanto cedentem pondere punctis;</TextUnit>
    <TextUnit id="4249" loc="5.710">ille tigrim rabie solvet pacique domabit,</TextUnit>
    <TextUnit id="4250" loc="5.711">quaeque alia infestant furiis animalia terras</TextUnit>
    <TextUnit id="4251" loc="5.712">iunget amicitia secum, catulosque sagacis</TextUnit>
    <TextUnit id="4252" loc="5.713">*                                             a</TextUnit>
    <TextUnit id="4253" loc="5.714">has stellis proprias vires et tempora rerum</TextUnit>
    <TextUnit id="4254" loc="5.715">constituit magni quondam fabricator Olympi.</TextUnit>
    <TextUnit id="4255" loc="5.716">*                                             b</TextUnit>
    <TextUnit id="4256" loc="5.717">tertia Pleiadas dotavit forma sorores</TextUnit>
    <TextUnit id="4257" loc="5.718">femineum rubro vultum suffusa pyropo,</TextUnit>
    <TextUnit id="4258" loc="5.719">invenitque parem sub te, Cynosura, colorem,</TextUnit>
    <TextUnit id="4259" loc="5.720">et quos Delphinus iaculatur quattuor ignes</TextUnit>
    <TextUnit id="4260" loc="5.721">Deltotonque tribus facibus, similique nitentem</TextUnit>
    <TextUnit id="4261" loc="5.722">luce Aquilam et flexos per lubrica terga dracones.</TextUnit>
    <TextUnit id="4262" loc="5.723">tum quartum sextumque genus discernitur omni</TextUnit>
    <TextUnit id="4263" loc="5.724">e numero, summamque gradus qui iungit utramque.</TextUnit>
    <TextUnit id="4264" loc="5.725">maxima pars numero censu concluditur imo,</TextUnit>
    <TextUnit id="4265" loc="5.726">quae neque per cunctas noctes neque tempore in omni</TextUnit>
    <TextUnit id="4266" loc="5.727">resplendet vasto caeli summota profundo,</TextUnit>
    <TextUnit id="4267" loc="5.728">sed, cum clara suos avertit Delia cursus</TextUnit>
    <TextUnit id="4268" loc="5.729">cumque vagae stellae terris sua lumina condunt,</TextUnit>
    <TextUnit id="4269" loc="5.730">mersit et ardentis Orion aureus ignes</TextUnit>
    <TextUnit id="4270" loc="5.731">signaque transgressus permutat tempora Phoebus,</TextUnit>
    <TextUnit id="4271" loc="5.732">effulget tenebris et nocte accenditur atra.</TextUnit>
    <TextUnit id="4272" loc="5.733">tum conferta licet caeli fulgentia templa</TextUnit>
    <TextUnit id="4273" loc="5.734">cernere seminibus &lt;minimis&gt; totumque micare</TextUnit>
    <TextUnit id="4274" loc="5.735">stipatum stellis mundum nec cedere summa</TextUnit>
    <TextUnit id="4275" loc="5.736">floribus aut siccae curvum per litus harenae,</TextUnit>
    <TextUnit id="4276" loc="5.737">sed, quot eant semper nascentes aequore fluctus,</TextUnit>
    <TextUnit id="4277" loc="5.738">quot delapsa cadant foliorum milia silvis,</TextUnit>
    <TextUnit id="4278" loc="5.739">amplius hoc ignes numero volitare per orbem.</TextUnit>
    <TextUnit id="4279" loc="5.740">utque per ingentis populus discribitur urbes,</TextUnit>
    <TextUnit id="4280" loc="5.741">principiumque patres retinent et proximum equester</TextUnit>
    <TextUnit id="4281" loc="5.742">ordo locum, populumque equiti populoque subire</TextUnit>
    <TextUnit id="4282" loc="5.743">vulgus iners videas et iam sine nomine turbam,</TextUnit>
    <TextUnit id="4283" loc="5.744">sic etiam magno quaedam res publica mundo est</TextUnit>
    <TextUnit id="4284" loc="5.745">quam natura facit, quae caelo condidit urbem.</TextUnit>
    <TextUnit id="4285" loc="5.746">sunt stellae procerum similes, sunt proxima primis</TextUnit>
    <TextUnit id="4286" loc="5.747">sidera, suntque gradus atque omnia iusta priorum:</TextUnit>
    <TextUnit id="4287" loc="5.748">maximus est populus summo qui culmine fertur;</TextUnit>
    <TextUnit id="4288" loc="5.749">cui si pro numero vires natura dedisset,</TextUnit>
    <TextUnit id="4289" loc="5.750">ipse suas aether flammas sufferre nequiret,</TextUnit>
    <TextUnit id="4290" loc="5.751">totus et accenso mundus flagraret Olympo.</TextUnit>
  </Text>
</TessDocument>
