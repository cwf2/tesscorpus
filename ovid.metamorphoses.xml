<?xml version="1.0" encoding="UTF-8"?>
<TessDocument id="ovid.metamorphoses">
  <Metadata>
    <Author>ovid</Author>
    <Display>Metamorphoses</Display>
    <Abbr>ov. met.</Abbr>
    <Lang>la</Lang>
    <Prose>0</Prose>
    <PrintSource>Hugo Magnus, Ovid: Metamorphoses. Gotha (Germany): Friedr. Andr. Perthes, 1892.</PrintSource>
    <DigitalSourceDisplay>Perseus</DigitalSourceDisplay>
    <DigitalSourceURL>http://www.perseus.tufts.edu/hopper/text?doc=Perseus%3atext%3a1999.02.0029</DigitalSourceURL>
    <AddedBy>Chris Forstall</AddedBy>
    <URI>urn:cts:latinLit:phi0959.phi006.perseus-lat1</URI>
  </Metadata>
  <Parts><Part id="1"><Display>Book 1</Display><MaskLower>0</MaskLower><MaskUpper>777</MaskUpper><LocusLower>1.1</LocusLower><LocusUpper>1.778</LocusUpper></Part><Part id="2"><Display>Book 2</Display><MaskLower>778</MaskLower><MaskUpper>1652</MaskUpper><LocusLower>2.1</LocusLower><LocusUpper>2.875</LocusUpper></Part><Part id="3"><Display>Book 3</Display><MaskLower>1653</MaskLower><MaskUpper>2383</MaskUpper><LocusLower>3.1</LocusLower><LocusUpper>3.731</LocusUpper></Part><Part id="4"><Display>Book 4</Display><MaskLower>2384</MaskLower><MaskUpper>3187</MaskUpper><LocusLower>4.1</LocusLower><LocusUpper>4.804</LocusUpper></Part><Part id="5"><Display>Book 5</Display><MaskLower>3188</MaskLower><MaskUpper>3865</MaskUpper><LocusLower>5.1</LocusLower><LocusUpper>5.678</LocusUpper></Part><Part id="6"><Display>Book 6</Display><MaskLower>3866</MaskLower><MaskUpper>4586</MaskUpper><LocusLower>6.1</LocusLower><LocusUpper>6.721</LocusUpper></Part><Part id="7"><Display>Book 7</Display><MaskLower>4587</MaskLower><MaskUpper>5451</MaskUpper><LocusLower>7.1</LocusLower><LocusUpper>7.865</LocusUpper></Part><Part id="8"><Display>Book 8</Display><MaskLower>5452</MaskLower><MaskUpper>6338</MaskUpper><LocusLower>8.1</LocusLower><LocusUpper>8.887</LocusUpper></Part><Part id="9"><Display>Book 9</Display><MaskLower>6339</MaskLower><MaskUpper>7135</MaskUpper><LocusLower>9.1</LocusLower><LocusUpper>9.797</LocusUpper></Part><Part id="10"><Display>Book 10</Display><MaskLower>7136</MaskLower><MaskUpper>7874</MaskUpper><LocusLower>10.1</LocusLower><LocusUpper>10.739</LocusUpper></Part><Part id="11"><Display>Book 11</Display><MaskLower>7875</MaskLower><MaskUpper>8669</MaskUpper><LocusLower>11.1</LocusLower><LocusUpper>11.795</LocusUpper></Part><Part id="12"><Display>Book 12</Display><MaskLower>8670</MaskLower><MaskUpper>9297</MaskUpper><LocusLower>12.1</LocusLower><LocusUpper>12.628</LocusUpper></Part><Part id="13"><Display>Book 13</Display><MaskLower>9298</MaskLower><MaskUpper>10265</MaskUpper><LocusLower>13.1</LocusLower><LocusUpper>13.968</LocusUpper></Part><Part id="14"><Display>Book 14</Display><MaskLower>10266</MaskLower><MaskUpper>11116</MaskUpper><LocusLower>14.1</LocusLower><LocusUpper>14.851</LocusUpper></Part><Part id="15"><Display>Book 15</Display><MaskLower>11117</MaskLower><MaskUpper>11995</MaskUpper><LocusLower>15.1</LocusLower><LocusUpper>15.879</LocusUpper></Part></Parts><Text>
    <TextUnit id="0" loc="1.1">In nova fert animus mutatas dicere formas</TextUnit>
    <TextUnit id="1" loc="1.2">corpora; di, coeptis (nam vos mutastis et illas)</TextUnit>
    <TextUnit id="2" loc="1.3">adspirate meis primaque ab origine mundi</TextUnit>
    <TextUnit id="3" loc="1.4">ad mea perpetuum deducite tempora carmen.</TextUnit>
    <TextUnit id="4" loc="1.5">Ante mare et terras et quod tegit omnia caelum</TextUnit>
    <TextUnit id="5" loc="1.6">unus erat toto naturae vultus in orbe,</TextUnit>
    <TextUnit id="6" loc="1.7">quem dixere chaos: rudis indigestaque moles</TextUnit>
    <TextUnit id="7" loc="1.8">nec quicquam nisi pondus iners congestaque eodem</TextUnit>
    <TextUnit id="8" loc="1.9">non bene iunctarum discordia semina rerum.</TextUnit>
    <TextUnit id="9" loc="1.10">nullus adhuc mundo praebebat lumina Titan,</TextUnit>
    <TextUnit id="10" loc="1.11">nec nova crescendo reparabat cornua Phoebe,</TextUnit>
    <TextUnit id="11" loc="1.12">nec circumfuso pendebat in aere tellus</TextUnit>
    <TextUnit id="12" loc="1.13">ponderibus librata suis, nec bracchia longo</TextUnit>
    <TextUnit id="13" loc="1.14">margine terrarum porrexerat Amphitrite;</TextUnit>
    <TextUnit id="14" loc="1.15">utque aer, tellus illic et pontus et aether.</TextUnit>
    <TextUnit id="15" loc="1.16">Sic erat instabilis tellus, innabilis unda,</TextUnit>
    <TextUnit id="16" loc="1.17">lucis egens aer: nulli sua forma manebat,</TextUnit>
    <TextUnit id="17" loc="1.18">obstabatque aliis aliud, quia corpore in uno</TextUnit>
    <TextUnit id="18" loc="1.19">frigida pugnabant calidis, umentia siccis,</TextUnit>
    <TextUnit id="19" loc="1.20">mollia cum duris, sine pondere habentia pondus.</TextUnit>
    <TextUnit id="20" loc="1.21">Hanc deus et melior litem natura diremit.</TextUnit>
    <TextUnit id="21" loc="1.22">Nam caelo terras et terris abscidit undas,</TextUnit>
    <TextUnit id="22" loc="1.23">et liquidum spisso secrevit ab aere caelum.</TextUnit>
    <TextUnit id="23" loc="1.24">Quae postquam evolvit caecoque exemit acervo,</TextUnit>
    <TextUnit id="24" loc="1.25">dissociata locis concordi pace ligavit.</TextUnit>
    <TextUnit id="25" loc="1.26">Ignea convexi vis et sine pondere caeli</TextUnit>
    <TextUnit id="26" loc="1.27">emicuit summaque locum sibi fecit in arce:</TextUnit>
    <TextUnit id="27" loc="1.28">proximus est aer illi levitate locoque:</TextUnit>
    <TextUnit id="28" loc="1.29">densior his tellus, elementaque grandia traxit</TextUnit>
    <TextUnit id="29" loc="1.30">et pressa est gravitate sua: circumfluus umor</TextUnit>
    <TextUnit id="30" loc="1.31">ultima possedit solidumque coercuit orbem.</TextUnit>
    <TextUnit id="31" loc="1.32">Sic ubi dispositam quisquis fuit ille deorum</TextUnit>
    <TextUnit id="32" loc="1.33">congeriem secuit sectamque in membra redegit,</TextUnit>
    <TextUnit id="33" loc="1.34">principio terram, ne non aequalis ab omni</TextUnit>
    <TextUnit id="34" loc="1.35">parte foret, magni speciem glomeravit in orbis.</TextUnit>
    <TextUnit id="35" loc="1.36">Tum freta diffudit rapidisque tumescere ventis</TextUnit>
    <TextUnit id="36" loc="1.37">iussit et ambitae circumdare litora terrae.</TextUnit>
    <TextUnit id="37" loc="1.38">Addidit et fontes et stagna inmensa lacusque</TextUnit>
    <TextUnit id="38" loc="1.39">fluminaque obliquis cinxit declivia ripis,</TextUnit>
    <TextUnit id="39" loc="1.40">quae, diversa locis, partim sorbentur ab ipsa,</TextUnit>
    <TextUnit id="40" loc="1.41">in mare perveniunt partim campoque recepta</TextUnit>
    <TextUnit id="41" loc="1.42">liberioris aquae pro ripis litora pulsant.</TextUnit>
    <TextUnit id="42" loc="1.43">Iussit et extendi campos, subsidere valles,</TextUnit>
    <TextUnit id="43" loc="1.44">fronde tegi silvas, lapidosos surgere montes.</TextUnit>
    <TextUnit id="44" loc="1.45">Utque duae dextra caelum totidemque sinistra</TextUnit>
    <TextUnit id="45" loc="1.46">parte secant zonae, quinta est ardentior illis,</TextUnit>
    <TextUnit id="46" loc="1.47">sic onus inclusum numero distinxit eodem</TextUnit>
    <TextUnit id="47" loc="1.48">cura dei, totidemque plagae tellure premuntur.</TextUnit>
    <TextUnit id="48" loc="1.49">Quarum quae media est, non est habitabilis aestu:</TextUnit>
    <TextUnit id="49" loc="1.50">nix tegit alta duas: totidem inter utrumque locavit</TextUnit>
    <TextUnit id="50" loc="1.51">temperiemque dedit mixta cum frigore flamma.</TextUnit>
    <TextUnit id="51" loc="1.52">Inminet his aer. Qui quanto est pondere terrae,</TextUnit>
    <TextUnit id="52" loc="1.53">pondere aquae levior tanto est onerosior igni.</TextUnit>
    <TextUnit id="53" loc="1.54">Illic et nebulas, illic consistere nubes</TextUnit>
    <TextUnit id="54" loc="1.55">iussit et humanas motura tonitrua mentes</TextUnit>
    <TextUnit id="55" loc="1.56">et cum fulminibus facientes fulgura ventos.</TextUnit>
    <TextUnit id="56" loc="1.57">His quoque non passim mundi fabricator habendum</TextUnit>
    <TextUnit id="57" loc="1.58">aera permisit: vix nunc obsistitur illis,</TextUnit>
    <TextUnit id="58" loc="1.59">cum sua quisque regant diverso flamina tractu,</TextUnit>
    <TextUnit id="59" loc="1.60">quin lanient mundum: tanta est discordia fratrum.</TextUnit>
    <TextUnit id="60" loc="1.61">Eurus ad Auroram Nabataeaque regna recessit</TextUnit>
    <TextUnit id="61" loc="1.62">Persidaque et radiis iuga subdita matutinis;</TextUnit>
    <TextUnit id="62" loc="1.63">vesper et occiduo quae litora sole tepescunt,</TextUnit>
    <TextUnit id="63" loc="1.64">proxima sunt Zephyro: Scythiam septemque triones</TextUnit>
    <TextUnit id="64" loc="1.65">horrifer invasit Boreas: contraria tellus</TextUnit>
    <TextUnit id="65" loc="1.66">nubibus adsiduis pluviaque madescit ab Austro.</TextUnit>
    <TextUnit id="66" loc="1.67">Haec super inposuit liquidum et gravitate carentem</TextUnit>
    <TextUnit id="67" loc="1.68">aethera nec quicquam terrenae faecis habentem.</TextUnit>
    <TextUnit id="68" loc="1.69">Vix ita limitibus dissaepserat omnia certis,</TextUnit>
    <TextUnit id="69" loc="1.70">cum, quae pressa diu massa latuere sub illa,</TextUnit>
    <TextUnit id="70" loc="1.71">sidera coeperunt toto effervescere caelo.</TextUnit>
    <TextUnit id="71" loc="1.72">Neu regio foret ulla suis animalibus orba,</TextUnit>
    <TextUnit id="72" loc="1.73">astra tenent caeleste solum formaeque deorum,</TextUnit>
    <TextUnit id="73" loc="1.74">cesserunt nitidis habitandae piscibus undae,</TextUnit>
    <TextUnit id="74" loc="1.75">terra feras cepit, volucres agitabilis aer.</TextUnit>
    <TextUnit id="75" loc="1.76">Sanctius his animal mentisque capacius altae</TextUnit>
    <TextUnit id="76" loc="1.77">deerat adhuc et quod dominari in cetera posset.</TextUnit>
    <TextUnit id="77" loc="1.78">Natus homo est, sive hunc divino semine fecit</TextUnit>
    <TextUnit id="78" loc="1.79">ille opifex rerum, mundi melioris origo,</TextUnit>
    <TextUnit id="79" loc="1.80">sive recens tellus seductaque nuper ab alto</TextUnit>
    <TextUnit id="80" loc="1.81">aethere cognati retinebat semina caeli;</TextUnit>
    <TextUnit id="81" loc="1.82">quam satus Iapeto mixtam pluvialibus undis</TextUnit>
    <TextUnit id="82" loc="1.83">finxit in effigiem moderantum cuncta deorum.</TextUnit>
    <TextUnit id="83" loc="1.84">Pronaque cum spectent animalia cetera terram,</TextUnit>
    <TextUnit id="84" loc="1.85">os homini sublime dedit, caelumque videre</TextUnit>
    <TextUnit id="85" loc="1.86">iussit et erectos ad sidera tollere vultus.</TextUnit>
    <TextUnit id="86" loc="1.87">Sic, modo quae fuerat rudis et sine imagine, tellus</TextUnit>
    <TextUnit id="87" loc="1.88">induit ignotas hominum conversa figuras.</TextUnit>
    <TextUnit id="88" loc="1.89">Aurea prima sata est aetas, quae vindice nullo,</TextUnit>
    <TextUnit id="89" loc="1.90">sponte sua, sine lege fidem rectumque colebat.</TextUnit>
    <TextUnit id="90" loc="1.91">Poena metusque aberant, nec verba minantia fixo</TextUnit>
    <TextUnit id="91" loc="1.92">aere legebantur, nec supplex turba timebat</TextUnit>
    <TextUnit id="92" loc="1.93">iudicis ora sui, sed erant sine vindice tuti.</TextUnit>
    <TextUnit id="93" loc="1.94">Nondum caesa suis, peregrinum ut viseret orbem,</TextUnit>
    <TextUnit id="94" loc="1.95">montibus in liquidas pinus descenderat undas,</TextUnit>
    <TextUnit id="95" loc="1.96">nullaque mortales praeter sua litora norant.</TextUnit>
    <TextUnit id="96" loc="1.97">Nondum praecipites cingebant oppida fossae;</TextUnit>
    <TextUnit id="97" loc="1.98">non tuba directi, non aeris cornua flexi,</TextUnit>
    <TextUnit id="98" loc="1.99">non galeae, non ensis erat: sine militis usu</TextUnit>
    <TextUnit id="99" loc="1.100">mollia securae peragebant otia gentes.</TextUnit>
    <TextUnit id="100" loc="1.101">ipsa quoque inmunis rastroque intacta nec ullis</TextUnit>
    <TextUnit id="101" loc="1.102">saucia vomeribus per se dabat omnia tellus;</TextUnit>
    <TextUnit id="102" loc="1.103">contentique cibis nullo cogente creatis</TextUnit>
    <TextUnit id="103" loc="1.104">arbuteos fetus montanaque fraga legebant</TextUnit>
    <TextUnit id="104" loc="1.105">cornaque et in duris haerentia mora rubetis</TextUnit>
    <TextUnit id="105" loc="1.106">et quae deciderant patula Iovis arbore glandes.</TextUnit>
    <TextUnit id="106" loc="1.107">Ver erat aeternum, placidique tepentibus auris</TextUnit>
    <TextUnit id="107" loc="1.108">mulcebant zephyri natos sine semine flores.</TextUnit>
    <TextUnit id="108" loc="1.109">Mox etiam fruges tellus inarata ferebat,</TextUnit>
    <TextUnit id="109" loc="1.110">nec renovatus ager gravidis canebat aristis;</TextUnit>
    <TextUnit id="110" loc="1.111">flumina iam lactis, iam flumina nectaris ibant,</TextUnit>
    <TextUnit id="111" loc="1.112">flavaque de viridi stillabant ilice mella.</TextUnit>
    <TextUnit id="112" loc="1.113">Postquam, Saturno tenebrosa in Tartara misso,</TextUnit>
    <TextUnit id="113" loc="1.114">sub Iove mundus erat, subiit argentea proles,</TextUnit>
    <TextUnit id="114" loc="1.115">auro deterior, fulvo pretiosior aere.</TextUnit>
    <TextUnit id="115" loc="1.116">Iuppiter antiqui contraxit tempora veris</TextUnit>
    <TextUnit id="116" loc="1.117">perque hiemes aestusque et inaequalis autumnos</TextUnit>
    <TextUnit id="117" loc="1.118">et breve ver spatiis exegit quattuor annum.</TextUnit>
    <TextUnit id="118" loc="1.119">Tum primum siccis aer fervoribus ustus</TextUnit>
    <TextUnit id="119" loc="1.120">canduit, et ventis glacies adstricta pependit.</TextUnit>
    <TextUnit id="120" loc="1.121">Tum primum subiere domus (domus antra fuerunt</TextUnit>
    <TextUnit id="121" loc="1.122">et densi frutices et vinctae cortice virgae).</TextUnit>
    <TextUnit id="122" loc="1.123">Semina tum primum longis Cerealia sulcis</TextUnit>
    <TextUnit id="123" loc="1.124">obruta sunt, pressique iugo gemuere iuvenci.</TextUnit>
    <TextUnit id="124" loc="1.125">Tertia post illam successit aenea proles,</TextUnit>
    <TextUnit id="125" loc="1.126">saevior ingeniis et ad horrida promptior arma,</TextUnit>
    <TextUnit id="126" loc="1.127">non scelerata tamen. De duro est ultima ferro.</TextUnit>
    <TextUnit id="127" loc="1.128">Protinus inrupit venae peioris in aevum</TextUnit>
    <TextUnit id="128" loc="1.129">omne nefas: fugere pudor verumque fidesque;</TextUnit>
    <TextUnit id="129" loc="1.130">In quorum subiere locum fraudesque dolique</TextUnit>
    <TextUnit id="130" loc="1.131">insidiaeque et vis et amor sceleratus habendi.</TextUnit>
    <TextUnit id="131" loc="1.132">Vela dabat ventis (nec adhuc bene noverat illos)</TextUnit>
    <TextUnit id="132" loc="1.133">navita; quaeque diu steterant in montibus altis,</TextUnit>
    <TextUnit id="133" loc="1.134">fluctibus ignotis insultavere carinae,</TextUnit>
    <TextUnit id="134" loc="1.135">communemque prius ceu lumina solis et auras</TextUnit>
    <TextUnit id="135" loc="1.136">cautus humum longo signavit limite mensor.</TextUnit>
    <TextUnit id="136" loc="1.137">Nec tantum segetes alimentaque debita dives</TextUnit>
    <TextUnit id="137" loc="1.138">poscebatur humus, sed itum est in viscera terrae:</TextUnit>
    <TextUnit id="138" loc="1.139">quasque recondiderat Stygiisque admoverat umbris,</TextUnit>
    <TextUnit id="139" loc="1.140">effodiuntur opes, inritamenta malorum.</TextUnit>
    <TextUnit id="140" loc="1.141">Iamque nocens ferrum ferroque nocentius aurum</TextUnit>
    <TextUnit id="141" loc="1.142">prodierat: prodit bellum, quod pugnat utroque,</TextUnit>
    <TextUnit id="142" loc="1.143">sanguineaque manu crepitantia concutit arma.</TextUnit>
    <TextUnit id="143" loc="1.144">Vivitur ex rapto: non hospes ab hospite tutus,</TextUnit>
    <TextUnit id="144" loc="1.145">non socer a genero; fratrum quoque gratia rara est.</TextUnit>
    <TextUnit id="145" loc="1.146">Inminet exitio vir coniugis, illa mariti;</TextUnit>
    <TextUnit id="146" loc="1.147">lurida terribiles miscent aconita novercae;</TextUnit>
    <TextUnit id="147" loc="1.148">filius ante diem patrios inquirit in annos.</TextUnit>
    <TextUnit id="148" loc="1.149">Victa iacet pietas, et virgo caede madentis,</TextUnit>
    <TextUnit id="149" loc="1.150">ultima caelestum terras Astraea reliquit.</TextUnit>
    <TextUnit id="150" loc="1.151">Neve foret terris securior arduus aether,</TextUnit>
    <TextUnit id="151" loc="1.152">adfectasse ferunt regnum caeleste Gigantas</TextUnit>
    <TextUnit id="152" loc="1.153">altaque congestos struxisse ad sidera montes.</TextUnit>
    <TextUnit id="153" loc="1.154">Tum pater omnipotens misso perfregit Olympum</TextUnit>
    <TextUnit id="154" loc="1.155">fulmine et excussit subiectae Pelion Ossae.</TextUnit>
    <TextUnit id="155" loc="1.156">Obruta mole sua cum corpora dira iacerent,</TextUnit>
    <TextUnit id="156" loc="1.157">perfusam multo natorum sanguine Terram</TextUnit>
    <TextUnit id="157" loc="1.158">inmaduisse ferunt calidumque animasse cruorem,</TextUnit>
    <TextUnit id="158" loc="1.159">et, ne nulla suae stirpis monimenta manerent,</TextUnit>
    <TextUnit id="159" loc="1.160">in faciem vertisse hominum. Sed et illa propago</TextUnit>
    <TextUnit id="160" loc="1.161">contemptrix superum saevaeque avidissima caedis</TextUnit>
    <TextUnit id="161" loc="1.162">et violenta fuit: scires e sanguine natos.</TextUnit>
    <TextUnit id="162" loc="1.163">Quae pater ut summa vidit Saturnius arce,</TextUnit>
    <TextUnit id="163" loc="1.164">ingemit et, facto nondum vulgata recenti,</TextUnit>
    <TextUnit id="164" loc="1.165">foeda Lycaoniae referens convivia mensae,</TextUnit>
    <TextUnit id="165" loc="1.166">ingentes animo et dignas Iove concipit iras,</TextUnit>
    <TextUnit id="166" loc="1.167">conciliumque vocat: tenuit mora nulla vocatos.</TextUnit>
    <TextUnit id="167" loc="1.168">Est via sublimis, caelo manifesta sereno:</TextUnit>
    <TextUnit id="168" loc="1.169">lactea nomen habet, candore notabilis ipso.</TextUnit>
    <TextUnit id="169" loc="1.170">Hac iter est superis ad magni tecta Tonantis</TextUnit>
    <TextUnit id="170" loc="1.171">regalemque domum. Dextra laevaque deorum</TextUnit>
    <TextUnit id="171" loc="1.172">atria nobilium valvis celebrantur apertis</TextUnit>
    <TextUnit id="172" loc="1.173">(plebs habitat diversa locis): hac parte potentes</TextUnit>
    <TextUnit id="173" loc="1.174">caelicolae clarique suos posuere penates.</TextUnit>
    <TextUnit id="174" loc="1.175">Hic locus est, quem, si verbis audacia detur,</TextUnit>
    <TextUnit id="175" loc="1.176">haud timeam magni dixisse Palatia caeli.</TextUnit>
    <TextUnit id="176" loc="1.177">Ergo ubi marmoreo superi sedere recessu,</TextUnit>
    <TextUnit id="177" loc="1.178">celsior ipse loco sceptroque innixus eburno</TextUnit>
    <TextUnit id="178" loc="1.179">terrificam capitis concussit terque quaterque</TextUnit>
    <TextUnit id="179" loc="1.180">caesariem, cum qua terram, mare, sidera movit.</TextUnit>
    <TextUnit id="180" loc="1.181">Talibus inde modis ora indignantia solvit:</TextUnit>
    <TextUnit id="181" loc="1.182">“Non ego pro mundi regno magis anxius illa</TextUnit>
    <TextUnit id="182" loc="1.183">tempestate fui, qua centum quisque parabat</TextUnit>
    <TextUnit id="183" loc="1.184">inicere anguipedum captivo bracchia caelo.</TextUnit>
    <TextUnit id="184" loc="1.185">Nam quamquam ferus hostis erat, tamen illud ab uno</TextUnit>
    <TextUnit id="185" loc="1.186">corpore et ex una pendebat origine bellum.</TextUnit>
    <TextUnit id="186" loc="1.187">Nunc mihi, qua totum Nereus circumsonat orbem,</TextUnit>
    <TextUnit id="187" loc="1.188">perdendum est mortale genus: per flumina iuro</TextUnit>
    <TextUnit id="188" loc="1.189">infera, sub terras Stygio labentia luco!</TextUnit>
    <TextUnit id="189" loc="1.190">cuncta prius temptata: sed inmedicabile corpus</TextUnit>
    <TextUnit id="190" loc="1.191">ense recidendum est, ne pars sincera trahatur.</TextUnit>
    <TextUnit id="191" loc="1.192">Sunt mihi semidei, sunt rustica numina, nymphae</TextUnit>
    <TextUnit id="192" loc="1.193">faunique satyrique et monticolae silvani:</TextUnit>
    <TextUnit id="193" loc="1.194">quos quoniam caeli nondum dignamur honore,</TextUnit>
    <TextUnit id="194" loc="1.195">quas dedimus certe terras habitare sinamus.</TextUnit>
    <TextUnit id="195" loc="1.196">An satis, o superi, tutos fore creditis illos,</TextUnit>
    <TextUnit id="196" loc="1.197">cum mihi, qui fulmen, qui vos habeoque regoque,</TextUnit>
    <TextUnit id="197" loc="1.198">struxerit insidias notus feritate Lycaon?”</TextUnit>
    <TextUnit id="198" loc="1.199">Confremuere omnes studiisque ardentibus ausum</TextUnit>
    <TextUnit id="199" loc="1.200">talia deposcunt. Sic, cum manus inpia saevit</TextUnit>
    <TextUnit id="200" loc="1.201">sanguine Caesareo Romanum exstinguere nomen,</TextUnit>
    <TextUnit id="201" loc="1.202">attonitum tanto subitae terrore ruinae</TextUnit>
    <TextUnit id="202" loc="1.203">humanum genus est totusque perhorruit orbis:</TextUnit>
    <TextUnit id="203" loc="1.204">nec tibi grata minus pietas, Auguste, tuorum est,</TextUnit>
    <TextUnit id="204" loc="1.205">quam fuit illa Iovi. Qui postquam voce manuque</TextUnit>
    <TextUnit id="205" loc="1.206">murmura conpressit, tenuere silentia cuncti.</TextUnit>
    <TextUnit id="206" loc="1.207">Substitit ut clamor pressus gravitate regentis,</TextUnit>
    <TextUnit id="207" loc="1.208">Iuppiter hoc iterum sermone silentia rupit:</TextUnit>
    <TextUnit id="208" loc="1.209">“Ille quidem poenas, curam hanc dimittite, solvit.</TextUnit>
    <TextUnit id="209" loc="1.210">Quod tamen admissum, quae sit vindicta, docebo.</TextUnit>
    <TextUnit id="210" loc="1.211">Contigerat nostras infamia temporis aures;</TextUnit>
    <TextUnit id="211" loc="1.212">quam cupiens falsam summo delabor Olympo</TextUnit>
    <TextUnit id="212" loc="1.213">et deus humana lustro sub imagine terras.</TextUnit>
    <TextUnit id="213" loc="1.214">Longa mora est, quantum noxae sit ubique repertum,</TextUnit>
    <TextUnit id="214" loc="1.215">enumerare: minor fuit ipsa infamia vero.</TextUnit>
    <TextUnit id="215" loc="1.216">Maenala transieram latebris horrenda ferarum</TextUnit>
    <TextUnit id="216" loc="1.217">et cum Cyllene gelidi pineta Lycaei:</TextUnit>
    <TextUnit id="217" loc="1.218">Arcadis hinc sedes et inhospita tecta tyranni</TextUnit>
    <TextUnit id="218" loc="1.219">ingredior, traherent cum sera crepuscula noctem.</TextUnit>
    <TextUnit id="219" loc="1.220">Signa dedi venisse deum, vulgusque precari</TextUnit>
    <TextUnit id="220" loc="1.221">coeperat: inridet primo pia vota Lycaon,</TextUnit>
    <TextUnit id="221" loc="1.222">mox ait ’experiar deus hic, discrimine aperto,</TextUnit>
    <TextUnit id="222" loc="1.223">an sit mortalis. Nec erit dubitabile verum.’</TextUnit>
    <TextUnit id="223" loc="1.224">Nocte gravem somno necopina perdere morte</TextUnit>
    <TextUnit id="224" loc="1.225">me parat: haec illi placet experientia veri.</TextUnit>
    <TextUnit id="225" loc="1.226">Nec contentus eo est: missi de gente Molossa</TextUnit>
    <TextUnit id="226" loc="1.227">obsidis unius iugulum mucrone resolvit,</TextUnit>
    <TextUnit id="227" loc="1.228">atque ita semineces partim ferventibus artus</TextUnit>
    <TextUnit id="228" loc="1.229">mollit aquis, partim subiecto torruit igni.</TextUnit>
    <TextUnit id="229" loc="1.230">Quod simul inposuit mensis, ego vindice flamma</TextUnit>
    <TextUnit id="230" loc="1.231">in domino dignos everti tecta penates.</TextUnit>
    <TextUnit id="231" loc="1.232">Territus ipse fugit, nactusque silentia ruris</TextUnit>
    <TextUnit id="232" loc="1.233">exululat frustraque loqui conatur: ab ipso</TextUnit>
    <TextUnit id="233" loc="1.234">conligit os rabiem, solitaeque cupidine caedis</TextUnit>
    <TextUnit id="234" loc="1.235">vertitur in pecudes et nunc quoque sanguine gaudet.</TextUnit>
    <TextUnit id="235" loc="1.236">In villos abeunt vestes, in crura lacerti:</TextUnit>
    <TextUnit id="236" loc="1.237">fit lupus et veteris servat vestigia formae.</TextUnit>
    <TextUnit id="237" loc="1.238">Canities eadem est, eadem violentia vultus,</TextUnit>
    <TextUnit id="238" loc="1.239">idem oculi lucent, eadem feritatis imago est.</TextUnit>
    <TextUnit id="239" loc="1.240">Occidit una domus. Sed non domus una perire</TextUnit>
    <TextUnit id="240" loc="1.241">digna fuit: qua terra patet, fera regnat Erinys.</TextUnit>
    <TextUnit id="241" loc="1.242">In facinus iurasse putes. Dent ocius omnes</TextUnit>
    <TextUnit id="242" loc="1.243">quas meruere pati (sic stat sententia) poenas.”</TextUnit>
    <TextUnit id="243" loc="1.244">Dicta Iovis pars voce probant stimulosque frementi</TextUnit>
    <TextUnit id="244" loc="1.245">adiciunt, alii partes adsensibus inplent.</TextUnit>
    <TextUnit id="245" loc="1.246">Est tamen humani generis iactura dolori</TextUnit>
    <TextUnit id="246" loc="1.247">omnibus, et, quae sit terrae mortalibus orbae</TextUnit>
    <TextUnit id="247" loc="1.248">forma futura, rogant, quis sit laturus in aras</TextUnit>
    <TextUnit id="248" loc="1.249">tura, ferisne paret populandas tradere terras.</TextUnit>
    <TextUnit id="249" loc="1.250">Talia quaerentes (sibi enim fore cetera curae)</TextUnit>
    <TextUnit id="250" loc="1.251">rex superum trepidare vetat subolemque priori</TextUnit>
    <TextUnit id="251" loc="1.252">dissimilem populo promittit origine mira.</TextUnit>
    <TextUnit id="252" loc="1.253">Iamque erat in totas sparsurus fulmina terras:</TextUnit>
    <TextUnit id="253" loc="1.254">sed timuit, ne forte sacer tot ab ignibus aether</TextUnit>
    <TextUnit id="254" loc="1.255">conciperet flammas longusque ardesceret axis:</TextUnit>
    <TextUnit id="255" loc="1.256">esse quoque in fatis reminiscitur, adfore tempus,</TextUnit>
    <TextUnit id="256" loc="1.257">quo mare, quo tellus correptaque regia caeli</TextUnit>
    <TextUnit id="257" loc="1.258">ardeat et mundi moles obsessa laboret.</TextUnit>
    <TextUnit id="258" loc="1.259">Tela reponuntur manibus fabricata Cyclopum:</TextUnit>
    <TextUnit id="259" loc="1.260">poena placet diversa, genus mortale sub undis</TextUnit>
    <TextUnit id="260" loc="1.261">perdere et ex omni nimbos demittere caelo.</TextUnit>
    <TextUnit id="261" loc="1.262">Protinus Aeoliis Aquilonem claudit in antris</TextUnit>
    <TextUnit id="262" loc="1.263">et quaecumque fugant inductas flamina nubes</TextUnit>
    <TextUnit id="263" loc="1.264">emittitque Notum. Madidis Notus evolat alis,</TextUnit>
    <TextUnit id="264" loc="1.265">terribilem picea tectus caligine vultum:</TextUnit>
    <TextUnit id="265" loc="1.266">barba gravis nimbis, canis fluit unda capillis;</TextUnit>
    <TextUnit id="266" loc="1.267">fronte sedent nebulae, rorant pennaeque sinusque.</TextUnit>
    <TextUnit id="267" loc="1.268">Utque manu late pendentia nubila pressit,</TextUnit>
    <TextUnit id="268" loc="1.269">fit fragor: hinc densi funduntur ab aethere nimbi.</TextUnit>
    <TextUnit id="269" loc="1.270">Nuntia Iunonis varios induta colores</TextUnit>
    <TextUnit id="270" loc="1.271">concipit Iris aquas alimentaque nubibus adfert.</TextUnit>
    <TextUnit id="271" loc="1.272">Sternuntur segetes et deplorata coloni</TextUnit>
    <TextUnit id="272" loc="1.273">vota iacent, longique perit labor inritus anni.</TextUnit>
    <TextUnit id="273" loc="1.274">Nec caelo contenta suo est Iovis ira, sed illum</TextUnit>
    <TextUnit id="274" loc="1.275">caeruleus frater iuvat auxiliaribus undis.</TextUnit>
    <TextUnit id="275" loc="1.276">Convocat hic amnes. Qui postquam tecta tyranni</TextUnit>
    <TextUnit id="276" loc="1.277">intravere sui, “non est hortamine longo</TextUnit>
    <TextUnit id="277" loc="1.278">nunc” ait “utendum. Vires effundite vestras:</TextUnit>
    <TextUnit id="278" loc="1.279">sic opus est! aperite domos ac mole remota</TextUnit>
    <TextUnit id="279" loc="1.280">fluminibus vestris totas inmittite habenas!”</TextUnit>
    <TextUnit id="280" loc="1.281">Iusserat; hi redeunt ac fontibus ora relaxant</TextUnit>
    <TextUnit id="281" loc="1.282">et defrenato volvuntur in aequora cursu.</TextUnit>
    <TextUnit id="282" loc="1.283">Ipse tridente suo terram percussit: at illa</TextUnit>
    <TextUnit id="283" loc="1.284">intremuit motuque vias patefecit aquarum.</TextUnit>
    <TextUnit id="284" loc="1.285">Exspatiata ruunt per apertos flumina campos</TextUnit>
    <TextUnit id="285" loc="1.286">cumque satis arbusta simul pecudesque virosque</TextUnit>
    <TextUnit id="286" loc="1.287">tectaque cumque suis rapiunt penetralia sacris.</TextUnit>
    <TextUnit id="287" loc="1.288">Siqua domus mansit potuitque resistere tanto</TextUnit>
    <TextUnit id="288" loc="1.289">indeiecta malo, culmen tamen altior huius</TextUnit>
    <TextUnit id="289" loc="1.290">unda tegit, pressaeque latent sub gurgite turres.</TextUnit>
    <TextUnit id="290" loc="1.291">Iamque mare et tellus nullum discrimen habebant:</TextUnit>
    <TextUnit id="291" loc="1.292">omnia pontus erant; deerant quoque litora ponto.</TextUnit>
    <TextUnit id="292" loc="1.293">Occupat hic collem, cumba sedet alter adunca</TextUnit>
    <TextUnit id="293" loc="1.294">et ducit remos illic, ubi nuper ararat,</TextUnit>
    <TextUnit id="294" loc="1.295">ille supra segetes aut mersae culmina villae</TextUnit>
    <TextUnit id="295" loc="1.296">navigat, hic summa piscem deprendit in ulmo.</TextUnit>
    <TextUnit id="296" loc="1.297">Figitur in viridi, si fors tulit, ancora prato,</TextUnit>
    <TextUnit id="297" loc="1.298">aut subiecta terunt curvae vineta carinae;</TextUnit>
    <TextUnit id="298" loc="1.299">et, modo qua graciles gramen carpsere capellae,</TextUnit>
    <TextUnit id="299" loc="1.300">nunc ibi deformes ponunt sua corpora phocae.</TextUnit>
    <TextUnit id="300" loc="1.301">Mirantur sub aqua lucos urbesque domosque</TextUnit>
    <TextUnit id="301" loc="1.302">Nereides, silvasque tenent delphines et altis</TextUnit>
    <TextUnit id="302" loc="1.303">incursant ramis agitataque robora pulsant.</TextUnit>
    <TextUnit id="303" loc="1.304">Nat lupus inter oves, fulvos vehit unda leones,</TextUnit>
    <TextUnit id="304" loc="1.305">unda vehit tigres, nec vires fulminis apro,</TextUnit>
    <TextUnit id="305" loc="1.306">crura nec ablato prosunt velocia cervo.</TextUnit>
    <TextUnit id="306" loc="1.307">Quaesitisque diu terris, ubi sistere possit,</TextUnit>
    <TextUnit id="307" loc="1.308">in mare lassatis volucris vaga decidit alis.</TextUnit>
    <TextUnit id="308" loc="1.309">Obruerat tumulos inmensa licentia ponti,</TextUnit>
    <TextUnit id="309" loc="1.310">pulsabantque novi montana cacumina fluctus.</TextUnit>
    <TextUnit id="310" loc="1.311">Maxima pars unda rapitur; quibus unda pepercit,</TextUnit>
    <TextUnit id="311" loc="1.312">illos longa domant inopi ieiunia victu.</TextUnit>
    <TextUnit id="312" loc="1.313">Separat Aonios Oetaeis Phocis ab arvis,</TextUnit>
    <TextUnit id="313" loc="1.314">terra ferax, dum terra fuit, sed tempore in illo</TextUnit>
    <TextUnit id="314" loc="1.315">pars maris et latus subitarum campus aquarum.</TextUnit>
    <TextUnit id="315" loc="1.316">Mons ibi verticibus petit arduus astra duobus,</TextUnit>
    <TextUnit id="316" loc="1.317">nomine Parnasus, superantque cacumina nubes.</TextUnit>
    <TextUnit id="317" loc="1.318">Hic ubi Deucalion (nam cetera texerat aequor)</TextUnit>
    <TextUnit id="318" loc="1.319">cum consorte tori parva rate vectus adhaesit,</TextUnit>
    <TextUnit id="319" loc="1.320">Corycidas nymphas et numina montis adorant</TextUnit>
    <TextUnit id="320" loc="1.321">fatidicamque Themin, quae tunc oracla tenebat.</TextUnit>
    <TextUnit id="321" loc="1.322">Non illo melior quisquam nec amantior aequi</TextUnit>
    <TextUnit id="322" loc="1.323">vir fuit aut illa metuentior ulla deorum.</TextUnit>
    <TextUnit id="323" loc="1.324">Iuppiter ut liquidis stagnare paludibus orbem</TextUnit>
    <TextUnit id="324" loc="1.325">et superesse virum de tot modo milibus unum,</TextUnit>
    <TextUnit id="325" loc="1.326">et superesse videt de tot modo milibus unam,</TextUnit>
    <TextUnit id="326" loc="1.327">innocuos ambo, cultores numinis ambo,</TextUnit>
    <TextUnit id="327" loc="1.328">nubila disiecit nimbisque aquilone remotis</TextUnit>
    <TextUnit id="328" loc="1.329">et caelo terras ostendit et aethera terris.</TextUnit>
    <TextUnit id="329" loc="1.330">Nec maris ira manet, positoque tricuspide telo</TextUnit>
    <TextUnit id="330" loc="1.331">mulcet aquas rector pelagi supraque profundum</TextUnit>
    <TextUnit id="331" loc="1.332">exstantem atque umeros innato murice tectum</TextUnit>
    <TextUnit id="332" loc="1.333">caeruleum Tritona vocat conchaeque sonanti</TextUnit>
    <TextUnit id="333" loc="1.334">inspirare iubet fluctusque et flumina signo</TextUnit>
    <TextUnit id="334" loc="1.335">iam revocare dato. Cava bucina sumitur illi,</TextUnit>
    <TextUnit id="335" loc="1.336">tortilis, in latum quae turbine crescit ab imo,</TextUnit>
    <TextUnit id="336" loc="1.337">bucina, quae medio concepit ubi aera ponto,</TextUnit>
    <TextUnit id="337" loc="1.338">litora voce replet sub utroque iacentia Phoebo.</TextUnit>
    <TextUnit id="338" loc="1.339">Tunc quoque, ut ora dei madida rorantia barba</TextUnit>
    <TextUnit id="339" loc="1.340">contigit et cecinit iussos inflata receptus,</TextUnit>
    <TextUnit id="340" loc="1.341">omnibus audita est telluris et aequoris undis,</TextUnit>
    <TextUnit id="341" loc="1.342">et quibus est undis audita, coercuit omnes.</TextUnit>
    <TextUnit id="342" loc="1.343">Iam mare litus habet, plenos capit alveus amnes,</TextUnit>
    <TextUnit id="343" loc="1.344">flumina subsidunt collesque exire videntur,</TextUnit>
    <TextUnit id="344" loc="1.345">surgit humus, crescunt loca decrescentibus undis,</TextUnit>
    <TextUnit id="345" loc="1.346">postque diem longam nudata cacumina silvae</TextUnit>
    <TextUnit id="346" loc="1.347">ostendunt limumque tenent in fronde relictum.</TextUnit>
    <TextUnit id="347" loc="1.348">Redditus orbis erat. Quem postquam vidit inanem</TextUnit>
    <TextUnit id="348" loc="1.349">et desolatas agere alta silentia terras,</TextUnit>
    <TextUnit id="349" loc="1.350">Deucalion lacrimis ita Pyrrham adfatur obortis:</TextUnit>
    <TextUnit id="350" loc="1.351">“O soror, o coniunx, o femina sola superstes,</TextUnit>
    <TextUnit id="351" loc="1.352">quam commune mihi genus et patruelis origo,</TextUnit>
    <TextUnit id="352" loc="1.353">deinde torus iunxit, nunc ipsa pericula iungunt,</TextUnit>
    <TextUnit id="353" loc="1.354">terrarum, quascumque vident occasus et ortus,</TextUnit>
    <TextUnit id="354" loc="1.355">nos duo turba sumus; possedit cetera pontus.</TextUnit>
    <TextUnit id="355" loc="1.356">Haec quoque adhuc vitae non est fiducia nostrae</TextUnit>
    <TextUnit id="356" loc="1.357">certa satis; terrent etiam nunc nubila mentem.</TextUnit>
    <TextUnit id="357" loc="1.358">Quis tibi, si sine me fatis erepta fuisses,</TextUnit>
    <TextUnit id="358" loc="1.359">nunc animus, miseranda, foret? quo sola timorem</TextUnit>
    <TextUnit id="359" loc="1.360">ferre modo posses? quo consolante doleres?</TextUnit>
    <TextUnit id="360" loc="1.361">Namque ego (crede mihi) si te quoque pontus haberet,</TextUnit>
    <TextUnit id="361" loc="1.362">te sequerer, coniunx, et me quoque pontus haberet.</TextUnit>
    <TextUnit id="362" loc="1.363">O utinam possim populos reparare paternis</TextUnit>
    <TextUnit id="363" loc="1.364">artibus atque animas formatae infundere terrae!</TextUnit>
    <TextUnit id="364" loc="1.365">Nunc genus in nobis restat mortale duobus</TextUnit>
    <TextUnit id="365" loc="1.366">(sic visum superis) hominumque exempla manemus.”</TextUnit>
    <TextUnit id="366" loc="1.367">Dixerat, et flebant. Placuit caeleste precari</TextUnit>
    <TextUnit id="367" loc="1.368">numen et auxilium per sacras quaerere sortes.</TextUnit>
    <TextUnit id="368" loc="1.369">Nulla mora est: adeunt pariter Cephisidas undas,</TextUnit>
    <TextUnit id="369" loc="1.370">ut nondum liquidas, sic iam vada nota secantes.</TextUnit>
    <TextUnit id="370" loc="1.371">Inde ubi libatos inroravere liquores</TextUnit>
    <TextUnit id="371" loc="1.372">vestibus et capiti, flectunt vestigia sanctae</TextUnit>
    <TextUnit id="372" loc="1.373">ad delubra deae, quorum fastigia turpi</TextUnit>
    <TextUnit id="373" loc="1.374">pallebant musco stabantque sine ignibus arae.</TextUnit>
    <TextUnit id="374" loc="1.375">Ut templi tetigere gradus, procumbit uterque</TextUnit>
    <TextUnit id="375" loc="1.376">pronus humi gelidoque pavens dedit oscula saxo</TextUnit>
    <TextUnit id="376" loc="1.377">atque ita “si precibus” dixerunt “numina iustis</TextUnit>
    <TextUnit id="377" loc="1.378">victa remollescunt, si flectitur ira deorum,</TextUnit>
    <TextUnit id="378" loc="1.379">dic, Themi, qua generis damnum reparabile nostri</TextUnit>
    <TextUnit id="379" loc="1.380">arte sit, et mersis fer opem, mitissima, rebus.”</TextUnit>
    <TextUnit id="380" loc="1.381">Mota dea est sortemque dedit: “Discedite templo</TextUnit>
    <TextUnit id="381" loc="1.382">et velate caput cinctasque resolvite vestes</TextUnit>
    <TextUnit id="382" loc="1.383">ossaque post tergum magnae iactate parentis.”</TextUnit>
    <TextUnit id="383" loc="1.384">Obstipuere diu, rumpitque silentia voce</TextUnit>
    <TextUnit id="384" loc="1.385">Pyrrha prior iussisque deae parere recusat,</TextUnit>
    <TextUnit id="385" loc="1.386">detque sibi veniam pavido rogat ore, pavetque</TextUnit>
    <TextUnit id="386" loc="1.387">laedere iactatis maternas ossibus umbras.</TextUnit>
    <TextUnit id="387" loc="1.388">Interea repetunt caecis obscura latebris</TextUnit>
    <TextUnit id="388" loc="1.389">verba datae sortis secum inter seque volutant.</TextUnit>
    <TextUnit id="389" loc="1.390">Inde Promethides placidis Epimethida dictis</TextUnit>
    <TextUnit id="390" loc="1.391">mulcet et “aut fallax” ait “est sollertia nobis,</TextUnit>
    <TextUnit id="391" loc="1.392">aut pia sunt nullumque nefas oracula suadent.</TextUnit>
    <TextUnit id="392" loc="1.393">Magna parens terra est, lapides in corpore terrae</TextUnit>
    <TextUnit id="393" loc="1.394">ossa reor dici; iacere hos post terga iubemur.”</TextUnit>
    <TextUnit id="394" loc="1.395">Coniugis augurio quamquam Titania mota est,</TextUnit>
    <TextUnit id="395" loc="1.396">spes tamen in dubio est: adeo caelestibus ambo</TextUnit>
    <TextUnit id="396" loc="1.397">diffidunt monitis. Sed quid temptare nocebit?</TextUnit>
    <TextUnit id="397" loc="1.398">Discedunt velantque caput tunicasque recingunt</TextUnit>
    <TextUnit id="398" loc="1.399">et iussos lapides sua post vestigia mittunt.</TextUnit>
    <TextUnit id="399" loc="1.400">Saxa (quis hoc credat, nisi sit pro teste vetustas?)</TextUnit>
    <TextUnit id="400" loc="1.401">ponere duritiem coepere suumque rigorem</TextUnit>
    <TextUnit id="401" loc="1.402">mollirique mora mollitaque ducere formam.</TextUnit>
    <TextUnit id="402" loc="1.403">Mox ubi creverunt naturaque mitior illis</TextUnit>
    <TextUnit id="403" loc="1.404">contigit, ut quaedam, sic non manifesta, videri</TextUnit>
    <TextUnit id="404" loc="1.405">forma potest hominis, sed, uti de marmore coepta,</TextUnit>
    <TextUnit id="405" loc="1.406">non exacta satis rudibusque simillima signis.</TextUnit>
    <TextUnit id="406" loc="1.407">Quae tamen ex illis aliquo pars umida suco</TextUnit>
    <TextUnit id="407" loc="1.408">et terrena fuit, versa est in corporis usum;</TextUnit>
    <TextUnit id="408" loc="1.409">quod solidum est flectique nequit, mutatur in ossa;</TextUnit>
    <TextUnit id="409" loc="1.410">quae modo vena fuit, sub eodem nomine mansit;</TextUnit>
    <TextUnit id="410" loc="1.411">inque brevi spatio superorum numine saxa</TextUnit>
    <TextUnit id="411" loc="1.412">missa viri manibus faciem traxere virorum,</TextUnit>
    <TextUnit id="412" loc="1.413">et de femineo reparata est femina iactu.</TextUnit>
    <TextUnit id="413" loc="1.414">Inde genus durum sumus experiensque laborum</TextUnit>
    <TextUnit id="414" loc="1.415">et documenta damus qua simus origine nati.</TextUnit>
    <TextUnit id="415" loc="1.416">Cetera diversis tellus animalia formis</TextUnit>
    <TextUnit id="416" loc="1.417">sponte sua peperit, postquam vetus umor ab igne</TextUnit>
    <TextUnit id="417" loc="1.418">percaluit solis, caenumque udaeque paludes</TextUnit>
    <TextUnit id="418" loc="1.419">intumuere aestu, fecundaque semina rerum</TextUnit>
    <TextUnit id="419" loc="1.420">vivaci nutrita solo ceu matris in alvo</TextUnit>
    <TextUnit id="420" loc="1.421">creverunt faciemque aliquam cepere morando.</TextUnit>
    <TextUnit id="421" loc="1.422">Sic ubi deseruit madidos septemfluus agros</TextUnit>
    <TextUnit id="422" loc="1.423">Nilus et antiquo sua flumina reddidit alveo</TextUnit>
    <TextUnit id="423" loc="1.424">aetherioque recens exarsit sidere limus,</TextUnit>
    <TextUnit id="424" loc="1.425">plurima cultores versis animalia glaebis</TextUnit>
    <TextUnit id="425" loc="1.426">inveniunt, et in his quaedam modo coepta per ipsum</TextUnit>
    <TextUnit id="426" loc="1.427">nascendi spatium, quaedam inperfecta suisque</TextUnit>
    <TextUnit id="427" loc="1.428">trunca vident numeris; et eodem in corpore saepe</TextUnit>
    <TextUnit id="428" loc="1.429">altera pars vivit, rudis est pars altera tellus.</TextUnit>
    <TextUnit id="429" loc="1.430">Quippe ubi temperiem sumpsere umorque calorque,</TextUnit>
    <TextUnit id="430" loc="1.431">concipiunt, et ab his oriuntur cuncta duobus;</TextUnit>
    <TextUnit id="431" loc="1.432">cumque sit ignis aquae pugnax, vapor umidus omnes</TextUnit>
    <TextUnit id="432" loc="1.433">res creat, et discors concordia fetibus apta est.</TextUnit>
    <TextUnit id="433" loc="1.434">Ergo ubi diluvio tellus lutulenta recenti</TextUnit>
    <TextUnit id="434" loc="1.435">solibus aetheriis altoque recanduit aestu,</TextUnit>
    <TextUnit id="435" loc="1.436">edidit innumeras species, partimque figuras</TextUnit>
    <TextUnit id="436" loc="1.437">rettulit antiquas, partim nova monstra creavit.</TextUnit>
    <TextUnit id="437" loc="1.438">Illa quidem nollet, sed te quoque, maxime Python,</TextUnit>
    <TextUnit id="438" loc="1.439">tum genuit, populisque novis, incognite serpens,</TextUnit>
    <TextUnit id="439" loc="1.440">terror eras: tantum spatii de monte tenebas.</TextUnit>
    <TextUnit id="440" loc="1.441">Hunc deus arquitenens, et numquam talibus armis</TextUnit>
    <TextUnit id="441" loc="1.442">ante nisi in dammis capreisque fugacibus usus,</TextUnit>
    <TextUnit id="442" loc="1.443">mille gravem telis exhausta paene pharetra</TextUnit>
    <TextUnit id="443" loc="1.444">perdidit effuso per vulnera nigra veneno.</TextUnit>
    <TextUnit id="444" loc="1.445">Neve operis famam posset delere vetustas,</TextUnit>
    <TextUnit id="445" loc="1.446">instituit sacros celebri certamine ludos,</TextUnit>
    <TextUnit id="446" loc="1.447">Pythia perdomitae serpentis nomine dictos.</TextUnit>
    <TextUnit id="447" loc="1.448">Hic iuvenum quicumque manu pedibusve rotave</TextUnit>
    <TextUnit id="448" loc="1.449">vicerat, aesculeae capiebat frondis honorem:</TextUnit>
    <TextUnit id="449" loc="1.450">nondum laurus erat, longoque decentia crine</TextUnit>
    <TextUnit id="450" loc="1.451">tempora cingebat de qualibet arbore Phoebus.</TextUnit>
    <TextUnit id="451" loc="1.452">Primus amor Phoebi Daphne Peneia, quem non</TextUnit>
    <TextUnit id="452" loc="1.453">fors ignara dedit, sed saeva Cupidinis ira.</TextUnit>
    <TextUnit id="453" loc="1.454">Delius hunc, nuper victa serpente superbus,</TextUnit>
    <TextUnit id="454" loc="1.455">viderat adducto flectentem cornua nervo</TextUnit>
    <TextUnit id="455" loc="1.456">“quid” que “tibi, lascive puer, cum fortibus armis?”</TextUnit>
    <TextUnit id="456" loc="1.457">dixerat, “ista decent umeros gestamina nostros,</TextUnit>
    <TextUnit id="457" loc="1.458">qui dare certa ferae, dare vulnera possumus hosti,</TextUnit>
    <TextUnit id="458" loc="1.459">qui modo pestifero tot iugera ventre prementem</TextUnit>
    <TextUnit id="459" loc="1.460">stravimus innumeris tumidum Pythona sagittis.</TextUnit>
    <TextUnit id="460" loc="1.461">Tu face nescio quos esto contentus amores</TextUnit>
    <TextUnit id="461" loc="1.462">inritare tua, nec laudes adsere nostras.”</TextUnit>
    <TextUnit id="462" loc="1.463">Filius huic Veneris “figat tuus omnia, Phoebe,</TextUnit>
    <TextUnit id="463" loc="1.464">te meus arcus:” ait “quantoque animalia cedunt</TextUnit>
    <TextUnit id="464" loc="1.465">cuncta deo tanto minor est tua gloria nostra.”</TextUnit>
    <TextUnit id="465" loc="1.466">Dixit et eliso percussis aere pennis</TextUnit>
    <TextUnit id="466" loc="1.467">inpiger umbrosa Parnasi constitit arce</TextUnit>
    <TextUnit id="467" loc="1.468">eque sagittifera prompsit duo tela pharetra</TextUnit>
    <TextUnit id="468" loc="1.469">diversorum operum: fugat hoc, facit illud amorem.</TextUnit>
    <TextUnit id="469" loc="1.470">Quod facit, auratum est et cuspide fulget acuta;</TextUnit>
    <TextUnit id="470" loc="1.471">quod fugat, obtusum est et habet sub harundine plumbum.</TextUnit>
    <TextUnit id="471" loc="1.472">Hoc deus in nympha Peneide fixit, at illo</TextUnit>
    <TextUnit id="472" loc="1.473">laesit Apollineas traiecta per ossa medullas.</TextUnit>
    <TextUnit id="473" loc="1.474">Protinus alter amat, fugit altera nomen amantis</TextUnit>
    <TextUnit id="474" loc="1.475">silvarum tenebris captivarumque ferarum</TextUnit>
    <TextUnit id="475" loc="1.476">exuviis gaudens innuptaeque aemula Phoebes.</TextUnit>
    <TextUnit id="476" loc="1.477">Vitta coercebat positos sine lege capillos.</TextUnit>
    <TextUnit id="477" loc="1.478">Multi illam petiere, illa aversata petentes</TextUnit>
    <TextUnit id="478" loc="1.479">inpatiens expersque viri nemora avia lustrat,</TextUnit>
    <TextUnit id="479" loc="1.480">nec quid Hymen, quid Amor, quid sint conubia curat.</TextUnit>
    <TextUnit id="480" loc="1.481">Saepe pater dixit “generum mihi, filia, debes,”</TextUnit>
    <TextUnit id="481" loc="1.482">saepe pater dixit “debes mihi nata, nepotes:”</TextUnit>
    <TextUnit id="482" loc="1.483">illa, velut crimen taedas exosa iugales,</TextUnit>
    <TextUnit id="483" loc="1.484">pulchra verecundo suffunditur ora rubore,</TextUnit>
    <TextUnit id="484" loc="1.485">inque patris blandis haerens cervice lacertis</TextUnit>
    <TextUnit id="485" loc="1.486">“da mihi perpetua, genitor carissime,” dixit</TextUnit>
    <TextUnit id="486" loc="1.487">“virginitate frui: dedit hoc pater ante Dianae.”</TextUnit>
    <TextUnit id="487" loc="1.488">Ille quidem obsequitur, sed te decor iste quod optas</TextUnit>
    <TextUnit id="488" loc="1.489">esse vetat. Votoque tuo tua forma repugnat:</TextUnit>
    <TextUnit id="489" loc="1.490">Phoebus amat visaeque cupit conubia Daphnes,</TextUnit>
    <TextUnit id="490" loc="1.491">quodque cupit, sperat, suaque illum oracula fallunt.</TextUnit>
    <TextUnit id="491" loc="1.492">Utque leves stipulae demptis adolentur aristis,</TextUnit>
    <TextUnit id="492" loc="1.493">ut facibus saepes ardent, quas forte viator</TextUnit>
    <TextUnit id="493" loc="1.494">vel nimis admovit vel iam sub luce reliquit,</TextUnit>
    <TextUnit id="494" loc="1.495">sic deus in flammas abiit, sic pectore toto</TextUnit>
    <TextUnit id="495" loc="1.496">uritur et sterilem sperando nutrit amorem.</TextUnit>
    <TextUnit id="496" loc="1.497">Spectat inornatos collo pendere capillos</TextUnit>
    <TextUnit id="497" loc="1.498">et “quid, si comantur?” ait. Videt igne micantes</TextUnit>
    <TextUnit id="498" loc="1.499">sideribus similes oculos, videt oscula, quae non</TextUnit>
    <TextUnit id="499" loc="1.500">est vidisse satis; laudat digitosque manusque</TextUnit>
    <TextUnit id="500" loc="1.501">bracchiaque et nudos media plus parte lacertos.</TextUnit>
    <TextUnit id="501" loc="1.502">Siqua latent, meliora putat. Fugit ocior aura</TextUnit>
    <TextUnit id="502" loc="1.503">illa levi neque ad haec revocantis verba resistit:</TextUnit>
    <TextUnit id="503" loc="1.504">“Nympha, precor, Penei, mane! Non insequor hostis:</TextUnit>
    <TextUnit id="504" loc="1.505">nympha, mane! sic agna lupum, sic cerva leonem,</TextUnit>
    <TextUnit id="505" loc="1.506">sic aquilam penna fugiunt trepidante columbae,</TextUnit>
    <TextUnit id="506" loc="1.507">hostes quaeque suos: amor est mihi causa sequendi.</TextUnit>
    <TextUnit id="507" loc="1.508">Me miserum! ne prona cadas indignave laedi</TextUnit>
    <TextUnit id="508" loc="1.509">crura notent sentes et sim tibi causa doloris.</TextUnit>
    <TextUnit id="509" loc="1.510">Aspera, qua properas, loca sunt. Moderatius, oro,</TextUnit>
    <TextUnit id="510" loc="1.511">curre fugamque inhibe; moderatius insequar ipse.</TextUnit>
    <TextUnit id="511" loc="1.512">Cui placeas, inquire tamen. Non incola montis,</TextUnit>
    <TextUnit id="512" loc="1.513">non ego sum pastor, non hic armenta gregesque</TextUnit>
    <TextUnit id="513" loc="1.514">horridus observo. Nescis, temeraria, nescis</TextUnit>
    <TextUnit id="514" loc="1.515">quem fugias, ideoque fugis. Mihi Delphica tellus</TextUnit>
    <TextUnit id="515" loc="1.516">et Claros et Tenedos Patareaque regia servit,</TextUnit>
    <TextUnit id="516" loc="1.517">Iuppiter est genitor; per me quod eritque fuitque</TextUnit>
    <TextUnit id="517" loc="1.518">estque patet; per me concordant carmina nervis.</TextUnit>
    <TextUnit id="518" loc="1.519">Certa quidem nostra est, nostra tamen una sagitta</TextUnit>
    <TextUnit id="519" loc="1.520">certior, in vacuo quae vulnera pectore fecit.</TextUnit>
    <TextUnit id="520" loc="1.521">Inventum medicina meum est, opiferque per orbem</TextUnit>
    <TextUnit id="521" loc="1.522">dicor, et herbarum subiecta potentia nobis:</TextUnit>
    <TextUnit id="522" loc="1.523">ei mihi, quod nullis amor est sanabilis herbis</TextUnit>
    <TextUnit id="523" loc="1.524">nec prosunt domino, quae prosunt omnibus, artes.”</TextUnit>
    <TextUnit id="524" loc="1.525">Plura locuturum timido Peneia cursu</TextUnit>
    <TextUnit id="525" loc="1.526">fugit cumque ipso verba inperfecta reliquit,</TextUnit>
    <TextUnit id="526" loc="1.527">tum quoque visa decens. Nudabant corpora venti,</TextUnit>
    <TextUnit id="527" loc="1.528">obviaque adversas vibrabant flamina vestes,</TextUnit>
    <TextUnit id="528" loc="1.529">et levis inpulsos retro dabat aura capillos,</TextUnit>
    <TextUnit id="529" loc="1.530">auctaque forma fuga est. Sed enim non sustinet ultra</TextUnit>
    <TextUnit id="530" loc="1.531">perdere blanditias iuvenis deus, utque monebat</TextUnit>
    <TextUnit id="531" loc="1.532">ipse Amor, admisso sequitur vestigia passu.</TextUnit>
    <TextUnit id="532" loc="1.533">Ut canis in vacuo leporem cum Gallicus arvo</TextUnit>
    <TextUnit id="533" loc="1.534">vidit, et hic praedam pedibus petit, ille salutem:</TextUnit>
    <TextUnit id="534" loc="1.535">alter inhaesuro similis iam iamque tenere</TextUnit>
    <TextUnit id="535" loc="1.536">sperat et extento stringit vestigia rostro,</TextUnit>
    <TextUnit id="536" loc="1.537">alter in ambiguo est, an sit conprensus, et ipsis</TextUnit>
    <TextUnit id="537" loc="1.538">morsibus eripitur tangentiaque ora relinquit:</TextUnit>
    <TextUnit id="538" loc="1.539">sic deus et virgo est hic spe celer, illa timore.</TextUnit>
    <TextUnit id="539" loc="1.540">Qui tamen insequitur pennis adiutus Amoris,</TextUnit>
    <TextUnit id="540" loc="1.541">ocior est requiemque negat tergoque fugacis</TextUnit>
    <TextUnit id="541" loc="1.542">inminet et crinem sparsum cervicibus adflat.</TextUnit>
    <TextUnit id="542" loc="1.543">Viribus absumptis expalluit illa citaeque</TextUnit>
    <TextUnit id="543" loc="1.544">victa labore fugae spectans Peneidas undas</TextUnit>
    <TextUnit id="544" loc="1.545">“fer pater” inquit “opem si flumina numen habetis.</TextUnit>
    <TextUnit id="545" loc="1.546">Qua nimium placui, mutando perde figuram!”</TextUnit>
    <TextUnit id="546" loc="1.547">Vix prece finita torpor gravis occupat artus:</TextUnit>
    <TextUnit id="547" loc="1.548">mollia cinguntur tenui praecordia libro,</TextUnit>
    <TextUnit id="548" loc="1.549">in frondem crines, in ramos bracchia crescunt,</TextUnit>
    <TextUnit id="549" loc="1.550">pes modo tam velox pigris radicibus haeret,</TextUnit>
    <TextUnit id="550" loc="1.551">ora cacumen habet; remanet nitor unus in illa.</TextUnit>
    <TextUnit id="551" loc="1.552">Hanc quoque Phoebus amat, positaque in stipite dextra</TextUnit>
    <TextUnit id="552" loc="1.553">sentit adhuc trepidare novo sub cortice pectus</TextUnit>
    <TextUnit id="553" loc="1.554">conplexusque suis ramos, ut membra, lacertis</TextUnit>
    <TextUnit id="554" loc="1.555">oscula dat ligno: refugit tamen oscula lignum.</TextUnit>
    <TextUnit id="555" loc="1.556">Cui deus “at quoniam coniunx mea non potes esse,</TextUnit>
    <TextUnit id="556" loc="1.557">arbor eris certe” dixit “mea. Semper habebunt</TextUnit>
    <TextUnit id="557" loc="1.558">te coma, te citharae, te nostrae, laure, pharetrae:</TextUnit>
    <TextUnit id="558" loc="1.559">tu ducibus Latiis aderis, cum laeta triumphum</TextUnit>
    <TextUnit id="559" loc="1.560">vox canet et visent longas Capitolia pompas:</TextUnit>
    <TextUnit id="560" loc="1.561">postibus Augustis eadem fidissima custos</TextUnit>
    <TextUnit id="561" loc="1.562">ante fores stabis mediamque tuebere quercum,</TextUnit>
    <TextUnit id="562" loc="1.563">utque meum intonsis caput est iuvenale capillis,</TextUnit>
    <TextUnit id="563" loc="1.564">tu quoque perpetuos semper gere frondis honores.”</TextUnit>
    <TextUnit id="564" loc="1.565">Finierat Paean: factis modo laurea ramis</TextUnit>
    <TextUnit id="565" loc="1.566">adnuit utque caput visa est agitasse cacumen.</TextUnit>
    <TextUnit id="566" loc="1.567">Est nemus Haemoniae, praerupta quod undique claudit</TextUnit>
    <TextUnit id="567" loc="1.568">silva: vocant Tempe. Per quae Peneus ab imo</TextUnit>
    <TextUnit id="568" loc="1.569">effusus Pindo spumosis volvitur undis,</TextUnit>
    <TextUnit id="569" loc="1.570">deiectuque gravi tenues agitantia fumos</TextUnit>
    <TextUnit id="570" loc="1.571">nubila conducit summisque adspergine silvis</TextUnit>
    <TextUnit id="571" loc="1.572">inpluit et sonitu plus quam vicina fatigat.</TextUnit>
    <TextUnit id="572" loc="1.573">Haec domus, haec sedes, haec sunt penetralia magni</TextUnit>
    <TextUnit id="573" loc="1.574">amnis; in his residens facto de cautibus antro,</TextUnit>
    <TextUnit id="574" loc="1.575">undis iura dabat nymphisque colentibus undas.</TextUnit>
    <TextUnit id="575" loc="1.576">Conveniunt illuc popularia flumina primum,</TextUnit>
    <TextUnit id="576" loc="1.577">nescia, gratentur consolenturne parentem,</TextUnit>
    <TextUnit id="577" loc="1.578">populifer Sperchios et inrequietus Enipeus</TextUnit>
    <TextUnit id="578" loc="1.579">Apidanusque senex lenisque Amphrysos et Aeas,</TextUnit>
    <TextUnit id="579" loc="1.580">moxque amnes alii, qui, qua tulit impetus illos,</TextUnit>
    <TextUnit id="580" loc="1.581">in mare deducunt fessas erroribus undas.</TextUnit>
    <TextUnit id="581" loc="1.582">Inachus unus abest imoque reconditus antro</TextUnit>
    <TextUnit id="582" loc="1.583">fletibus auget aquas natamque miserrimus Io</TextUnit>
    <TextUnit id="583" loc="1.584">luget ut amissam. Nescit, vitane fruatur,</TextUnit>
    <TextUnit id="584" loc="1.585">an sit apud manes; sed quam non invenit usquam.</TextUnit>
    <TextUnit id="585" loc="1.586">esse putat nusquam atque animo peiora veretur.</TextUnit>
    <TextUnit id="586" loc="1.587">Viderat a patrio redeuntem Iuppiter illam</TextUnit>
    <TextUnit id="587" loc="1.588">flumine et “o virgo Iove digna tuoque beatum</TextUnit>
    <TextUnit id="588" loc="1.589">nescio quem factura toro, pete” dixerat “umbras</TextUnit>
    <TextUnit id="589" loc="1.590">altorum nemorum” (et nemorum monstraverat umbras),</TextUnit>
    <TextUnit id="590" loc="1.591">“dum calet et medio sol est altissimus orbe.</TextUnit>
    <TextUnit id="591" loc="1.592">Quodsi sola times latebras intrare ferarum,</TextUnit>
    <TextUnit id="592" loc="1.593">praeside tuta deo nemorum secreta subibis,</TextUnit>
    <TextUnit id="593" loc="1.594">nec de plebe deo, sed qui caelestia magna</TextUnit>
    <TextUnit id="594" loc="1.595">sceptra manu teneo, sed qui vaga fulmina mitto.</TextUnit>
    <TextUnit id="595" loc="1.596">Ne fuge me!”—fugiebat enim. Iam pascua Lernae</TextUnit>
    <TextUnit id="596" loc="1.597">consitaque arboribus Lyrcea reliquerat arva,</TextUnit>
    <TextUnit id="597" loc="1.598">cum deus inducta latas caligine terras</TextUnit>
    <TextUnit id="598" loc="1.599">occuluit tenuitque fugam rapuitque pudorem.</TextUnit>
    <TextUnit id="599" loc="1.600">Interea medios Iuno despexit in agros</TextUnit>
    <TextUnit id="600" loc="1.601">et noctis faciem nebulas fecisse volucres</TextUnit>
    <TextUnit id="601" loc="1.602">sub nitido mirata die, non fluminis illas</TextUnit>
    <TextUnit id="602" loc="1.603">esse, nec umenti sensit tellure remitti;</TextUnit>
    <TextUnit id="603" loc="1.604">atque suus coniunx ubi sit circumspicit, ut quae</TextUnit>
    <TextUnit id="604" loc="1.605">deprensi totiens iam nosset furta mariti.</TextUnit>
    <TextUnit id="605" loc="1.606">Quem postquam caelo non repperit, “aut ego fallor,</TextUnit>
    <TextUnit id="606" loc="1.607">aut ego laedor” ait, delapsaque ab aethere summo</TextUnit>
    <TextUnit id="607" loc="1.608">constitit in terris nebulasque recedere iussit.</TextUnit>
    <TextUnit id="608" loc="1.609">Coniugis adventum praesenserat inque nitentem</TextUnit>
    <TextUnit id="609" loc="1.610">Inachidos vultus mutaverat ille iuvencam.</TextUnit>
    <TextUnit id="610" loc="1.611">Bos quoque formosa est. Speciem Saturnia vaccae,</TextUnit>
    <TextUnit id="611" loc="1.612">quamquam invita, probat, nec non et cuius et unde</TextUnit>
    <TextUnit id="612" loc="1.613">quove sit armento, veri quasi nescia quaerit.</TextUnit>
    <TextUnit id="613" loc="1.614">Iuppiter e terra genitam mentitur, ut auctor</TextUnit>
    <TextUnit id="614" loc="1.615">desinat inquiri. Petit hanc Saturnia munus.</TextUnit>
    <TextUnit id="615" loc="1.616">Quid faciat? crudele suos addicere amores,</TextUnit>
    <TextUnit id="616" loc="1.617">non dare suspectum est. Pudor est qui suadeat illinc,</TextUnit>
    <TextUnit id="617" loc="1.618">hinc dissuadet amor. Victus pudor esset amore;</TextUnit>
    <TextUnit id="618" loc="1.619">sed leve si munus sociae generisque torique</TextUnit>
    <TextUnit id="619" loc="1.620">vacca negaretur, poterat non vacca videri.</TextUnit>
    <TextUnit id="620" loc="1.621">Paelice donata non protinus exuit omnem</TextUnit>
    <TextUnit id="621" loc="1.622">diva metum timuitque Iovem et fuit anxia furti,</TextUnit>
    <TextUnit id="622" loc="1.623">donec Arestoridae servandam tradidit Argo.</TextUnit>
    <TextUnit id="623" loc="1.624">Centum luminibus cinctum caput Argus habebat:</TextUnit>
    <TextUnit id="624" loc="1.625">inde suis vicibus capiebant bina quietem,</TextUnit>
    <TextUnit id="625" loc="1.626">cetera servabant atque in statione manebant.</TextUnit>
    <TextUnit id="626" loc="1.627">Constiterat quocumque modo, spectabat ad Io:</TextUnit>
    <TextUnit id="627" loc="1.628">ante oculos Io, quamvis aversus, habebat.</TextUnit>
    <TextUnit id="628" loc="1.629">Luce sinit pasci; cum sol tellure sub alta est,</TextUnit>
    <TextUnit id="629" loc="1.630">claudit et indigno circumdat vincula collo.</TextUnit>
    <TextUnit id="630" loc="1.631">frondibus arboreis et amara pascitur herba,</TextUnit>
    <TextUnit id="631" loc="1.632">proque toro terrae non semper gramen habenti</TextUnit>
    <TextUnit id="632" loc="1.633">incubat infelix limosaque flumina potat.</TextUnit>
    <TextUnit id="633" loc="1.634">Illa etiam supplex Argo cum bracchia vellet</TextUnit>
    <TextUnit id="634" loc="1.635">tendere, non habuit, quae bracchia tenderet Argo,</TextUnit>
    <TextUnit id="635" loc="1.636">et conata queri mugitus edidit ore</TextUnit>
    <TextUnit id="636" loc="1.637">pertimuitque sonos propriaque exterrita voce est.</TextUnit>
    <TextUnit id="637" loc="1.638">Venit et ad ripas, ubi ludere saepe solebat,</TextUnit>
    <TextUnit id="638" loc="1.639">Inachidas ripas; novaque ut conspexit in unda</TextUnit>
    <TextUnit id="639" loc="1.640">cornua, pertimuit seque exsternata refugit.</TextUnit>
    <TextUnit id="640" loc="1.641">Naides ignorant, ignorat et Inachus ipse,</TextUnit>
    <TextUnit id="641" loc="1.642">quae sit; at illa patrem sequitur sequiturque sorores</TextUnit>
    <TextUnit id="642" loc="1.643">et patitur tangi seque admirantibus offert.</TextUnit>
    <TextUnit id="643" loc="1.644">Decerptas senior porrexerat Inachus herbas:</TextUnit>
    <TextUnit id="644" loc="1.645">illa manus lambit patriisque dat oscula palmis</TextUnit>
    <TextUnit id="645" loc="1.646">nec retinet lacrimas et, si modo verba sequantur,</TextUnit>
    <TextUnit id="646" loc="1.647">oret opem nomenque suum casusque loquatur.</TextUnit>
    <TextUnit id="647" loc="1.648">Littera pro verbis, quam pes in pulvere duxit,</TextUnit>
    <TextUnit id="648" loc="1.649">corporis indicium mutati triste peregit.</TextUnit>
    <TextUnit id="649" loc="1.650">“Me miserum!” exclamat pater Inachus inque gementis</TextUnit>
    <TextUnit id="650" loc="1.651">cornibus et niveae pendens cervice iuvencae</TextUnit>
    <TextUnit id="651" loc="1.652">“me miserum!” ingeminat, “tune es quaesita per omnes</TextUnit>
    <TextUnit id="652" loc="1.653">nata, mihi terras? tu non inventa reperta</TextUnit>
    <TextUnit id="653" loc="1.654">luctus eras levior. Retices nec mutua nostris</TextUnit>
    <TextUnit id="654" loc="1.655">dicta refers, alto tantum suspiria ducis</TextUnit>
    <TextUnit id="655" loc="1.656">pectore, quodque unum potes, ad mea verba remugis.</TextUnit>
    <TextUnit id="656" loc="1.657">At tibi ego ignarus thalamos taedasque parabam,</TextUnit>
    <TextUnit id="657" loc="1.658">spesque fuit generi mihi prima, secunda nepotum.</TextUnit>
    <TextUnit id="658" loc="1.659">De grege nunc tibi vir, nunc de grege natus habendus.</TextUnit>
    <TextUnit id="659" loc="1.660">Nec finire licet tantos mihi morte dolores,</TextUnit>
    <TextUnit id="660" loc="1.661">sed nocet esse deum, praeclusaque ianua leti</TextUnit>
    <TextUnit id="661" loc="1.662">aeternum nostros luctus extendit in aevum?”</TextUnit>
    <TextUnit id="662" loc="1.663">Talia maerentem stellatus submovet Argus</TextUnit>
    <TextUnit id="663" loc="1.664">ereptamque patri diversa in pascua natam</TextUnit>
    <TextUnit id="664" loc="1.665">abstrahit. Ipse procul montis sublime cacumen</TextUnit>
    <TextUnit id="665" loc="1.666">occupat, unde sedens partes speculatur in omnes.</TextUnit>
    <TextUnit id="666" loc="1.667">Nec superum rector mala tanta Phoronidos ultra</TextUnit>
    <TextUnit id="667" loc="1.668">ferre potest natumque vocat, quem lucida partu</TextUnit>
    <TextUnit id="668" loc="1.669">Pleias enixa est, letoque det imperat Argum.</TextUnit>
    <TextUnit id="669" loc="1.670">Parva mora est alas pedibus virgamque potenti</TextUnit>
    <TextUnit id="670" loc="1.671">somniferam sumpsisse manu tegimenque capillis.</TextUnit>
    <TextUnit id="671" loc="1.672">Haec ubi disposuit, patria Iove natus ab arce</TextUnit>
    <TextUnit id="672" loc="1.673">desilit in terras. Illic tegimenque removit</TextUnit>
    <TextUnit id="673" loc="1.674">et posuit pennas, tantummodo virga retenta est.</TextUnit>
    <TextUnit id="674" loc="1.675">Hac agit, ut pastor, per devia rura capellas,</TextUnit>
    <TextUnit id="675" loc="1.676">dum venit, adductas et structis cantat avenis.</TextUnit>
    <TextUnit id="676" loc="1.677">Voce nova captus custos Iunonius “at tu,</TextUnit>
    <TextUnit id="677" loc="1.678">quisquis es, hoc poteras mecum considere saxo,”</TextUnit>
    <TextUnit id="678" loc="1.679">Argus ait, “neque enim pecori fecundior ullo</TextUnit>
    <TextUnit id="679" loc="1.680">herba loco est, aptamque vides pastoribus umbram.”</TextUnit>
    <TextUnit id="680" loc="1.681">Sedit Atlantiades et euntem multa loquendo</TextUnit>
    <TextUnit id="681" loc="1.682">detinuit sermone diem iunctisque canendo</TextUnit>
    <TextUnit id="682" loc="1.683">vincere harundinibus servantia lumina temptat.</TextUnit>
    <TextUnit id="683" loc="1.684">Ille tamen pugnat molles evincere somnos</TextUnit>
    <TextUnit id="684" loc="1.685">et, quamvis sopor est oculorum parte receptus,</TextUnit>
    <TextUnit id="685" loc="1.686">parte tamen vigilat. Quaerit quoque (namque reperta</TextUnit>
    <TextUnit id="686" loc="1.687">fistula nuper erat), qua sit ratione reperta.</TextUnit>
    <TextUnit id="687" loc="1.688">Tum deus “Arcadiae gelidis in montibus” inquit</TextUnit>
    <TextUnit id="688" loc="1.689">“inter hamadryadas celeberrima Nonacrinas</TextUnit>
    <TextUnit id="689" loc="1.690">naias una fuit; nymphae Syringa vocabant.</TextUnit>
    <TextUnit id="690" loc="1.691">Non semel et satyros eluserat illa sequentes</TextUnit>
    <TextUnit id="691" loc="1.692">et quoscumque deos umbrosaque silva feraxque</TextUnit>
    <TextUnit id="692" loc="1.693">rus habet. Ortygiam studiis ipsaque colebat</TextUnit>
    <TextUnit id="693" loc="1.694">virginitate deam. Ritu quoque cincta Dianae</TextUnit>
    <TextUnit id="694" loc="1.695">falleret et posset credi Latonia, si non</TextUnit>
    <TextUnit id="695" loc="1.696">corneus huic arcus, si non foret aureus illi.</TextUnit>
    <TextUnit id="696" loc="1.697">Sic quoque fallebat. Redeuntem colle Lycaeo</TextUnit>
    <TextUnit id="697" loc="1.698">Pan videt hanc pinuque caput praecinctus acuta</TextUnit>
    <TextUnit id="698" loc="1.699">talia verba refert”—restabat verba referre</TextUnit>
    <TextUnit id="699" loc="1.700">et precibus spretis fugisse per avia nympham,</TextUnit>
    <TextUnit id="700" loc="1.701">donec harenosi placidum Ladonis ad amnem</TextUnit>
    <TextUnit id="701" loc="1.702">venerit. Hic illam cursum inpedientibus undis,</TextUnit>
    <TextUnit id="702" loc="1.703">ut se mutarent liquidas orasse sorores,</TextUnit>
    <TextUnit id="703" loc="1.704">Panaque, cum prensam sibi iam Syringa putaret,</TextUnit>
    <TextUnit id="704" loc="1.705">corpore pro nymphae calamos tenuisse palustres.</TextUnit>
    <TextUnit id="705" loc="1.706">Dumque ibi suspirat, motos in harundine ventos</TextUnit>
    <TextUnit id="706" loc="1.707">effecisse sonum tenuem similemque querenti.</TextUnit>
    <TextUnit id="707" loc="1.708">Arte nova vocisque deum dulcedine captum</TextUnit>
    <TextUnit id="708" loc="1.709">‘hoc mihi concilium tecum’ dixisse ‘manebit!‘</TextUnit>
    <TextUnit id="709" loc="1.710">atque ita disparibus calamis conpagine cerae</TextUnit>
    <TextUnit id="710" loc="1.711">inter se iunctis nomen tenuisse puellae.</TextUnit>
    <TextUnit id="711" loc="1.712">Talia dicturus vidit Cyllenius omnes</TextUnit>
    <TextUnit id="712" loc="1.713">succubuisse oculos adopertaque lumina somno.</TextUnit>
    <TextUnit id="713" loc="1.714">Supprimit extemplo vocem firmatque soporem</TextUnit>
    <TextUnit id="714" loc="1.715">languida permulcens medicata lumina virga.</TextUnit>
    <TextUnit id="715" loc="1.716">Nec mora, falcato nutantem vulnerat ense</TextUnit>
    <TextUnit id="716" loc="1.717">qua collo est confine caput, saxoque cruentum</TextUnit>
    <TextUnit id="717" loc="1.718">deicit et maculat praeruptam sanguine rupem.</TextUnit>
    <TextUnit id="718" loc="1.719">Arge, iaces, quodque in tot lumina lumen habebas,</TextUnit>
    <TextUnit id="719" loc="1.720">exstinctum est, centumque oculos nox occupat una.</TextUnit>
    <TextUnit id="720" loc="1.721">Excipit hos volucrisque suae Saturnia pennis</TextUnit>
    <TextUnit id="721" loc="1.722">collocat et gemmis caudam stellantibus inplet.</TextUnit>
    <TextUnit id="722" loc="1.723">Protinus exarsit nec tempora distulit irae</TextUnit>
    <TextUnit id="723" loc="1.724">horriferamque oculis animoque obiecit Erinyn</TextUnit>
    <TextUnit id="724" loc="1.725">paelicis Argolicae stimulosque in pectore caecos</TextUnit>
    <TextUnit id="725" loc="1.726">condidit et profugam per totum terruit orbem.</TextUnit>
    <TextUnit id="726" loc="1.727">Ultimus inmenso restabas, Nile, labori.</TextUnit>
    <TextUnit id="727" loc="1.728">Quem simul ac tetigit, positis in margine ripae</TextUnit>
    <TextUnit id="728" loc="1.729">procubuit genibus resupinoque ardua collo,</TextUnit>
    <TextUnit id="729" loc="1.730">quos potuit solos, tollens ad sidera vultus</TextUnit>
    <TextUnit id="730" loc="1.731">et gemitu et lacrimis et luctisono mugitu</TextUnit>
    <TextUnit id="731" loc="1.732">cum Iove visa queri finemque orare malorum.</TextUnit>
    <TextUnit id="732" loc="1.733">Coniugis ille suae conplexus colla lacertis,</TextUnit>
    <TextUnit id="733" loc="1.734">finiat ut poenas tandem, rogat “in” que “futurum</TextUnit>
    <TextUnit id="734" loc="1.735">pone metus” inquit; “numquam tibi causa doloris</TextUnit>
    <TextUnit id="735" loc="1.736">haec erit:” et Stygias iubet hoc audire paludes.</TextUnit>
    <TextUnit id="736" loc="1.737">Ut lenita dea est, vultus capit illa priores</TextUnit>
    <TextUnit id="737" loc="1.738">fitque quod ante fuit: fugiunt e corpore saetae,</TextUnit>
    <TextUnit id="738" loc="1.739">cornua decrescunt, fit luminis artior orbis,</TextUnit>
    <TextUnit id="739" loc="1.740">contrahitur rictus, redeunt umerique manusque,</TextUnit>
    <TextUnit id="740" loc="1.741">ungulaque in quinos dilapsa absumitur ungues:</TextUnit>
    <TextUnit id="741" loc="1.742">de bove nil superest formae nisi candor in illa.</TextUnit>
    <TextUnit id="742" loc="1.743">Officioque pedum nymphe contenta duorum</TextUnit>
    <TextUnit id="743" loc="1.744">erigitur metuitque loqui, ne more iuvencae</TextUnit>
    <TextUnit id="744" loc="1.745">mugiat, et timide verba intermissa retemptat.</TextUnit>
    <TextUnit id="745" loc="1.746">Nunc dea linigera colitur celeberrima turba,</TextUnit>
    <TextUnit id="746" loc="1.747">nunc Epaphus magni genitus de semine tandem</TextUnit>
    <TextUnit id="747" loc="1.748">creditur esse Iovis, perque urbes iuncta parenti</TextUnit>
    <TextUnit id="748" loc="1.749">templa tenet. Fuit huic animis aequalis et annis</TextUnit>
    <TextUnit id="749" loc="1.750">Sole satus Phaethon. Quem quondam magna loquentem</TextUnit>
    <TextUnit id="750" loc="1.751">nec sibi cedentem Phoeboque parente superbum</TextUnit>
    <TextUnit id="751" loc="1.752">non tulit Inachides, “matri” que ait “omnia demens</TextUnit>
    <TextUnit id="752" loc="1.753">credis et es tumidus genitoris imagine falsi.”</TextUnit>
    <TextUnit id="753" loc="1.754">Erubuit Phaethon iramque pudore repressit</TextUnit>
    <TextUnit id="754" loc="1.755">et tulit ad Clymenen Epaphi convicia matrem;</TextUnit>
    <TextUnit id="755" loc="1.756">“quo” que “magis doleas genetrix,” ait “ille ego liber,</TextUnit>
    <TextUnit id="756" loc="1.757">ille ferox tacui. Pudet haec opprobria nobis</TextUnit>
    <TextUnit id="757" loc="1.758">et dici potuisse et non potuisse refelli.</TextUnit>
    <TextUnit id="758" loc="1.759">At tu, si modo sum caelesti stirpe creatus,</TextUnit>
    <TextUnit id="759" loc="1.760">ede notam tanti generis meque adsere caelo.”</TextUnit>
    <TextUnit id="760" loc="1.761">Dixit et inplicuit materno bracchia collo</TextUnit>
    <TextUnit id="761" loc="1.762">perque suum Meropisque caput taedasque sororum</TextUnit>
    <TextUnit id="762" loc="1.763">traderet oravit veri sibi signa parentis.</TextUnit>
    <TextUnit id="763" loc="1.764">Ambiguum, Clymene, precibus Phaethontis an ira</TextUnit>
    <TextUnit id="764" loc="1.765">mota magis dicti sibi criminis utraque caelo</TextUnit>
    <TextUnit id="765" loc="1.766">bracchia porrexit spectansque ad lumina solis</TextUnit>
    <TextUnit id="766" loc="1.767">“per iubar hoc” inquit “radiis insigne coruscis,</TextUnit>
    <TextUnit id="767" loc="1.768">nate, tibi iuro, quod nos auditque videtque,</TextUnit>
    <TextUnit id="768" loc="1.769">hoc te, quem spectas, hoc te, qui temperat orbem,</TextUnit>
    <TextUnit id="769" loc="1.770">Sole satum. Si ficta loquor, neget ipse videndum</TextUnit>
    <TextUnit id="770" loc="1.771">se mihi, sitque oculis lux ista novissima nostris.</TextUnit>
    <TextUnit id="771" loc="1.772">Nec longus patrios labor est tibi nosse penates:</TextUnit>
    <TextUnit id="772" loc="1.773">unde oritur, domus est terrae contermina nostrae.</TextUnit>
    <TextUnit id="773" loc="1.774">Si modo fert animus, gradere et scitabere ab ipso.”</TextUnit>
    <TextUnit id="774" loc="1.775">Emicat extemplo laetus post talia matris</TextUnit>
    <TextUnit id="775" loc="1.776">dicta suae Phaethon et concipit aethera mente,</TextUnit>
    <TextUnit id="776" loc="1.777">Aethiopasque suos positosque sub ignibus Indos</TextUnit>
    <TextUnit id="777" loc="1.778">sidereis transit patriosque adit inpiger ortus.</TextUnit>
    <TextUnit id="778" loc="2.1">Regia Solis erat sublimibus alta columnis,</TextUnit>
    <TextUnit id="779" loc="2.2">clara micante auro flammasque imitante pyropo:</TextUnit>
    <TextUnit id="780" loc="2.3">cuius ebur nitidum fastigia summa tegebat,</TextUnit>
    <TextUnit id="781" loc="2.4">argenti bifores radiabant lumine valvae.</TextUnit>
    <TextUnit id="782" loc="2.5">Materiam superabat opus: nam Mulciber illic</TextUnit>
    <TextUnit id="783" loc="2.6">aequora caelarat medias cingentia terras,</TextUnit>
    <TextUnit id="784" loc="2.7">terrarumque orbem, caelumque quod inminet orbi.</TextUnit>
    <TextUnit id="785" loc="2.8">Caeruleos habet unda deos, Tritona canorum</TextUnit>
    <TextUnit id="786" loc="2.9">Proteaque ambiguum, balaenarumque prementem</TextUnit>
    <TextUnit id="787" loc="2.10">Aegaeona suis inmania terga lacertis,</TextUnit>
    <TextUnit id="788" loc="2.11">Doridaque et natas, quarum pars nare videtur,</TextUnit>
    <TextUnit id="789" loc="2.12">pars in mole sedens virides siccare capillos,</TextUnit>
    <TextUnit id="790" loc="2.13">pisce vehi quaedam: facies non omnibus una,</TextUnit>
    <TextUnit id="791" loc="2.14">non diversa tamen, qualem decet esse sororum.</TextUnit>
    <TextUnit id="792" loc="2.15">Terra viros urbesque gerit silvasque ferasque</TextUnit>
    <TextUnit id="793" loc="2.16">fluminaque et nymphas et cetera numina ruris.</TextUnit>
    <TextUnit id="794" loc="2.17">Haec super imposita est caeli fulgentis imago</TextUnit>
    <TextUnit id="795" loc="2.18">signaque sex foribus dextris totidemque sinistris.</TextUnit>
    <TextUnit id="796" loc="2.19">Quo simul acclivi Clymeneia limite proles</TextUnit>
    <TextUnit id="797" loc="2.20">venit et intravit dubitati tecta parentis,</TextUnit>
    <TextUnit id="798" loc="2.21">protinus ad patrios sua fert vestigia vultus</TextUnit>
    <TextUnit id="799" loc="2.22">consistitque procul: neque enim propiora ferebat</TextUnit>
    <TextUnit id="800" loc="2.23">lumina. Purpurea velatus veste sedebat</TextUnit>
    <TextUnit id="801" loc="2.24">in solio Phoebus claris lucente smaragdis.</TextUnit>
    <TextUnit id="802" loc="2.25">A dextra laevaque Dies et Mensis et Annus</TextUnit>
    <TextUnit id="803" loc="2.26">Saeculaque et positae spatiis aequalibus Horae</TextUnit>
    <TextUnit id="804" loc="2.27">Verque novum stabat cinctum florente corona,</TextUnit>
    <TextUnit id="805" loc="2.28">stabat nuda Aestas et spicea serta gerebat,</TextUnit>
    <TextUnit id="806" loc="2.29">stabat et Autumnus, calcatis sordidus uvis,</TextUnit>
    <TextUnit id="807" loc="2.30">et glacialis Hiems, canos hirsuta capillos.</TextUnit>
    <TextUnit id="808" loc="2.31">Inde loco medius rerum novitate paventem</TextUnit>
    <TextUnit id="809" loc="2.32">Sol oculis iuvenem, quibus adspicit omnia, vidit</TextUnit>
    <TextUnit id="810" loc="2.33">“quae” que “viae tibi causa? quid hac” ait “arce petisti,</TextUnit>
    <TextUnit id="811" loc="2.34">progenies, Phaethon, haud infitianda parenti?”</TextUnit>
    <TextUnit id="812" loc="2.35">Ille refert “o lux inmensi publica mundi,</TextUnit>
    <TextUnit id="813" loc="2.36">Phoebe pater, si das usum mihi nominis huius</TextUnit>
    <TextUnit id="814" loc="2.37">nec falsa Clymene culpam sub imagine celat,</TextUnit>
    <TextUnit id="815" loc="2.38">pignera da, genitor, per quae tua vera propago</TextUnit>
    <TextUnit id="816" loc="2.39">credar, et hunc animis errorem detrahe nostris.”</TextUnit>
    <TextUnit id="817" loc="2.40">Dixerat: at genitor circum caput omne micantes</TextUnit>
    <TextUnit id="818" loc="2.41">deposuit radios propiusque accedere iussit;</TextUnit>
    <TextUnit id="819" loc="2.42">amplexuque dato “nec tu meus esse negari</TextUnit>
    <TextUnit id="820" loc="2.43">dignus es, et Clymene veros” ait “edidit ortus.</TextUnit>
    <TextUnit id="821" loc="2.44">Quoque minus dubites, quodvis pete munus, ut illud</TextUnit>
    <TextUnit id="822" loc="2.45">me tribuente feras. Promissis testis adesto</TextUnit>
    <TextUnit id="823" loc="2.46">dis iuranda palus, oculis incognita nostris.”</TextUnit>
    <TextUnit id="824" loc="2.47">Vix bene desierat, currus rogat ille paternos</TextUnit>
    <TextUnit id="825" loc="2.48">inque diem alipedum ius et moderamen equorum.</TextUnit>
    <TextUnit id="826" loc="2.49">Paenituit iurasse patrem. Qui terque quaterque</TextUnit>
    <TextUnit id="827" loc="2.50">concutiens inlustre caput “temeraria” dixit</TextUnit>
    <TextUnit id="828" loc="2.51">vox mea facta tua est. Utinam promissa liceret</TextUnit>
    <TextUnit id="829" loc="2.52">non dare! confiteor, solum hoc tibi, nate, negarem.</TextUnit>
    <TextUnit id="830" loc="2.53">Dissuadere licet. Non est tua tuta voluntas.</TextUnit>
    <TextUnit id="831" loc="2.54">Magna petis, Phaethon, et quae nec viribus istis</TextUnit>
    <TextUnit id="832" loc="2.55">munera conveniant nec tam puerilibus annis.</TextUnit>
    <TextUnit id="833" loc="2.56">Sors tua mortalis, non est mortale quod optas.</TextUnit>
    <TextUnit id="834" loc="2.57">Plus etiam, quam quod superis contingere possit,</TextUnit>
    <TextUnit id="835" loc="2.58">nescius adfectas. Placeat sibi quisque licebit,</TextUnit>
    <TextUnit id="836" loc="2.59">non tamen ignifero quisquam consistere in axe</TextUnit>
    <TextUnit id="837" loc="2.60">me valet excepto. Vasti quoque rector Olympi,</TextUnit>
    <TextUnit id="838" loc="2.61">qui fera terribili iaculatur fulmina dextra,</TextUnit>
    <TextUnit id="839" loc="2.62">non agat hos currus: et quid Iove maius habemus?</TextUnit>
    <TextUnit id="840" loc="2.63">Ardua prima via est et qua vix mane recentes</TextUnit>
    <TextUnit id="841" loc="2.64">enitantur equi: medio est altissima caelo,</TextUnit>
    <TextUnit id="842" loc="2.65">unde mare et terras ipsi mihi saepe videre</TextUnit>
    <TextUnit id="843" loc="2.66">fit timor, et pavida trepidat formidine pectus.</TextUnit>
    <TextUnit id="844" loc="2.67">Ultima prona via est et eget moderamine certo:</TextUnit>
    <TextUnit id="845" loc="2.68">tunc etiam quae me subiectis excipit undis,</TextUnit>
    <TextUnit id="846" loc="2.69">ne ferar in praeceps, Tethys solet ipsa vereri.</TextUnit>
    <TextUnit id="847" loc="2.70">Adde quod adsidua rapitur vertigine caelum</TextUnit>
    <TextUnit id="848" loc="2.71">sideraque alta trahit celerique volumine torquet.</TextUnit>
    <TextUnit id="849" loc="2.72">Nitor in adversum, nec me, qui cetera, vincit</TextUnit>
    <TextUnit id="850" loc="2.73">impetus, et rapido contrarius evehor orbi.</TextUnit>
    <TextUnit id="851" loc="2.74">Finge datos currus:  quid ages? poterisne rotatis</TextUnit>
    <TextUnit id="852" loc="2.75">obvius ire polis, ne te citus auferat axis?</TextUnit>
    <TextUnit id="853" loc="2.76">Forsitan et lucos illic urbesque deorum</TextUnit>
    <TextUnit id="854" loc="2.77">concipias animo delubraque ditia donis</TextUnit>
    <TextUnit id="855" loc="2.78">esse? per insidias iter est formasque ferarum.</TextUnit>
    <TextUnit id="856" loc="2.79">Utque viam teneas nulloque errore traharis,</TextUnit>
    <TextUnit id="857" loc="2.80">per tamen adversi gradieris cornua tauri</TextUnit>
    <TextUnit id="858" loc="2.81">Haemoniosque arcus violentique ora leonis</TextUnit>
    <TextUnit id="859" loc="2.82">saevaque circuitu curvantem bracchia longo</TextUnit>
    <TextUnit id="860" loc="2.83">scorpion atque aliter curvantem bracchia cancrum.</TextUnit>
    <TextUnit id="861" loc="2.84">Nec tibi quadrupedes animosos ignibus illis,</TextUnit>
    <TextUnit id="862" loc="2.85">quos in pectore habent, quos ore et naribus efflant,</TextUnit>
    <TextUnit id="863" loc="2.86">in promptu regere est: vix me patiuntur, ubi acres</TextUnit>
    <TextUnit id="864" loc="2.87">incaluere animi, cervixque repugnat habenis.</TextUnit>
    <TextUnit id="865" loc="2.88">At tu, funesti ne sim tibi muneris auctor,</TextUnit>
    <TextUnit id="866" loc="2.89">nate, cave, dum resque sinit, tua corrige vota.</TextUnit>
    <TextUnit id="867" loc="2.90">Scilicet ut nostro genitum te sanguine credas,</TextUnit>
    <TextUnit id="868" loc="2.91">pignera certa petis? do pignera certa timendo</TextUnit>
    <TextUnit id="869" loc="2.92">et patrio pater esse metu probor. Adspice vultus</TextUnit>
    <TextUnit id="870" loc="2.93">ecce meos; utinamque oculos in pectora posses</TextUnit>
    <TextUnit id="871" loc="2.94">inserere et patrias intus deprendere curas!</TextUnit>
    <TextUnit id="872" loc="2.95">Denique quidquid habet dives, circumspice, mundus,</TextUnit>
    <TextUnit id="873" loc="2.96">eque tot ac tantis caeli terraeque marisque</TextUnit>
    <TextUnit id="874" loc="2.97">posce bonis aliquid: nullam patiere repulsam.</TextUnit>
    <TextUnit id="875" loc="2.98">Deprecor hoc unum, quod vero nomine poena,</TextUnit>
    <TextUnit id="876" loc="2.99">non honor est: poenam, Phaethon, pro munere poscis.</TextUnit>
    <TextUnit id="877" loc="2.100">Quid mea colla tenes blandis, ignare, lacertis?</TextUnit>
    <TextUnit id="878" loc="2.101">ne dubita, dabitur (Stygias iuravimus undas)</TextUnit>
    <TextUnit id="879" loc="2.102">quodcumque optaris:  sed tu sapientius opta.”</TextUnit>
    <TextUnit id="880" loc="2.103">Finierat monitus: dictis tamen ille repugnat</TextUnit>
    <TextUnit id="881" loc="2.104">propositumque premit flagratque cupidine currus.</TextUnit>
    <TextUnit id="882" loc="2.105">Ergo qua licuit genitor cunctatus ad altos</TextUnit>
    <TextUnit id="883" loc="2.106">deducit iuvenem, Vulcania munera, currus.</TextUnit>
    <TextUnit id="884" loc="2.107">Aureus axis erat, temo aureus, aurea summae</TextUnit>
    <TextUnit id="885" loc="2.108">curvatura rotae, radiorum argenteus ordo;</TextUnit>
    <TextUnit id="886" loc="2.109">per iuga chrysolithi positaeque ex ordine gemmae</TextUnit>
    <TextUnit id="887" loc="2.110">clara repercusso reddebant lumina Phoebo.</TextUnit>
    <TextUnit id="888" loc="2.111">Dumque ea magnanimus Phaethon miratur opusque</TextUnit>
    <TextUnit id="889" loc="2.112">perspicit, ecce vigil nitido patefecit ab ortu</TextUnit>
    <TextUnit id="890" loc="2.113">purpureas Aurora fores et plena rosarum</TextUnit>
    <TextUnit id="891" loc="2.114">atria. Diffugiunt stellae, quarum agmina cogit</TextUnit>
    <TextUnit id="892" loc="2.115">Lucifer et caeli statione novissimus exit.</TextUnit>
    <TextUnit id="893" loc="2.116">Quem petere ut terras mundumque rubescere vidit</TextUnit>
    <TextUnit id="894" loc="2.117">cornuaque extremae velut evanescere lunae,</TextUnit>
    <TextUnit id="895" loc="2.118">iungere equos Titan velocibus imperat Horis.</TextUnit>
    <TextUnit id="896" loc="2.119">Iussa deae celeres peragunt, ignemque vomentes,</TextUnit>
    <TextUnit id="897" loc="2.120">ambrosiae suco saturos, praesepibus altis</TextUnit>
    <TextUnit id="898" loc="2.121">quadrupedes ducunt adduntque sonantia frena.</TextUnit>
    <TextUnit id="899" loc="2.122">Tum pater ora sui sacro medicamine nati</TextUnit>
    <TextUnit id="900" loc="2.123">contigit et rapidae fecit patientia flammae</TextUnit>
    <TextUnit id="901" loc="2.124">imposuitque comae radios, praesagaque luctus</TextUnit>
    <TextUnit id="902" loc="2.125">pectore sollicito repetens suspiria dixit:</TextUnit>
    <TextUnit id="903" loc="2.126">“Si potes his saltem monitis parere parentis,</TextUnit>
    <TextUnit id="904" loc="2.127">parce, puer, stimulis et fortius utere loris:</TextUnit>
    <TextUnit id="905" loc="2.128">sponte sua properant; labor est inhibere volentes.</TextUnit>
    <TextUnit id="906" loc="2.129">Nec tibi directos placeat via quinque per arcus:</TextUnit>
    <TextUnit id="907" loc="2.130">sectus in obliquum est lato curvamine limes,</TextUnit>
    <TextUnit id="908" loc="2.131">zonarumque trium contentus fine polumque</TextUnit>
    <TextUnit id="909" loc="2.132">effugit australem iunctamque aquilonibus arcton.</TextUnit>
    <TextUnit id="910" loc="2.133">Hac sit iter: manifesta rotae vestigia cernes.</TextUnit>
    <TextUnit id="911" loc="2.134">Utque ferant aequos et caelum et terra calores,</TextUnit>
    <TextUnit id="912" loc="2.135">nec preme nec summum molire per aethera currum.</TextUnit>
    <TextUnit id="913" loc="2.136">Altius egressus caelestia tecta cremabis,</TextUnit>
    <TextUnit id="914" loc="2.137">inferius terras: medio tutissimus ibis.</TextUnit>
    <TextUnit id="915" loc="2.138">Neu te dexterior tortum declinet ad anguem,</TextUnit>
    <TextUnit id="916" loc="2.139">neve sinisterior pressam rota ducat ad aram:</TextUnit>
    <TextUnit id="917" loc="2.140">inter utrumque tene. Fortunae cetera mando,</TextUnit>
    <TextUnit id="918" loc="2.141">quae iuvet et melius quam tu tibi, consulat opto.</TextUnit>
    <TextUnit id="919" loc="2.142">Dum loquor, Hesperio positas in litore metas</TextUnit>
    <TextUnit id="920" loc="2.143">umida nox tetigit. Non est mora libera nobis:</TextUnit>
    <TextUnit id="921" loc="2.144">poscimur: effulget tenebris aurora fugatis.</TextUnit>
    <TextUnit id="922" loc="2.145">Corripe lora manu, vel, si mutabile pectus</TextUnit>
    <TextUnit id="923" loc="2.146">est tibi, consiliis, non curribus utere nostris,</TextUnit>
    <TextUnit id="924" loc="2.147">dum potes et solidis etiamnunc sedibus adstas</TextUnit>
    <TextUnit id="925" loc="2.148">dumque male optatos nondum premis inscius axes.</TextUnit>
    <TextUnit id="926" loc="2.149">Quae tutus spectes, sine me dare lumina terris!”</TextUnit>
    <TextUnit id="927" loc="2.150">Occupat ille levem iuvenali corpore currum,</TextUnit>
    <TextUnit id="928" loc="2.151">statque super manibusque datas contingere habenas</TextUnit>
    <TextUnit id="929" loc="2.152">gaudet et invito grates agit inde parenti.</TextUnit>
    <TextUnit id="930" loc="2.153">Interea volucres Pyrois et Eous et Aethon,</TextUnit>
    <TextUnit id="931" loc="2.154">Solis equi, quartusque Phlegon, hinnitibus auras</TextUnit>
    <TextUnit id="932" loc="2.155">flammiferis implent pedibusque repagula pulsant.</TextUnit>
    <TextUnit id="933" loc="2.156">Quae postquam Tethys, fatorum ignara nepotis</TextUnit>
    <TextUnit id="934" loc="2.157">reppulit, et facta est inmensi copia caeli,</TextUnit>
    <TextUnit id="935" loc="2.158">corripuere viam pedibusque per aera motis</TextUnit>
    <TextUnit id="936" loc="2.159">obstantes scindunt nebulas pennisque levati</TextUnit>
    <TextUnit id="937" loc="2.160">praetereunt ortos isdem de partibus Euros.</TextUnit>
    <TextUnit id="938" loc="2.161">Sed leve pondus erat, nec quod cognoscere possent</TextUnit>
    <TextUnit id="939" loc="2.162">Solis equi, solitaque iugum gravitate carebat;</TextUnit>
    <TextUnit id="940" loc="2.163">utque labant curvae iusto sine pondere naves</TextUnit>
    <TextUnit id="941" loc="2.164">perque mare instabiles nimia levitate feruntur,</TextUnit>
    <TextUnit id="942" loc="2.165">sic onere adsueto vacuus dat in aera saltus</TextUnit>
    <TextUnit id="943" loc="2.166">succutiturque alte similisque est currus inani.</TextUnit>
    <TextUnit id="944" loc="2.167">Quod simulac sensere, ruunt tritumque relinquunt</TextUnit>
    <TextUnit id="945" loc="2.168">quadriiugi spatium, nec quo prius ordine currunt.</TextUnit>
    <TextUnit id="946" loc="2.169">Ipse pavet nec qua commissas flectat habenas,</TextUnit>
    <TextUnit id="947" loc="2.170">nec scit, qua sit iter; nec, si sciat, imperet illis.</TextUnit>
    <TextUnit id="948" loc="2.171">Tum primum radiis gelidi caluere triones</TextUnit>
    <TextUnit id="949" loc="2.172">et vetito frustra temptarunt aequore tingi,</TextUnit>
    <TextUnit id="950" loc="2.173">quaeque polo posita est glaciali proxima serpens,</TextUnit>
    <TextUnit id="951" loc="2.174">frigore pigra prius nec formidabilis ulli,</TextUnit>
    <TextUnit id="952" loc="2.175">incaluit sumpsitque novas fervoribus iras.</TextUnit>
    <TextUnit id="953" loc="2.176">Te quoque turbatum memorant fugisse, Boote,</TextUnit>
    <TextUnit id="954" loc="2.177">quamvis tardus eras et te tua plaustra tenebant.</TextUnit>
    <TextUnit id="955" loc="2.178">Ut vero summo despexit ab aethere terras</TextUnit>
    <TextUnit id="956" loc="2.179">infelix Phaethon penitus penitusque iacentes,</TextUnit>
    <TextUnit id="957" loc="2.180">palluit et subito genua intremuere timore,</TextUnit>
    <TextUnit id="958" loc="2.181">suntque oculis tenebrae per tantum lumen obortae.</TextUnit>
    <TextUnit id="959" loc="2.182">Et iam mallet equos numquam tetigisse paternos,</TextUnit>
    <TextUnit id="960" loc="2.183">iam cognosse genus piget et valuisse rogando,</TextUnit>
    <TextUnit id="961" loc="2.184">iam Meropis dici cupiens ita fertur, ut acta</TextUnit>
    <TextUnit id="962" loc="2.185">praecipiti pinus borea, cui victa remisit</TextUnit>
    <TextUnit id="963" loc="2.186">frena suus rector, quam dis votisque reliquit.</TextUnit>
    <TextUnit id="964" loc="2.187">Quid faciat? multum caeli post terga relictum,</TextUnit>
    <TextUnit id="965" loc="2.188">ante oculos plus est! animo metitur utrumque,</TextUnit>
    <TextUnit id="966" loc="2.189">et modo quos illi fatum contingere non est,</TextUnit>
    <TextUnit id="967" loc="2.190">prospicit occasus, interdum respicit ortus:</TextUnit>
    <TextUnit id="968" loc="2.191">quidque agat ignarus stupet et nec frena remittit</TextUnit>
    <TextUnit id="969" loc="2.192">nec retinere valet nec nomina novit equorum.</TextUnit>
    <TextUnit id="970" loc="2.193">Sparsa quoque in vario passim miracula caelo</TextUnit>
    <TextUnit id="971" loc="2.194">vastarumque videt trepidus simulacra ferarum.</TextUnit>
    <TextUnit id="972" loc="2.195">Est locus, in geminos ubi bracchia concavat arcus</TextUnit>
    <TextUnit id="973" loc="2.196">scorpius et cauda flexisque utrimque lacertis</TextUnit>
    <TextUnit id="974" loc="2.197">porrigit in spatium signorum membra duorum.</TextUnit>
    <TextUnit id="975" loc="2.198">Hunc puer ut nigri madidum sudore veneni</TextUnit>
    <TextUnit id="976" loc="2.199">vulnera curvata minitantem cuspide vidit,</TextUnit>
    <TextUnit id="977" loc="2.200">mentis inops gelida formidine lora remisit.</TextUnit>
    <TextUnit id="978" loc="2.201">Quae postquam summum tetigere iacentia tergum,</TextUnit>
    <TextUnit id="979" loc="2.202">exspatiantur equi, nulloque inhibente per auras</TextUnit>
    <TextUnit id="980" loc="2.203">ignotae regionis eunt, quaque impetus egit,</TextUnit>
    <TextUnit id="981" loc="2.204">hac sine lege ruunt altoque sub aethere fixis</TextUnit>
    <TextUnit id="982" loc="2.205">incursant stellis rapiuntque per avia currum.</TextUnit>
    <TextUnit id="983" loc="2.206">Et modo summa petunt, modo per declive viasque</TextUnit>
    <TextUnit id="984" loc="2.207">praecipites spatio terrae propiore feruntur.</TextUnit>
    <TextUnit id="985" loc="2.208">Inferiusque suis fraternos currere Luna</TextUnit>
    <TextUnit id="986" loc="2.209">admiratur equos, ambustaque nubila fumant;</TextUnit>
    <TextUnit id="987" loc="2.210">corripitur flammis ut quaeque altissima, tellus</TextUnit>
    <TextUnit id="988" loc="2.211">fissaque agit rimas et sucis aret ademptis.</TextUnit>
    <TextUnit id="989" loc="2.212">Pabula canescunt, cum frondibus uritur arbor,</TextUnit>
    <TextUnit id="990" loc="2.213">materiamque suo praebet seges arida damno.</TextUnit>
    <TextUnit id="991" loc="2.214">Parva queror: magnae pereunt cum moenibus urbes,</TextUnit>
    <TextUnit id="992" loc="2.215">cumque suis totas populis incendia gentes</TextUnit>
    <TextUnit id="993" loc="2.216">in cinerem vertunt. Silvae cum montibus ardent,</TextUnit>
    <TextUnit id="994" loc="2.217">ardet Athos Taurusque Cilix et Tmolus et Oete</TextUnit>
    <TextUnit id="995" loc="2.218">et tum sicca, prius creberrima fontibus, Ide,</TextUnit>
    <TextUnit id="996" loc="2.219">virgineusque Helicon et nondum Oeagrius Haemus;</TextUnit>
    <TextUnit id="997" loc="2.220">ardet in inmensum geminatis ignibus Aetna</TextUnit>
    <TextUnit id="998" loc="2.221">Parnasusque biceps et Eryx et Cynthus et Othrys,</TextUnit>
    <TextUnit id="999" loc="2.222">et tandem nivibus Rhodope caritura, Mimasque</TextUnit>
    <TextUnit id="1000" loc="2.223">Dindymaque et Mycale natusque ad sacra Cithaeron.</TextUnit>
    <TextUnit id="1001" loc="2.224">Nec prosunt Scythiae sua frigora: Caucasus ardet</TextUnit>
    <TextUnit id="1002" loc="2.225">Ossaque cum Pindo maiorque ambobus Olympus</TextUnit>
    <TextUnit id="1003" loc="2.226">aeriaeque Alpes et nubifer Appenninus.</TextUnit>
    <TextUnit id="1004" loc="2.227">Tum vero Phaethon cunctis e partibus orbem</TextUnit>
    <TextUnit id="1005" loc="2.228">adspicit accensum nec tantos sustinet aestus,</TextUnit>
    <TextUnit id="1006" loc="2.229">ferventesque auras velut e fornace profunda</TextUnit>
    <TextUnit id="1007" loc="2.230">ore trahit currusque suos candescere sentit;</TextUnit>
    <TextUnit id="1008" loc="2.231">et neque iam cineres eiectatamque favillam</TextUnit>
    <TextUnit id="1009" loc="2.232">ferre potest calidoque involvitur undique fumo,</TextUnit>
    <TextUnit id="1010" loc="2.233">quoque eat, aut ubi sit, picea caligine tectus</TextUnit>
    <TextUnit id="1011" loc="2.234">nescit et arbitrio volucrum raptatur equorum.</TextUnit>
    <TextUnit id="1012" loc="2.235">Sanguine tum credunt in corpora summa vocato</TextUnit>
    <TextUnit id="1013" loc="2.236">Aethiopum populos nigrum traxisse colorem.</TextUnit>
    <TextUnit id="1014" loc="2.237">Tum facta est Libye raptis umoribus aestu</TextUnit>
    <TextUnit id="1015" loc="2.238">arida, tum nymphae passis fontesque lacusque</TextUnit>
    <TextUnit id="1016" loc="2.239">deflevere comis: quaerit Boeotia Dircen,</TextUnit>
    <TextUnit id="1017" loc="2.240">Argos Amymonen, Ephyre Pirenidas undas.</TextUnit>
    <TextUnit id="1018" loc="2.241">Nec sortita loco distantes flumina ripas</TextUnit>
    <TextUnit id="1019" loc="2.242">tuta manent: mediis Tanais fumavit in undis</TextUnit>
    <TextUnit id="1020" loc="2.243">Peneusque senex Teuthranteusque Caicus</TextUnit>
    <TextUnit id="1021" loc="2.244">et celer Ismenos cum Phegiaco Erymantho</TextUnit>
    <TextUnit id="1022" loc="2.245">arsurusque iterum Xanthus flavusque Lycormas,</TextUnit>
    <TextUnit id="1023" loc="2.246">quique recurvatis ludit Maeandrus in undis.</TextUnit>
    <TextUnit id="1024" loc="2.247">Mygdoniusque Melas et Taenarius Eurotas.</TextUnit>
    <TextUnit id="1025" loc="2.248">Arsit et Euphrates Babylonius, arsit Orontes</TextUnit>
    <TextUnit id="1026" loc="2.249">Thermodonque citus Gangesque et Phasis et Hister.</TextUnit>
    <TextUnit id="1027" loc="2.250">Aestuat Alpheus, ripae Spercheides ardent,</TextUnit>
    <TextUnit id="1028" loc="2.251">quodque suo Tagus amne vehit, fluit ignibus aurum,</TextUnit>
    <TextUnit id="1029" loc="2.252">et quae Maeonias celebrabant carmine ripas</TextUnit>
    <TextUnit id="1030" loc="2.253">flumineae volucres, medio caluere Caystro.</TextUnit>
    <TextUnit id="1031" loc="2.254">Nilus in extremum fugit perterritus orbem</TextUnit>
    <TextUnit id="1032" loc="2.255">occuluitque caput, quod adhuc latet: ostia septem</TextUnit>
    <TextUnit id="1033" loc="2.256">pulverulenta vacant, septem sine flumine valles.</TextUnit>
    <TextUnit id="1034" loc="2.257">Fors eadem Ismarios Hebrum cum Strymone siccat</TextUnit>
    <TextUnit id="1035" loc="2.258">Hesperiosque amnes Rhenum Rhodanumque Padumque,</TextUnit>
    <TextUnit id="1036" loc="2.259">cuique fuit rerum promissa potentia, Thybrin.</TextUnit>
    <TextUnit id="1037" loc="2.260">Dissilit omne solum, penetratque in Tartara rimis</TextUnit>
    <TextUnit id="1038" loc="2.261">lumen et infernum terret cum coniuge regem.</TextUnit>
    <TextUnit id="1039" loc="2.262">Et mare contrahitur, siccaeque est campus harenae</TextUnit>
    <TextUnit id="1040" loc="2.263">quod modo pontus erat: quosque altum texerat aequor,</TextUnit>
    <TextUnit id="1041" loc="2.264">exsistunt montes et sparsas Cycladas augent.</TextUnit>
    <TextUnit id="1042" loc="2.265">Ima petunt pisces, nec se super aequora curvi</TextUnit>
    <TextUnit id="1043" loc="2.266">tollere consuetas audent delphines in auras;</TextUnit>
    <TextUnit id="1044" loc="2.267">corpora phocarum summo resupina profundo</TextUnit>
    <TextUnit id="1045" loc="2.268">exanimata natant. Ipsum quoque Nerea fama est</TextUnit>
    <TextUnit id="1046" loc="2.269">Doridaque et natas tepidis latuisse sub antris.</TextUnit>
    <TextUnit id="1047" loc="2.270">Ter Neptunus aquis cum torvo bracchia vultu</TextUnit>
    <TextUnit id="1048" loc="2.271">exserere ausus erat, ter non tulit aeris ignes.</TextUnit>
    <TextUnit id="1049" loc="2.272">Alma tamen Tellus, ut erat circumdata ponto,</TextUnit>
    <TextUnit id="1050" loc="2.273">inter aquas pelagi contractosque undique fontes,</TextUnit>
    <TextUnit id="1051" loc="2.274">qui se condiderant in opacae viscera matris,</TextUnit>
    <TextUnit id="1052" loc="2.275">sustulit oppressos collo tenus arida vultus</TextUnit>
    <TextUnit id="1053" loc="2.276">opposuitque manum fronti magnoque tremore</TextUnit>
    <TextUnit id="1054" loc="2.277">omnia concutiens paulum subsedit et infra</TextUnit>
    <TextUnit id="1055" loc="2.278">quam solet esse fuit, siccaque ita voce locuta est:</TextUnit>
    <TextUnit id="1056" loc="2.279">“Si placet hoc, meruique, quid o tua fulmina cessant,</TextUnit>
    <TextUnit id="1057" loc="2.280">summe deum? liceat periturae viribus ignis</TextUnit>
    <TextUnit id="1058" loc="2.281">igne perire tuo clademque auctore levare.</TextUnit>
    <TextUnit id="1059" loc="2.282">Vix equidem fauces haec ipsa in verba resolvo”</TextUnit>
    <TextUnit id="1060" loc="2.283">(presserat ora vapor): “tostos en adspice crines</TextUnit>
    <TextUnit id="1061" loc="2.284">inque oculis tantum, tantum super ora favillae.</TextUnit>
    <TextUnit id="1062" loc="2.285">Hosne mihi fructus, hunc fertilitatis honorem</TextUnit>
    <TextUnit id="1063" loc="2.286">officiique refers, quod adunci vulnera aratri</TextUnit>
    <TextUnit id="1064" loc="2.287">rastrorumque fero totoque exerceor anno,</TextUnit>
    <TextUnit id="1065" loc="2.288">quod pecori frondes, alimentaque mitia, fruges,</TextUnit>
    <TextUnit id="1066" loc="2.289">humano generi, vobis quoque tura ministro?</TextUnit>
    <TextUnit id="1067" loc="2.290">Sed tamen exitium fac me meruisse: quid undae,</TextUnit>
    <TextUnit id="1068" loc="2.291">quid meruit frater? cur illi tradita sorte</TextUnit>
    <TextUnit id="1069" loc="2.292">aequora decrescunt et ab aethere longius absunt?</TextUnit>
    <TextUnit id="1070" loc="2.293">Quodsi nec fratris nec te mea gratia tangit,</TextUnit>
    <TextUnit id="1071" loc="2.294">at caeli miserere tui. Circumspice utrumque,</TextUnit>
    <TextUnit id="1072" loc="2.295">fumat uterque polus. Quos si vitiaverit ignis,</TextUnit>
    <TextUnit id="1073" loc="2.296">atria vestra ruent. Atlas en ipse laborat</TextUnit>
    <TextUnit id="1074" loc="2.297">vixque suis umeris candentem sustinet axem.</TextUnit>
    <TextUnit id="1075" loc="2.298">Si freta, si terrae pereunt, si regia caeli,</TextUnit>
    <TextUnit id="1076" loc="2.299">in chaos antiquum confundimur. Eripe flammis,</TextUnit>
    <TextUnit id="1077" loc="2.300">siquid adhuc superest, et rerum consule summae.”</TextUnit>
    <TextUnit id="1078" loc="2.301">Dixerat haec Tellus: neque enim tolerare vaporem</TextUnit>
    <TextUnit id="1079" loc="2.302">ulterius potuit nec dicere plura: suumque</TextUnit>
    <TextUnit id="1080" loc="2.303">rettulit os in se propioraque manibus antra.</TextUnit>
    <TextUnit id="1081" loc="2.304">At pater omnipotens, superos testatus et ipsum,</TextUnit>
    <TextUnit id="1082" loc="2.305">qui dederat currus, nisi opem ferat, omnia fato</TextUnit>
    <TextUnit id="1083" loc="2.306">interitura gravi, summam petit arduus arcem,</TextUnit>
    <TextUnit id="1084" loc="2.307">unde solet nubes latis inducere terris,</TextUnit>
    <TextUnit id="1085" loc="2.308">unde movet tonitrus vibrataque fulmina iactat.</TextUnit>
    <TextUnit id="1086" loc="2.309">Sed neque quas posset terris inducere nubes</TextUnit>
    <TextUnit id="1087" loc="2.310">tunc habuit, nec quos caelo demitteret imbres.</TextUnit>
    <TextUnit id="1088" loc="2.311">Intonat et dextra libratum fulmen ab aure</TextUnit>
    <TextUnit id="1089" loc="2.312">misit in aurigam pariterque animaque rotisque</TextUnit>
    <TextUnit id="1090" loc="2.313">expulit et saevis compescuit ignibus ignes.</TextUnit>
    <TextUnit id="1091" loc="2.314">Consternantur equi et saltu in contraria facto</TextUnit>
    <TextUnit id="1092" loc="2.315">colla iugo eripiunt abruptaque lora relinquunt.</TextUnit>
    <TextUnit id="1093" loc="2.316">Illic frena iacent, illic temone revulsus</TextUnit>
    <TextUnit id="1094" loc="2.317">axis, in hac radii fractarum parte rotarum,</TextUnit>
    <TextUnit id="1095" loc="2.318">sparsaque sunt late laceri vestigia currus.</TextUnit>
    <TextUnit id="1096" loc="2.319">At Phaethon rutilos flamma populante capillos,</TextUnit>
    <TextUnit id="1097" loc="2.320">volvitur in praeceps longoque per aera tractu</TextUnit>
    <TextUnit id="1098" loc="2.321">fertur, ut interdum de caelo stella sereno</TextUnit>
    <TextUnit id="1099" loc="2.322">etsi non cecidit, potuit cecidisse videri.</TextUnit>
    <TextUnit id="1100" loc="2.323">Quem procul a patria diverso maximus orbe</TextUnit>
    <TextUnit id="1101" loc="2.324">excipit Eridanus fumantiaque abluit ora.</TextUnit>
    <TextUnit id="1102" loc="2.325">Naides Hesperiae trifida fumantia flamma</TextUnit>
    <TextUnit id="1103" loc="2.326">corpora dant tumulo, signant quoque carmine saxum:</TextUnit>
    <TextUnit id="1104" loc="2.327">HIC SITUS EST PHAETHON, CURRUS AURIGA PATERNI:</TextUnit>
    <TextUnit id="1105" loc="2.328">QUEM SI NON TENUIT, MAGNIS TAMEN EXCIDIT AUSIS.</TextUnit>
    <TextUnit id="1106" loc="2.329">Nam pater obductos, luctu miserabilis aegro</TextUnit>
    <TextUnit id="1107" loc="2.330">condiderat vultus: et, si modo credimus, unum</TextUnit>
    <TextUnit id="1108" loc="2.331">isse diem sine sole ferunt: incendia lumen</TextUnit>
    <TextUnit id="1109" loc="2.332">praebebant aliquisque malo fuit usus in illo.</TextUnit>
    <TextUnit id="1110" loc="2.333">At Clymene postquam dixit quaecumque fuerunt</TextUnit>
    <TextUnit id="1111" loc="2.334">in tantis dicenda malis, lugubris et amens</TextUnit>
    <TextUnit id="1112" loc="2.335">et laniata sinus totum percensuit orbem,</TextUnit>
    <TextUnit id="1113" loc="2.336">exanimesque artus primo, mox ossa requirens</TextUnit>
    <TextUnit id="1114" loc="2.337">repperit (ossa tamen peregrina condita ripa!),</TextUnit>
    <TextUnit id="1115" loc="2.338">incubuitque loco nomenque in marmore lectum</TextUnit>
    <TextUnit id="1116" loc="2.339">perfudit lacrimis et aperto pectore fovit.</TextUnit>
    <TextUnit id="1117" loc="2.340">Nec minus Heliades lugent et inania morti</TextUnit>
    <TextUnit id="1118" loc="2.341">munera dant lacrimas, et caesae pectora palmis</TextUnit>
    <TextUnit id="1119" loc="2.342">non auditurum miseras Phaethonta querellas</TextUnit>
    <TextUnit id="1120" loc="2.343">nocte dieque vocant adsternunturque sepulcro.</TextUnit>
    <TextUnit id="1121" loc="2.344">Luna quater iunctis implerat cornibus orbem:</TextUnit>
    <TextUnit id="1122" loc="2.345">illae more suo (nam morem fecerat usus)</TextUnit>
    <TextUnit id="1123" loc="2.346">plangorem dederant. E quis Phaethusa, sororum</TextUnit>
    <TextUnit id="1124" loc="2.347">maxima, cum vellet terra procumbere, questa est</TextUnit>
    <TextUnit id="1125" loc="2.348">deriguisse pedes. Ad quam conata venire</TextUnit>
    <TextUnit id="1126" loc="2.349">candida Lampetie subita radice retenta est.</TextUnit>
    <TextUnit id="1127" loc="2.350">Tertia cum crinem manibus laniare pararet,</TextUnit>
    <TextUnit id="1128" loc="2.351">avellit frondes; haec stipite crura teneri,</TextUnit>
    <TextUnit id="1129" loc="2.352">illa dolet fieri longos sua bracchia ramos.</TextUnit>
    <TextUnit id="1130" loc="2.353">Dumque ea mirantur, complectitur inguina cortex,</TextUnit>
    <TextUnit id="1131" loc="2.354">perque gradus uterum pectusque umerosque manusque</TextUnit>
    <TextUnit id="1132" loc="2.355">ambit et exstabant tantum ora vocantia matrem.</TextUnit>
    <TextUnit id="1133" loc="2.356">Quid faciat mater, nisi, quo trahat impetus illam,</TextUnit>
    <TextUnit id="1134" loc="2.357">huc eat atque illuc, et, dum licet, oscula iungat?</TextUnit>
    <TextUnit id="1135" loc="2.358">Non satis est; truncis avellere corpora temptat,</TextUnit>
    <TextUnit id="1136" loc="2.359">et teneros manibus ramos abrumpit; at inde</TextUnit>
    <TextUnit id="1137" loc="2.360">sanguineae manant, tamquam de vulnere, guttae.</TextUnit>
    <TextUnit id="1138" loc="2.361">“Parce, precor, mater”, quaecumque est saucia, clamat,</TextUnit>
    <TextUnit id="1139" loc="2.362">“parce, precor: nostrum laceratur in arbore corpus.</TextUnit>
    <TextUnit id="1140" loc="2.363">iamque vale” —cortex in verba novissima venit.</TextUnit>
    <TextUnit id="1141" loc="2.364">Inde fluunt lacrimae, stillataque sole rigescunt</TextUnit>
    <TextUnit id="1142" loc="2.365">de ramis electra novis, quae lucidus amnis</TextUnit>
    <TextUnit id="1143" loc="2.366">excipit et nuribus mittit gestanda Latinis.</TextUnit>
    <TextUnit id="1144" loc="2.367">Adfuit huic monstro proles Stheneleia Cycnus,</TextUnit>
    <TextUnit id="1145" loc="2.368">qui tibi materno quamvis a sanguine iunctus,</TextUnit>
    <TextUnit id="1146" loc="2.369">mente tamen, Phaethon, propior fuit. Ille relicto</TextUnit>
    <TextUnit id="1147" loc="2.370">(nam Ligurum populos et magnas rexerat urbes)</TextUnit>
    <TextUnit id="1148" loc="2.371">imperio ripas virides amnemque querellis</TextUnit>
    <TextUnit id="1149" loc="2.372">Eridanum implerat silvamque sororibus auctam,</TextUnit>
    <TextUnit id="1150" loc="2.373">cum vox est tenuata viro, canaeque capillos</TextUnit>
    <TextUnit id="1151" loc="2.374">dissimulant plumae, collumque a pectore longe</TextUnit>
    <TextUnit id="1152" loc="2.375">porrigitur, digitosque ligat iunctura rubentes,</TextUnit>
    <TextUnit id="1153" loc="2.376">penna latus velat, tenet os sine acumine rostrum.</TextUnit>
    <TextUnit id="1154" loc="2.377">Fit nova Cycnus avis, nec se caeloque Iovique</TextUnit>
    <TextUnit id="1155" loc="2.378">credit, ut iniuste missi memor ignis ab illo:</TextUnit>
    <TextUnit id="1156" loc="2.379">stagna petit patulosque lacus, ignemque perosus</TextUnit>
    <TextUnit id="1157" loc="2.380">quae colat elegit contraria flumina flammis.</TextUnit>
    <TextUnit id="1158" loc="2.381">Squalidus interea genitor Phaethontis et expers</TextUnit>
    <TextUnit id="1159" loc="2.382">ipse sui decoris, qualis, cum deficit orbem,</TextUnit>
    <TextUnit id="1160" loc="2.383">esse solet, lucemque odit seque ipse diemque,</TextUnit>
    <TextUnit id="1161" loc="2.384">datque animum in luctus; et luctibus adicit iram</TextUnit>
    <TextUnit id="1162" loc="2.385">officiumque negat mundo. “Satis” inquit  “ab aevi</TextUnit>
    <TextUnit id="1163" loc="2.386">sors mea principiis fuit inrequieta, pigetque</TextUnit>
    <TextUnit id="1164" loc="2.387">actorum sine fine mihi, sine honore, laborum.</TextUnit>
    <TextUnit id="1165" loc="2.388">Quilibet alter agat portantes lumina currus!</TextUnit>
    <TextUnit id="1166" loc="2.389">Si nemo est omnesque dei non posse fatentur,</TextUnit>
    <TextUnit id="1167" loc="2.390">ipse agat ut saltem, dum nostras temptat habenas,</TextUnit>
    <TextUnit id="1168" loc="2.391">orbatura patres aliquando fulmina ponat.</TextUnit>
    <TextUnit id="1169" loc="2.392">Tum sciet, ignipedum vires expertus equorum,</TextUnit>
    <TextUnit id="1170" loc="2.393">non meruisse necem, qui non bene rexerit illos.”</TextUnit>
    <TextUnit id="1171" loc="2.394">Talia dicentem circumstant omnia Solem</TextUnit>
    <TextUnit id="1172" loc="2.395">numina, neve velit tenebras inducere rebus,</TextUnit>
    <TextUnit id="1173" loc="2.396">supplice voce rogant: missos quoque Iuppiter ignes</TextUnit>
    <TextUnit id="1174" loc="2.397">excusat precibusque minas regaliter addit.</TextUnit>
    <TextUnit id="1175" loc="2.398">Conligit amentes et adhuc terrore paventes</TextUnit>
    <TextUnit id="1176" loc="2.399">Phoebus equos stimuloque dolens et verbere saevit:</TextUnit>
    <TextUnit id="1177" loc="2.400">saevit enim, natumque obiectat et imputat illis.</TextUnit>
    <TextUnit id="1178" loc="2.401">At pater omnipotens ingentia moenia caeli</TextUnit>
    <TextUnit id="1179" loc="2.402">circuit et ne quid labefactum viribus ignis</TextUnit>
    <TextUnit id="1180" loc="2.403">corruat explorat. Quae postquam firma suique</TextUnit>
    <TextUnit id="1181" loc="2.404">roboris esse videt terras hominumque labores</TextUnit>
    <TextUnit id="1182" loc="2.405">perspicit. Arcadiae tamen est impensior illi</TextUnit>
    <TextUnit id="1183" loc="2.406">cura suae: fontes et nondum audentia labi</TextUnit>
    <TextUnit id="1184" loc="2.407">flumina restituit dat terrae gramina, frondes</TextUnit>
    <TextUnit id="1185" loc="2.408">arboribus, laesasque iubet revirescere silvas.</TextUnit>
    <TextUnit id="1186" loc="2.409">Dum redit itque frequens, In virgine Nonacrina</TextUnit>
    <TextUnit id="1187" loc="2.410">haesit et accepti caluere sub ossibus ignes.</TextUnit>
    <TextUnit id="1188" loc="2.411">Non erat huius opus lanam mollire trahendo</TextUnit>
    <TextUnit id="1189" loc="2.412">nec positu variare comas; ubi fibula vestem,</TextUnit>
    <TextUnit id="1190" loc="2.413">vitta coercuerat neglectos alba capillos,</TextUnit>
    <TextUnit id="1191" loc="2.414">et modo leve manu iaculum, modo sumpserat arcum,</TextUnit>
    <TextUnit id="1192" loc="2.415">miles erat Phoebes: nec Maenalon attigit ulla</TextUnit>
    <TextUnit id="1193" loc="2.416">gratior hac Triviae. Sed nulla potentia longa est.</TextUnit>
    <TextUnit id="1194" loc="2.417">Ulterius medio spatium sol altus habebat,</TextUnit>
    <TextUnit id="1195" loc="2.418">cum subit illa nemus, quod nulla ceciderat aetas.</TextUnit>
    <TextUnit id="1196" loc="2.419">Exuit hic umero pharetram lentosque retendit</TextUnit>
    <TextUnit id="1197" loc="2.420">arcus, inque solo, quod texerat herba, iacebat</TextUnit>
    <TextUnit id="1198" loc="2.421">et pictam posita pharetram cervice premebat.</TextUnit>
    <TextUnit id="1199" loc="2.422">Iuppiter ut vidit fessam et custode vacantem,</TextUnit>
    <TextUnit id="1200" loc="2.423">“hoc certe furtum coniunx mea nesciet” inquit,</TextUnit>
    <TextUnit id="1201" loc="2.424">“aut si rescierit sunt o sunt iurgia tanti.”</TextUnit>
    <TextUnit id="1202" loc="2.425">Protinus induitur faciem cultumque Dianae</TextUnit>
    <TextUnit id="1203" loc="2.426">atque ait: “O comitum, virgo, pars una mearum,</TextUnit>
    <TextUnit id="1204" loc="2.427">in quibus es venata iugis?”  De caespite virgo</TextUnit>
    <TextUnit id="1205" loc="2.428">se levat et “salve numen, me indice”, dixit</TextUnit>
    <TextUnit id="1206" loc="2.429">“audiat ipse licet maius Iove.”   Ridet et audit,</TextUnit>
    <TextUnit id="1207" loc="2.430">et sibi praeferri se gaudet et oscula iungit</TextUnit>
    <TextUnit id="1208" loc="2.431">nec moderata satis nec sic a virgine danda.</TextUnit>
    <TextUnit id="1209" loc="2.432">Qua venata foret silva, narrare parantem</TextUnit>
    <TextUnit id="1210" loc="2.433">impedit amplexu, nec se sine crimine prodit.</TextUnit>
    <TextUnit id="1211" loc="2.434">Illa quidem contra, quantum modo femina possit</TextUnit>
    <TextUnit id="1212" loc="2.435">(adspiceres utinam, Saturnia: mitior esses !),</TextUnit>
    <TextUnit id="1213" loc="2.436">illa quidem pugnat: sed quem superare puella,</TextUnit>
    <TextUnit id="1214" loc="2.437">quisve Iovem poterat? — Superum petit aethera victor</TextUnit>
    <TextUnit id="1215" loc="2.438">Iuppiter: huic odio nemus est et conscia silva.</TextUnit>
    <TextUnit id="1216" loc="2.439">Unde pedem referens paene est oblita pharetram</TextUnit>
    <TextUnit id="1217" loc="2.440">tollere cum telis et quem suspenderat arcum.</TextUnit>
    <TextUnit id="1218" loc="2.441">Ecce, suo comitata choro Dictynna per altum</TextUnit>
    <TextUnit id="1219" loc="2.442">Maenalon ingrediens et caede superba ferarum</TextUnit>
    <TextUnit id="1220" loc="2.443">adspicit hanc visamque vocat: clamata refugit,</TextUnit>
    <TextUnit id="1221" loc="2.444">et timuit primo, ne Iuppiter esset in illa.</TextUnit>
    <TextUnit id="1222" loc="2.445">Sed postquam pariter nymphas incedere vidit,</TextUnit>
    <TextUnit id="1223" loc="2.446">sensit abesse dolos numerumque accessit ad harum.</TextUnit>
    <TextUnit id="1224" loc="2.447">Heu quam difficile est crimen non prodere vultu!</TextUnit>
    <TextUnit id="1225" loc="2.448">Vix oculos attollit humo, nec, ut ante solebat,</TextUnit>
    <TextUnit id="1226" loc="2.449">iuncta deae lateri, nec toto est agmine prima,</TextUnit>
    <TextUnit id="1227" loc="2.450">sed silet et laesi dat signa rubore pudoris;</TextUnit>
    <TextUnit id="1228" loc="2.451">et nisi quod virgo est poterat sentire Diana</TextUnit>
    <TextUnit id="1229" loc="2.452">mille notis culpam; nymphae sensisse feruntur.</TextUnit>
    <TextUnit id="1230" loc="2.453">Orbe resurgebant lunaria cornua nono,</TextUnit>
    <TextUnit id="1231" loc="2.454">cum dea venatu, fraternis languida flammis,</TextUnit>
    <TextUnit id="1232" loc="2.455">nacta nemus gelidum, de quo cum murmure labens</TextUnit>
    <TextUnit id="1233" loc="2.456">ibat et attritas versabat rivus harenas.</TextUnit>
    <TextUnit id="1234" loc="2.457">Ut loca laudavit, summas pede contigit undas:</TextUnit>
    <TextUnit id="1235" loc="2.458">his quoque laudatis   “procul est” ait “arbiter omnis;</TextUnit>
    <TextUnit id="1236" loc="2.459">nuda superfusis tingamus corpora lymphis.”</TextUnit>
    <TextUnit id="1237" loc="2.460">Parrhasis erubuit. Cunctae velamina ponunt:</TextUnit>
    <TextUnit id="1238" loc="2.461">una moras quaerit. Dubitanti vestis adempta est;</TextUnit>
    <TextUnit id="1239" loc="2.462">qua posita nudo patuit cum corpore crimen.</TextUnit>
    <TextUnit id="1240" loc="2.463">Attonitae manibusque uterum celare volenti</TextUnit>
    <TextUnit id="1241" loc="2.464">“i procul hinc”  dixit “nec sacros pollue fontes”</TextUnit>
    <TextUnit id="1242" loc="2.465">Cynthia; deque suo iussit secedere coetu.</TextUnit>
    <TextUnit id="1243" loc="2.466">Senserat hoc olim magni matrona Tonantis</TextUnit>
    <TextUnit id="1244" loc="2.467">distuleratque graves in idonea tempora poenas.</TextUnit>
    <TextUnit id="1245" loc="2.468">Causa morae nulla est, et iam puer Arcas (id ipsum</TextUnit>
    <TextUnit id="1246" loc="2.469">indoluit Iuno) fuerat de paelice natus.</TextUnit>
    <TextUnit id="1247" loc="2.470">Quo simul obvertit saevam cum lumine mentem,</TextUnit>
    <TextUnit id="1248" loc="2.471">“scilicet hoc etiam restabat, adultera” dixit,</TextUnit>
    <TextUnit id="1249" loc="2.472">“ut fecunda fores, fieretque iniuria partu</TextUnit>
    <TextUnit id="1250" loc="2.473">nota, Iovisque mei testatum dedecus esset.</TextUnit>
    <TextUnit id="1251" loc="2.474">Haud impune feres: adimam tibi nempe figuram,</TextUnit>
    <TextUnit id="1252" loc="2.475">qua tibi, quaque places nostro, importuna, marito.”</TextUnit>
    <TextUnit id="1253" loc="2.476">Dixit et adversa prensis a fronte capillis</TextUnit>
    <TextUnit id="1254" loc="2.477">stravit humi pronam. Tendebat bracchia supplex:</TextUnit>
    <TextUnit id="1255" loc="2.478">bracchia coeperunt nigris horrescere villis</TextUnit>
    <TextUnit id="1256" loc="2.479">curvarique manus et aduncos crescere in ungues</TextUnit>
    <TextUnit id="1257" loc="2.480">officioque pedum fungi, laudataque quondam</TextUnit>
    <TextUnit id="1258" loc="2.481">ora Iovi lato fieri deformia rictu.</TextUnit>
    <TextUnit id="1259" loc="2.482">Neve preces animos et verba precantia flectant</TextUnit>
    <TextUnit id="1260" loc="2.483">posse loqui eripitur;   vox iracunda minaxque</TextUnit>
    <TextUnit id="1261" loc="2.484">plenaque terroris rauco de gutture fertur.</TextUnit>
    <TextUnit id="1262" loc="2.485">Mens antiqua tamen facta quoque mansit in ursa,</TextUnit>
    <TextUnit id="1263" loc="2.486">adsiduoque suos gemitu testata dolores</TextUnit>
    <TextUnit id="1264" loc="2.487">qualescumque manus ad caelum et sidera tollit</TextUnit>
    <TextUnit id="1265" loc="2.488">ingratumque Iovem, nequeat cum dicere, sentit.</TextUnit>
    <TextUnit id="1266" loc="2.489">A quotiens, sola non ausa quiescere silva,</TextUnit>
    <TextUnit id="1267" loc="2.490">ante domum quondamque suis erravit in agris!</TextUnit>
    <TextUnit id="1268" loc="2.491">A quotiens per saxa canum latratibus acta est</TextUnit>
    <TextUnit id="1269" loc="2.492">venatrixque metu venantum territa fugit!</TextUnit>
    <TextUnit id="1270" loc="2.493">Saepe feris latuit visis, oblita quid esset,</TextUnit>
    <TextUnit id="1271" loc="2.494">ursaque conspectos in montibus horruit ursos</TextUnit>
    <TextUnit id="1272" loc="2.495">pertimuitque lupos, quamvis pater esset in illis.</TextUnit>
    <TextUnit id="1273" loc="2.496">Ecce, Lycaoniae proles, ignara parentis,</TextUnit>
    <TextUnit id="1274" loc="2.497">Arcas adest, ter quinque fere natalibus actis:</TextUnit>
    <TextUnit id="1275" loc="2.498">dumque feras sequitur, dum saltus eligit aptos</TextUnit>
    <TextUnit id="1276" loc="2.499">nexilibusque plagis silvas Erymanthidas ambit,</TextUnit>
    <TextUnit id="1277" loc="2.500">incidit in matrem; quae restitit Arcade viso</TextUnit>
    <TextUnit id="1278" loc="2.501">et cognoscenti similis fuit. Ille refugit</TextUnit>
    <TextUnit id="1279" loc="2.502">inmotosque oculos in se sine fine tenentem</TextUnit>
    <TextUnit id="1280" loc="2.503">nescius extimuit propiusque accedere aventi</TextUnit>
    <TextUnit id="1281" loc="2.504">vulnifico fuerat fixurus pectora telo.</TextUnit>
    <TextUnit id="1282" loc="2.505">Arcuit omnipotens pariterque ipsosque nefasque</TextUnit>
    <TextUnit id="1283" loc="2.506">sustulit, et celeri raptos per inania vento</TextUnit>
    <TextUnit id="1284" loc="2.507">imposuit caelo vicinaque sidera fecit.</TextUnit>
    <TextUnit id="1285" loc="2.508">Intumuit Iuno, postquam inter sidera paelex</TextUnit>
    <TextUnit id="1286" loc="2.509">fulsit et ad canam descendit in aequora Tethyn</TextUnit>
    <TextUnit id="1287" loc="2.510">Oceanumque senem, quorum reverentia movit</TextUnit>
    <TextUnit id="1288" loc="2.511">saepe deos, causamque viae scitantibus infit:</TextUnit>
    <TextUnit id="1289" loc="2.512">“Quaeritis, aetheriis quare regina deorum</TextUnit>
    <TextUnit id="1290" loc="2.513">sedibus huc adsim? pro me tenet altera caelum.</TextUnit>
    <TextUnit id="1291" loc="2.514">Mentiar, obscurum nisi nox cum fecerit orbem,</TextUnit>
    <TextUnit id="1292" loc="2.515">nuper honoratas summo, mea vulnera, caelo</TextUnit>
    <TextUnit id="1293" loc="2.516">videritis stellas illic, ubi circulus axem</TextUnit>
    <TextUnit id="1294" loc="2.517">ultimus extremum spatioque brevissimus ambit.</TextUnit>
    <TextUnit id="1295" loc="2.518">Est vero, cur quis Iunonem laedere nolit</TextUnit>
    <TextUnit id="1296" loc="2.519">offensamque tremat, quae prosum sola nocendo?</TextUnit>
    <TextUnit id="1297" loc="2.520">O ego quantum egi! quam vasta potentia nostra est!</TextUnit>
    <TextUnit id="1298" loc="2.521">Esse hominem vetui: facta est dea. Sic ego poenas</TextUnit>
    <TextUnit id="1299" loc="2.522">sontibus impono, sic est mea magna potestas.</TextUnit>
    <TextUnit id="1300" loc="2.523">Vindicet antiquam faciem vultusque ferinos</TextUnit>
    <TextUnit id="1301" loc="2.524">detrahat, Argolica quod in ante Phoronide fecit.</TextUnit>
    <TextUnit id="1302" loc="2.525">Cur non et pulsa ducit Iunone meoque</TextUnit>
    <TextUnit id="1303" loc="2.526">collocat in thalamo socerumque Lycaona sumit?</TextUnit>
    <TextUnit id="1304" loc="2.527">At vos si laesae tangit contemptus alumnae,</TextUnit>
    <TextUnit id="1305" loc="2.528">gurgite caeruleo septem prohibete triones</TextUnit>
    <TextUnit id="1306" loc="2.529">sideraque in caelo, stupri mercede, recepta</TextUnit>
    <TextUnit id="1307" loc="2.530">pellite, ne puro tingatur in aequore paelex.”</TextUnit>
    <TextUnit id="1308" loc="2.531">Di maris adnuerant: habili Saturnia curru</TextUnit>
    <TextUnit id="1309" loc="2.532">ingreditur liquidum pavonibus aethera pictis,</TextUnit>
    <TextUnit id="1310" loc="2.533">tam nuper pictis caeso pavonibus Argo,</TextUnit>
    <TextUnit id="1311" loc="2.534">quam tu nuper eras, cum candidus ante fuisses,</TextUnit>
    <TextUnit id="1312" loc="2.535">corve loquax, subito nigrantes versus in alas.</TextUnit>
    <TextUnit id="1313" loc="2.536">Nam fuit haec quondam niveis argentea pennis</TextUnit>
    <TextUnit id="1314" loc="2.537">ales ut aequaret totas sine labe columbas</TextUnit>
    <TextUnit id="1315" loc="2.538">nec servaturis vigili Capitolia voce</TextUnit>
    <TextUnit id="1316" loc="2.539">cederet anseribus nec amanti flumina cycno.</TextUnit>
    <TextUnit id="1317" loc="2.540">Lingua fuit damno; lingua faciente loquaci</TextUnit>
    <TextUnit id="1318" loc="2.541">qui color albus erat, nunc est contrarius albo.</TextUnit>
    <TextUnit id="1319" loc="2.542">Pulchrior in tota, quam Larisaea Coronis,</TextUnit>
    <TextUnit id="1320" loc="2.543">non fuit Haemonia: placuit tibi, Delphice, certe,</TextUnit>
    <TextUnit id="1321" loc="2.544">dum vel casta fuit vel inobservata. Sed ales</TextUnit>
    <TextUnit id="1322" loc="2.545">sensit adulterium Phoebeius, utque latentem</TextUnit>
    <TextUnit id="1323" loc="2.546">detegeret culpam, non exorabilis index,</TextUnit>
    <TextUnit id="1324" loc="2.547">ad dominum tendebat iter. Quem garrula motis</TextUnit>
    <TextUnit id="1325" loc="2.548">consequitur pennis, scitetur ut omnia, cornix,</TextUnit>
    <TextUnit id="1326" loc="2.549">auditaque viae causa “non utile carpis”</TextUnit>
    <TextUnit id="1327" loc="2.550">inquit “iter:  ne sperne meae praesagia linguae.</TextUnit>
    <TextUnit id="1328" loc="2.551">Quid fuerim quid simque vide, meritumque require:</TextUnit>
    <TextUnit id="1329" loc="2.552">invenies nocuisse fidem. Nam tempore quodam</TextUnit>
    <TextUnit id="1330" loc="2.553">Pallas Erichthonium, prolem sine matre creatam,</TextUnit>
    <TextUnit id="1331" loc="2.554">clauserat Actaeo texta de vimine cista</TextUnit>
    <TextUnit id="1332" loc="2.555">virginibusque tribus gemino de Cecrope natis</TextUnit>
    <TextUnit id="1333" loc="2.556">et legem dederat, sua ne secreta viderent.</TextUnit>
    <TextUnit id="1334" loc="2.557">Abdita fronde levi densa speculabar ab ulmo,</TextUnit>
    <TextUnit id="1335" loc="2.558">quid facerent. Commissa duae sine fraude tuentur,</TextUnit>
    <TextUnit id="1336" loc="2.559">Pandrosos atque Herse;   timidas vocat una sorores</TextUnit>
    <TextUnit id="1337" loc="2.560">Aglauros nodosque manu diducit, et intus</TextUnit>
    <TextUnit id="1338" loc="2.561">infantemque vident adporrectumque draconem.</TextUnit>
    <TextUnit id="1339" loc="2.562">Acta deae refero. Pro quo mihi gratia talis</TextUnit>
    <TextUnit id="1340" loc="2.563">redditur, ut dicar tutela pulsa Minervae</TextUnit>
    <TextUnit id="1341" loc="2.564">et ponar post noctis avem. Mea poena volucres</TextUnit>
    <TextUnit id="1342" loc="2.565">admonuisse potest ne voce pericula quaerant.</TextUnit>
    <TextUnit id="1343" loc="2.566">At, puto, non ultro nec quicquam tale rogantem</TextUnit>
    <TextUnit id="1344" loc="2.567">me petiit? ipsa licet hoc a Pallade quaeras:</TextUnit>
    <TextUnit id="1345" loc="2.568">quamvis irata est, non hoc irata negabit.</TextUnit>
    <TextUnit id="1346" loc="2.569">Nam me Phocaica clarus tellure Coroneus</TextUnit>
    <TextUnit id="1347" loc="2.570">(nota loquor) genuit fueramque ego regia virgo</TextUnit>
    <TextUnit id="1348" loc="2.571">divitibusque procis (ne me contemne) petebar.</TextUnit>
    <TextUnit id="1349" loc="2.572">Forma mihi nocuit. Nam cum per litora lentis</TextUnit>
    <TextUnit id="1350" loc="2.573">passibus, ut soleo, summa spatiarer harena,</TextUnit>
    <TextUnit id="1351" loc="2.574">vidit et incaluit pelagi deus; utque precando</TextUnit>
    <TextUnit id="1352" loc="2.575">tempora cum blandis absumpsit inania verbis,</TextUnit>
    <TextUnit id="1353" loc="2.576">vim parat et sequitur. Fugio densumque relinquo</TextUnit>
    <TextUnit id="1354" loc="2.577">litus et in molli nequiquam lassor harena.</TextUnit>
    <TextUnit id="1355" loc="2.578">Inde deos hominesque voco; nec contigit ullum</TextUnit>
    <TextUnit id="1356" loc="2.579">vox mea mortalem:    mota est pro virgine virgo</TextUnit>
    <TextUnit id="1357" loc="2.580">auxiliumque tulit. Tendebam bracchia caelo:</TextUnit>
    <TextUnit id="1358" loc="2.581">bracchia coeperunt levibus nigrescere pennis.</TextUnit>
    <TextUnit id="1359" loc="2.582">Reicere ex umeris vestem molibar: at illa</TextUnit>
    <TextUnit id="1360" loc="2.583">pluma erat inque cutem radices egerat imas.</TextUnit>
    <TextUnit id="1361" loc="2.584">Plangere nuda meis conabar pectora palmis:</TextUnit>
    <TextUnit id="1362" loc="2.585">sed neque iam palmas nec pectora nuda gerebam.</TextUnit>
    <TextUnit id="1363" loc="2.586">Currebam:  nec, ut ante, pedes retinebat harena,</TextUnit>
    <TextUnit id="1364" loc="2.587">sed summa tollebar humo. Mox alta per auras</TextUnit>
    <TextUnit id="1365" loc="2.588">evehor et data sum comes inculpata Minervae.</TextUnit>
    <TextUnit id="1366" loc="2.589">Quid tamen hoc prodest, si diro facta volucris</TextUnit>
    <TextUnit id="1367" loc="2.590">crimine Nyctimene nostro successit honori?</TextUnit>
    <TextUnit id="1368" loc="2.591">An quae per totam res est notissima Lesbon,</TextUnit>
    <TextUnit id="1369" loc="2.592">non audita tibi est, patrium temerasse cubile</TextUnit>
    <TextUnit id="1370" loc="2.593">Nyctimenen? avis illa quidem, sed conscia culpae</TextUnit>
    <TextUnit id="1371" loc="2.594">conspectum lucemque fugit tenebrisque pudorem</TextUnit>
    <TextUnit id="1372" loc="2.595">celat et a cunctis expellitur aethere toto.”</TextUnit>
    <TextUnit id="1373" loc="2.596">Talia dicenti “tibi” ait “revocamina” corvus</TextUnit>
    <TextUnit id="1374" loc="2.597">“sint precor ista malo: nos vanum spernimus omen.”</TextUnit>
    <TextUnit id="1375" loc="2.598">Nec coeptum dimittit iter, dominoque iacentem</TextUnit>
    <TextUnit id="1376" loc="2.599">cum iuvene Haemonio vidisse Coronida narrat.</TextUnit>
    <TextUnit id="1377" loc="2.600">Laurea delapsa est audito crimine amanti,</TextUnit>
    <TextUnit id="1378" loc="2.601">et pariter vultusque deo plectrumque colorque</TextUnit>
    <TextUnit id="1379" loc="2.602">excidit. Utque animus tumida fervebat ab ira,</TextUnit>
    <TextUnit id="1380" loc="2.603">arma adsueta rapit flexumque a cornibus arcum</TextUnit>
    <TextUnit id="1381" loc="2.604">tendit et illa suo totiens cum pectore iuncta</TextUnit>
    <TextUnit id="1382" loc="2.605">indevitato traiecit pectora telo.</TextUnit>
    <TextUnit id="1383" loc="2.606">Icta dedit gemitum, tractoque a corpore ferro</TextUnit>
    <TextUnit id="1384" loc="2.607">candida puniceo perfudit membra cruore,</TextUnit>
    <TextUnit id="1385" loc="2.608">et dixit: “Potui poenas tibi, Phoebe, dedisse,</TextUnit>
    <TextUnit id="1386" loc="2.609">sed peperisse prius: duo nunc moriemur in una.”</TextUnit>
    <TextUnit id="1387" loc="2.610">Hactenus, et pariter vitam cum sanguine fudit.</TextUnit>
    <TextUnit id="1388" loc="2.611">Corpus inane animae frigus letale secutum est.</TextUnit>
    <TextUnit id="1389" loc="2.612">Paenitet heu sero poenae crudelis amantem,</TextUnit>
    <TextUnit id="1390" loc="2.613">seque, quod audierit, quod sic exarserit, odit;</TextUnit>
    <TextUnit id="1391" loc="2.614">odit avem, per quam crimen causamque dolendi</TextUnit>
    <TextUnit id="1392" loc="2.615">scire coactus erat, nec non arcumque manumque</TextUnit>
    <TextUnit id="1393" loc="2.616">odit, cumque manu temeraria tela sagittas</TextUnit>
    <TextUnit id="1394" loc="2.617">conlapsamque fovet seraque ope vincere fata</TextUnit>
    <TextUnit id="1395" loc="2.618">nititur et medicas exercet inaniter artes.</TextUnit>
    <TextUnit id="1396" loc="2.619">Quae postquam frustra temptata, rogumque parari</TextUnit>
    <TextUnit id="1397" loc="2.620">vidit et arsuros supremis ignibus artus,</TextUnit>
    <TextUnit id="1398" loc="2.621">tum vero gemitus (neque enim caelestia tingi</TextUnit>
    <TextUnit id="1399" loc="2.622">ora licet lacrimis) alto de corde petitos</TextUnit>
    <TextUnit id="1400" loc="2.623">edidit, haud aliter quam cum spectante iuvenca</TextUnit>
    <TextUnit id="1401" loc="2.624">lactentis vituli, dextra libratus ab aure</TextUnit>
    <TextUnit id="1402" loc="2.625">tempora discussit claro cava malleus ictu.</TextUnit>
    <TextUnit id="1403" loc="2.626">Ut tamen ingratos in pectora fudit odores</TextUnit>
    <TextUnit id="1404" loc="2.627">et dedit amplexus iniustaque iusta peregit,</TextUnit>
    <TextUnit id="1405" loc="2.628">non tulit in cineres labi sua Phoebus eosdem</TextUnit>
    <TextUnit id="1406" loc="2.629">semina, sed natum flammis uteroque parentis</TextUnit>
    <TextUnit id="1407" loc="2.630">eripuit geminique tulit Chironis in antrum;</TextUnit>
    <TextUnit id="1408" loc="2.631">sperantemque sibi non falsae praemia linguae</TextUnit>
    <TextUnit id="1409" loc="2.632">inter aves albas vetuit consistere corvum.</TextUnit>
    <TextUnit id="1410" loc="2.633">Semifer interea divinae stirpis alumno</TextUnit>
    <TextUnit id="1411" loc="2.634">laetus erat mixtoque oneri gaudebat honore.</TextUnit>
    <TextUnit id="1412" loc="2.635">Ecce venit rutilis umeros protecta capillis</TextUnit>
    <TextUnit id="1413" loc="2.636">filia Centauri, quam quondam nympha Chariclo</TextUnit>
    <TextUnit id="1414" loc="2.637">fluminis in rapidi ripis enixa vocavit</TextUnit>
    <TextUnit id="1415" loc="2.638">Ocyroen. Non haec artes contenta paternas</TextUnit>
    <TextUnit id="1416" loc="2.639">edidicisse fuit: fatorum arcana canebat.</TextUnit>
    <TextUnit id="1417" loc="2.640">Ergo ubi vaticinos concepit mente furores</TextUnit>
    <TextUnit id="1418" loc="2.641">incaluitque deo, quem clausum pectore habebat,</TextUnit>
    <TextUnit id="1419" loc="2.642">adspicit infantem “toto” que “salutifer orbi</TextUnit>
    <TextUnit id="1420" loc="2.643">cresce puer” dixit:  “tibi se mortalia saepe</TextUnit>
    <TextUnit id="1421" loc="2.644">corpora debebunt; animas tibi reddere ademptas</TextUnit>
    <TextUnit id="1422" loc="2.645">fas erit;  idque semel dis indignantibus ausus</TextUnit>
    <TextUnit id="1423" loc="2.646">posse dare hoc iterum flamma prohibebere avita</TextUnit>
    <TextUnit id="1424" loc="2.647">eque deo corpus fies exsangue, deusque,</TextUnit>
    <TextUnit id="1425" loc="2.648">qui modo corpus eras, et bis tua fata novabis.</TextUnit>
    <TextUnit id="1426" loc="2.649">Tu quoque, care pater, nunc inmortalis et aevis</TextUnit>
    <TextUnit id="1427" loc="2.650">omnibus ut maneas nascendi lege creatus,</TextUnit>
    <TextUnit id="1428" loc="2.651">posse mori cupies, tum cum cruciabere dirae</TextUnit>
    <TextUnit id="1429" loc="2.652">sanguine serpentis per saucia membra recepto;</TextUnit>
    <TextUnit id="1430" loc="2.653">teque ex aeterno patientem numina mortis</TextUnit>
    <TextUnit id="1431" loc="2.654">efficient, triplicesque deae tua fila resolvent.”</TextUnit>
    <TextUnit id="1432" loc="2.655">Restabat fatis aliquid. Suspirat ab imis</TextUnit>
    <TextUnit id="1433" loc="2.656">pectoribus, lacrimaeque genis labuntur obortae,</TextUnit>
    <TextUnit id="1434" loc="2.657">atque ita “praevertunt” inquit “me fata, vetorque</TextUnit>
    <TextUnit id="1435" loc="2.658">plura loqui, vocisque meae praecluditur usus.</TextUnit>
    <TextUnit id="1436" loc="2.659">Non fuerant artes tanti, quae numinis iram</TextUnit>
    <TextUnit id="1437" loc="2.660">contraxere mihi; mallem nescisse futura.</TextUnit>
    <TextUnit id="1438" loc="2.661">Iam mihi subduci facies humana videtur,</TextUnit>
    <TextUnit id="1439" loc="2.662">iam cibus herba placet, iam latis currere campis</TextUnit>
    <TextUnit id="1440" loc="2.663">impetus est: in equam cognataque corpora vertor.</TextUnit>
    <TextUnit id="1441" loc="2.664">Tota tamen quare? pater est mihi nempe biformis.”</TextUnit>
    <TextUnit id="1442" loc="2.665">Talia dicenti pars est extrema querellae</TextUnit>
    <TextUnit id="1443" loc="2.666">intellecta parum, confusaque verba fuerunt.</TextUnit>
    <TextUnit id="1444" loc="2.667">Mox nec verba quidem nec equae sonus ille videtur,</TextUnit>
    <TextUnit id="1445" loc="2.668">sed simulantis equam, parvoque in tempore certos</TextUnit>
    <TextUnit id="1446" loc="2.669">edidit hinnitus et bracchia movit in herbas.</TextUnit>
    <TextUnit id="1447" loc="2.670">Tum digiti coeunt et quinos adligat ungues</TextUnit>
    <TextUnit id="1448" loc="2.671">perpetuo cornu levis ungula, crescit et oris</TextUnit>
    <TextUnit id="1449" loc="2.672">et colli spatium, longae pars maxima pallae</TextUnit>
    <TextUnit id="1450" loc="2.673">cauda fit, utque vagi crines per colla iacebant,</TextUnit>
    <TextUnit id="1451" loc="2.674">in dextras abiere iubas: pariterque novata est</TextUnit>
    <TextUnit id="1452" loc="2.675">et vox et facies nomen quoque monstra dedere.</TextUnit>
    <TextUnit id="1453" loc="2.676">Flebat opemque tuam frustra Philyreius heros,</TextUnit>
    <TextUnit id="1454" loc="2.677">Delphice, poscebat. Nam nec rescindere magni</TextUnit>
    <TextUnit id="1455" loc="2.678">iussa Iovis poteras, nec, si rescindere posses,</TextUnit>
    <TextUnit id="1456" loc="2.679">tunc aderas: Elin Messeniaque arva colebas.</TextUnit>
    <TextUnit id="1457" loc="2.680">Illud erat tempus, quo te pastoria pellis</TextUnit>
    <TextUnit id="1458" loc="2.681">texit onusque fuit baculum silvestre sinistrae,</TextUnit>
    <TextUnit id="1459" loc="2.682">alterius dispar septenis fistula cannis.</TextUnit>
    <TextUnit id="1460" loc="2.683">Dumque amor est curae, dum te tua fistula mulcet,</TextUnit>
    <TextUnit id="1461" loc="2.684">incustoditae Pylios memorantur in agros</TextUnit>
    <TextUnit id="1462" loc="2.685">processisse boves. Videt has Atlantide Maia</TextUnit>
    <TextUnit id="1463" loc="2.686">natus et arte sua silvis occultat abactas.</TextUnit>
    <TextUnit id="1464" loc="2.687">Senserat hoc furtum nemo nisi notus in illo</TextUnit>
    <TextUnit id="1465" loc="2.688">rure senex; Battum vicinia tota vocabant.</TextUnit>
    <TextUnit id="1466" loc="2.689">Divitis hic saltus herbosaque pascua Nelei</TextUnit>
    <TextUnit id="1467" loc="2.690">nobiliumque greges custos servabat equarum.</TextUnit>
    <TextUnit id="1468" loc="2.691">Hunc timuit blandaque manu seduxit et illi</TextUnit>
    <TextUnit id="1469" loc="2.692">“quisquis es, hospes” ait, “si forte armenta requiret</TextUnit>
    <TextUnit id="1470" loc="2.693">haec aliquis, vidisse nega; neu gratia facto</TextUnit>
    <TextUnit id="1471" loc="2.694">nulla rependatur, nitidam cape praemia vaccam” —</TextUnit>
    <TextUnit id="1472" loc="2.695">et dedit. Accepta voces has reddidit hospes:</TextUnit>
    <TextUnit id="1473" loc="2.696">“Tutus eas:  lapis iste prius tua furta loquetur”,</TextUnit>
    <TextUnit id="1474" loc="2.697">et lapidem ostendit. Simulat Iove natus abire,</TextUnit>
    <TextUnit id="1475" loc="2.698">mox redit, et versa pariter cum voce figura</TextUnit>
    <TextUnit id="1476" loc="2.699">“rustice, vidisti siquas hoc limite” dixit</TextUnit>
    <TextUnit id="1477" loc="2.700">“ire boves, fer opem furtoque silentia deme:</TextUnit>
    <TextUnit id="1478" loc="2.701">iuncta suo pariter dabitur ubi femina tauro.”</TextUnit>
    <TextUnit id="1479" loc="2.702">At senior, postquam est merces geminata, “sub illis</TextUnit>
    <TextUnit id="1480" loc="2.703">montibus” inquit “erunt”: et erant sub montibus illis.</TextUnit>
    <TextUnit id="1481" loc="2.704">Risit Atlantiades et “me mihi, perfide, prodis?</TextUnit>
    <TextUnit id="1482" loc="2.705">me mihi prodis?” ait, periuraque pectora vertit</TextUnit>
    <TextUnit id="1483" loc="2.706">in durum silicem, qui nunc quoque dicitur index,</TextUnit>
    <TextUnit id="1484" loc="2.707">inque nihil merito vetus est infamia saxo.</TextUnit>
    <TextUnit id="1485" loc="2.708">Hinc se sustulerat paribus caducifer alis,</TextUnit>
    <TextUnit id="1486" loc="2.709">Munychiosque volans agros gratamque Minervae</TextUnit>
    <TextUnit id="1487" loc="2.710">despectabat humum cultique arbusta Lycei.</TextUnit>
    <TextUnit id="1488" loc="2.711">Illa forte die castae de more puellae</TextUnit>
    <TextUnit id="1489" loc="2.712">vertice supposito festas in Palladis arces</TextUnit>
    <TextUnit id="1490" loc="2.713">pura coronatis portabant sacra canistris.</TextUnit>
    <TextUnit id="1491" loc="2.714">Inde revertentes deus adspicit ales iterque</TextUnit>
    <TextUnit id="1492" loc="2.715">non agit in rectum, sed in orbem curvat eundem.</TextUnit>
    <TextUnit id="1493" loc="2.716">Ut volucris visis rapidissima miluus extis,</TextUnit>
    <TextUnit id="1494" loc="2.717">dum timet et densi circumstant sacra ministri,</TextUnit>
    <TextUnit id="1495" loc="2.718">flectitur in gyrum nec longius audet abire</TextUnit>
    <TextUnit id="1496" loc="2.719">spemque suam motis avidus circumvolat alis,</TextUnit>
    <TextUnit id="1497" loc="2.720">sic super Actaeas agilis Cyllenius arces</TextUnit>
    <TextUnit id="1498" loc="2.721">inclinat cursus et easdem circinat auras.</TextUnit>
    <TextUnit id="1499" loc="2.722">Quanto splendidior quam cetera sidera fulget</TextUnit>
    <TextUnit id="1500" loc="2.723">Lucifer, et quanto quam Lucifer aurea Phoebe,</TextUnit>
    <TextUnit id="1501" loc="2.724">tanto virginibus praestantior omnibus Herse</TextUnit>
    <TextUnit id="1502" loc="2.725">ibat, eratque decus pompae comitumque suarum.</TextUnit>
    <TextUnit id="1503" loc="2.726">Obstipuit forma Iove natus, et aethere pendens</TextUnit>
    <TextUnit id="1504" loc="2.727">non secus exarsit, quam cum Balearica plumbum</TextUnit>
    <TextUnit id="1505" loc="2.728">funda iacit: volat illud et incandescit eundo</TextUnit>
    <TextUnit id="1506" loc="2.729">et quos non habuit, sub nubibus invenit ignes.</TextUnit>
    <TextUnit id="1507" loc="2.730">Vertit iter caeloque petit terrena relicto</TextUnit>
    <TextUnit id="1508" loc="2.731">nec se dissimulat: tanta est fiducia formae.</TextUnit>
    <TextUnit id="1509" loc="2.732">Quae quamquam iusta est, cura tamen adiuvat illam</TextUnit>
    <TextUnit id="1510" loc="2.733">permulcetque comas chlamydemque, ut pendeat apte,</TextUnit>
    <TextUnit id="1511" loc="2.734">collocat, ut limbus totumque appareat aurum,</TextUnit>
    <TextUnit id="1512" loc="2.735">ut teres in dextra, qua somnos ducit et arcet,</TextUnit>
    <TextUnit id="1513" loc="2.736">virga sit, ut tersis niteant talaria plantis.</TextUnit>
    <TextUnit id="1514" loc="2.737">Pars secreta domus ebore et testudine cultos</TextUnit>
    <TextUnit id="1515" loc="2.738">tres habuit thalamos: quorum tu, Pandrose, dextrum,</TextUnit>
    <TextUnit id="1516" loc="2.739">Aglauros laevum, medium possederat Herse.</TextUnit>
    <TextUnit id="1517" loc="2.740">Quae tenuit laevum, venientem prima notavit</TextUnit>
    <TextUnit id="1518" loc="2.741">Mercurium nomenque dei scitarier ausa est</TextUnit>
    <TextUnit id="1519" loc="2.742">et causam adventus. Cui sic respondit Atlantis</TextUnit>
    <TextUnit id="1520" loc="2.743">Pleionesque nepos: “Ego sum, qui iussa per auras</TextUnit>
    <TextUnit id="1521" loc="2.744">verba patris porto: pater est mihi Iuppiter ipse.</TextUnit>
    <TextUnit id="1522" loc="2.745">Nec fingam causas; tu tantum fida sorori</TextUnit>
    <TextUnit id="1523" loc="2.746">esse velis prolisque meae matertera dici.</TextUnit>
    <TextUnit id="1524" loc="2.747">Herse causa viae. Faveas oramus amanti.”</TextUnit>
    <TextUnit id="1525" loc="2.748">Adspicit hunc oculis isdem, quibus abdita nuper</TextUnit>
    <TextUnit id="1526" loc="2.749">viderat Aglauros flavae secreta Minervae,</TextUnit>
    <TextUnit id="1527" loc="2.750">proque ministerio magni sibi ponderis aurum</TextUnit>
    <TextUnit id="1528" loc="2.751">postulat: interea tectis excedere cogit.</TextUnit>
    <TextUnit id="1529" loc="2.752">Vertit ad hanc torvi dea bellica luminis orbem</TextUnit>
    <TextUnit id="1530" loc="2.753">et tanto penitus traxit suspiria motu,</TextUnit>
    <TextUnit id="1531" loc="2.754">ut pariter pectus positamque in pectore forti</TextUnit>
    <TextUnit id="1532" loc="2.755">aegida concuteret. Subit, hanc arcana profana</TextUnit>
    <TextUnit id="1533" loc="2.756">detexisse manu tum cum sine matre creatam</TextUnit>
    <TextUnit id="1534" loc="2.757">Lemnicolae stirpem contra data foedera vidit,</TextUnit>
    <TextUnit id="1535" loc="2.758">et gratamque deo fore iam gratamque sorori</TextUnit>
    <TextUnit id="1536" loc="2.759">et ditem sumpto,    quod avara poposcerat, auro.</TextUnit>
    <TextUnit id="1537" loc="2.760">Protinus Invidiae nigro squalentia tabo</TextUnit>
    <TextUnit id="1538" loc="2.761">tecta petit. Domus est imis in vallibus huius</TextUnit>
    <TextUnit id="1539" loc="2.762">abdita, sole carens, non ulli pervia vento,</TextUnit>
    <TextUnit id="1540" loc="2.763">tristis et ignavi plenissima frigoris, et quae</TextUnit>
    <TextUnit id="1541" loc="2.764">igne vacet semper, caligine semper abundet.</TextUnit>
    <TextUnit id="1542" loc="2.765">Huc ubi pervenit belli metuenda virago,</TextUnit>
    <TextUnit id="1543" loc="2.766">constitit ante domum (neque enim succedere tectis</TextUnit>
    <TextUnit id="1544" loc="2.767">fas habet) et postes extrema cuspide pulsat.</TextUnit>
    <TextUnit id="1545" loc="2.768">Concussae patuere fores. Videt intus edentem</TextUnit>
    <TextUnit id="1546" loc="2.769">vipereas carnes, vitiorum alimenta suorum,</TextUnit>
    <TextUnit id="1547" loc="2.770">Invidiam, visaque oculos avertit. At illa</TextUnit>
    <TextUnit id="1548" loc="2.771">surgit humo pigre semesarumque relinquit</TextUnit>
    <TextUnit id="1549" loc="2.772">corpora serpentum passuque incedit inerti;</TextUnit>
    <TextUnit id="1550" loc="2.773">utque deam vidit formaque armisque decoram,</TextUnit>
    <TextUnit id="1551" loc="2.774">ingemuit vultumque ima ad suspiria duxit.</TextUnit>
    <TextUnit id="1552" loc="2.775">Pallor in ore sedet, macies in corpore toto,</TextUnit>
    <TextUnit id="1553" loc="2.776">nusquam recta acies, livent rubigine dentes,</TextUnit>
    <TextUnit id="1554" loc="2.777">pectora felle virent, lingua est suffusa veneno.</TextUnit>
    <TextUnit id="1555" loc="2.778">Risus abest, nisi quem visi movere dolores.</TextUnit>
    <TextUnit id="1556" loc="2.779">Nec fruitur somno, vigilacibus excita curis,</TextUnit>
    <TextUnit id="1557" loc="2.780">sed videt ingratos intabescitque videndo</TextUnit>
    <TextUnit id="1558" loc="2.781">successus hominum, carpitque et carpitur una,</TextUnit>
    <TextUnit id="1559" loc="2.782">suppliciumque suum est. Quamvis tamen oderat illam,</TextUnit>
    <TextUnit id="1560" loc="2.783">talibus adfata est breviter Tritonia dictis:</TextUnit>
    <TextUnit id="1561" loc="2.784">“Infice tabe tua natarum Cecropis unam.</TextUnit>
    <TextUnit id="1562" loc="2.785">Sic opus est. Aglauros ea est.”   Haud plura locuta</TextUnit>
    <TextUnit id="1563" loc="2.786">fugit et impressa tellurem reppulit hasta.</TextUnit>
    <TextUnit id="1564" loc="2.787">Illa deam obliquo fugientem lumine cernens</TextUnit>
    <TextUnit id="1565" loc="2.788">murmura parva dedit, successurumque Minervae</TextUnit>
    <TextUnit id="1566" loc="2.789">indoluit, baculumque capit, quod spinea totum</TextUnit>
    <TextUnit id="1567" loc="2.790">vincula cingebant, adopertaque nubibus atris,</TextUnit>
    <TextUnit id="1568" loc="2.791">quacumque ingreditur, florentia proterit arva</TextUnit>
    <TextUnit id="1569" loc="2.792">exuritque herbas et summa cacumina carpit,</TextUnit>
    <TextUnit id="1570" loc="2.793">adflatuque suo populos urbesque domosque</TextUnit>
    <TextUnit id="1571" loc="2.794">polluit. Et tandem Tritonida conspicit arcem</TextUnit>
    <TextUnit id="1572" loc="2.795">ingeniis opibusque et festa pace virentem,</TextUnit>
    <TextUnit id="1573" loc="2.796">vixque tenet lacrimas, quia nil lacrimabile cernit.</TextUnit>
    <TextUnit id="1574" loc="2.797">Sed postquam thalamos intravit Cecrope natae,</TextUnit>
    <TextUnit id="1575" loc="2.798">iussa facit pectusque manu ferrugine tincta</TextUnit>
    <TextUnit id="1576" loc="2.799">tangit et hamatis praecordia sentibus implet,</TextUnit>
    <TextUnit id="1577" loc="2.800">inspiratque nocens virus, piceumque per ossa</TextUnit>
    <TextUnit id="1578" loc="2.801">dissipat et medio spargit pulmone venenum.</TextUnit>
    <TextUnit id="1579" loc="2.802">Neve mali causae spatium per latius errent,</TextUnit>
    <TextUnit id="1580" loc="2.803">germanam ante oculos fortunatumque sororis</TextUnit>
    <TextUnit id="1581" loc="2.804">coniugium pulchraque deum sub imagine ponit,</TextUnit>
    <TextUnit id="1582" loc="2.805">cunctaque magna facit. Quibus inritata dolore</TextUnit>
    <TextUnit id="1583" loc="2.806">Cecropis occulto mordetur et anxia nocte,</TextUnit>
    <TextUnit id="1584" loc="2.807">anxia luce gemit, lentaque miserrima tabe</TextUnit>
    <TextUnit id="1585" loc="2.808">liquitur ut glacies incerto saucia sole.</TextUnit>
    <TextUnit id="1586" loc="2.809">Felicisque bonis non lenius uritur Herses,</TextUnit>
    <TextUnit id="1587" loc="2.810">quam cum spinosis ignis supponitur herbis,</TextUnit>
    <TextUnit id="1588" loc="2.811">quae neque dant flammas lenique tepore cremantur.</TextUnit>
    <TextUnit id="1589" loc="2.812">Saepe mori voluit, ne quicquam tale videret,</TextUnit>
    <TextUnit id="1590" loc="2.813">saepe velut crimen rigido narrare parenti;</TextUnit>
    <TextUnit id="1591" loc="2.814">denique in adverso venientem limine sedit</TextUnit>
    <TextUnit id="1592" loc="2.815">exclusura deum. Cui blandimenta precesque</TextUnit>
    <TextUnit id="1593" loc="2.816">verbaque iactanti mitissima  “desine” dixit:</TextUnit>
    <TextUnit id="1594" loc="2.817">“hinc ego me non sum nisi te motura repulso.”</TextUnit>
    <TextUnit id="1595" loc="2.818">“Stemus” ait  “pacto” velox Cyllenius “isto”:</TextUnit>
    <TextUnit id="1596" loc="2.819">caelestique fores virga patefecit. At illi</TextUnit>
    <TextUnit id="1597" loc="2.820">surgere conanti partes, quascumque sedendo</TextUnit>
    <TextUnit id="1598" loc="2.821">flectimus, ignava nequeunt gravitate moveri.</TextUnit>
    <TextUnit id="1599" loc="2.822">Illa quidem pugnat recto se attollere trunco,</TextUnit>
    <TextUnit id="1600" loc="2.823">sed genuum iunctura riget, frigusque per inguen</TextUnit>
    <TextUnit id="1601" loc="2.824">labitur, et callent amisso sanguine venae.</TextUnit>
    <TextUnit id="1602" loc="2.825">Utque malum late solet inmedicabile cancer</TextUnit>
    <TextUnit id="1603" loc="2.826">serpere et inlaesas vitiatis addere partes,</TextUnit>
    <TextUnit id="1604" loc="2.827">sic letalis hiems paulatim in pectora venit</TextUnit>
    <TextUnit id="1605" loc="2.828">vitalesque vias et respiramina clausit.</TextUnit>
    <TextUnit id="1606" loc="2.829">Nec conata loqui est, nec, si conata fuisset,</TextUnit>
    <TextUnit id="1607" loc="2.830">vocis habebat iter: saxum iam colla tenebat,</TextUnit>
    <TextUnit id="1608" loc="2.831">oraque duruerant, signumque exsangue sedebat.</TextUnit>
    <TextUnit id="1609" loc="2.832">Nec lapis albus erat: sua mens infecerat illam.</TextUnit>
    <TextUnit id="1610" loc="2.833">Has ubi verborum poenas mentisque profanae</TextUnit>
    <TextUnit id="1611" loc="2.834">cepit Atlantiades, dictas a Pallade terras</TextUnit>
    <TextUnit id="1612" loc="2.835">linquit et ingreditur iactatis aethera pennis.</TextUnit>
    <TextUnit id="1613" loc="2.836">Sevocat hunc genitor. Nec causam fassus amoris</TextUnit>
    <TextUnit id="1614" loc="2.837">“fide minister” ait “iussorum, nate, meorum,</TextUnit>
    <TextUnit id="1615" loc="2.838">pelle moram solitoque celer delabere cursu,</TextUnit>
    <TextUnit id="1616" loc="2.839">quaeque tuam matrem tellus a parte sinistra</TextUnit>
    <TextUnit id="1617" loc="2.840">suspicit (indigenae Sidonida nomine dicunt),</TextUnit>
    <TextUnit id="1618" loc="2.841">hanc pete, quodque procul montano gramine pasci</TextUnit>
    <TextUnit id="1619" loc="2.842">armentum regale vides, ad litora verte.”</TextUnit>
    <TextUnit id="1620" loc="2.843">Dixit, et expulsi iamdudum monte iuvenci</TextUnit>
    <TextUnit id="1621" loc="2.844">litora iussa petunt, ubi magni filia regis</TextUnit>
    <TextUnit id="1622" loc="2.845">ludere virginibus Tyriis comitata solebat.</TextUnit>
    <TextUnit id="1623" loc="2.846">Non bene conveniunt nec in una sede morantur</TextUnit>
    <TextUnit id="1624" loc="2.847">maiestas et amor: sceptri gravitate relicta</TextUnit>
    <TextUnit id="1625" loc="2.848">ille pater rectorque deum, cui dextra trisulcis</TextUnit>
    <TextUnit id="1626" loc="2.849">ignibus armata est, qui nutu concutit orbem,</TextUnit>
    <TextUnit id="1627" loc="2.850">induitur faciem tauri mixtusque iuvencis</TextUnit>
    <TextUnit id="1628" loc="2.851">mugit et in teneris formosus obambulat herbis.</TextUnit>
    <TextUnit id="1629" loc="2.852">Quippe color nivis est, quam nec vestigia duri</TextUnit>
    <TextUnit id="1630" loc="2.853">calcavere pedis nec solvit aquaticus auster.</TextUnit>
    <TextUnit id="1631" loc="2.854">Colla toris exstant, armis palearia pendent,</TextUnit>
    <TextUnit id="1632" loc="2.855">cornua parva quidem, sed quae contendere possis</TextUnit>
    <TextUnit id="1633" loc="2.856">facta manu, puraque magis perlucida gemma.</TextUnit>
    <TextUnit id="1634" loc="2.857">Nullae in fronte minae, nec formidabile lumen;</TextUnit>
    <TextUnit id="1635" loc="2.858">pacem vultus habet. Miratur Agenore nata,</TextUnit>
    <TextUnit id="1636" loc="2.859">quod tam formosus, quod proelia nulla minetur.</TextUnit>
    <TextUnit id="1637" loc="2.860">Sed quamvis mitem metuit contingere primo:</TextUnit>
    <TextUnit id="1638" loc="2.861">mox adit et flores ad candida porrigit ora.</TextUnit>
    <TextUnit id="1639" loc="2.862">Gaudet amans et, dum veniat sperata voluptas,</TextUnit>
    <TextUnit id="1640" loc="2.863">oscula dat manibus; vix iam, vix cetera differt.</TextUnit>
    <TextUnit id="1641" loc="2.864">Et nunc adludit viridique exsultat in herba,</TextUnit>
    <TextUnit id="1642" loc="2.865">nunc latus in fulvis niveum deponit harenis;</TextUnit>
    <TextUnit id="1643" loc="2.866">paulatimque metu dempto modo pectora praebet</TextUnit>
    <TextUnit id="1644" loc="2.867">virginea plaudenda manu, modo cornua sertis</TextUnit>
    <TextUnit id="1645" loc="2.868">impedienda novis. Ausa est quoque regia virgo</TextUnit>
    <TextUnit id="1646" loc="2.869">nescia quem premeret, tergo considere tauri,</TextUnit>
    <TextUnit id="1647" loc="2.870">cum deus a terra siccoque a litore sensim</TextUnit>
    <TextUnit id="1648" loc="2.871">falsa pedum primis vestigia ponit in undis:</TextUnit>
    <TextUnit id="1649" loc="2.872">inde abit ulterius mediique per aequora ponti</TextUnit>
    <TextUnit id="1650" loc="2.873">fert praedam. Pavet haec litusque ablata relictum</TextUnit>
    <TextUnit id="1651" loc="2.874">respicit, et dextra cornum tenet, altera dorso</TextUnit>
    <TextUnit id="1652" loc="2.875">imposita est; tremulae sinuantur flamine vestes.</TextUnit>
    <TextUnit id="1653" loc="3.1">Iamque deus posita fallacis imagine tauri</TextUnit>
    <TextUnit id="1654" loc="3.2">se confessus erat Dictaeaque rura tenebat,</TextUnit>
    <TextUnit id="1655" loc="3.3">cum pater ignarus Cadmo perquirere raptam</TextUnit>
    <TextUnit id="1656" loc="3.4">imperat et poenam, si non invenerit, addit</TextUnit>
    <TextUnit id="1657" loc="3.5">exilium, facto pius et sceleratus eodem.</TextUnit>
    <TextUnit id="1658" loc="3.6">Orbe pererrato (quis enim deprendere possit</TextUnit>
    <TextUnit id="1659" loc="3.7">furta Iovis?) profugus patriamque iramque parentis</TextUnit>
    <TextUnit id="1660" loc="3.8">vitat Agenorides Phoebique oracula supplex</TextUnit>
    <TextUnit id="1661" loc="3.9">consulit et, quae sit tellus habitanda, requirit.</TextUnit>
    <TextUnit id="1662" loc="3.10">“Bos tibi” Phoebus ait “solis occurret in arvis,</TextUnit>
    <TextUnit id="1663" loc="3.11">nullum passa iugum curvique inmunis aratri.</TextUnit>
    <TextUnit id="1664" loc="3.12">Hac duce carpe vias et qua requieverit herba</TextUnit>
    <TextUnit id="1665" loc="3.13">moenia fac condas, Boeotiaque ma vocato.”</TextUnit>
    <TextUnit id="1666" loc="3.14">Vix bene Castalio Cadmus descenderat antro,</TextUnit>
    <TextUnit id="1667" loc="3.15">incustoditam lente videt ire iuvencam</TextUnit>
    <TextUnit id="1668" loc="3.16">nullum servitii signum cervice gerentem.</TextUnit>
    <TextUnit id="1669" loc="3.17">Subsequitur pressoque legit vestigia gressu,</TextUnit>
    <TextUnit id="1670" loc="3.18">auctoremque viae Phoebum taciturnus adorat.</TextUnit>
    <TextUnit id="1671" loc="3.19">Iam vada Cephisi Panopesque evaserat arva:</TextUnit>
    <TextUnit id="1672" loc="3.20">bos stetit et tollens speciosam cornibus altis</TextUnit>
    <TextUnit id="1673" loc="3.21">ad caelum frontem mugitibus impulit auras,</TextUnit>
    <TextUnit id="1674" loc="3.22">atque ita, respiciens comites sua terga sequentes,</TextUnit>
    <TextUnit id="1675" loc="3.23">procubuit teneraque latus submisit in herba.</TextUnit>
    <TextUnit id="1676" loc="3.24">Cadmus agit grates peregrinaeque oscula terrae</TextUnit>
    <TextUnit id="1677" loc="3.25">figit et ignotos montes agrosque salutat.</TextUnit>
    <TextUnit id="1678" loc="3.26">Sacra Iovi facturus erat. Iubet ire ministros</TextUnit>
    <TextUnit id="1679" loc="3.27">et petere e vivis libandas fontibus undas.</TextUnit>
    <TextUnit id="1680" loc="3.28">Silva vetus stabat, nulla violata securi,</TextUnit>
    <TextUnit id="1681" loc="3.29">et specus in medio, virgis ac vimine densus,</TextUnit>
    <TextUnit id="1682" loc="3.30">efficiens humilem lapidum compagibus arcum,</TextUnit>
    <TextUnit id="1683" loc="3.31">uberibus fecundus aquis, ubi conditus antro</TextUnit>
    <TextUnit id="1684" loc="3.32">Martius anguis erat, cristis praesignis et auro;</TextUnit>
    <TextUnit id="1685" loc="3.33">igne micant oculi, corpus tumet omne venenis,</TextUnit>
    <TextUnit id="1686" loc="3.34">tres vibrant linguae, triplici stant ordine dentes.</TextUnit>
    <TextUnit id="1687" loc="3.35">Quem postquam Tyria lucum de gente profecti</TextUnit>
    <TextUnit id="1688" loc="3.36">infausto tetigere gradu, demissaque in undas</TextUnit>
    <TextUnit id="1689" loc="3.37">urna dedit sonitum, longo caput extulit antro</TextUnit>
    <TextUnit id="1690" loc="3.38">caeruleus serpens horrendaque sibila misit.</TextUnit>
    <TextUnit id="1691" loc="3.39">Effluxere urnae manibus sanguisque reliquit</TextUnit>
    <TextUnit id="1692" loc="3.40">corpus, et attonitos subitus tremor occupat artus.</TextUnit>
    <TextUnit id="1693" loc="3.41">Ille volubilibus squamosos nexibus orbes</TextUnit>
    <TextUnit id="1694" loc="3.42">torquet et inmensos saltu sinuatur in arcus,</TextUnit>
    <TextUnit id="1695" loc="3.43">ac media plus parte leves erectus in auras</TextUnit>
    <TextUnit id="1696" loc="3.44">despicit omne nemus, tantoque est corpore, quanto</TextUnit>
    <TextUnit id="1697" loc="3.45">si totum spectes, geminas qui separat arctos.</TextUnit>
    <TextUnit id="1698" loc="3.46">Nec mora, Phoenicas, sive illi tela parabant,</TextUnit>
    <TextUnit id="1699" loc="3.47">sive fugam, sive ipse timor prohibebat utrumque,</TextUnit>
    <TextUnit id="1700" loc="3.48">occupat: hos morsu, longis complexibus illos,</TextUnit>
    <TextUnit id="1701" loc="3.49">hos necat adfiatu funesti tabe veneni.</TextUnit>
    <TextUnit id="1702" loc="3.50">Fecerat exiguas iam sol altissimus umbras:</TextUnit>
    <TextUnit id="1703" loc="3.51">quae mora sit sociis, miratur Agenore natus,</TextUnit>
    <TextUnit id="1704" loc="3.52">vestigatque viros. Tegimen derepta leoni</TextUnit>
    <TextUnit id="1705" loc="3.53">pellis erat, telum splendenti lancea ferro</TextUnit>
    <TextUnit id="1706" loc="3.54">et iaculum, teloque animus praestantior omni.</TextUnit>
    <TextUnit id="1707" loc="3.55">Ut nemus intravit letataque corpora vidit</TextUnit>
    <TextUnit id="1708" loc="3.56">victoremque supra spatiosi corporis hostem</TextUnit>
    <TextUnit id="1709" loc="3.57">tristia sanguinea lambentem vulnera lingua,</TextUnit>
    <TextUnit id="1710" loc="3.58">“aut ultor vestrae, fidissima corpora, mortis,</TextUnit>
    <TextUnit id="1711" loc="3.59">aut comes” inquit “ero.” Dixit, dextraque molarem</TextUnit>
    <TextUnit id="1712" loc="3.60">sustulit et magnum magno conamine misit.</TextUnit>
    <TextUnit id="1713" loc="3.61">Illius impulsu cum turribus ardua celsis</TextUnit>
    <TextUnit id="1714" loc="3.62">moenia mota forent: serpens sine vulnere mansit</TextUnit>
    <TextUnit id="1715" loc="3.63">loricaeque modo squamis defensus et atrae</TextUnit>
    <TextUnit id="1716" loc="3.64">duritia pellis validos cute reppulit ictus.</TextUnit>
    <TextUnit id="1717" loc="3.65">At non duritia iaculum quoque vicit eadem:</TextUnit>
    <TextUnit id="1718" loc="3.66">quod medio lentae spinae curvamine fixum</TextUnit>
    <TextUnit id="1719" loc="3.67">constitit et totum descendit in ilia ferrum.</TextUnit>
    <TextUnit id="1720" loc="3.68">Ille dolore ferox caput in sua terga retorsit</TextUnit>
    <TextUnit id="1721" loc="3.69">vulneraque adspexit fixumque hastile momordit</TextUnit>
    <TextUnit id="1722" loc="3.70">idque, ubi vi multa partem labefecit in omnem,</TextUnit>
    <TextUnit id="1723" loc="3.71">vix tergo eripuit; ferrum tamen ossibus haesit.</TextUnit>
    <TextUnit id="1724" loc="3.72">Tum vero, postquam solitas accessit ad iras</TextUnit>
    <TextUnit id="1725" loc="3.73">causa recens, plenis tumuerunt guttura venis,</TextUnit>
    <TextUnit id="1726" loc="3.74">spumaque pestiferos circumfluit albida rictus,</TextUnit>
    <TextUnit id="1727" loc="3.75">terraque rasa sonat squamis, quique halitus exit</TextUnit>
    <TextUnit id="1728" loc="3.76">ore niger Stygio, vitiatas inficit auras.</TextUnit>
    <TextUnit id="1729" loc="3.77">Ipse modo inmensum spiris facientibus orbem</TextUnit>
    <TextUnit id="1730" loc="3.78">cingitur, interdum longa trabe rectior adstat</TextUnit>
    <TextUnit id="1731" loc="3.79">impete nunc vasto ceu concitus imbribus amnis</TextUnit>
    <TextUnit id="1732" loc="3.80">fertur et obstantes proturbat pectore silvas.</TextUnit>
    <TextUnit id="1733" loc="3.81">Cedit Agenorides paulum spolioque leonis</TextUnit>
    <TextUnit id="1734" loc="3.82">sustinet incursus instantiaque ora retardat</TextUnit>
    <TextUnit id="1735" loc="3.83">cuspide praetenta. Furit ille et inania duro</TextUnit>
    <TextUnit id="1736" loc="3.84">vulnera dat ferro figitque in acumine dentes.</TextUnit>
    <TextUnit id="1737" loc="3.85">Iamque venenifero sanguis manare palato</TextUnit>
    <TextUnit id="1738" loc="3.86">coeperat et virides adspergine tinxerat herbas:</TextUnit>
    <TextUnit id="1739" loc="3.87">sed leve vulnus erat, quia se retrahebat ab ictu</TextUnit>
    <TextUnit id="1740" loc="3.88">laesaque colla dabat retro plagamque sedere</TextUnit>
    <TextUnit id="1741" loc="3.89">cedendo arcebat nec longius ire sinebat,</TextUnit>
    <TextUnit id="1742" loc="3.90">donec Agenorides coniectum in guttura ferrum</TextUnit>
    <TextUnit id="1743" loc="3.91">usque sequens pressit, dum retro quercus eunti</TextUnit>
    <TextUnit id="1744" loc="3.92">obstitit, et fixa est pariter cum robore cervix.</TextUnit>
    <TextUnit id="1745" loc="3.93">Pondere serpentis curvata est arbor et ima</TextUnit>
    <TextUnit id="1746" loc="3.94">parte flagellari gemuit sua robora caudae.</TextUnit>
    <TextUnit id="1747" loc="3.95">Dum spatium victor victi considerat hostis,</TextUnit>
    <TextUnit id="1748" loc="3.96">vox subito audita est; neque erat cognoscere promptum</TextUnit>
    <TextUnit id="1749" loc="3.97">unde, sed audita est:  “Quid, Agenore nate, peremptum</TextUnit>
    <TextUnit id="1750" loc="3.98">serpentem spectas? et tu spectabere serpens.”</TextUnit>
    <TextUnit id="1751" loc="3.99">Ille diu pavidus pariter cum mente colorem</TextUnit>
    <TextUnit id="1752" loc="3.100">perdiderat, gelidoque comae terrore rigebant.</TextUnit>
    <TextUnit id="1753" loc="3.101">Ecce viri fautrix, superas delapsa per auras,</TextUnit>
    <TextUnit id="1754" loc="3.102">Pallas adest motaeque iubet supponere terrae</TextUnit>
    <TextUnit id="1755" loc="3.103">vipereos dentes, populi incrementa futuri.</TextUnit>
    <TextUnit id="1756" loc="3.104">Paret et, ut presso sulcum patefecit aratro,</TextUnit>
    <TextUnit id="1757" loc="3.105">spargit humi iussos, mortalia semina, dentes.</TextUnit>
    <TextUnit id="1758" loc="3.106">Inde (fide maius) glaebae coepere moveri,</TextUnit>
    <TextUnit id="1759" loc="3.107">primaque de sulcis acies apparuit hastae,</TextUnit>
    <TextUnit id="1760" loc="3.108">tegmina mox capitum picto nutantia cono,</TextUnit>
    <TextUnit id="1761" loc="3.109">mox umeri pectusque onerataque bracchia telis</TextUnit>
    <TextUnit id="1762" loc="3.110">exsistunt, crescitque seges clipeata virorum.</TextUnit>
    <TextUnit id="1763" loc="3.111">Sic ubi tolluntur festis aulaea theatris,</TextUnit>
    <TextUnit id="1764" loc="3.112">surgere signa solent primumque ostendere vultus,</TextUnit>
    <TextUnit id="1765" loc="3.113">cetera paulatim, placidoque educta tenore</TextUnit>
    <TextUnit id="1766" loc="3.114">tota patent imoque pedes in margine ponunt.</TextUnit>
    <TextUnit id="1767" loc="3.115">Territus hoste novo Cadmus capere arma parabat:</TextUnit>
    <TextUnit id="1768" loc="3.116">“ne cape”, de populo, quem terra creaverat, unus</TextUnit>
    <TextUnit id="1769" loc="3.117">exclamat  “nec te civilibus insere bellis.”</TextUnit>
    <TextUnit id="1770" loc="3.118">Atque ita terrigenis rigido de fratribus unum</TextUnit>
    <TextUnit id="1771" loc="3.119">comminus ense ferit; iaculo cadit eminus ipse.</TextUnit>
    <TextUnit id="1772" loc="3.120">Hunc quoque qui leto dederat, non longius illo</TextUnit>
    <TextUnit id="1773" loc="3.121">vivit et exspirat modo quas acceperat auras;</TextUnit>
    <TextUnit id="1774" loc="3.122">exemploque pari furit omnis turba, suoque</TextUnit>
    <TextUnit id="1775" loc="3.123">Marte cadunt subiti per mutua vulnera fratres.</TextUnit>
    <TextUnit id="1776" loc="3.124">Iamque brevis vitae spatium sortita iuventus</TextUnit>
    <TextUnit id="1777" loc="3.125">sanguineam tepido plangebat pectore matrem,</TextUnit>
    <TextUnit id="1778" loc="3.126">quinque superstitibus, quorum fuit unus Echion.</TextUnit>
    <TextUnit id="1779" loc="3.127">Is sua iecit humo monitu Tritonidis arma</TextUnit>
    <TextUnit id="1780" loc="3.128">fraternaeque fidem pacis petiitque deditque.</TextUnit>
    <TextUnit id="1781" loc="3.129">Hos operis comites habuit Sidonius hospes,</TextUnit>
    <TextUnit id="1782" loc="3.130">cum posuit iussam Phoebeis sortibus urbem.</TextUnit>
    <TextUnit id="1783" loc="3.131">Iam stabant Thebae: poteras iam, Cadme, videri</TextUnit>
    <TextUnit id="1784" loc="3.132">exsilio felix. Soceri tibi Marsque Venusque</TextUnit>
    <TextUnit id="1785" loc="3.133">contigerant: huc adde genus de coniuge tanta,</TextUnit>
    <TextUnit id="1786" loc="3.134">tot natos natasque et pignera cara nepotes,</TextUnit>
    <TextUnit id="1787" loc="3.135">hos quoque iam iuvenes. Sed scilicet ultima semper</TextUnit>
    <TextUnit id="1788" loc="3.136">exspectanda dies homini est, dicique beatus</TextUnit>
    <TextUnit id="1789" loc="3.137">ante obitum nemo supremaque funera debet.</TextUnit>
    <TextUnit id="1790" loc="3.138">Prima nepos inter tot res tibi, Cadme, secundas</TextUnit>
    <TextUnit id="1791" loc="3.139">causa fuit luctus, alienaque cornua fronti</TextUnit>
    <TextUnit id="1792" loc="3.140">addita, vosque canes satiatae sanguine erili.</TextUnit>
    <TextUnit id="1793" loc="3.141">At bene si quaeras, fortunae crimen in illo,</TextUnit>
    <TextUnit id="1794" loc="3.142">non scelus invenies: quod enim scelus error habebat?</TextUnit>
    <TextUnit id="1795" loc="3.143">Mons erat infectus variarum caede ferarum;</TextUnit>
    <TextUnit id="1796" loc="3.144">iamque dies medius rerum contraxerat umbras</TextUnit>
    <TextUnit id="1797" loc="3.145">et sol ex aequo meta distabat utraque,</TextUnit>
    <TextUnit id="1798" loc="3.146">cum iuvenis placido per devia lustra vagantes</TextUnit>
    <TextUnit id="1799" loc="3.147">participes operum compellat Hyantius ore:</TextUnit>
    <TextUnit id="1800" loc="3.148">“Lina madent, comites, ferrumque cruore ferarum,</TextUnit>
    <TextUnit id="1801" loc="3.149">fortunamque dies habuit satis. Altera lucem</TextUnit>
    <TextUnit id="1802" loc="3.150">cum croceis invecta rotis Aurora reducet,</TextUnit>
    <TextUnit id="1803" loc="3.151">propositum repetemus opus; nunc Phoebus utraque</TextUnit>
    <TextUnit id="1804" loc="3.152">distat idem terra finditque vaporibus arva.</TextUnit>
    <TextUnit id="1805" loc="3.153">Sistite opus praesens nodosaque tollite lina.”</TextUnit>
    <TextUnit id="1806" loc="3.154">Iussa viri faciunt intermittuntque laborem.</TextUnit>
    <TextUnit id="1807" loc="3.155">Vallis erat piceis et acuta densa cupressu,</TextUnit>
    <TextUnit id="1808" loc="3.156">nomine Gargaphie, succinctae sacra Dianae.</TextUnit>
    <TextUnit id="1809" loc="3.157">Cuius in extremo est antrum nemorale recessu,</TextUnit>
    <TextUnit id="1810" loc="3.158">arte laboratum nulla: simulaverat artem</TextUnit>
    <TextUnit id="1811" loc="3.159">ingenio natura suo; nam pumice vivo</TextUnit>
    <TextUnit id="1812" loc="3.160">et levibus tofis nativum duxerat arcum.</TextUnit>
    <TextUnit id="1813" loc="3.161">Fons sonat a dextra, tenui perlucidus unda,</TextUnit>
    <TextUnit id="1814" loc="3.162">margine gramineo patulos succinctus hiatus.</TextUnit>
    <TextUnit id="1815" loc="3.163">Hic dea silvarum venatu fessa solebat</TextUnit>
    <TextUnit id="1816" loc="3.164">virgineos artus liquido perfundere rore.</TextUnit>
    <TextUnit id="1817" loc="3.165">Quo postquam subiit, nympharum tradidit uni</TextUnit>
    <TextUnit id="1818" loc="3.166">armigerae iaculum pharetramque arcusque retentos;</TextUnit>
    <TextUnit id="1819" loc="3.167">altera depositae subiecit bracchia pallae,</TextUnit>
    <TextUnit id="1820" loc="3.168">vincla duae pedibus demunt; nam doctior illis</TextUnit>
    <TextUnit id="1821" loc="3.169">Ismenis Crocale sparsos per colla capillos</TextUnit>
    <TextUnit id="1822" loc="3.170">conligit in nodum, quamvis erat ipsa solutis.</TextUnit>
    <TextUnit id="1823" loc="3.171">Excipiunt laticem Nepheleque Hyaleque Rhanisque</TextUnit>
    <TextUnit id="1824" loc="3.172">et Psecas et Phiale funduntque capacibus urnis.</TextUnit>
    <TextUnit id="1825" loc="3.173">Dumque ibi perluitur solita Titania lympha,</TextUnit>
    <TextUnit id="1826" loc="3.174">ecce nepos Cadmi dilata parte laborum</TextUnit>
    <TextUnit id="1827" loc="3.175">per nemus ignotum non certis passibus errans</TextUnit>
    <TextUnit id="1828" loc="3.176">pervenit in lucum: sic illum fata ferebant.</TextUnit>
    <TextUnit id="1829" loc="3.177">Qui simul intravit rorantia fontibus antra,</TextUnit>
    <TextUnit id="1830" loc="3.178">sicut erant, viso nudae sua pectora nymphae</TextUnit>
    <TextUnit id="1831" loc="3.179">percussere viro, subitisque ululatibus omne</TextUnit>
    <TextUnit id="1832" loc="3.180">implevere nemus circumfusaeque Dianam</TextUnit>
    <TextUnit id="1833" loc="3.181">corporibus texere suis; tamen altior illis</TextUnit>
    <TextUnit id="1834" loc="3.182">ipsa dea est colloque tenus supereminet omnes.</TextUnit>
    <TextUnit id="1835" loc="3.183">Qui color infectis adversi solis ab ictu</TextUnit>
    <TextUnit id="1836" loc="3.184">nubibus esse solet aut purpureae aurorae,</TextUnit>
    <TextUnit id="1837" loc="3.185">is fuit in vultu visae sine veste Dianae.</TextUnit>
    <TextUnit id="1838" loc="3.186">Quae quamquam comitum turba est stipata suarum,</TextUnit>
    <TextUnit id="1839" loc="3.187">in latus obliquum tamen adstitit oraque retro</TextUnit>
    <TextUnit id="1840" loc="3.188">flexit, et ut vellet promptas habuisse sagittas,</TextUnit>
    <TextUnit id="1841" loc="3.189">quas habuit sic hausit aquas vultumque virilem</TextUnit>
    <TextUnit id="1842" loc="3.190">perfudit, spargensque comas ultricibus undis</TextUnit>
    <TextUnit id="1843" loc="3.191">addidit haec cladis praenuntia verba futurae:</TextUnit>
    <TextUnit id="1844" loc="3.192">“Nunc tibi me posito visam velamine narres,</TextUnit>
    <TextUnit id="1845" loc="3.193">si poteris narrare, licet.”  Nec plura minata</TextUnit>
    <TextUnit id="1846" loc="3.194">dat sparso capiti vivacis cornua cervi,</TextUnit>
    <TextUnit id="1847" loc="3.195">dat spatium collo summasque cacuminat aures,</TextUnit>
    <TextUnit id="1848" loc="3.196">cum pedibusque manus, cum longis bracchia mutat</TextUnit>
    <TextUnit id="1849" loc="3.197">cruribus et velat maculoso vellere corpus.</TextUnit>
    <TextUnit id="1850" loc="3.198">Additus et pavor est. Fugit Autonoeius heros</TextUnit>
    <TextUnit id="1851" loc="3.199">et se tam celerem cursu miratur in ipso.</TextUnit>
    <TextUnit id="1852" loc="3.200">Ut vero vultus et cornua vidit in unda,</TextUnit>
    <TextUnit id="1853" loc="3.201">“me miserum!” dicturus erat: vox nulla secuta est.</TextUnit>
    <TextUnit id="1854" loc="3.202">Ingemuit: vox illa fuit, lacrimaeque per ora</TextUnit>
    <TextUnit id="1855" loc="3.203">non sua fluxerunt; mens tantum pristina mansit.</TextUnit>
    <TextUnit id="1856" loc="3.204">Quid faciat? repetatne domum et regalia tecta</TextUnit>
    <TextUnit id="1857" loc="3.205">an lateat silvis? pudor hoc, timor impedit illud.</TextUnit>
    <TextUnit id="1858" loc="3.206">Dum dubitat, videre canes. Primumque Melampus</TextUnit>
    <TextUnit id="1859" loc="3.207">Ichnobatesque sagax latratu signa dedere,</TextUnit>
    <TextUnit id="1860" loc="3.208">Gnosius Ichnobates, Spartana gente Melampus.</TextUnit>
    <TextUnit id="1861" loc="3.209">Inde ruunt alii rapida velocius aura,</TextUnit>
    <TextUnit id="1862" loc="3.210">Pamphagus et Dorceus et Oribasus, Arcades omnes,</TextUnit>
    <TextUnit id="1863" loc="3.211">Nebrophonusque valens et trux cum Laelape Theron</TextUnit>
    <TextUnit id="1864" loc="3.212">et pedibus Pterelas et naribus utilis Agre,</TextUnit>
    <TextUnit id="1865" loc="3.213">Hylaeusque ferox, nuper percussus ab apro,</TextUnit>
    <TextUnit id="1866" loc="3.214">deque lupo concepta Nape, pecudesque secuta</TextUnit>
    <TextUnit id="1867" loc="3.215">Poemenis et natis comitata Harpyia duobus,</TextUnit>
    <TextUnit id="1868" loc="3.216">et substricta gerens Sicyonius ilia Ladon,</TextUnit>
    <TextUnit id="1869" loc="3.217">et Dromas et Canache Sticteque et Tigris et Alce</TextUnit>
    <TextUnit id="1870" loc="3.218">et niveis Leucon et villis Asbolus atris</TextUnit>
    <TextUnit id="1871" loc="3.219">praevalidusque Lacon et cursu fortis Aello</TextUnit>
    <TextUnit id="1872" loc="3.220">et Thous et Cyprio velox cum fratre Lycisce,</TextUnit>
    <TextUnit id="1873" loc="3.221">et nigram medio frontem distinctus ab albo</TextUnit>
    <TextUnit id="1874" loc="3.222">Harpalos, et Melaneus hirsutaque corpore Lachne,</TextUnit>
    <TextUnit id="1875" loc="3.223">et patre Dictaeo, sed matre Laconide nati</TextUnit>
    <TextUnit id="1876" loc="3.224">Labros et Argiodus, et acutae vocis Hylactor,</TextUnit>
    <TextUnit id="1877" loc="3.225">quosque referre mora est. Ea turba cupidine praedae</TextUnit>
    <TextUnit id="1878" loc="3.226">per rupes scopulosque adituque carentia saxa,</TextUnit>
    <TextUnit id="1879" loc="3.227">quaque est difficilis quaque est via nulla, sequuntur.</TextUnit>
    <TextUnit id="1880" loc="3.228">Ille fugit per quae fuerat loca saepe secutus,</TextUnit>
    <TextUnit id="1881" loc="3.229">heu famulos fugit ipse suos. Clamare libebat</TextUnit>
    <TextUnit id="1882" loc="3.230">“Actaeon ego sum, dominum cognoscite vestrum!”</TextUnit>
    <TextUnit id="1883" loc="3.231">Verba animo desunt: resonat latratibus aether.</TextUnit>
    <TextUnit id="1884" loc="3.232">Prima Melanchaetes in tergo vulnera fecit,</TextUnit>
    <TextUnit id="1885" loc="3.233">proxima Therodamas, Oresitrophus haesit in armo:</TextUnit>
    <TextUnit id="1886" loc="3.234">tardius exierant, sed per compendia montis</TextUnit>
    <TextUnit id="1887" loc="3.235">anticipata via est. Dominum retinentibus illis,</TextUnit>
    <TextUnit id="1888" loc="3.236">cetera turba coit confertque in corpore dentes.</TextUnit>
    <TextUnit id="1889" loc="3.237">Iam loca vulneribus desunt. Gemit ille sonumque,</TextUnit>
    <TextUnit id="1890" loc="3.238">etsi non hominis, quem non tamen edere possit</TextUnit>
    <TextUnit id="1891" loc="3.239">cervus habet, maestisque replet iuga nota querellis.</TextUnit>
    <TextUnit id="1892" loc="3.240">Et genibus pronis supplex similisque roganti</TextUnit>
    <TextUnit id="1893" loc="3.241">circumfert tacitos tamquam sua bracchia vultus.</TextUnit>
    <TextUnit id="1894" loc="3.242">At comites rapidum solitis hortatibus agmen</TextUnit>
    <TextUnit id="1895" loc="3.243">ignari instigant oculisque Actaeona quaerunt</TextUnit>
    <TextUnit id="1896" loc="3.244">et velut absentem certatim Actaeona clamant</TextUnit>
    <TextUnit id="1897" loc="3.245">(ad nomen caput ille refert), et abesse queruntur</TextUnit>
    <TextUnit id="1898" loc="3.246">nec capere oblatae segnem spectacula praedae.</TextUnit>
    <TextUnit id="1899" loc="3.247">Vellet abesse quidem, sed adest; velletque videre,</TextUnit>
    <TextUnit id="1900" loc="3.248">non etiam sentire canum fera facta suorum.</TextUnit>
    <TextUnit id="1901" loc="3.249">Undique circumstant mersisque in corpore rostris</TextUnit>
    <TextUnit id="1902" loc="3.250">dilacerant falsi dominum sub imagine cervi.</TextUnit>
    <TextUnit id="1903" loc="3.251">Rumor in ambiguo est: aliis violentior aequo</TextUnit>
    <TextUnit id="1904" loc="3.252">visa dea est, alii laudant dignamque severa</TextUnit>
    <TextUnit id="1905" loc="3.253">virginitate vocant; pars invenit utraque causas.</TextUnit>
    <TextUnit id="1906" loc="3.254">Sola Iovis coniunx non tam culpetne probetne</TextUnit>
    <TextUnit id="1907" loc="3.255">eloquitur, quam clade domus ab Agenore ductae</TextUnit>
    <TextUnit id="1908" loc="3.256">gaudet et a Tyria conlectum paelice transfert</TextUnit>
    <TextUnit id="1909" loc="3.257">in generis socios odium. Subit ecce priori</TextUnit>
    <TextUnit id="1910" loc="3.258">causa recens, gravidamque dolet de semine magni</TextUnit>
    <TextUnit id="1911" loc="3.259">esse Iovis Semelen. Dum linguam ad iurgia solvit,</TextUnit>
    <TextUnit id="1912" loc="3.260">“profeci quid enim totiens per iurgia?” dixit:</TextUnit>
    <TextUnit id="1913" loc="3.261">“ipsa petenda mihi est, ipsam, si maxima Iuno</TextUnit>
    <TextUnit id="1914" loc="3.262">rite vocor, perdam, si me gemmantia dextra</TextUnit>
    <TextUnit id="1915" loc="3.263">sceptra tenere decet, si sum regina Iovisque</TextUnit>
    <TextUnit id="1916" loc="3.264">et soror et coniunx, certe soror. At, puto, furto est</TextUnit>
    <TextUnit id="1917" loc="3.265">contenta, et thalami brevis est iniuria nostri:</TextUnit>
    <TextUnit id="1918" loc="3.266">concipit, id deerat! manifestaque crimina pleno</TextUnit>
    <TextUnit id="1919" loc="3.267">fert utero, et mater, quod vix mihi contigit uno</TextUnit>
    <TextUnit id="1920" loc="3.268">de Iove vult fieri: tanta est fiducia formae.</TextUnit>
    <TextUnit id="1921" loc="3.269">Fallat eam faxo; nec sum Saturnia, si non</TextUnit>
    <TextUnit id="1922" loc="3.270">ab Iove mersa suo Stygias penetrabit in undas.”</TextUnit>
    <TextUnit id="1923" loc="3.271">Surgit ab his solio fulvaque recondita nube</TextUnit>
    <TextUnit id="1924" loc="3.272">limen adit Semeles. Nec nubes ante removit,</TextUnit>
    <TextUnit id="1925" loc="3.273">quam simulavit anum posuitque ad tempora canos</TextUnit>
    <TextUnit id="1926" loc="3.274">sulcavitque cutem rugis et curva trementi</TextUnit>
    <TextUnit id="1927" loc="3.275">membra tulit passu; vocem quoque fecit anilem,</TextUnit>
    <TextUnit id="1928" loc="3.276">ipsaque erat Beroe, Semeles Epidauria nutrix.</TextUnit>
    <TextUnit id="1929" loc="3.277">Ergo ubi captato sermone diuque loquendo</TextUnit>
    <TextUnit id="1930" loc="3.278">ad nomen venere Iovis, suspirat et “opto,</TextUnit>
    <TextUnit id="1931" loc="3.279">Iuppiter ut sit” ait:  “metuo tamen omnia: multi</TextUnit>
    <TextUnit id="1932" loc="3.280">nomine divorum thalamos iniere pudicos.</TextUnit>
    <TextUnit id="1933" loc="3.281">Nec tamen esse Iovem satis est: det pignus amoris,</TextUnit>
    <TextUnit id="1934" loc="3.282">si modo verus is est, quantusque et qualis ab alta</TextUnit>
    <TextUnit id="1935" loc="3.283">Iunone excipitur, tantus talisque, rogato,</TextUnit>
    <TextUnit id="1936" loc="3.284">det tibi complexus suaque ante insignia sumat.”</TextUnit>
    <TextUnit id="1937" loc="3.285">Talibus ignaram Iuno Cadmeida dictis</TextUnit>
    <TextUnit id="1938" loc="3.286">formarat. Rogat illa Iovem sine nomine munus.</TextUnit>
    <TextUnit id="1939" loc="3.287">Cui deus “elige” ait: “nullam patiere repulsam.</TextUnit>
    <TextUnit id="1940" loc="3.288">Quoque magis credas, Stygii quoque conscia sunto</TextUnit>
    <TextUnit id="1941" loc="3.289">numina torrentis: timor et deus ille deorum est“.</TextUnit>
    <TextUnit id="1942" loc="3.290">Laeta malo nimiumque potens perituraque amantis</TextUnit>
    <TextUnit id="1943" loc="3.291">obsequio Semele “qualem Saturnia” dixit</TextUnit>
    <TextUnit id="1944" loc="3.292">“te solet amplecti, Veneris cum foedus initis,</TextUnit>
    <TextUnit id="1945" loc="3.293">da mihi te talem.”  Voluit deus ora loquentis</TextUnit>
    <TextUnit id="1946" loc="3.294">opprimere: exierat iam vox properata sub auras.</TextUnit>
    <TextUnit id="1947" loc="3.295">Ingemuit; neque enim non haec optasse, neque ille</TextUnit>
    <TextUnit id="1948" loc="3.296">non iurasse potest. Ergo maestissimus altum</TextUnit>
    <TextUnit id="1949" loc="3.297">aethera conscendit vultuque sequentia traxit</TextUnit>
    <TextUnit id="1950" loc="3.298">nubila, quis nimbos inmixtaque fulgura ventis</TextUnit>
    <TextUnit id="1951" loc="3.299">addidit et tonitrus et inevitabile fulmen.</TextUnit>
    <TextUnit id="1952" loc="3.300">Qua tamen usque potest, vires sibi demere temptat;</TextUnit>
    <TextUnit id="1953" loc="3.301">nec, quo centimanum deiecerat igne Typhoea,</TextUnit>
    <TextUnit id="1954" loc="3.302">nunc armatur eo: nimium feritatis in illo est.</TextUnit>
    <TextUnit id="1955" loc="3.303">Est aliud levius fulmen, cui dextra Cyclopum</TextUnit>
    <TextUnit id="1956" loc="3.304">saevitiae flammaeque minus, minus addidit irae;</TextUnit>
    <TextUnit id="1957" loc="3.305">tela secunda vocant superi. Capit illa, domumque</TextUnit>
    <TextUnit id="1958" loc="3.306">intrat Agenoream. Corpus mortale tumultus</TextUnit>
    <TextUnit id="1959" loc="3.307">non tulit aetherios donisque iugalibus arsit.</TextUnit>
    <TextUnit id="1960" loc="3.308">Imperfectus adhuc infans genetricis ab alvo</TextUnit>
    <TextUnit id="1961" loc="3.309">eripitur, patrioque tener (si credere dignum est)</TextUnit>
    <TextUnit id="1962" loc="3.310">insuitur femori maternaque tempora complet.</TextUnit>
    <TextUnit id="1963" loc="3.311">Furtim illum primis Ino matertera cuuis</TextUnit>
    <TextUnit id="1964" loc="3.312">educat: inde datum nymphae Nyseides antris</TextUnit>
    <TextUnit id="1965" loc="3.313">occuluere suis lactisque alimenta dedere.</TextUnit>
    <TextUnit id="1966" loc="3.314">Dumque ea per terras fatali lege geruntur</TextUnit>
    <TextUnit id="1967" loc="3.315">tutaque bis geniti sunt incunabula Bacchi,</TextUnit>
    <TextUnit id="1968" loc="3.316">forte Iovem memorant, diffusum nectare, curas</TextUnit>
    <TextUnit id="1969" loc="3.317">seposuisse graves vacuumque agitasse remissos</TextUnit>
    <TextUnit id="1970" loc="3.318">cum Iunone iocos et “maior vestra profecto est,</TextUnit>
    <TextUnit id="1971" loc="3.319">quam quae contingit maribus” dixisse “voluptas.”</TextUnit>
    <TextUnit id="1972" loc="3.320">Illa negat. Placuit quae sit sententia docti</TextUnit>
    <TextUnit id="1973" loc="3.321">quaerere Tiresiae: venus huic erat utraque nota.</TextUnit>
    <TextUnit id="1974" loc="3.322">Nam duo magnorum viridi coeuntia silva</TextUnit>
    <TextUnit id="1975" loc="3.323">corpora serpentum baculi violaverat ictu;</TextUnit>
    <TextUnit id="1976" loc="3.324">deque viro factus (mirabile) femina septem</TextUnit>
    <TextUnit id="1977" loc="3.325">egerat autumnos. Octavo rursus eosdem</TextUnit>
    <TextUnit id="1978" loc="3.326">vidit, et “est vestrae si tanta potentia plagae”</TextUnit>
    <TextUnit id="1979" loc="3.327">dixit “ut auctoris sortem in contraria mutet,</TextUnit>
    <TextUnit id="1980" loc="3.328">nunc quoque vos feriam.”  Percussis anguibus isdem</TextUnit>
    <TextUnit id="1981" loc="3.329">forma prior rediit genetivaque venit imago.</TextUnit>
    <TextUnit id="1982" loc="3.330">Arbiter hic igitur sumptus de lite iocosa</TextUnit>
    <TextUnit id="1983" loc="3.331">dicta Iovis firmat. Gravius Saturnia iusto</TextUnit>
    <TextUnit id="1984" loc="3.332">nec pro materia fertur doluisse, suique</TextUnit>
    <TextUnit id="1985" loc="3.333">iudicis aeterna damnavit lumina nocte.</TextUnit>
    <TextUnit id="1986" loc="3.334">At pater omnipotens (neque enim licet inrita cuiquam</TextUnit>
    <TextUnit id="1987" loc="3.335">facta dei fecisse deo) pro lumine adempto</TextUnit>
    <TextUnit id="1988" loc="3.336">scire futura dedit, poenamque levavit honore.</TextUnit>
    <TextUnit id="1989" loc="3.337">Ille per Aonias fama celeberrimus urbes</TextUnit>
    <TextUnit id="1990" loc="3.338">inreprehensa dabat populo responsa petenti.</TextUnit>
    <TextUnit id="1991" loc="3.339">Prima fide vocisque ratae temptamina sumpsit</TextUnit>
    <TextUnit id="1992" loc="3.340">caerula Liriope. Quam quondam flumine curvo</TextUnit>
    <TextUnit id="1993" loc="3.341">implicuit clausaeque suis Cephisus in undis</TextUnit>
    <TextUnit id="1994" loc="3.342">vim tulit. Enixa est utero pulcherrima pleno</TextUnit>
    <TextUnit id="1995" loc="3.343">infantem, nymphis iam tunc qui posset amari,</TextUnit>
    <TextUnit id="1996" loc="3.344">Narcissumque vocat. De quo consultus, an esset</TextUnit>
    <TextUnit id="1997" loc="3.345">tempora maturae visurus longa senectae,</TextUnit>
    <TextUnit id="1998" loc="3.346">fatidicus vates “si se non noverit” inquit.</TextUnit>
    <TextUnit id="1999" loc="3.347">Vana diu visa est vox auguris: exitus illam</TextUnit>
    <TextUnit id="2000" loc="3.348">resque probat letique genus novitasque furoris.</TextUnit>
    <TextUnit id="2001" loc="3.349">Namque ter ad quinos unum Cephisius annum</TextUnit>
    <TextUnit id="2002" loc="3.350">addiderat poteratque puer iuvenisque videri:</TextUnit>
    <TextUnit id="2003" loc="3.351">multi illum iuvenes, multae cupiere puellae.</TextUnit>
    <TextUnit id="2004" loc="3.352">Sed fuit in tenera tam dura superbia forma:</TextUnit>
    <TextUnit id="2005" loc="3.353">nulli illum iuvenes, nullae tetigere puellae.</TextUnit>
    <TextUnit id="2006" loc="3.354">Adspicit hunc trepidos agitantem in retia cervos</TextUnit>
    <TextUnit id="2007" loc="3.355">vocalis nymphe, quae nec reticere loquenti,</TextUnit>
    <TextUnit id="2008" loc="3.356">nec prior ipsa loqui didicit, resonabilis Echo.</TextUnit>
    <TextUnit id="2009" loc="3.357">Corpus adhuc Echo, non vox erat; et tamen usum</TextUnit>
    <TextUnit id="2010" loc="3.358">garrula non alium, quam nunc habet, oris habebat,</TextUnit>
    <TextUnit id="2011" loc="3.359">reddere de multis ut verba novissima posset.</TextUnit>
    <TextUnit id="2012" loc="3.360">Fecerat hoc Iuno, quia, cum deprendere posset</TextUnit>
    <TextUnit id="2013" loc="3.361">cum Iove saepe suo nymphas in monte iacentes,</TextUnit>
    <TextUnit id="2014" loc="3.362">illa deam longo prudens sermone tenebat,</TextUnit>
    <TextUnit id="2015" loc="3.363">dum fugerent nymphae. Postquam Saturnia sensit</TextUnit>
    <TextUnit id="2016" loc="3.364">“huius” ait “linguae, qua sum delusa, potestas</TextUnit>
    <TextUnit id="2017" loc="3.365">parva tibi dabitur vocisque brevissimus usus”:</TextUnit>
    <TextUnit id="2018" loc="3.366">reque minas firmat. Tamen haec in fine loquendi</TextUnit>
    <TextUnit id="2019" loc="3.367">ingeminat voces auditaque verba reportat.</TextUnit>
    <TextUnit id="2020" loc="3.368">Ergo ubi Narcissum per devia rura vagantem</TextUnit>
    <TextUnit id="2021" loc="3.369">vidit et incaluit, sequitur vestigia furtim,</TextUnit>
    <TextUnit id="2022" loc="3.370">quoque magis sequitur, flamma propiore calescit,</TextUnit>
    <TextUnit id="2023" loc="3.371">non aliter, quam cum summis circumlita taedis</TextUnit>
    <TextUnit id="2024" loc="3.372">admotas rapiunt vivacia sulphura flammas.</TextUnit>
    <TextUnit id="2025" loc="3.373">O quotiens voluit blandis accedere dictis</TextUnit>
    <TextUnit id="2026" loc="3.374">et molles adhibere preces: natura repugnat</TextUnit>
    <TextUnit id="2027" loc="3.375">nec sinit incipiat. Sed, quod sinit, illa parata est</TextUnit>
    <TextUnit id="2028" loc="3.376">exspectare sonos, ad quos sua verba remittat.</TextUnit>
    <TextUnit id="2029" loc="3.377">Forte puer comitum seductus ab agmine fido,</TextUnit>
    <TextUnit id="2030" loc="3.378">dixerat “ecquis adest?” et  “adest!” responderat Echo.</TextUnit>
    <TextUnit id="2031" loc="3.379">Hic stupet, utque aciem partes dimittit in omnes,</TextUnit>
    <TextUnit id="2032" loc="3.380">voce “veni!” magna clamat: vocat illa vocantem.</TextUnit>
    <TextUnit id="2033" loc="3.381">Respicit et rursus nullo veniente “quid” inquit</TextUnit>
    <TextUnit id="2034" loc="3.382">“me fugis?” et totidem, quot dixit, verba recepit.</TextUnit>
    <TextUnit id="2035" loc="3.383">Perstat et, alternae deceptus imagine vocis,</TextUnit>
    <TextUnit id="2036" loc="3.384">“huc coeamus!” ait: nullique libentius umquam</TextUnit>
    <TextUnit id="2037" loc="3.385">responsura sono “coeamus” rettulit Echo,</TextUnit>
    <TextUnit id="2038" loc="3.386">et verbis favet ipsa suis egressaque silva</TextUnit>
    <TextUnit id="2039" loc="3.387">ibat, ut iniceret sperato bracchia collo.</TextUnit>
    <TextUnit id="2040" loc="3.388">Ille fugit fugiensque “manus complexibus aufer:</TextUnit>
    <TextUnit id="2041" loc="3.389">ante” ait “emoriar, quam sit tibi copia nostri.”</TextUnit>
    <TextUnit id="2042" loc="3.390">Rettulit illa nihil nisi “sit tibi copia nostri.”</TextUnit>
    <TextUnit id="2043" loc="3.391">Spreta latet silvis pudibundaque frondibus ora</TextUnit>
    <TextUnit id="2044" loc="3.392">protegit et solis ex illo vivit in antris.</TextUnit>
    <TextUnit id="2045" loc="3.393">Sed tamen haeret amor crescitque dolore repulsae.</TextUnit>
    <TextUnit id="2046" loc="3.394">Extenuant vigiles corpus miserabile curae,</TextUnit>
    <TextUnit id="2047" loc="3.395">adducitque cutem macies et in aera sucus</TextUnit>
    <TextUnit id="2048" loc="3.396">corporis omnis abit. Vox tantum atque ossa supersunt:</TextUnit>
    <TextUnit id="2049" loc="3.397">vox manet; ossa ferunt lapidis traxisse figuram.</TextUnit>
    <TextUnit id="2050" loc="3.398">[inde latet silvis nulloque in monte videtur;</TextUnit>
    <TextUnit id="2051" loc="3.399">omnibus auditur: sonus est, qui vivit in illa.]</TextUnit>
    <TextUnit id="2052" loc="3.400">Sic hanc, sic alias undis aut montibus ortas</TextUnit>
    <TextUnit id="2053" loc="3.401">luserat hic nymphas, sic coetus ante viriles.</TextUnit>
    <TextUnit id="2054" loc="3.402">Inde manus aliquis despectus ad aethera tollens</TextUnit>
    <TextUnit id="2055" loc="3.403">“sic amet ipse licet sic non potiatur amato!”</TextUnit>
    <TextUnit id="2056" loc="3.404">dixerat. Adsensit precibus Rhamnusia iustis.</TextUnit>
    <TextUnit id="2057" loc="3.405">Fons erat inlimis, nitidis argenteus undis,</TextUnit>
    <TextUnit id="2058" loc="3.406">quem neque pastores neque pastae monte capellae</TextUnit>
    <TextUnit id="2059" loc="3.407">contigerant aliudve pecus, quem nulla volucris</TextUnit>
    <TextUnit id="2060" loc="3.408">nec fera turbarat nec lapsus ab arbore ramus.</TextUnit>
    <TextUnit id="2061" loc="3.409">Gramen erat circa, quod proximus umor alebat,</TextUnit>
    <TextUnit id="2062" loc="3.410">silvaque sole locum passura tepescere nullo.</TextUnit>
    <TextUnit id="2063" loc="3.411">Hic puer, et studio venandi lassus et aestu,</TextUnit>
    <TextUnit id="2064" loc="3.412">procubuit faciemque loci fontemque secutus.</TextUnit>
    <TextUnit id="2065" loc="3.413">[dumque sitim sedare cupit, sitis altera crevit.]</TextUnit>
    <TextUnit id="2066" loc="3.414">Dumque bibit, visae correptus imagine formae</TextUnit>
    <TextUnit id="2067" loc="3.415">[spem sine corpore amat: corpus putat esse, quod unda est]</TextUnit>
    <TextUnit id="2068" loc="3.416">adstupet ipse sibi, vultuque inmotus eodem</TextUnit>
    <TextUnit id="2069" loc="3.417">haeret, ut e Pario formatum marmore signum.</TextUnit>
    <TextUnit id="2070" loc="3.418">Spectat humi positus geminum, sua lumina, sidus</TextUnit>
    <TextUnit id="2071" loc="3.419">et dignos Baccho, dignos et Apolline crines</TextUnit>
    <TextUnit id="2072" loc="3.420">impubesque genas et eburnea colla decusque</TextUnit>
    <TextUnit id="2073" loc="3.421">oris et in niveo mixtum candore ruborem,</TextUnit>
    <TextUnit id="2074" loc="3.422">cunctaque miratur, quibus est mirabilis ipse.</TextUnit>
    <TextUnit id="2075" loc="3.423">Se cupit imprudens et qui probat, ipse probatur,</TextUnit>
    <TextUnit id="2076" loc="3.424">dumque petit, petitur, pariterque accendit et ardet.</TextUnit>
    <TextUnit id="2077" loc="3.425">Inrita fallaci quotiens dedit oscula fonti!</TextUnit>
    <TextUnit id="2078" loc="3.426">In mediis quotiens visum captantia collum</TextUnit>
    <TextUnit id="2079" loc="3.427">bracchia mersit aquis, nec se deprendit in illis!</TextUnit>
    <TextUnit id="2080" loc="3.428">Quid videat, nescit: sed quod videt, uritur illo,</TextUnit>
    <TextUnit id="2081" loc="3.429">atque oculos idem, qui decipit, incitat error.</TextUnit>
    <TextUnit id="2082" loc="3.430">Credule, quid frusta simulacra fugacia captas?</TextUnit>
    <TextUnit id="2083" loc="3.431">quod petis, est nusquam; quod amas, avertere, perdes.</TextUnit>
    <TextUnit id="2084" loc="3.432">Ista repercussae, quam cernis, imaginis umbra est:</TextUnit>
    <TextUnit id="2085" loc="3.433">nil habet ista sui; tecum venitque manetque,</TextUnit>
    <TextUnit id="2086" loc="3.434">tecum discedet, si tu discedere possis.</TextUnit>
    <TextUnit id="2087" loc="3.435">Non illum Cereris, non illum cura quietis</TextUnit>
    <TextUnit id="2088" loc="3.436">abstrahere inde potest, sed opaca fusus in herba</TextUnit>
    <TextUnit id="2089" loc="3.437">spectat inexpleto mendacem lumine formam,</TextUnit>
    <TextUnit id="2090" loc="3.438">perque oculos perit ipse suos; paulumque levatus</TextUnit>
    <TextUnit id="2091" loc="3.439">ad circumstantes tendens sua bracchia silvas</TextUnit>
    <TextUnit id="2092" loc="3.440">“ecquis, io silvae, crudelius”  inquit “amavit?</TextUnit>
    <TextUnit id="2093" loc="3.441">Scitis enim, et multis latebra opportuna fuistis.</TextUnit>
    <TextUnit id="2094" loc="3.442">Ecquem, cum vestrae tot agantur saecula vitae,</TextUnit>
    <TextUnit id="2095" loc="3.443">qui sic tabuerit, longo meministis in aevo?</TextUnit>
    <TextUnit id="2096" loc="3.444">Et placet et video; sed quod videoque placetque,</TextUnit>
    <TextUnit id="2097" loc="3.445">non tamen invenio: tantus tenet error amantem.</TextUnit>
    <TextUnit id="2098" loc="3.446">Quoque magis doleam, nec nos mare separat ingens,</TextUnit>
    <TextUnit id="2099" loc="3.447">nec via nec montes nec clausis moenia portis:</TextUnit>
    <TextUnit id="2100" loc="3.448">exigua prohibemur aqua. Cupit ipse teneri:</TextUnit>
    <TextUnit id="2101" loc="3.449">nam quotiens liquidis porreximus oscula lymphis,</TextUnit>
    <TextUnit id="2102" loc="3.450">hic totiens ad me resupino nititur ore.</TextUnit>
    <TextUnit id="2103" loc="3.451">Posse putes tangi: minimum est, quod amantibus obstat.</TextUnit>
    <TextUnit id="2104" loc="3.452">Quisquis es, huc exi! quid me, puer unice, fallis,</TextUnit>
    <TextUnit id="2105" loc="3.453">quove petitus abis? certe nec forma nec aetas</TextUnit>
    <TextUnit id="2106" loc="3.454">est mea quam fugias, et amarunt me quoque nymphae.</TextUnit>
    <TextUnit id="2107" loc="3.455">Spem mihi nescio quam vultu promittis amico,</TextUnit>
    <TextUnit id="2108" loc="3.456">cumque ego porrexi tibi bracchia, porrigis ultro:</TextUnit>
    <TextUnit id="2109" loc="3.457">cum risi, adrides; lacrimas quoque saepe notavi</TextUnit>
    <TextUnit id="2110" loc="3.458">me lacrimante tuas, nutu quoque signa remittis,</TextUnit>
    <TextUnit id="2111" loc="3.459">et quantum motu formosi suspicor oris,</TextUnit>
    <TextUnit id="2112" loc="3.460">verba refers aures non pervenientia nostras.</TextUnit>
    <TextUnit id="2113" loc="3.461">Iste ego sum: sensi, nec me mea fallit imago.</TextUnit>
    <TextUnit id="2114" loc="3.462">Uror amore mei, flammas moveoque feroque.</TextUnit>
    <TextUnit id="2115" loc="3.463">Quid faciam? roger, anne rogem? quid deinde rogabo?</TextUnit>
    <TextUnit id="2116" loc="3.464">quod cupio mecum est: inopem me copia fecit.</TextUnit>
    <TextUnit id="2117" loc="3.465">O utinam a nostro secedere corpore possem!</TextUnit>
    <TextUnit id="2118" loc="3.466">Votum in amante novum: vellem quod amamus abesset! —</TextUnit>
    <TextUnit id="2119" loc="3.467">Iamque dolor vires adimit, nec tempora vitae</TextUnit>
    <TextUnit id="2120" loc="3.468">longa meae superant, primoque exstinguor in aevo.</TextUnit>
    <TextUnit id="2121" loc="3.469">Nec mihi mors gravis est posituro morte dolores:</TextUnit>
    <TextUnit id="2122" loc="3.470">hic, qui diligitur, vellem diuturnior esset.</TextUnit>
    <TextUnit id="2123" loc="3.471">Nunc duo concordes anima moriemur in una.”</TextUnit>
    <TextUnit id="2124" loc="3.472">Dixit et ad faciem rediit male sanus eandem</TextUnit>
    <TextUnit id="2125" loc="3.473">et lacrimis turbavit aquas, obscuraque moto</TextUnit>
    <TextUnit id="2126" loc="3.474">reddita forma lacu est. Quam cum vidisset abire,</TextUnit>
    <TextUnit id="2127" loc="3.475">“quo refugis? remane, nec me, crudelis, amantem</TextUnit>
    <TextUnit id="2128" loc="3.476">desere!” clamavit:  “liceat, quod tangere non est,</TextUnit>
    <TextUnit id="2129" loc="3.477">adspicere et misero praebere alimenta furori.”</TextUnit>
    <TextUnit id="2130" loc="3.478">Dumque dolet, summa vestem deduxit ab ora</TextUnit>
    <TextUnit id="2131" loc="3.479">nudaque marmoreis percussit pectora palmis.</TextUnit>
    <TextUnit id="2132" loc="3.480">Pectora traxerunt tenuem percussa ruborem,</TextUnit>
    <TextUnit id="2133" loc="3.481">non aliter quam poma solent, quae candida parte,</TextUnit>
    <TextUnit id="2134" loc="3.482">parte rubent, aut ut variis solet uva racemis</TextUnit>
    <TextUnit id="2135" loc="3.483">ducere purpureum nondum matura colorem.</TextUnit>
    <TextUnit id="2136" loc="3.484">Quae simul adspexit liquefacta rursus in unda,</TextUnit>
    <TextUnit id="2137" loc="3.485">non tulit ulterius, sed ut intabescere flavae</TextUnit>
    <TextUnit id="2138" loc="3.486">igne levi cerae matutinaeque pruinae</TextUnit>
    <TextUnit id="2139" loc="3.487">sole tepente solent, sic attenuatus amore</TextUnit>
    <TextUnit id="2140" loc="3.488">liquitur et tecto paulatim carpitur igni.</TextUnit>
    <TextUnit id="2141" loc="3.489">Et neque iam color est mixto candore rubori,</TextUnit>
    <TextUnit id="2142" loc="3.490">nec vigor et vires et quae modo visa placebant,</TextUnit>
    <TextUnit id="2143" loc="3.491">nec corpus remanet, quondam quod amaverat Echo.</TextUnit>
    <TextUnit id="2144" loc="3.492">Quae tamen ut vidit, quamvis irata memorque,</TextUnit>
    <TextUnit id="2145" loc="3.493">indoluit, quotiensque puer miserabilis “eheu”</TextUnit>
    <TextUnit id="2146" loc="3.494">dixerat, haec resonis iterabat vocibus “eheu”;</TextUnit>
    <TextUnit id="2147" loc="3.495">cumque suos manibus percusserat ille lacertos,</TextUnit>
    <TextUnit id="2148" loc="3.496">haec quoque reddebat sonitum plangoris eundem.</TextUnit>
    <TextUnit id="2149" loc="3.497">Ultima vox solitam fuit haec spectantis in undam,</TextUnit>
    <TextUnit id="2150" loc="3.498">“heu frustra dilecte puer!” totidemque remisit</TextUnit>
    <TextUnit id="2151" loc="3.499">verba locns, dictoque vale  “vale!” inquit et Echo.</TextUnit>
    <TextUnit id="2152" loc="3.500">Ille caput viridi fessum submisit in herba;</TextUnit>
    <TextUnit id="2153" loc="3.501">lumina mors clausit domini mirantia formam.</TextUnit>
    <TextUnit id="2154" loc="3.502">Tunc quoque se, postquam est inferna sede receptus,</TextUnit>
    <TextUnit id="2155" loc="3.503">in Stygia spectabat aqua. Planxere sorores</TextUnit>
    <TextUnit id="2156" loc="3.504">naides et sectos fratri posuere capillos,</TextUnit>
    <TextUnit id="2157" loc="3.505">planxerunt dryades: plangentibus adsonat Echo.</TextUnit>
    <TextUnit id="2158" loc="3.506">Iamque rogum quassasque faces feretrumque parabant:</TextUnit>
    <TextUnit id="2159" loc="3.507">nusquam corpus erat; croceum pro corpore florem</TextUnit>
    <TextUnit id="2160" loc="3.508">inveniunt, foliis medium cingentibus albis.</TextUnit>
    <TextUnit id="2161" loc="3.509">Cognita res meritam vati per Achaidas urbes</TextUnit>
    <TextUnit id="2162" loc="3.510">attulerat famam, nomenque erat auguris ingens.</TextUnit>
    <TextUnit id="2163" loc="3.511">Spernit Echionides tamen hunc ex omnibus unus,</TextUnit>
    <TextUnit id="2164" loc="3.512">contemptor superum, Pentheus, praesagaque ridet</TextUnit>
    <TextUnit id="2165" loc="3.513">verba senis tenebrasque et cladem lucis ademptae</TextUnit>
    <TextUnit id="2166" loc="3.514">obicit. Ille movens albentia tempora canis</TextUnit>
    <TextUnit id="2167" loc="3.515">“quam felix esses, si tu quoque luminis huius</TextUnit>
    <TextUnit id="2168" loc="3.516">orbus” ait  “fieres, ne Bacchica sacra videres!</TextUnit>
    <TextUnit id="2169" loc="3.517">Namque dies aderit, quam non procul auguror esse,</TextUnit>
    <TextUnit id="2170" loc="3.518">qua novus huc veniat, proles Semeleia, Liber;</TextUnit>
    <TextUnit id="2171" loc="3.519">quem nisi templorum fueris dignatus honore,</TextUnit>
    <TextUnit id="2172" loc="3.520">mille lacer spargere locis et sanguine silvas</TextUnit>
    <TextUnit id="2173" loc="3.521">foedabis matremque tuam matrisque sorores.</TextUnit>
    <TextUnit id="2174" loc="3.522">Evenient; neque enim dignabere numen honore,</TextUnit>
    <TextUnit id="2175" loc="3.523">meque sub his tenebris nimium vidisse quereris.”</TextUnit>
    <TextUnit id="2176" loc="3.524">Talia dicentem proturbat Echione natus.</TextUnit>
    <TextUnit id="2177" loc="3.525">Dicta fides sequitur, responsaque vatis aguntur:</TextUnit>
    <TextUnit id="2178" loc="3.526">Liber adest, festisque fremunt ululatibus agri;</TextUnit>
    <TextUnit id="2179" loc="3.527">turba ruit, mixtaeque viris matresque nurusque</TextUnit>
    <TextUnit id="2180" loc="3.528">vulgusque proceresque ignota ad sacra feruntur.</TextUnit>
    <TextUnit id="2181" loc="3.529">“Quis furor, anguigenae, proles Mavortia, vestras</TextUnit>
    <TextUnit id="2182" loc="3.530">attonuit mentes?” Pentheus ait: “aerane tantum</TextUnit>
    <TextUnit id="2183" loc="3.531">aere repulsa valent et adunco tibia cornu</TextUnit>
    <TextUnit id="2184" loc="3.532">et magicae fraudes, ut, quos non bellicus ensis,</TextUnit>
    <TextUnit id="2185" loc="3.533">non tuba terruerit, non strictis agmina telis,</TextUnit>
    <TextUnit id="2186" loc="3.534">femineae voces et mota insania vino</TextUnit>
    <TextUnit id="2187" loc="3.535">obscenique greges et inania tympana vincant?</TextUnit>
    <TextUnit id="2188" loc="3.536">Vosne, senes, mirer, qui longa per aequora vecti</TextUnit>
    <TextUnit id="2189" loc="3.537">hac Tyron, hac profugos posuistis sede penates,</TextUnit>
    <TextUnit id="2190" loc="3.538">nunc sinitis sine Marte capi? vosne, acrior aetas,</TextUnit>
    <TextUnit id="2191" loc="3.539">o iuvenes, propiorque meae, quos arma tenere,</TextUnit>
    <TextUnit id="2192" loc="3.540">non thyrsos, galeaque tegi, non fronde, decebat?</TextUnit>
    <TextUnit id="2193" loc="3.541">Este, precor, memores, qua sitis stirpe creati,</TextUnit>
    <TextUnit id="2194" loc="3.542">illiusque animos, qui multos perdidit unus,</TextUnit>
    <TextUnit id="2195" loc="3.543">sumite serpentis! Pro fontibus ille lacuque</TextUnit>
    <TextUnit id="2196" loc="3.544">interiit: at vos pro fama vincite vestra!</TextUnit>
    <TextUnit id="2197" loc="3.545">Ille dedit leto fortes, vos pellite molles</TextUnit>
    <TextUnit id="2198" loc="3.546">et patrium retinete decus. Si fata vetabant</TextUnit>
    <TextUnit id="2199" loc="3.547">stare diu Thebas, utinam tormenta virique</TextUnit>
    <TextUnit id="2200" loc="3.548">moenia diruerent, ferrumque ignisque sonarent!</TextUnit>
    <TextUnit id="2201" loc="3.549">Essemus miseri sine crimine, sorsque querenda,</TextUnit>
    <TextUnit id="2202" loc="3.550">non celanda foret, lacrimaeque pudore carerent.</TextUnit>
    <TextUnit id="2203" loc="3.551">At nunc a puero Thebae capientur inermi,</TextUnit>
    <TextUnit id="2204" loc="3.552">quem neque bella iuvant nec tela nec usus equorum,</TextUnit>
    <TextUnit id="2205" loc="3.553">sed madidi murra crines mollesque coronae</TextUnit>
    <TextUnit id="2206" loc="3.554">purpuraque et pictis intextum vestibus aurum.</TextUnit>
    <TextUnit id="2207" loc="3.555">Quem quidem ego actutum (modo vos absistite) cogam</TextUnit>
    <TextUnit id="2208" loc="3.556">adsumptumque patrem commentaque sacra fateri.</TextUnit>
    <TextUnit id="2209" loc="3.557">An satis Acrisio est animi contemnere vanum</TextUnit>
    <TextUnit id="2210" loc="3.558">numen et Argolicas venienti claudere portas,</TextUnit>
    <TextUnit id="2211" loc="3.559">Penthea terrebit cum totis advena Thebis?</TextUnit>
    <TextUnit id="2212" loc="3.560">Ite citi” (famulis hoc imperat),  “ite ducemque</TextUnit>
    <TextUnit id="2213" loc="3.561">attrahite huc vinctum! iussis mora segnis abesto.”</TextUnit>
    <TextUnit id="2214" loc="3.562">Hunc avus, hunc Athamas, hunc cetera turba suorum</TextUnit>
    <TextUnit id="2215" loc="3.563">corripiunt dictis frustraque inhibere laborant.</TextUnit>
    <TextUnit id="2216" loc="3.564">Acrior admonitu est, inritaturque retenta</TextUnit>
    <TextUnit id="2217" loc="3.565">et crescit rabies, remoraminaque ipsa nocebant.</TextUnit>
    <TextUnit id="2218" loc="3.566">Sic ego torrentem, qua nil obstabat eunti,</TextUnit>
    <TextUnit id="2219" loc="3.567">lenius et modico strepitu decurrere vidi:</TextUnit>
    <TextUnit id="2220" loc="3.568">at quacumque trabes obstructaque saxa tenebant,</TextUnit>
    <TextUnit id="2221" loc="3.569">spumeus et fervens et ab obice saevior ibat.</TextUnit>
    <TextUnit id="2222" loc="3.570">Ecce cruentati redeunt et, Bacchus ubi esset,</TextUnit>
    <TextUnit id="2223" loc="3.571">quaerenti domino Bacchum vidisse negarunt;</TextUnit>
    <TextUnit id="2224" loc="3.572">“hunc”  dixere “tamen comitem famulumque sacrorum</TextUnit>
    <TextUnit id="2225" loc="3.573">cepimus”; et tradunt manibus post terga ligatis</TextUnit>
    <TextUnit id="2226" loc="3.574">sacra dei quondam Tyrrhena gente secutum.</TextUnit>
    <TextUnit id="2227" loc="3.575">Adspicit hunc Pentheus oculis, quos ira tremendos</TextUnit>
    <TextUnit id="2228" loc="3.576">fecerat, et quamquam poenae vix tempora differt,</TextUnit>
    <TextUnit id="2229" loc="3.577">“o periture tuaque aliis documenta dature</TextUnit>
    <TextUnit id="2230" loc="3.578">morte” ait, “ede tuum nomen nomenque parentum</TextUnit>
    <TextUnit id="2231" loc="3.579">et patriam, morisque novi cur sacra frequentes.”</TextUnit>
    <TextUnit id="2232" loc="3.580">Ille metu vacuus “nomen mihi” dixit “Acoetes,</TextUnit>
    <TextUnit id="2233" loc="3.581">patria Maeonia est, humili de plebe parentes.</TextUnit>
    <TextUnit id="2234" loc="3.582">Non mihi quae duri colerent pater arva iuvenci,</TextUnit>
    <TextUnit id="2235" loc="3.583">lanigerosve greges, non ulla armenta reliquit;</TextUnit>
    <TextUnit id="2236" loc="3.584">pauper et ipse fuit, linoque solebat et hamis</TextUnit>
    <TextUnit id="2237" loc="3.585">decipere et calamo salientes ducere pisces.</TextUnit>
    <TextUnit id="2238" loc="3.586">Ars illi sua census erat. Cum traderet artem,</TextUnit>
    <TextUnit id="2239" loc="3.587">‘accipe quas habeo, studii successor et heres,’</TextUnit>
    <TextUnit id="2240" loc="3.588">dixit ‘opes.’ Moriensque mihi nil ille reliquit</TextUnit>
    <TextUnit id="2241" loc="3.589">praeter aquas: unum hoc possum appellare paternum.</TextUnit>
    <TextUnit id="2242" loc="3.590">Mox ego, ne scopulis haererem semper in isdem,</TextUnit>
    <TextUnit id="2243" loc="3.591">addidici regimen dextra moderante carinae</TextUnit>
    <TextUnit id="2244" loc="3.592">flectere et Oleniae sidus pluviale capellae</TextUnit>
    <TextUnit id="2245" loc="3.593">Taygetenque hyadasque oculis arctonque notavi</TextUnit>
    <TextUnit id="2246" loc="3.594">ventorumque domos et portus puppibus aptos.</TextUnit>
    <TextUnit id="2247" loc="3.595">Forte petens Delum Chiae telluris ad oras</TextUnit>
    <TextUnit id="2248" loc="3.596">applicor et dextris adducor litora remis,</TextUnit>
    <TextUnit id="2249" loc="3.597">doque leves saltus udaeque inmittor harenae.</TextUnit>
    <TextUnit id="2250" loc="3.598">Nox ubi consumpta est (aurora rubescere prima</TextUnit>
    <TextUnit id="2251" loc="3.599">coeperat), exsurgo, laticesque inferre recentes</TextUnit>
    <TextUnit id="2252" loc="3.600">admoneo monstroque viam, quae ducat ad undas.</TextUnit>
    <TextUnit id="2253" loc="3.601">Ipse, quid aura mihi tumulo promittat ab alto</TextUnit>
    <TextUnit id="2254" loc="3.602">prospicio comitesque voco repetoque carinam.</TextUnit>
    <TextUnit id="2255" loc="3.603">‘Adsumus en!’ inquit sociorum primus Opheltes,</TextUnit>
    <TextUnit id="2256" loc="3.604">utque putat, praedam deserto nactus in agro,</TextUnit>
    <TextUnit id="2257" loc="3.605">virginea puerum ducit per litora forma.</TextUnit>
    <TextUnit id="2258" loc="3.606">Ille mero somnoque gravis titubare videtur</TextUnit>
    <TextUnit id="2259" loc="3.607">vixque sequi. Specto cultum faciemque gradumque:</TextUnit>
    <TextUnit id="2260" loc="3.608">nil ibi quod credi posset mortale videbam.</TextUnit>
    <TextUnit id="2261" loc="3.609">Et sensi et dixi sociis: ‘Quod numen in isto</TextUnit>
    <TextUnit id="2262" loc="3.610">corpore sit, dubito; sed corpore numen in isto est.</TextUnit>
    <TextUnit id="2263" loc="3.611">Quisquis es, o faveas nostrisque laboribus adsis.</TextUnit>
    <TextUnit id="2264" loc="3.612">His quoque des veniam.’ — ‘Pro nobis mitte precari’</TextUnit>
    <TextUnit id="2265" loc="3.613">Dictys ait, quo non alius conscendere summas</TextUnit>
    <TextUnit id="2266" loc="3.614">ocior antemnas prensoque rudente relabi.</TextUnit>
    <TextUnit id="2267" loc="3.615">Hoc Libys, hoc flavus, prorae tutela, Melanthus,</TextUnit>
    <TextUnit id="2268" loc="3.616">hoc probat Alcimedon, et qui requiemque modumque</TextUnit>
    <TextUnit id="2269" loc="3.617">voce dabat remis, animorum hortator Epopeus,</TextUnit>
    <TextUnit id="2270" loc="3.618">hoc omnes alii: praedae tam caeca cupido est.</TextUnit>
    <TextUnit id="2271" loc="3.619">‘Non tamen hanc sacro violari pondere pinum</TextUnit>
    <TextUnit id="2272" loc="3.620">perpetiar’ dixi: ‘pars hic mihi maxima iuris’;</TextUnit>
    <TextUnit id="2273" loc="3.621">inque aditu obsisto. Furit audacissimus omni</TextUnit>
    <TextUnit id="2274" loc="3.622">de numero Lycabas, qui Tusca pulsus ab urbe</TextUnit>
    <TextUnit id="2275" loc="3.623">exsilium dira poenam pro caede luebat.</TextUnit>
    <TextUnit id="2276" loc="3.624">Is mihi, dum resto, iuvenali guttura pugno</TextUnit>
    <TextUnit id="2277" loc="3.625">rupit et excussum misisset in aequora, si non</TextUnit>
    <TextUnit id="2278" loc="3.626">haesissem, quamvis amens, in fune retentus.</TextUnit>
    <TextUnit id="2279" loc="3.627">Impia turba probat factum. Tum denique Bacchus</TextUnit>
    <TextUnit id="2280" loc="3.628">(Bacchus enim fuerat), veluti clamore solutus</TextUnit>
    <TextUnit id="2281" loc="3.629">sit sopor aque mero redeant in pectora sensus,</TextUnit>
    <TextUnit id="2282" loc="3.630">‘quid facitis? quis clamor?’ ait ‘qua, dicite, nautae,</TextUnit>
    <TextUnit id="2283" loc="3.631">huc ope perveni? quo me deferre paratis?’</TextUnit>
    <TextUnit id="2284" loc="3.632">‘Pone metum’, Proreus ‘et quos contingere portus</TextUnit>
    <TextUnit id="2285" loc="3.633">ede velis’ dixit: ‘terra sistere petita.’ —</TextUnit>
    <TextUnit id="2286" loc="3.634">‘Naxon’ ait Liber  ‘cursus advertite vestros.</TextUnit>
    <TextUnit id="2287" loc="3.635">Illa mihi domus est, vobis erit hospita tellus.’</TextUnit>
    <TextUnit id="2288" loc="3.636">Per mare fallaces perque omnia numina iurant</TextUnit>
    <TextUnit id="2289" loc="3.637">sic fore, meque iubent pictae dare vela carinae.</TextUnit>
    <TextUnit id="2290" loc="3.638">Dextera Naxos erat. Dextra mihi lintea danti</TextUnit>
    <TextUnit id="2291" loc="3.639">‘quid facis, o demens? quis te furor—?’ inquit Opheltes.</TextUnit>
    <TextUnit id="2292" loc="3.640">Pro se quisque timet: ‘laevam pete’ maxima nutu</TextUnit>
    <TextUnit id="2293" loc="3.641">pars mihi significat, pars quid velit aure susurrat.</TextUnit>
    <TextUnit id="2294" loc="3.642">Obstipui ‘capiat’ que ‘aliquis moderamina’ dixi</TextUnit>
    <TextUnit id="2295" loc="3.643">meque ministerio scelerisque artisque removi.</TextUnit>
    <TextUnit id="2296" loc="3.644">Increpor a cunctis, totumque inmurmurat agmen.</TextUnit>
    <TextUnit id="2297" loc="3.645">E quibus Aethalion ‘te scilicet omnis in uno</TextUnit>
    <TextUnit id="2298" loc="3.646">nostra salus posita est’ ait, et subit ipse meumque</TextUnit>
    <TextUnit id="2299" loc="3.647">explet opus, Naxoque petit diversa relicta.</TextUnit>
    <TextUnit id="2300" loc="3.648">Tum deus inludens, tamquam modo denique fraudem</TextUnit>
    <TextUnit id="2301" loc="3.649">senserit, e puppi pontum prospectat adunca</TextUnit>
    <TextUnit id="2302" loc="3.650">et flenti similis ‘non haec mihi litora, nautae,</TextUnit>
    <TextUnit id="2303" loc="3.651">promisistis’ ait, ‘non haec mihi terra rogata est.</TextUnit>
    <TextUnit id="2304" loc="3.652">Quo merui poenam facto? quae gloria vestra est,</TextUnit>
    <TextUnit id="2305" loc="3.653">si puerum iuvenes, si multi fallitis unum?’</TextUnit>
    <TextUnit id="2306" loc="3.654">Iamdudum flebam: lacrimas manus impia nostras</TextUnit>
    <TextUnit id="2307" loc="3.655">ridet et impellit properantibus aequora remis.</TextUnit>
    <TextUnit id="2308" loc="3.656">Per tibi nunc ipsum (nec enim praesentior illo</TextUnit>
    <TextUnit id="2309" loc="3.657">est deus) adiuro, tam me tibi vera referre,</TextUnit>
    <TextUnit id="2310" loc="3.658">quam veri maiora fide: stetit aequore puppis</TextUnit>
    <TextUnit id="2311" loc="3.659">haud aliter quam si siccum navale teneret.</TextUnit>
    <TextUnit id="2312" loc="3.660">Illi admirantes remorum in verbere perstant</TextUnit>
    <TextUnit id="2313" loc="3.661">velaque deducunt geminaque ope currere temptant.</TextUnit>
    <TextUnit id="2314" loc="3.662">Impediunt hederae remos nexuque recurvo</TextUnit>
    <TextUnit id="2315" loc="3.663">serpunt et gravidis distinguunt vela corymbis.</TextUnit>
    <TextUnit id="2316" loc="3.664">Ipse racemiferis frontem circumdatus uvis</TextUnit>
    <TextUnit id="2317" loc="3.665">pampineis agitat velatam frondibus hastam.</TextUnit>
    <TextUnit id="2318" loc="3.666">Quem circa tigres simulacraque inania lyncum</TextUnit>
    <TextUnit id="2319" loc="3.667">pictarumque iacent fera corpora pantherarum.</TextUnit>
    <TextUnit id="2320" loc="3.668">Exsiluere viri, sive hoc insania fecit,</TextUnit>
    <TextUnit id="2321" loc="3.669">sive timor, primusque Medon nigrescere coepit</TextUnit>
    <TextUnit id="2322" loc="3.670">corpore et expresso spinae curvamine flecti.</TextUnit>
    <TextUnit id="2323" loc="3.671">Incipit huic Lycabas: ‘In quae miracula’ dixit</TextUnit>
    <TextUnit id="2324" loc="3.672">‘verteris?’ et lati rictus et panda loquenti</TextUnit>
    <TextUnit id="2325" loc="3.673">naris erat, squamamque cutis durata trahebat.</TextUnit>
    <TextUnit id="2326" loc="3.674">At Libys obstantes dum vult obvertere remos,</TextUnit>
    <TextUnit id="2327" loc="3.675">in spatium resilire manus breve vidit et illas</TextUnit>
    <TextUnit id="2328" loc="3.676">iam non esse manus, iam pinnas posse vocari.</TextUnit>
    <TextUnit id="2329" loc="3.677">Alter, ad intortos cupiens dare bracchia funes,</TextUnit>
    <TextUnit id="2330" loc="3.678">bracchia non habuit, truncoque repandus in undas</TextUnit>
    <TextUnit id="2331" loc="3.679">corpore desiluit: falcata novissima cauda est,</TextUnit>
    <TextUnit id="2332" loc="3.680">qualia dimidiae sinuantur cornua lunae.</TextUnit>
    <TextUnit id="2333" loc="3.681">Undique dant saltus multaque adspergine rorant</TextUnit>
    <TextUnit id="2334" loc="3.682">emerguntque iterum redeuntque sub aequora rursus</TextUnit>
    <TextUnit id="2335" loc="3.683">inque chori ludunt speciem lascivaque iactant</TextUnit>
    <TextUnit id="2336" loc="3.684">corpora et acceptum patulis mare naribus efflant.</TextUnit>
    <TextUnit id="2337" loc="3.685">De modo viginti (tot enim ratis illa ferebat)</TextUnit>
    <TextUnit id="2338" loc="3.686">restabam solus. Pavidum gelidumque trementi</TextUnit>
    <TextUnit id="2339" loc="3.687">corpore vixque meum firmat deus ‘excute’ dicens</TextUnit>
    <TextUnit id="2340" loc="3.688">‘corde metum Diamque tene.’  Delatus in illam</TextUnit>
    <TextUnit id="2341" loc="3.689">accessi sacris Baccheaque sacra frequento.”</TextUnit>
    <TextUnit id="2342" loc="3.690">“Praebuimus longis” Pentheus “ambagibus aures”</TextUnit>
    <TextUnit id="2343" loc="3.691">inquit “ut ira mora vires absumere posset.</TextUnit>
    <TextUnit id="2344" loc="3.692">Praecipitem famuli rapite hunc cruciataque diris</TextUnit>
    <TextUnit id="2345" loc="3.693">corpora tormentis Stygiae demittite nocti.”</TextUnit>
    <TextUnit id="2346" loc="3.694">Protinus abstractus solidis Tyrrhenus Acoetes</TextUnit>
    <TextUnit id="2347" loc="3.695">clauditur in tectis; et dum crudelia iussae</TextUnit>
    <TextUnit id="2348" loc="3.696">instrumenta necis ferrumque ignesque parantur,</TextUnit>
    <TextUnit id="2349" loc="3.697">sponte sua patuisse fores lapsasque lacertis</TextUnit>
    <TextUnit id="2350" loc="3.698">sponte sua fama est nullo solvente catenas.</TextUnit>
    <TextUnit id="2351" loc="3.699">Perstat Echionides. Nec iam iubet ire, sed ipse</TextUnit>
    <TextUnit id="2352" loc="3.700">vadit, ubi electus facienda ad sacra Cithaeron</TextUnit>
    <TextUnit id="2353" loc="3.701">cantibus et clara bacchantum voce sonabat.</TextUnit>
    <TextUnit id="2354" loc="3.702">Ut fremit acer equus, cum bellicus aere canoro</TextUnit>
    <TextUnit id="2355" loc="3.703">signa dedit tubicen, pugnaeque adsumit amorem,</TextUnit>
    <TextUnit id="2356" loc="3.704">Penthea sic ictus longis ululatibus aether</TextUnit>
    <TextUnit id="2357" loc="3.705">movit, et audito clamore recanduit ira.</TextUnit>
    <TextUnit id="2358" loc="3.706">Monte fere medio est, cingentibus ultima silvis,</TextUnit>
    <TextUnit id="2359" loc="3.707">purus ab arboribus, spectabilis undique campus.</TextUnit>
    <TextUnit id="2360" loc="3.708">Hic oculis illum cernentem sacra profanis</TextUnit>
    <TextUnit id="2361" loc="3.709">prima videt, prima est insano concita cursu,</TextUnit>
    <TextUnit id="2362" loc="3.710">prima suum misso violavit Penthea thyrso</TextUnit>
    <TextUnit id="2363" loc="3.711">mater. “Io, geminae” clamavit “adeste sorores!</TextUnit>
    <TextUnit id="2364" loc="3.712">ille aper, in nostris errat qui maximus agris,</TextUnit>
    <TextUnit id="2365" loc="3.713">ille mihi feriendus aper.”  Ruit omnis in unum</TextUnit>
    <TextUnit id="2366" loc="3.714">turba furens; cunctae coeunt trepidumque sequuntur,</TextUnit>
    <TextUnit id="2367" loc="3.715">iam trepidum, iam verba minus violenta loquentem,</TextUnit>
    <TextUnit id="2368" loc="3.716">iam se damnantem, iam se peccasse fatentem.</TextUnit>
    <TextUnit id="2369" loc="3.717">Saucius ille tamen  “fer opem, matertera” dixit</TextUnit>
    <TextUnit id="2370" loc="3.718">“Autonoe! moveant animos Actaeonis umbrae.”</TextUnit>
    <TextUnit id="2371" loc="3.719">Illa, quis Actaeon, nescit dextramque precantis</TextUnit>
    <TextUnit id="2372" loc="3.720">abstulit: Inoo lacerata est altera raptu.</TextUnit>
    <TextUnit id="2373" loc="3.721">Non habet infelix quae matri bracchia tendat,</TextUnit>
    <TextUnit id="2374" loc="3.722">trunca sed ostendens deiectis vulnera membris</TextUnit>
    <TextUnit id="2375" loc="3.723">“adspice, mater!” ait. Visis ululavit Agaue</TextUnit>
    <TextUnit id="2376" loc="3.724">collaque iactavit movitque per aera crinem</TextUnit>
    <TextUnit id="2377" loc="3.725">avulsumque caput digitis complexa cruentis</TextUnit>
    <TextUnit id="2378" loc="3.726">clamat “io comites, opus haec victoria nostrum est!”</TextUnit>
    <TextUnit id="2379" loc="3.727">Non citius frondes autumni frigore tactas</TextUnit>
    <TextUnit id="2380" loc="3.728">iamque male haerentes alta rapit arbore ventus,</TextUnit>
    <TextUnit id="2381" loc="3.729">quam sunt membra viri manibus direpta nefandis.</TextUnit>
    <TextUnit id="2382" loc="3.730">Talibus exemplis monitae nova sacra frequentant</TextUnit>
    <TextUnit id="2383" loc="3.731">turaque dant sanctasque colunt Ismenides aras.</TextUnit>
    <TextUnit id="2384" loc="4.1">At non Alcithoe Minyeias orgia censet</TextUnit>
    <TextUnit id="2385" loc="4.2">accipienda dei, sed adhuc temeraria Bacchum</TextUnit>
    <TextUnit id="2386" loc="4.3">progeniem negat esse Iovis, sociasque sorores</TextUnit>
    <TextUnit id="2387" loc="4.4">inpietatis habet. Festum celebrare sacerdos</TextUnit>
    <TextUnit id="2388" loc="4.5">inmunesque operum famulas dominasque suorum</TextUnit>
    <TextUnit id="2389" loc="4.6">pectora pelle tegi, crinales solvere vittas,</TextUnit>
    <TextUnit id="2390" loc="4.7">serta coma, manibus frondentes sumere thyrsos</TextUnit>
    <TextUnit id="2391" loc="4.8">iusserat, et saevam laesi fore numinis iram</TextUnit>
    <TextUnit id="2392" loc="4.9">vaticinatus erat. Parent matresque nurusque</TextUnit>
    <TextUnit id="2393" loc="4.10">telasque calathosque infectaque pensa reponunt,</TextUnit>
    <TextUnit id="2394" loc="4.11">turaque dant Bacchumque vocant Bromiumque Lyaeumque</TextUnit>
    <TextUnit id="2395" loc="4.12">ignigenamque satumque iterum solumque bimatrem:</TextUnit>
    <TextUnit id="2396" loc="4.13">additur his Nyseus indetonsusque Thyoneus,</TextUnit>
    <TextUnit id="2397" loc="4.14">et cum Lenaeo genialis consitor uvae,</TextUnit>
    <TextUnit id="2398" loc="4.15">Nycteliusque Eleleusque parens et Iacchus et Euhan,</TextUnit>
    <TextUnit id="2399" loc="4.16">et quae praeterea per Graias plurima gentes</TextUnit>
    <TextUnit id="2400" loc="4.17">nomina, Liber, habes. Tibi enim inconsumpta iuventa est,</TextUnit>
    <TextUnit id="2401" loc="4.18">tu puer aeternus, tu formosissimus alto</TextUnit>
    <TextUnit id="2402" loc="4.19">conspiceris caelo, tibi, cum sine cornibus adstas,</TextUnit>
    <TextUnit id="2403" loc="4.20">virgineum caput est. Oriens tibi victus, adusque</TextUnit>
    <TextUnit id="2404" loc="4.21">decolor extremo qua tingitur India Gange:</TextUnit>
    <TextUnit id="2405" loc="4.22">Penthea tu, venerande, bipenniferumque Lycurgum</TextUnit>
    <TextUnit id="2406" loc="4.23">sacrilegos mactas, Tyrrhenaque mittis in aequor</TextUnit>
    <TextUnit id="2407" loc="4.24">corpora, tu biiugum pictis insignia frenis</TextUnit>
    <TextUnit id="2408" loc="4.25">colla premis lyncum; bacchae satyrique sequuntur,</TextUnit>
    <TextUnit id="2409" loc="4.26">quique senex ferula titubantes ebrius artus</TextUnit>
    <TextUnit id="2410" loc="4.27">sustinet et pando non fortiter haeret asello.</TextUnit>
    <TextUnit id="2411" loc="4.28">Quacumque ingrederis, clamor iuvenalis et una</TextUnit>
    <TextUnit id="2412" loc="4.29">femineae voces inpulsaque tympana palmis</TextUnit>
    <TextUnit id="2413" loc="4.30">concavaque aera sonant longoque foramine buxus.</TextUnit>
    <TextUnit id="2414" loc="4.31">“Placatus mitisque” rogant Ismenides “adsis,”</TextUnit>
    <TextUnit id="2415" loc="4.32">iussaque sacra colunt. Solae Minyeides intus</TextUnit>
    <TextUnit id="2416" loc="4.33">intempestiva turbantes festa Minerva</TextUnit>
    <TextUnit id="2417" loc="4.34">aut ducunt lanas, aut stamina pollice versant,</TextUnit>
    <TextUnit id="2418" loc="4.35">aut haerent telae famulasque laboribus urgent.</TextUnit>
    <TextUnit id="2419" loc="4.36">E quibus una levi deducens pollice filum</TextUnit>
    <TextUnit id="2420" loc="4.37">“dum cessant aliae commentaque sacra frequentant,</TextUnit>
    <TextUnit id="2421" loc="4.38">nos quoque, quas Pallas, melior dea, detinet” inquit,</TextUnit>
    <TextUnit id="2422" loc="4.39">“utile opus manuum vario sermone levemus:</TextUnit>
    <TextUnit id="2423" loc="4.40">perque vices aliquid, quod tempora longa videri</TextUnit>
    <TextUnit id="2424" loc="4.41">non sinat, in medium vacuas referamus ad aures.”</TextUnit>
    <TextUnit id="2425" loc="4.42">Dicta probant primamque iubent narrare sorores.</TextUnit>
    <TextUnit id="2426" loc="4.43">Illa, quid e multis referat (nam plurima norat),</TextUnit>
    <TextUnit id="2427" loc="4.44">cogitat et dubia est, de te, Babylonia, narret,</TextUnit>
    <TextUnit id="2428" loc="4.45">Derceti, quam versa squamis velantibus artus</TextUnit>
    <TextUnit id="2429" loc="4.46">stagna Palaestini credunt motasse figura;</TextUnit>
    <TextUnit id="2430" loc="4.47">an magis, ut sumptis illius filia pennis</TextUnit>
    <TextUnit id="2431" loc="4.48">extremos albis in turribus egerit annos;</TextUnit>
    <TextUnit id="2432" loc="4.49">nais an ut cantu nimiumque potentibus herbis</TextUnit>
    <TextUnit id="2433" loc="4.50">verterit in tacitos iuvenalia corpora pisces,</TextUnit>
    <TextUnit id="2434" loc="4.51">donec idem passa est; an, quae poma alba ferebat,</TextUnit>
    <TextUnit id="2435" loc="4.52">ut nunc nigra ferat contactu sanguinis arbor.</TextUnit>
    <TextUnit id="2436" loc="4.53">Hoc placet, hanc, quoniam vulgaris fabula non est,</TextUnit>
    <TextUnit id="2437" loc="4.54">talibus orsa modis, lana sua fila sequente:</TextUnit>
    <TextUnit id="2438" loc="4.55">“Pyramus et Thisbe, iuvenum pulcherrimus alter,</TextUnit>
    <TextUnit id="2439" loc="4.56">altera, quas oriens habuit, praelata puellis,</TextUnit>
    <TextUnit id="2440" loc="4.57">contiguas tenuere domos, ubi dicitur altam</TextUnit>
    <TextUnit id="2441" loc="4.58">coctilibus muris cinxisse Semiramis urbem.</TextUnit>
    <TextUnit id="2442" loc="4.59">Notitiam primosque gradus vicinia fecit:</TextUnit>
    <TextUnit id="2443" loc="4.60">tempore crevit amor. Taedae quoque iure coissent:</TextUnit>
    <TextUnit id="2444" loc="4.61">sed vetuere patres. Quod non potuere vetare,</TextUnit>
    <TextUnit id="2445" loc="4.62">ex aequo captis ardebant mentibus ambo.</TextUnit>
    <TextUnit id="2446" loc="4.63">Conscius omnis abest: nutu signisque loquuntur,</TextUnit>
    <TextUnit id="2447" loc="4.64">quoque magis tegitur, tectus magis aestuat ignis.</TextUnit>
    <TextUnit id="2448" loc="4.65">Fissus erat tenui rima, quam duxerat olim,</TextUnit>
    <TextUnit id="2449" loc="4.66">cum fieret paries domui communis utrique.</TextUnit>
    <TextUnit id="2450" loc="4.67">Id vitium nulli per saecula longa notatum</TextUnit>
    <TextUnit id="2451" loc="4.68">(quid non sentit amor?) primi vidistis amantes,</TextUnit>
    <TextUnit id="2452" loc="4.69">et vocis fecistis iter; tutaeque per illud</TextUnit>
    <TextUnit id="2453" loc="4.70">murmure blanditiae minimo transire solebant.</TextUnit>
    <TextUnit id="2454" loc="4.71">Saepe, ubi constiterant hinc Thisbe, Pyramus illinc,</TextUnit>
    <TextUnit id="2455" loc="4.72">inque vices fuerat captatus anhelitus oris,</TextUnit>
    <TextUnit id="2456" loc="4.73">‘invide’ dicebant ‘paries, quid amantibus obstas?</TextUnit>
    <TextUnit id="2457" loc="4.74">quantum erat, ut sineres toto nos corpore iungi,</TextUnit>
    <TextUnit id="2458" loc="4.75">aut hoc si nimium est, vel ad oscula danda pateres?</TextUnit>
    <TextUnit id="2459" loc="4.76">Nec sumus ingrati: tibi nos debere fatemur,</TextUnit>
    <TextUnit id="2460" loc="4.77">quod datus est verbis ad amicas transitus aures.’</TextUnit>
    <TextUnit id="2461" loc="4.78">Talia diversa nequiquam sede locuti</TextUnit>
    <TextUnit id="2462" loc="4.79">sub noctem dixere ’vale’ partique dedere</TextUnit>
    <TextUnit id="2463" loc="4.80">oscula quisque suae non pervenientia contra.</TextUnit>
    <TextUnit id="2464" loc="4.81">Postera nocturnos aurora removerat ignes,</TextUnit>
    <TextUnit id="2465" loc="4.82">solque pruinosas radiis siccaverat herbas:</TextUnit>
    <TextUnit id="2466" loc="4.83">ad solitum coiere locum. Tum murmure parvo</TextUnit>
    <TextUnit id="2467" loc="4.84">multa prius questi, statuunt, ut nocte silenti</TextUnit>
    <TextUnit id="2468" loc="4.85">fallere custodes foribusque excedere temptent,</TextUnit>
    <TextUnit id="2469" loc="4.86">cumque domo exierint, urbis quoque tecta relinquant;</TextUnit>
    <TextUnit id="2470" loc="4.87">neve sit errandum lato spatiantibus arvo,</TextUnit>
    <TextUnit id="2471" loc="4.88">conveniant ad busta Nini lateantque sub umbra</TextUnit>
    <TextUnit id="2472" loc="4.89">arboris. Arbor ibi, niveis uberrima pomis</TextUnit>
    <TextUnit id="2473" loc="4.90">ardua morus, erat, gelido contermina fonti.</TextUnit>
    <TextUnit id="2474" loc="4.91">Pacta placent. Et lux, tarde discedere visa,</TextUnit>
    <TextUnit id="2475" loc="4.92">praecipitatur aquis, et aquis nox exit ab isdem.</TextUnit>
    <TextUnit id="2476" loc="4.93">Callida per tenebras versato cardine Thisbe</TextUnit>
    <TextUnit id="2477" loc="4.94">egreditur fallitque suos, adopertaque vultum</TextUnit>
    <TextUnit id="2478" loc="4.95">pervenit ad tumulum, dictaque sub arbore sedit.</TextUnit>
    <TextUnit id="2479" loc="4.96">Audacem faciebat amor. Venit ecce recenti</TextUnit>
    <TextUnit id="2480" loc="4.97">caede leaena boum spumantes oblita rictus,</TextUnit>
    <TextUnit id="2481" loc="4.98">depositura sitim vicini fontis in unda.</TextUnit>
    <TextUnit id="2482" loc="4.99">Quam procul ad lunae radios Babylonia Thisbe</TextUnit>
    <TextUnit id="2483" loc="4.100">vidit et obscurum timido pede fugit in antrum,</TextUnit>
    <TextUnit id="2484" loc="4.101">dumque fugit, tergo velamina lapsa reliquit.</TextUnit>
    <TextUnit id="2485" loc="4.102">Ut lea saeva sitim multa conpescuit unda,</TextUnit>
    <TextUnit id="2486" loc="4.103">dum redit in silvas, inventos forte sine ipsa</TextUnit>
    <TextUnit id="2487" loc="4.104">ore cruentato tenues laniavit amictus.</TextUnit>
    <TextUnit id="2488" loc="4.105">Serius egressus vestigia vidit in alto</TextUnit>
    <TextUnit id="2489" loc="4.106">pulvere certa ferae totoque expalluit ore</TextUnit>
    <TextUnit id="2490" loc="4.107">Pyramus: ut vero vestem quoque sanguine tinctam</TextUnit>
    <TextUnit id="2491" loc="4.108">repperit, ‘una duos’ inquit ‘nox perdet amantes.</TextUnit>
    <TextUnit id="2492" loc="4.109">E quibus illa fuit longa dignissima vita,</TextUnit>
    <TextUnit id="2493" loc="4.110">nostra nocens anima est: ego te, miseranda, peremi,</TextUnit>
    <TextUnit id="2494" loc="4.111">in loca plena metus qui iussi nocte venires,</TextUnit>
    <TextUnit id="2495" loc="4.112">nec prior huc veni. Nostrum divellite corpus,</TextUnit>
    <TextUnit id="2496" loc="4.113">et scelerata fero consumite viscera morsu,</TextUnit>
    <TextUnit id="2497" loc="4.114">o quicumque sub hac habitatis rupe, leones.</TextUnit>
    <TextUnit id="2498" loc="4.115">Sed timidi est optare necem.’ Velamina Thisbes</TextUnit>
    <TextUnit id="2499" loc="4.116">tollit et ad pactae secum fert arboris umbram;</TextUnit>
    <TextUnit id="2500" loc="4.117">utque dedit notae lacrimas, dedit oscula vesti,</TextUnit>
    <TextUnit id="2501" loc="4.118">‘accipe nunc’ inquit ‘nostri quoque sanguinis haustus!’</TextUnit>
    <TextUnit id="2502" loc="4.119">quoque erat accinctus, demisit in ilia ferrum,</TextUnit>
    <TextUnit id="2503" loc="4.120">nec mora, ferventi moriens e vulnere traxit.</TextUnit>
    <TextUnit id="2504" loc="4.121">Ut iacuit resupinus humo: cruor emicat alte,</TextUnit>
    <TextUnit id="2505" loc="4.122">non aliter quam cum vitiato fistula plumbo</TextUnit>
    <TextUnit id="2506" loc="4.123">scinditur et tenui stridente foramine longas</TextUnit>
    <TextUnit id="2507" loc="4.124">eiaculatur aquas atque ictibus aera rumpit.</TextUnit>
    <TextUnit id="2508" loc="4.125">Arborei fetus adspergine caedis in atram</TextUnit>
    <TextUnit id="2509" loc="4.126">vertuntur faciem, madefactaque sanguine radix</TextUnit>
    <TextUnit id="2510" loc="4.127">purpureo tingit pendentia mora colore.</TextUnit>
    <TextUnit id="2511" loc="4.128">Ecce metu nondum posito, ne fallat amantem,</TextUnit>
    <TextUnit id="2512" loc="4.129">illa redit iuvenemque oculis animoque requirit,</TextUnit>
    <TextUnit id="2513" loc="4.130">quantaque vitarit narrare pericula gestit.</TextUnit>
    <TextUnit id="2514" loc="4.131">Utque locum et visa cognoscit in arbore formam,</TextUnit>
    <TextUnit id="2515" loc="4.132">sic facit incertam pomi color: haeret, an haec sit.</TextUnit>
    <TextUnit id="2516" loc="4.133">Dum dubitat, tremebunda videt pulsare cruentum</TextUnit>
    <TextUnit id="2517" loc="4.134">membra solum, retroque pedem tulit, oraque buxo</TextUnit>
    <TextUnit id="2518" loc="4.135">pallidiora gerens exhorruit aequoris instar,</TextUnit>
    <TextUnit id="2519" loc="4.136">quod tremit, exigua cum summum stringitur aura.</TextUnit>
    <TextUnit id="2520" loc="4.137">Sed postquam remorata suos cognovit amores,</TextUnit>
    <TextUnit id="2521" loc="4.138">percutit indignos claro plangore lacertos,</TextUnit>
    <TextUnit id="2522" loc="4.139">et laniata comas amplexaque corpus amatum</TextUnit>
    <TextUnit id="2523" loc="4.140">vulnera supplevit lacrimis fletumque cruori</TextUnit>
    <TextUnit id="2524" loc="4.141">miscuit et gelidis in vultibus oscula figens</TextUnit>
    <TextUnit id="2525" loc="4.142">‘Pyrame’ clamavit ‘quis te mihi casus ademit?</TextUnit>
    <TextUnit id="2526" loc="4.143">Pyrame, responde: tua te carissima Thisbe</TextUnit>
    <TextUnit id="2527" loc="4.144">nominat: exaudi vultusque attolle iacentes!’</TextUnit>
    <TextUnit id="2528" loc="4.145">Ad nomen Thisbes oculos iam morte gravatos</TextUnit>
    <TextUnit id="2529" loc="4.146">Pyramus erexit, visaque recondidit illa.</TextUnit>
    <TextUnit id="2530" loc="4.147">Quae postquam vestemque suam cognovit et ense</TextUnit>
    <TextUnit id="2531" loc="4.148">vidit ebur vacuum, ‘tua te manus’ inquit ‘amorque</TextUnit>
    <TextUnit id="2532" loc="4.149">perdidit, infelix. Est et mihi fortis in unum</TextUnit>
    <TextUnit id="2533" loc="4.150">hoc manus, est et amor: dabit hic in vulnera vires.</TextUnit>
    <TextUnit id="2534" loc="4.151">Persequar exstinctum letique miserrima dicar</TextUnit>
    <TextUnit id="2535" loc="4.152">causa comesque tui; quique a me morte revelli</TextUnit>
    <TextUnit id="2536" loc="4.153">heu sola poteras, poteris nec morte revelli.</TextUnit>
    <TextUnit id="2537" loc="4.154">Hoc tamen amborum verbis estote rogati,</TextUnit>
    <TextUnit id="2538" loc="4.155">o multum miseri meus illiusque parentes,</TextUnit>
    <TextUnit id="2539" loc="4.156">ut quos certus amor, quos hora novissima iunxit,</TextUnit>
    <TextUnit id="2540" loc="4.157">conponi tumulo non invideatis eodem.</TextUnit>
    <TextUnit id="2541" loc="4.158">At tu quae ramis arbor miserabile corpus</TextUnit>
    <TextUnit id="2542" loc="4.159">nunc tegis unius, mox es tectura duorum,</TextUnit>
    <TextUnit id="2543" loc="4.160">signa tene caedis pullosque et luctibus aptos</TextUnit>
    <TextUnit id="2544" loc="4.161">semper habe fetus, gemini monimenta cruoris.’</TextUnit>
    <TextUnit id="2545" loc="4.162">Dixit, et aptato pectus mucrone sub imum</TextUnit>
    <TextUnit id="2546" loc="4.163">incubuit ferro, quod adhuc a caede tepebat.</TextUnit>
    <TextUnit id="2547" loc="4.164">Vota tamen tetigere deos, tetigere parentes:</TextUnit>
    <TextUnit id="2548" loc="4.165">nam color in pomo est, ubi permaturuit, ater,</TextUnit>
    <TextUnit id="2549" loc="4.166">quodque rogis superest, una requiescit in urna.”</TextUnit>
    <TextUnit id="2550" loc="4.167">Desierat, mediumque fuit breve tempus, et orsa est</TextUnit>
    <TextUnit id="2551" loc="4.168">dicere Leuconoe: vocem tenuere sorores.</TextUnit>
    <TextUnit id="2552" loc="4.169">“Hunc quoque, siderea qui temperat omnia luce,</TextUnit>
    <TextUnit id="2553" loc="4.170">cepit amor Solem: Solis referemus amores.</TextUnit>
    <TextUnit id="2554" loc="4.171">Primus adulterium Veneris cum Marte putatur</TextUnit>
    <TextUnit id="2555" loc="4.172">hic vidisse deus: videt hic deus omnia primus.</TextUnit>
    <TextUnit id="2556" loc="4.173">Indoluit facto, Iunonigenaeque marito</TextUnit>
    <TextUnit id="2557" loc="4.174">furta tori furtique locum monstravit. At illi</TextUnit>
    <TextUnit id="2558" loc="4.175">et mens et quod opus fabrilis dextra tenebat</TextUnit>
    <TextUnit id="2559" loc="4.176">excidit. Extemplo graciles ex aere catenas</TextUnit>
    <TextUnit id="2560" loc="4.177">retiaque et laqueos, quae lumina fallere possent,</TextUnit>
    <TextUnit id="2561" loc="4.178">elimat (non illud opus tenuissima vincant</TextUnit>
    <TextUnit id="2562" loc="4.179">stamina, non summo quae pendet aranea tigno),</TextUnit>
    <TextUnit id="2563" loc="4.180">utque leves tactus momentaque parva sequantur</TextUnit>
    <TextUnit id="2564" loc="4.181">efficit et lecto circumdata collocat arte.</TextUnit>
    <TextUnit id="2565" loc="4.182">Ut venere torum coniunx et adulter in unum,</TextUnit>
    <TextUnit id="2566" loc="4.183">arte viri vinclisque nova ratione paratis</TextUnit>
    <TextUnit id="2567" loc="4.184">in mediis ambo deprensi amplexibus haerent.</TextUnit>
    <TextUnit id="2568" loc="4.185">Lemnius extemplo valvas patefecit eburnas</TextUnit>
    <TextUnit id="2569" loc="4.186">admisitque deos: illi iacuere ligati</TextUnit>
    <TextUnit id="2570" loc="4.187">turpiter; atque aliquis de dis non tristibus optat</TextUnit>
    <TextUnit id="2571" loc="4.188">sic fieri turpis: superi risere, diuque</TextUnit>
    <TextUnit id="2572" loc="4.189">haec fuit in toto notissima fabula caelo.</TextUnit>
    <TextUnit id="2573" loc="4.190">Exigit indicii memorem Cythereia poenam,</TextUnit>
    <TextUnit id="2574" loc="4.191">inque vices illum, tectos qui laesit amores,</TextUnit>
    <TextUnit id="2575" loc="4.192">laedit amore pari. Quid nunc, Hyperione nate,</TextUnit>
    <TextUnit id="2576" loc="4.193">forma colorque tibi radiataque lumina prosunt?</TextUnit>
    <TextUnit id="2577" loc="4.194">Nempe tuis omnes qui terras ignibus uris,</TextUnit>
    <TextUnit id="2578" loc="4.195">ureris igne novo; quique omnia cernere debes,</TextUnit>
    <TextUnit id="2579" loc="4.196">Leucothoen spectas, et virgine figis in una,</TextUnit>
    <TextUnit id="2580" loc="4.197">quos mundo debes oculos. Modo surgis Eoo</TextUnit>
    <TextUnit id="2581" loc="4.198">temperius caelo, modo serius incidis undis,</TextUnit>
    <TextUnit id="2582" loc="4.199">spectandique mora brumales porrigis horas,</TextUnit>
    <TextUnit id="2583" loc="4.200">deficis interdum, vitiumque in lumina mentis</TextUnit>
    <TextUnit id="2584" loc="4.201">transit et obscurus mortalia pectora terres.</TextUnit>
    <TextUnit id="2585" loc="4.202">Nec, tibi quod lunae terris propioris imago</TextUnit>
    <TextUnit id="2586" loc="4.203">obstiterit, palles: facit hunc amor iste colorem.</TextUnit>
    <TextUnit id="2587" loc="4.204">Diligis hanc unam; nec te Clymeneque Rhodosque</TextUnit>
    <TextUnit id="2588" loc="4.205">nec tenet Aeaeae genetrix pulcherrima Circes,</TextUnit>
    <TextUnit id="2589" loc="4.206">quaeque tuos Clytie quamvis despecta petebat</TextUnit>
    <TextUnit id="2590" loc="4.207">concubitus ipsoque illo grave vulnus habebat</TextUnit>
    <TextUnit id="2591" loc="4.208">tempore: Leucothoe multarum oblivia fecit,</TextUnit>
    <TextUnit id="2592" loc="4.209">gentis odoriferae quam formosissima partu</TextUnit>
    <TextUnit id="2593" loc="4.210">edidit Eurynome. Sed postquam filia crevit,</TextUnit>
    <TextUnit id="2594" loc="4.211">quam mater cunctas, tam matrem filia vicit.</TextUnit>
    <TextUnit id="2595" loc="4.212">Rexit Achaemenias urbes pater Orchamus, isque</TextUnit>
    <TextUnit id="2596" loc="4.213">septimus a prisco numeratur origine Belo.</TextUnit>
    <TextUnit id="2597" loc="4.214">Axe sub Hesperio sunt pascua Solis equorum.</TextUnit>
    <TextUnit id="2598" loc="4.215">Ambrosiam pro gramine habent: ea fessa diurnis</TextUnit>
    <TextUnit id="2599" loc="4.216">membra ministeriis nutrit reparatque labori.</TextUnit>
    <TextUnit id="2600" loc="4.217">Dumque ibi quadrupedes caelestia pabula carpunt,</TextUnit>
    <TextUnit id="2601" loc="4.218">noxque vicem peragit, thalamos deus intrat amatos,</TextUnit>
    <TextUnit id="2602" loc="4.219">versus in Eurynomes faciem genetricis, et inter</TextUnit>
    <TextUnit id="2603" loc="4.220">bis sex Leucothoen famulas ad lumina cernit</TextUnit>
    <TextUnit id="2604" loc="4.221">levia versato ducentem stamina fuso.</TextUnit>
    <TextUnit id="2605" loc="4.222">Ergo ubi ceu mater carae dedit oscula natae,</TextUnit>
    <TextUnit id="2606" loc="4.223">‘res’ ait ‘arcana est. Famulae, discedite neve</TextUnit>
    <TextUnit id="2607" loc="4.224">eripite arbitrium matri secreta loquendi.’</TextUnit>
    <TextUnit id="2608" loc="4.225">Paruerant: thalamoque deus sine teste relicto</TextUnit>
    <TextUnit id="2609" loc="4.226">‘ille ego sum’ dixit, ‘qui longum metior annum,</TextUnit>
    <TextUnit id="2610" loc="4.227">omnia qui video, per quem videt omnia tellus,</TextUnit>
    <TextUnit id="2611" loc="4.228">mundi oculus. Mihi, crede, places.’ Pavet illa, metuque</TextUnit>
    <TextUnit id="2612" loc="4.229">et colus et fusus digitis cecidere remissis.</TextUnit>
    <TextUnit id="2613" loc="4.230">Ipse timor decuit. Nec longius ille moratus</TextUnit>
    <TextUnit id="2614" loc="4.231">in veram rediit speciem solitumque nitorem:</TextUnit>
    <TextUnit id="2615" loc="4.232">at virgo, quamvis inopino territa visu,</TextUnit>
    <TextUnit id="2616" loc="4.233">victa nitore dei posita vim passa querella est.</TextUnit>
    <TextUnit id="2617" loc="4.234">Invidit Clytie (neque enim moderatus in illa</TextUnit>
    <TextUnit id="2618" loc="4.235">Solis amor fuerat), stimulataque paelicis ira</TextUnit>
    <TextUnit id="2619" loc="4.236">vulgat adulterium diffamatumque parenti</TextUnit>
    <TextUnit id="2620" loc="4.237">indicat. Ille ferox inmansuetusque precantem</TextUnit>
    <TextUnit id="2621" loc="4.238">tendentemque manus ad lumina Solis et ‘ille</TextUnit>
    <TextUnit id="2622" loc="4.239">vim tulit invitae’ dicentem defodit alta</TextUnit>
    <TextUnit id="2623" loc="4.240">crudus humo, tumulumque super gravis addit harenae.</TextUnit>
    <TextUnit id="2624" loc="4.241">Dissipat hunc radiis Hyperione natus iterque</TextUnit>
    <TextUnit id="2625" loc="4.242">dat tibi, qua possis defossos promere vultus.</TextUnit>
    <TextUnit id="2626" loc="4.243">Nec tu iam poteras enectum pondere terrae</TextUnit>
    <TextUnit id="2627" loc="4.244">tollere, nympha, caput corpusque exsangue iacebas.</TextUnit>
    <TextUnit id="2628" loc="4.245">Nil illo fertur volucrum moderator equorum</TextUnit>
    <TextUnit id="2629" loc="4.246">post Phaethonteos vidisse dolentius ignes.</TextUnit>
    <TextUnit id="2630" loc="4.247">Ille quidem gelidos radiorum viribus artus</TextUnit>
    <TextUnit id="2631" loc="4.248">si queat in vivum temptat revocare calorem:</TextUnit>
    <TextUnit id="2632" loc="4.249">sed quoniam tantis fatum conatibus obstat,</TextUnit>
    <TextUnit id="2633" loc="4.250">nectare odorato sparsit corpusque locumque,</TextUnit>
    <TextUnit id="2634" loc="4.251">multaque praequestus ‘tanges tamen aethera’ dixit.</TextUnit>
    <TextUnit id="2635" loc="4.252">Protinus inbutum caelesti nectare corpus</TextUnit>
    <TextUnit id="2636" loc="4.253">dilicuit terramque suo madefecit odore:</TextUnit>
    <TextUnit id="2637" loc="4.254">virgaque per glaebas sensim radicibus actis</TextUnit>
    <TextUnit id="2638" loc="4.255">turea surrexit tumulumque cacumine rupit.</TextUnit>
    <TextUnit id="2639" loc="4.256">At Clytien, quamvis amor excusare dolorem,</TextUnit>
    <TextUnit id="2640" loc="4.257">indiciumque dolor poterat, non amplius auctor</TextUnit>
    <TextUnit id="2641" loc="4.258">lucis adit venerisque modum sibi fecit in illa.</TextUnit>
    <TextUnit id="2642" loc="4.259">Tabuit ex illo dementer amoribus usa</TextUnit>
    <TextUnit id="2643" loc="4.260">nympha larum inpatiens, et sub Iove nocte dieque</TextUnit>
    <TextUnit id="2644" loc="4.261">sedit humo nuda, nudis incompta capillis,</TextUnit>
    <TextUnit id="2645" loc="4.262">perque novem luces expers undaeque cibique</TextUnit>
    <TextUnit id="2646" loc="4.263">rore mero lacrimisque suis ieiunia pavit</TextUnit>
    <TextUnit id="2647" loc="4.264">nec se movit humo: tantum spectabat euntis</TextUnit>
    <TextUnit id="2648" loc="4.265">ora dei vultusque suos flectebat ad illum.</TextUnit>
    <TextUnit id="2649" loc="4.266">Membra ferunt haesisse solo, partemque coloris</TextUnit>
    <TextUnit id="2650" loc="4.267">luridus exsangues pallor convertit in herbas;</TextUnit>
    <TextUnit id="2651" loc="4.268">est in parte rubor, violaeque simillimus ora</TextUnit>
    <TextUnit id="2652" loc="4.269">flos tegit. Illa suum, quamvis radice tenetur,</TextUnit>
    <TextUnit id="2653" loc="4.270">vertitur ad Solem, mutataque servat amorem.”</TextUnit>
    <TextUnit id="2654" loc="4.271">Dixerat, et factum mirabile ceperat aures.</TextUnit>
    <TextUnit id="2655" loc="4.272">Pars fieri potuisse negant, pars omnia veros</TextUnit>
    <TextUnit id="2656" loc="4.273">posse deos memorant: sed non et Bacchus in illis.</TextUnit>
    <TextUnit id="2657" loc="4.274">Poscitur Alcithoe, postquam siluere sorores.</TextUnit>
    <TextUnit id="2658" loc="4.275">Quae radio stantis percurrens stamina telae</TextUnit>
    <TextUnit id="2659" loc="4.276">“vulgatos taceo” dixit “pastoris amores</TextUnit>
    <TextUnit id="2660" loc="4.277">Daphnidis Idaei, quem nymphe paelicis ira</TextUnit>
    <TextUnit id="2661" loc="4.278">contulit in saxum (tantus dolor urit amantes).</TextUnit>
    <TextUnit id="2662" loc="4.279">Nec loquor, ut quondam naturae iure novato</TextUnit>
    <TextUnit id="2663" loc="4.280">ambiguus fuerit modo vir, modo femina Sithon.</TextUnit>
    <TextUnit id="2664" loc="4.281">Te quoque, nunc adamas, quondam fidissime parvo,</TextUnit>
    <TextUnit id="2665" loc="4.282">Celmi, Iovi, largoque satos Curetas ab imbri</TextUnit>
    <TextUnit id="2666" loc="4.283">et Crocon in parvos versum cum Smilace flores</TextUnit>
    <TextUnit id="2667" loc="4.284">praetereo, dulcique animos novitate tenebo.</TextUnit>
    <TextUnit id="2668" loc="4.285">Unde sit infamis, quare male fortibus undis</TextUnit>
    <TextUnit id="2669" loc="4.286">Salmacis enervet tactosque remolliat artus,</TextUnit>
    <TextUnit id="2670" loc="4.287">discite. Causa latet, vis est notissima fontis.</TextUnit>
    <TextUnit id="2671" loc="4.288">Mercurio puerum diva Cythereide natum</TextUnit>
    <TextUnit id="2672" loc="4.289">naides Idaeis enutrivere sub antris;</TextUnit>
    <TextUnit id="2673" loc="4.290">cuius erat facies, in qua materque paterque</TextUnit>
    <TextUnit id="2674" loc="4.291">cognosci possent; nomen quoque traxit ab illis.</TextUnit>
    <TextUnit id="2675" loc="4.292">Is tria cum primum fecit quinquennia, montes</TextUnit>
    <TextUnit id="2676" loc="4.293">deseruit patrios, Idaque altrice relicta</TextUnit>
    <TextUnit id="2677" loc="4.294">ignotis errare locis, ignota videre</TextUnit>
    <TextUnit id="2678" loc="4.295">flumina gaudebat, studio minuente laborem.</TextUnit>
    <TextUnit id="2679" loc="4.296">Ille etiam Lycias urbes Lyciaeque propinquos</TextUnit>
    <TextUnit id="2680" loc="4.297">Caras adit. Videt hic stagnum lucentis ad imum</TextUnit>
    <TextUnit id="2681" loc="4.298">usque solum lymphae. Non illic canna palustris</TextUnit>
    <TextUnit id="2682" loc="4.299">nec steriles ulvae nec acuta cuspide iunci:</TextUnit>
    <TextUnit id="2683" loc="4.300">perspicuus liquor est; stagni tamen ultima vivo</TextUnit>
    <TextUnit id="2684" loc="4.301">caespite cinguntur semperque virentibus herbis.</TextUnit>
    <TextUnit id="2685" loc="4.302">Nympha colit, sed nec venatibus apta, nec arcus</TextUnit>
    <TextUnit id="2686" loc="4.303">flectere quae soleat nec quae contendere cursu,</TextUnit>
    <TextUnit id="2687" loc="4.304">solaque naiadum celeri non nota Dianae.</TextUnit>
    <TextUnit id="2688" loc="4.305">Saepe suas illi fama est dixisse sorores:</TextUnit>
    <TextUnit id="2689" loc="4.306">‘Salmaci, vel iaculum vel pictas sume pharetras,</TextUnit>
    <TextUnit id="2690" loc="4.307">et tua cum duris venatibus otia misce.’</TextUnit>
    <TextUnit id="2691" loc="4.308">Nec iaculum sumit nec pictas illa pharetras,</TextUnit>
    <TextUnit id="2692" loc="4.309">nec sua cum duris venatibus otia miscet,</TextUnit>
    <TextUnit id="2693" loc="4.310">sed modo fonte suo formosos perluit artus,</TextUnit>
    <TextUnit id="2694" loc="4.311">saepe Cytoriaco deducit pectine crines</TextUnit>
    <TextUnit id="2695" loc="4.312">et, quid se deceat, spectatas consulit undas;</TextUnit>
    <TextUnit id="2696" loc="4.313">nunc perlucenti circumdata corpus amictu</TextUnit>
    <TextUnit id="2697" loc="4.314">mollibus aut foliis aut mollibus incubat herbis;</TextUnit>
    <TextUnit id="2698" loc="4.315">saepe legit flores. Et tunc quoque forte legebat,</TextUnit>
    <TextUnit id="2699" loc="4.316">cum puerum vidit visumque optavit habere.</TextUnit>
    <TextUnit id="2700" loc="4.317">Nec tamen ante adiit, etsi properabat adire,</TextUnit>
    <TextUnit id="2701" loc="4.318">quam se conposuit, quam circumspexit amictus,</TextUnit>
    <TextUnit id="2702" loc="4.319">et finxit vultum et meruit formosa videri.</TextUnit>
    <TextUnit id="2703" loc="4.320">Tum sic orsa loqui: ‘Puer o dignissime credi</TextUnit>
    <TextUnit id="2704" loc="4.321">esse deus, seu tu deus es, potes esse Cupido,</TextUnit>
    <TextUnit id="2705" loc="4.322">sive es mortalis, qui te genuere, beati,</TextUnit>
    <TextUnit id="2706" loc="4.323">et frater felix, et fortunata profecto,</TextUnit>
    <TextUnit id="2707" loc="4.324">siqua tibi soror est, et quae dedit ubera nutrix:</TextUnit>
    <TextUnit id="2708" loc="4.325">sed longe cunctis longeque beatior illa,</TextUnit>
    <TextUnit id="2709" loc="4.326">siqua tibi sponsa est, siquam dignabere taeda.</TextUnit>
    <TextUnit id="2710" loc="4.327">Haec tibi sive aliqua est, mea sit furtiva voluptas,</TextUnit>
    <TextUnit id="2711" loc="4.328">seu nulla est, ego sim, thalamumque ineamus eundem.’</TextUnit>
    <TextUnit id="2712" loc="4.329">Nais ab his tacuit. Pueri rubor ora notavit</TextUnit>
    <TextUnit id="2713" loc="4.330">(nescit enim, quid amor), sed et erubuisse decebat.</TextUnit>
    <TextUnit id="2714" loc="4.331">Hic color aprica pendentibus arbore pomis</TextUnit>
    <TextUnit id="2715" loc="4.332">aut ebori tincto est, aut sub candore rubenti,</TextUnit>
    <TextUnit id="2716" loc="4.333">cum frustra resonant aera auxiliaria, lunae.</TextUnit>
    <TextUnit id="2717" loc="4.334">Poscenti nymphae sine fine sororia saltem</TextUnit>
    <TextUnit id="2718" loc="4.335">oscula iamque manus ad eburnea colla ferenti</TextUnit>
    <TextUnit id="2719" loc="4.336">‘desinis? aut fugio, tecumque’ ait ‘ista relinquo.’</TextUnit>
    <TextUnit id="2720" loc="4.337">Salmacis extimuit ‘loca’ que ‘haec tibi libera trado,</TextUnit>
    <TextUnit id="2721" loc="4.338">hospes’ ait, simulatque gradu discedere verso,</TextUnit>
    <TextUnit id="2722" loc="4.339">tunc quoque respiciens, fruticumque recondita silva</TextUnit>
    <TextUnit id="2723" loc="4.340">delituit, flexuque genu submisit. At ille,</TextUnit>
    <TextUnit id="2724" loc="4.341">scilicet ut vacuis et inobservatus in herbis,</TextUnit>
    <TextUnit id="2725" loc="4.342">huc it et hinc illuc, et in adludentibus undis</TextUnit>
    <TextUnit id="2726" loc="4.343">summa pedum taloque tenus vestigia tingit;</TextUnit>
    <TextUnit id="2727" loc="4.344">nec mora, temperie blandarum captus aquarum</TextUnit>
    <TextUnit id="2728" loc="4.345">mollia de tenero velamina corpore ponit.</TextUnit>
    <TextUnit id="2729" loc="4.346">Tum vero placuit, nudaeque cupidine formae</TextUnit>
    <TextUnit id="2730" loc="4.347">Salmacis exarsit: flagrant quoque lumina nymphae,</TextUnit>
    <TextUnit id="2731" loc="4.348">non aliter quam cum puro nitidissimus orbe</TextUnit>
    <TextUnit id="2732" loc="4.349">opposita speculi referitur imagine Phoebus.</TextUnit>
    <TextUnit id="2733" loc="4.350">Vixque moram patitur, vix iam sua gaudia differt,</TextUnit>
    <TextUnit id="2734" loc="4.351">iam cupit amplecti, iam se male continet amens.</TextUnit>
    <TextUnit id="2735" loc="4.352">Ille cavis velox adplauso corpore palmis</TextUnit>
    <TextUnit id="2736" loc="4.353">desilit in latices, alternaque bracchia ducens</TextUnit>
    <TextUnit id="2737" loc="4.354">in liquidis translucet aquis, ut eburnea siquis</TextUnit>
    <TextUnit id="2738" loc="4.355">signa tegat claro vel candida lilia vitro.</TextUnit>
    <TextUnit id="2739" loc="4.356">‘Vicimus et meus est!’ exclamat nais et omni</TextUnit>
    <TextUnit id="2740" loc="4.357">veste procul iacta mediis inmittitur undis,</TextUnit>
    <TextUnit id="2741" loc="4.358">pugnantemque tenet luctantiaque oscula carpit,</TextUnit>
    <TextUnit id="2742" loc="4.359">subiectatque manus invitaque pectora tangit,</TextUnit>
    <TextUnit id="2743" loc="4.360">et nunc hac iuveni, nunc circumfunditur illac;</TextUnit>
    <TextUnit id="2744" loc="4.361">denique nitentem contra elabique volentem</TextUnit>
    <TextUnit id="2745" loc="4.362">inplicat, ut serpens, quam regia sustinet ales</TextUnit>
    <TextUnit id="2746" loc="4.363">sublimemque rapit: pendens caput illa pedesque</TextUnit>
    <TextUnit id="2747" loc="4.364">adligat et cauda spatiantes inplicat alas:</TextUnit>
    <TextUnit id="2748" loc="4.365">utve solent hederae longos intexere truncos,</TextUnit>
    <TextUnit id="2749" loc="4.366">utque sub aequoribus deprensum polypus hostem</TextUnit>
    <TextUnit id="2750" loc="4.367">continet, ex omni dimissis parte flagellis.</TextUnit>
    <TextUnit id="2751" loc="4.368">Perstat Atlantiades, sperataque gaudia nymphae</TextUnit>
    <TextUnit id="2752" loc="4.369">denegat. Illa premit, commissaque corpore toto</TextUnit>
    <TextUnit id="2753" loc="4.370">sicut inhaerebat, ‘pugnes licet, inprobe’ dixit,</TextUnit>
    <TextUnit id="2754" loc="4.371">‘non tamen effugies. Ita di iubeatis! et istum</TextUnit>
    <TextUnit id="2755" loc="4.372">nulla dies a me nec me diducat ab isto.’</TextUnit>
    <TextUnit id="2756" loc="4.373">Vota suos habuere deos: nam mixta duorum</TextUnit>
    <TextUnit id="2757" loc="4.374">corpora iunguntur, faciesque inducitur illis</TextUnit>
    <TextUnit id="2758" loc="4.375">una, velut, siquis conducat cortice ramos,</TextUnit>
    <TextUnit id="2759" loc="4.376">crescendo iungi pariterque adolescere cernit.</TextUnit>
    <TextUnit id="2760" loc="4.377">Sic ubi conplexu coierunt membra tenaci,</TextUnit>
    <TextUnit id="2761" loc="4.378">nec duo sunt et forma duplex, nec femina dici</TextUnit>
    <TextUnit id="2762" loc="4.379">nec puer ut possit: neutrumque et utrumque videntur.</TextUnit>
    <TextUnit id="2763" loc="4.380">Ergo ubi se liquidas, quo vir descenderat, undas</TextUnit>
    <TextUnit id="2764" loc="4.381">semimarem fecisse videt, mollitaque in illis</TextUnit>
    <TextUnit id="2765" loc="4.382">membra, manus tendens, sed non iam voce virili,</TextUnit>
    <TextUnit id="2766" loc="4.383">Hermaphroditus ait: ‘Nato date munera vestro,</TextUnit>
    <TextUnit id="2767" loc="4.384">et pater et genetrix, amborum nomen habenti:</TextUnit>
    <TextUnit id="2768" loc="4.385">quisquis in hos fontes vir venerit, exeat inde</TextUnit>
    <TextUnit id="2769" loc="4.386">semivir et tactis subito mollescat in undis.’</TextUnit>
    <TextUnit id="2770" loc="4.387">Motus uterque parens nati rata verba biformis</TextUnit>
    <TextUnit id="2771" loc="4.388">fecit et incesto fontem medicamine tinxit.”</TextUnit>
    <TextUnit id="2772" loc="4.389">Finis erat dictis. Sed adhuc Minyeia proles</TextUnit>
    <TextUnit id="2773" loc="4.390">urget opus spernitque deum festumque profanat,</TextUnit>
    <TextUnit id="2774" loc="4.391">tympana cum subito non adparentia raucis</TextUnit>
    <TextUnit id="2775" loc="4.392">obstrepuere sonis, et adunco tibia cornu</TextUnit>
    <TextUnit id="2776" loc="4.393">tinnulaque aera sonant; redolent murraeque crocique,</TextUnit>
    <TextUnit id="2777" loc="4.394">resque fide maior, coepere virescere telae</TextUnit>
    <TextUnit id="2778" loc="4.395">inque hederae faciem pendens frondescere vestis.</TextUnit>
    <TextUnit id="2779" loc="4.396">Pars abit in vites, et quae modo fila fuerunt,</TextUnit>
    <TextUnit id="2780" loc="4.397">palmite mutantur; de stamine pampinus exit;</TextUnit>
    <TextUnit id="2781" loc="4.398">purpura fulgorem pictis adcommodat uvis.</TextUnit>
    <TextUnit id="2782" loc="4.399">Iamque dies exactus erat, tempusque subibat,</TextUnit>
    <TextUnit id="2783" loc="4.400">quod tu nec tenebras nec possis dicere lucem,</TextUnit>
    <TextUnit id="2784" loc="4.401">sed cum luce tamen dubiae confinia noctis:</TextUnit>
    <TextUnit id="2785" loc="4.402">tecta repente quati pinguesque ardere videntur</TextUnit>
    <TextUnit id="2786" loc="4.403">lampades et rutilis conlucere ignibus aedes</TextUnit>
    <TextUnit id="2787" loc="4.404">falsaque saevarum simulacra ululare ferarum.</TextUnit>
    <TextUnit id="2788" loc="4.405">Fumida iamdudum latitant per tecta sorores,</TextUnit>
    <TextUnit id="2789" loc="4.406">diversaeque locis ignes ac lumina vitant;</TextUnit>
    <TextUnit id="2790" loc="4.407">dumque petunt tenebras, parvos membrana per artus</TextUnit>
    <TextUnit id="2791" loc="4.408">porrigitur tenuique includit bracchia pinna.</TextUnit>
    <TextUnit id="2792" loc="4.409">Nec qua perdiderint veterem ratione figuram</TextUnit>
    <TextUnit id="2793" loc="4.410">scire sinunt tenebrae. Non illas pluma levavit,</TextUnit>
    <TextUnit id="2794" loc="4.411">sustinuere tamen se perlucentibus alis;</TextUnit>
    <TextUnit id="2795" loc="4.412">conataeque loqui minimam et pro corpore vocem</TextUnit>
    <TextUnit id="2796" loc="4.413">emittunt, peraguntque leves stridore querellas.</TextUnit>
    <TextUnit id="2797" loc="4.414">Tectaque, non silvas celebrant lucemque perosae</TextUnit>
    <TextUnit id="2798" loc="4.415">nocte volant, seroque tenent a vespere nomen.</TextUnit>
    <TextUnit id="2799" loc="4.416">Tum vero totis Bacchi memorabile Thebis</TextUnit>
    <TextUnit id="2800" loc="4.417">numen erat, magnasque novi matertera vires</TextUnit>
    <TextUnit id="2801" loc="4.418">narrat ubique dei, de totque sororibus expers</TextUnit>
    <TextUnit id="2802" loc="4.419">una doloris erat, nisi quem fecere sorores.</TextUnit>
    <TextUnit id="2803" loc="4.420">Adspicit hanc natis thalamoque Athamantis habentem</TextUnit>
    <TextUnit id="2804" loc="4.421">sublimes animos et alumno numine Iuno,</TextUnit>
    <TextUnit id="2805" loc="4.422">nec tulit, et secum “potuit de paelice natus</TextUnit>
    <TextUnit id="2806" loc="4.423">vertere Maeonios pelagoque inmergere nautas</TextUnit>
    <TextUnit id="2807" loc="4.424">et laceranda suae nati dare viscera matri</TextUnit>
    <TextUnit id="2808" loc="4.425">et triplices operire novis Minyeidas alis:</TextUnit>
    <TextUnit id="2809" loc="4.426">nil poterit Iuno nisi inultos flere dolores?</TextUnit>
    <TextUnit id="2810" loc="4.427">idque mihi satis est? haec una potentia nostra est?</TextUnit>
    <TextUnit id="2811" loc="4.428">ipse docet, quid agam (fas est et ab hoste doceri),</TextUnit>
    <TextUnit id="2812" loc="4.429">quidque furor valeat, Penthea caede satisque</TextUnit>
    <TextUnit id="2813" loc="4.430">ac super ostendit: cur non stimuletur eatque</TextUnit>
    <TextUnit id="2814" loc="4.431">per cognata suis exempla furoribus Ino?”</TextUnit>
    <TextUnit id="2815" loc="4.432">Est via declivis funesta nubila taxo,</TextUnit>
    <TextUnit id="2816" loc="4.433">ducit ad infernas per muta silentia sedes.</TextUnit>
    <TextUnit id="2817" loc="4.434">Styx nebulas exhalat iners, umbraeque recentes</TextUnit>
    <TextUnit id="2818" loc="4.435">descendunt illac simulacraque functa sepulcris.</TextUnit>
    <TextUnit id="2819" loc="4.436">Pallor hiemsque tenent late loca senta, novique,</TextUnit>
    <TextUnit id="2820" loc="4.437">qua sit iter, manes, Stygiam qua ducat ad urbem,</TextUnit>
    <TextUnit id="2821" loc="4.438">ignorant, ubi sit nigri fera regia Ditis.</TextUnit>
    <TextUnit id="2822" loc="4.439">Mille capax aditus et apertas undique portas</TextUnit>
    <TextUnit id="2823" loc="4.440">urbs habet, utque fretum de tota flumina terra,</TextUnit>
    <TextUnit id="2824" loc="4.441">sic omnes animas locus accipit ille, nec ulli</TextUnit>
    <TextUnit id="2825" loc="4.442">exiguus populo est, turbamve accedere sentit.</TextUnit>
    <TextUnit id="2826" loc="4.443">Errant exsangues sine corpore et ossibus umbrae,</TextUnit>
    <TextUnit id="2827" loc="4.444">parsque forum celebrant, pars imi tecta tyranni,</TextUnit>
    <TextUnit id="2828" loc="4.445">pars aliquas artes, antiquae imitamina vitae.</TextUnit>
    <TextUnit id="2829" loc="4.446">[exercent, aliam partem sua poena coercet]</TextUnit>
    <TextUnit id="2830" loc="4.447">Sustinet ire illuc caelesti sede relicta</TextUnit>
    <TextUnit id="2831" loc="4.448">(tantum odiis iraeque dabat) Saturnia Iuno.</TextUnit>
    <TextUnit id="2832" loc="4.449">Quo simul intravit sacroque a corpore pressum</TextUnit>
    <TextUnit id="2833" loc="4.450">ingemuit limen, tria Cerberus extulit ora</TextUnit>
    <TextUnit id="2834" loc="4.451">et tres latratus semel edidit. Illa sorores</TextUnit>
    <TextUnit id="2835" loc="4.452">Nocte vocat genitas, grave et inplacabile numen.</TextUnit>
    <TextUnit id="2836" loc="4.453">Carceris ante fores clausas adamante sedebant</TextUnit>
    <TextUnit id="2837" loc="4.454">deque suis atros pectebant crinibus angues.</TextUnit>
    <TextUnit id="2838" loc="4.455">Quam simul agnorunt inter caliginis umbras,</TextUnit>
    <TextUnit id="2839" loc="4.456">surrexere deae. Sedes scelerata vocatur:</TextUnit>
    <TextUnit id="2840" loc="4.457">viscera praebebat Tityos lanianda novemque</TextUnit>
    <TextUnit id="2841" loc="4.458">iugeribus distentus erat; tibi, Tantale, nullae</TextUnit>
    <TextUnit id="2842" loc="4.459">deprenduntur aquae, quaeque inminet, effugit arbor;</TextUnit>
    <TextUnit id="2843" loc="4.460">aut petis aut urges rediturum, Sisyphe, saxum;</TextUnit>
    <TextUnit id="2844" loc="4.461">volvitur Ixion et se sequiturque fugitque;</TextUnit>
    <TextUnit id="2845" loc="4.462">molirique suis letum patruelibus ausae</TextUnit>
    <TextUnit id="2846" loc="4.463">adsiduae repetunt, quas perdant, Belides undas.</TextUnit>
    <TextUnit id="2847" loc="4.464">Quos omnes acie postquam Saturnia torva</TextUnit>
    <TextUnit id="2848" loc="4.465">vidit et ante omnes Ixiona, rursus ab illo</TextUnit>
    <TextUnit id="2849" loc="4.466">Sisyphon adspiciens “cur hic e fratribus” inquit</TextUnit>
    <TextUnit id="2850" loc="4.467">“perpetuas patitur poenas, Athamanta superbum</TextUnit>
    <TextUnit id="2851" loc="4.468">regia dives habet, qui me cum coniuge semper</TextUnit>
    <TextUnit id="2852" loc="4.469">sprevit?” et exponit causas odiique viaeque,</TextUnit>
    <TextUnit id="2853" loc="4.470">quidque velit. Quod vellet, erat, ne regia Cadmi</TextUnit>
    <TextUnit id="2854" loc="4.471">staret, et in facinus traherent Athamanta sorores.</TextUnit>
    <TextUnit id="2855" loc="4.472">Imperium, promissa, preces confundit in unum</TextUnit>
    <TextUnit id="2856" loc="4.473">sollicitatque deas. Sic haec Iunone locuta,</TextUnit>
    <TextUnit id="2857" loc="4.474">Tisiphone, canos ut erat turbata capillos,</TextUnit>
    <TextUnit id="2858" loc="4.475">movit et obstantes reiecit ab ore colubras</TextUnit>
    <TextUnit id="2859" loc="4.476">atque ita “non longis opus est ambagibus” inquit:</TextUnit>
    <TextUnit id="2860" loc="4.477">“facta puta, quaecumque iubes. Inamabile regnum</TextUnit>
    <TextUnit id="2861" loc="4.478">desere teque refer caeli melioris ad auras.”</TextUnit>
    <TextUnit id="2862" loc="4.479">Laeta redit Iuno, quam caelum intrare parantem</TextUnit>
    <TextUnit id="2863" loc="4.480">roratis lustravit aquis Thaumantias Iris.</TextUnit>
    <TextUnit id="2864" loc="4.481">Nec mora, Tisiphone madefactam sanguine sumit</TextUnit>
    <TextUnit id="2865" loc="4.482">inportuna facem, fluidoque cruore rubentem</TextUnit>
    <TextUnit id="2866" loc="4.483">induitur pallam tortoque incingitur angue</TextUnit>
    <TextUnit id="2867" loc="4.484">egrediturque domo. Luctus comitatur euntem</TextUnit>
    <TextUnit id="2868" loc="4.485">et Pavor et Terror trepidoque Insania vultu.</TextUnit>
    <TextUnit id="2869" loc="4.486">Limine constiterat: postes tremuisse feruntur</TextUnit>
    <TextUnit id="2870" loc="4.487">Aeolii pallorque fores infecit acernas,</TextUnit>
    <TextUnit id="2871" loc="4.488">solque locum fugit. Monstris exterrita coniunx,</TextUnit>
    <TextUnit id="2872" loc="4.489">territus est Athamas. Tectoque exire parabant:</TextUnit>
    <TextUnit id="2873" loc="4.490">obstitit infelix aditumque obsedit Erinys,</TextUnit>
    <TextUnit id="2874" loc="4.491">nexaque vipereis distendens bracchia nodis</TextUnit>
    <TextUnit id="2875" loc="4.492">caesariem excussit. Motae sonuere colubrae,</TextUnit>
    <TextUnit id="2876" loc="4.493">parsque iacent umeris, pars circum pectora lapsae</TextUnit>
    <TextUnit id="2877" loc="4.494">sibila dant saniemque vomunt linguisque coruscant.</TextUnit>
    <TextUnit id="2878" loc="4.495">Inde duos mediis abrumpit crinibus angues</TextUnit>
    <TextUnit id="2879" loc="4.496">pestiferaque manu raptos inmisit. At illi</TextUnit>
    <TextUnit id="2880" loc="4.497">Inoosque sinus Athamanteosque pererrant</TextUnit>
    <TextUnit id="2881" loc="4.498">inspirantque graves animas. Nec vulnera membris</TextUnit>
    <TextUnit id="2882" loc="4.499">ulla ferunt: mens est, quae diros sentiat ictus.</TextUnit>
    <TextUnit id="2883" loc="4.500">Attulerat secum liquidi quoque monstra veneni,</TextUnit>
    <TextUnit id="2884" loc="4.501">oris Cerberei spumas et virus Echidnae</TextUnit>
    <TextUnit id="2885" loc="4.502">erroresque vagos caecaeque oblivia mentis</TextUnit>
    <TextUnit id="2886" loc="4.503">et scelus et lacrimas rabiemque et caedis amorem,</TextUnit>
    <TextUnit id="2887" loc="4.504">omnia trita simul; quae sanguine mixta recenti</TextUnit>
    <TextUnit id="2888" loc="4.505">coxerat aere cavo viridi versata cicuta.</TextUnit>
    <TextUnit id="2889" loc="4.506">Dumque pavent illi, vergit furiale venenum</TextUnit>
    <TextUnit id="2890" loc="4.507">pectus in amborum praecordiaque intima movit.</TextUnit>
    <TextUnit id="2891" loc="4.508">Tum face iactata per eundem saepius orbem</TextUnit>
    <TextUnit id="2892" loc="4.509">consequitur motis velociter ignibus ignes.</TextUnit>
    <TextUnit id="2893" loc="4.510">Sic victrix iussique potens ad inania magni</TextUnit>
    <TextUnit id="2894" loc="4.511">regna redit Ditis sumptumque recingitur anguem.</TextUnit>
    <TextUnit id="2895" loc="4.512">Protinus Aeolides media furibundus in aula</TextUnit>
    <TextUnit id="2896" loc="4.513">clamat “io, comites, his retia tendite silvis!</TextUnit>
    <TextUnit id="2897" loc="4.514">hic modo cum gemina visa est mihi prole leaena:”</TextUnit>
    <TextUnit id="2898" loc="4.515">utque ferae sequitur vestigia coniugis amens</TextUnit>
    <TextUnit id="2899" loc="4.516">deque sinu matris ridentem et parva Learchum</TextUnit>
    <TextUnit id="2900" loc="4.517">bracchia tendentem rapit et bis terque per auras</TextUnit>
    <TextUnit id="2901" loc="4.518">more rotat fundae rigidoque infantia saxo</TextUnit>
    <TextUnit id="2902" loc="4.519">discutit ora ferox. Tum denique concita mater,</TextUnit>
    <TextUnit id="2903" loc="4.520">seu dolor hoc fecit seu sparsi causa veneni,</TextUnit>
    <TextUnit id="2904" loc="4.521">exululat passisque fugit male sana capillis</TextUnit>
    <TextUnit id="2905" loc="4.522">teque ferens parvum nudis, Melicerta, lacertis</TextUnit>
    <TextUnit id="2906" loc="4.523">“euhoe Bacche” sonat. Bacchi sub nomine Iuno</TextUnit>
    <TextUnit id="2907" loc="4.524">risit et “hos usus praestet tibi” dixit “alumnus.”</TextUnit>
    <TextUnit id="2908" loc="4.525">Inminet aequoribus scopulus: pars ima cavatur</TextUnit>
    <TextUnit id="2909" loc="4.526">fluctibus et tectas defendit ab imbribus undas,</TextUnit>
    <TextUnit id="2910" loc="4.527">summa riget frontemque in apertum porrigit aequor.</TextUnit>
    <TextUnit id="2911" loc="4.528">Occupat hunc (vires insania fecerat) Ino,</TextUnit>
    <TextUnit id="2912" loc="4.529">seque super pontum nullo tardata timore</TextUnit>
    <TextUnit id="2913" loc="4.530">mittit onusque suum; percussa recanduit unda.</TextUnit>
    <TextUnit id="2914" loc="4.531">At Venus, inmeritae neptis miserata labores,</TextUnit>
    <TextUnit id="2915" loc="4.532">sic patruo blandita suo est: “O numen aquarum,</TextUnit>
    <TextUnit id="2916" loc="4.533">proxima cui caelo cessit, Neptune, potestas,</TextUnit>
    <TextUnit id="2917" loc="4.534">magna quidem posco, sed tu miserere meorum,</TextUnit>
    <TextUnit id="2918" loc="4.535">iactari quos cernis in Ionio inmenso,</TextUnit>
    <TextUnit id="2919" loc="4.536">et dis adde tuis. Aliqua et mihi gratia ponto est,</TextUnit>
    <TextUnit id="2920" loc="4.537">si tamen in medio quondam concreta profundo</TextUnit>
    <TextUnit id="2921" loc="4.538">spuma fui Graiumque manet mihi nomen ab illa.”</TextUnit>
    <TextUnit id="2922" loc="4.539">Adnuit oranti Neptunus et abstulit illis,</TextUnit>
    <TextUnit id="2923" loc="4.540">quod mortale fuit, maiestatemque verendam</TextUnit>
    <TextUnit id="2924" loc="4.541">inposuit nomenque simul faciemque novavit</TextUnit>
    <TextUnit id="2925" loc="4.542">Leucothoeque deum cum matre Palaemona dixit.</TextUnit>
    <TextUnit id="2926" loc="4.543">Sidoniae comites, quantum valuere secutae</TextUnit>
    <TextUnit id="2927" loc="4.544">signa pedum, primo videre novissima saxo;</TextUnit>
    <TextUnit id="2928" loc="4.545">nec dubium de morte ratae Cadmeida palmis</TextUnit>
    <TextUnit id="2929" loc="4.546">deplanxere domum, scissae cum veste capillos,</TextUnit>
    <TextUnit id="2930" loc="4.547">utque parum iustae nimiumque in paelice saevae</TextUnit>
    <TextUnit id="2931" loc="4.548">invidiam fecere deae. Convicia Iuno</TextUnit>
    <TextUnit id="2932" loc="4.549">non tulit et “faciam vos ipsas maxima” dixit</TextUnit>
    <TextUnit id="2933" loc="4.550">“saevitiae monimenta meae.” Res dicta secuta est.</TextUnit>
    <TextUnit id="2934" loc="4.551">Nam quae praecipue fuerat pia, “persequar” inquit</TextUnit>
    <TextUnit id="2935" loc="4.552">“in freta reginam” saltumque datura moveri</TextUnit>
    <TextUnit id="2936" loc="4.553">haud usquam potuit scopuloque adfixa cohaesit.</TextUnit>
    <TextUnit id="2937" loc="4.554">Altera, dum solito temptat plangore ferire</TextUnit>
    <TextUnit id="2938" loc="4.555">pectora, temptatos sensit riguisse lacertos;</TextUnit>
    <TextUnit id="2939" loc="4.556">illa, manus ut forte tetenderat in maris undas,</TextUnit>
    <TextUnit id="2940" loc="4.557">saxea facta manus in easdem porrigit undas;</TextUnit>
    <TextUnit id="2941" loc="4.558">huius, ut arreptum laniabat vertice crinem,</TextUnit>
    <TextUnit id="2942" loc="4.559">duratos subito digitos in crine videres:</TextUnit>
    <TextUnit id="2943" loc="4.560">quo quaeque in gestu deprensa est, haesit in illo.</TextUnit>
    <TextUnit id="2944" loc="4.561">Pars volucres factae; quae nunc quoque gurgite in illo</TextUnit>
    <TextUnit id="2945" loc="4.562">aequora destringunt summis Ismenides alis.</TextUnit>
    <TextUnit id="2946" loc="4.563">Nescit Agenorides natam parvumque nepotem</TextUnit>
    <TextUnit id="2947" loc="4.564">aequoris esse deos: luctu serieque malorum</TextUnit>
    <TextUnit id="2948" loc="4.565">victus et ostentis, quae plurima viderat, exit</TextUnit>
    <TextUnit id="2949" loc="4.566">conditor urbe sua, tamquam fortuna locorum,</TextUnit>
    <TextUnit id="2950" loc="4.567">non sua se premeret; longisque erroribus actus</TextUnit>
    <TextUnit id="2951" loc="4.568">contigit Illyricos profuga cum coniuge fines.</TextUnit>
    <TextUnit id="2952" loc="4.569">Iamque malis annisque graves, dum prima retractant</TextUnit>
    <TextUnit id="2953" loc="4.570">fata domus releguntque suos sermone labores,</TextUnit>
    <TextUnit id="2954" loc="4.571">“num sacer ille mea traiectus cuspide serpens”</TextUnit>
    <TextUnit id="2955" loc="4.572">Cadmus ait “fuerat, tum, cum Sidone profectus</TextUnit>
    <TextUnit id="2956" loc="4.573">vipereos sparsi per humum, nova semina, dentes?</TextUnit>
    <TextUnit id="2957" loc="4.574">Quem si cura deum tam certa vindicat ira,</TextUnit>
    <TextUnit id="2958" loc="4.575">ipse precor serpens in longam porrigar alvum.”</TextUnit>
    <TextUnit id="2959" loc="4.576">Dixit, et ut serpens in longam tenditur alvum</TextUnit>
    <TextUnit id="2960" loc="4.577">durataeque cuti squamas increscere sentit</TextUnit>
    <TextUnit id="2961" loc="4.578">nigraque caeruleis variari corpora guttis.</TextUnit>
    <TextUnit id="2962" loc="4.579">In pectusque cadit pronus. Commissaque in unum</TextUnit>
    <TextUnit id="2963" loc="4.580">paulatim tereti tenuantur acumine crura.</TextUnit>
    <TextUnit id="2964" loc="4.581">Bracchia iam restant: quae restant bracchia tendit</TextUnit>
    <TextUnit id="2965" loc="4.582">et lacrimis per adhuc humana fluentibus ora</TextUnit>
    <TextUnit id="2966" loc="4.583">“accede, o coniunx, accede, miserrima,” dixit</TextUnit>
    <TextUnit id="2967" loc="4.584">“dumque aliquid superest de me, me tange manumque</TextUnit>
    <TextUnit id="2968" loc="4.585">accipe, dum manus est, dum non totum occupat anguis!”</TextUnit>
    <TextUnit id="2969" loc="4.586">Ille quidem vult plura loqui, sed lingua repente</TextUnit>
    <TextUnit id="2970" loc="4.587">in partes est fissa duas: nec verba volenti</TextUnit>
    <TextUnit id="2971" loc="4.588">sufficiunt, quotiensque aliquos parat edere questus,</TextUnit>
    <TextUnit id="2972" loc="4.589">sibilat: hanc illi vocem natura reliquit.</TextUnit>
    <TextUnit id="2973" loc="4.590">Nuda manu feriens exclamat pectora coniunx</TextUnit>
    <TextUnit id="2974" loc="4.591">“Cadme, mane, teque, infelix, his exue monstris!</TextUnit>
    <TextUnit id="2975" loc="4.592">Cadme, quid hoc? ubi pes, ubi sunt umerique manusque</TextUnit>
    <TextUnit id="2976" loc="4.593">et color et facies et, dum loquor, omnia? cur non</TextUnit>
    <TextUnit id="2977" loc="4.594">me quoque, caelestes, in eandem vertitis anguem?”</TextUnit>
    <TextUnit id="2978" loc="4.595">Dixerat: ille suae lambebat coniugis ora</TextUnit>
    <TextUnit id="2979" loc="4.596">inque sinus caros, veluti cognosceret, ibat</TextUnit>
    <TextUnit id="2980" loc="4.597">et dabat amplexus adsuetaque colla petebat.</TextUnit>
    <TextUnit id="2981" loc="4.598">Quisquis adest (aderant comites), terretur: at illa</TextUnit>
    <TextUnit id="2982" loc="4.599">lubrica permulcet cristati colla draconis.</TextUnit>
    <TextUnit id="2983" loc="4.600">Et subito duo sunt iunctoque volumine serpunt,</TextUnit>
    <TextUnit id="2984" loc="4.601">donec in adpositi nemoris subiere latebras.</TextUnit>
    <TextUnit id="2985" loc="4.602">Nunc quoque nec fugiunt hominem nec vulnere laedunt</TextUnit>
    <TextUnit id="2986" loc="4.603">quidque prius fuerint, placidi meminere dracones.</TextUnit>
    <TextUnit id="2987" loc="4.604">Sed tamen ambobus versae solacia formae</TextUnit>
    <TextUnit id="2988" loc="4.605">magna nepos dederat, quem debellata colebat</TextUnit>
    <TextUnit id="2989" loc="4.606">India, quem positis celebrabat Achaia templis.</TextUnit>
    <TextUnit id="2990" loc="4.607">Solus Abantiades ab origine cretus eadem</TextUnit>
    <TextUnit id="2991" loc="4.608">Acrisius superest, qui moenibus arceat urbis</TextUnit>
    <TextUnit id="2992" loc="4.609">Argolicae contraque deum ferat arma genusque</TextUnit>
    <TextUnit id="2993" loc="4.610">non putet esse Iovis; neque enim Iovis esse putabat</TextUnit>
    <TextUnit id="2994" loc="4.611">Persea, quem pluvio Danae conceperat auro.</TextUnit>
    <TextUnit id="2995" loc="4.612">Mox tamen Acrisium (tanta est praesentia veri)</TextUnit>
    <TextUnit id="2996" loc="4.613">tam violasse deum quam non agnosse nepotem</TextUnit>
    <TextUnit id="2997" loc="4.614">paenitet: inpositus iam caelo est alter, at alter</TextUnit>
    <TextUnit id="2998" loc="4.615">viperei referens spolium memorabile monstri</TextUnit>
    <TextUnit id="2999" loc="4.616">aera carpebat tenerum stridentibus alis.</TextUnit>
    <TextUnit id="3000" loc="4.617">Cumque super Libycas victor penderet harenas,</TextUnit>
    <TextUnit id="3001" loc="4.618">Gorgonei capitis guttae cecidere cruentae.</TextUnit>
    <TextUnit id="3002" loc="4.619">Quas humus exceptas varios animavit in angues:</TextUnit>
    <TextUnit id="3003" loc="4.620">unde frequens illa est infestaque terra colubris.</TextUnit>
    <TextUnit id="3004" loc="4.621">Inde per inmensum ventis discordibus actus</TextUnit>
    <TextUnit id="3005" loc="4.622">nunc huc, nunc illuc exemplo nubis aquosae</TextUnit>
    <TextUnit id="3006" loc="4.623">fertur et ex alto seductas aethere longe</TextUnit>
    <TextUnit id="3007" loc="4.624">despectat terras totumque supervolat orbem.</TextUnit>
    <TextUnit id="3008" loc="4.625">Ter gelidas Arctos, ter Cancri bracchia vidit:</TextUnit>
    <TextUnit id="3009" loc="4.626">saepe sub occasus, saepe est ablatus in ortus.</TextUnit>
    <TextUnit id="3010" loc="4.627">Iamque cadente die, veritus se credere nocti,</TextUnit>
    <TextUnit id="3011" loc="4.628">constitit Hesperio, regnis Atlantis, in orbe,</TextUnit>
    <TextUnit id="3012" loc="4.629">exiguamque petit requiem, dum Lucifer ignes</TextUnit>
    <TextUnit id="3013" loc="4.630">evocet Aurorae, currus Aurora diurnos.</TextUnit>
    <TextUnit id="3014" loc="4.631">Hic hominum cunctis ingenti corpore praestans</TextUnit>
    <TextUnit id="3015" loc="4.632">Iapetionides Atlas fuit. Ultima tellus</TextUnit>
    <TextUnit id="3016" loc="4.633">rege sub hoc et pontus erat, qui Solis anhelis</TextUnit>
    <TextUnit id="3017" loc="4.634">aequora subdit equis et fessos excipit axes.</TextUnit>
    <TextUnit id="3018" loc="4.635">Mille greges illi totidemque armenta per herbas</TextUnit>
    <TextUnit id="3019" loc="4.636">errabant, et humum vicinia nulla premebant.</TextUnit>
    <TextUnit id="3020" loc="4.637">Arboreae frondes auro radiante nitentes</TextUnit>
    <TextUnit id="3021" loc="4.638">ex auro ramos, ex auro poma tegebant.</TextUnit>
    <TextUnit id="3022" loc="4.639">“Hospes,” ait Perseus illi, “seu gloria tangit</TextUnit>
    <TextUnit id="3023" loc="4.640">te generis magni, generis mihi Iuppiter auctor;</TextUnit>
    <TextUnit id="3024" loc="4.641">sive es mirator rerum, mirabere nostras.</TextUnit>
    <TextUnit id="3025" loc="4.642">Hospitium requiemque peto.” Memor ille vetustae</TextUnit>
    <TextUnit id="3026" loc="4.643">sortis erat: Themis hanc dederat Parnasia sortem:</TextUnit>
    <TextUnit id="3027" loc="4.644">“Tempus, Atla, veniet, tua quo spoliabitur auro</TextUnit>
    <TextUnit id="3028" loc="4.645">arbor, et hunc praedae titulum Iove natus habebit.”</TextUnit>
    <TextUnit id="3029" loc="4.646">Id metuens solidis pomaria clauserat Atlas</TextUnit>
    <TextUnit id="3030" loc="4.647">moenibus et vasto dederat servanda draconi</TextUnit>
    <TextUnit id="3031" loc="4.648">arcebatque suis externos finibus omnes.</TextUnit>
    <TextUnit id="3032" loc="4.649">Huic quoque “vade procul, ne longe gloria rerum,</TextUnit>
    <TextUnit id="3033" loc="4.650">quam mentiris” ait, “longe tibi Iuppiter absit!”</TextUnit>
    <TextUnit id="3034" loc="4.651">vimque minis addit manibusque expellere temptat</TextUnit>
    <TextUnit id="3035" loc="4.652">cunctantem et placidis miscentem fortia dictis.</TextUnit>
    <TextUnit id="3036" loc="4.653">Viribus inferior (quis enim par esset Atlantis</TextUnit>
    <TextUnit id="3037" loc="4.654">viribus?) “at quoniam parvi tibi gratia nostra est,</TextUnit>
    <TextUnit id="3038" loc="4.655">accipe munus!” ait, laevaque a parte Medusae</TextUnit>
    <TextUnit id="3039" loc="4.656">ipse retro versus squalentia protulit ora.</TextUnit>
    <TextUnit id="3040" loc="4.657">Quantus erat, mons factus Atlas: nam barba comaeque</TextUnit>
    <TextUnit id="3041" loc="4.658">in silvas abeunt, iuga sunt umerique manusque,</TextUnit>
    <TextUnit id="3042" loc="4.659">quod caput ante fuit, summo est in monte cacumen,</TextUnit>
    <TextUnit id="3043" loc="4.660">ossa lapis fiunt: tum partes auctus in omnes</TextUnit>
    <TextUnit id="3044" loc="4.661">crevit in inmensum (sic, di, statuistis) et omne</TextUnit>
    <TextUnit id="3045" loc="4.662">cum tot sideribus caelum requievit in illo.</TextUnit>
    <TextUnit id="3046" loc="4.663">Clauserat Hippotades aeterno carcere ventos,</TextUnit>
    <TextUnit id="3047" loc="4.664">admonitorque operum caelo clarissimus alto</TextUnit>
    <TextUnit id="3048" loc="4.665">Lucifer ortus erat. Pennis ligat ille resumptis</TextUnit>
    <TextUnit id="3049" loc="4.666">parte ab utraque pedes teloque accingitur unco</TextUnit>
    <TextUnit id="3050" loc="4.667">et liquidum motis talaribus aera findit.</TextUnit>
    <TextUnit id="3051" loc="4.668">Gentibus innumeris circumque infraque relictis</TextUnit>
    <TextUnit id="3052" loc="4.669">Aethiopum populos Cepheaque conspicit arva.</TextUnit>
    <TextUnit id="3053" loc="4.670">Illic inmeritam maternae pendere linguae</TextUnit>
    <TextUnit id="3054" loc="4.671">Andromedan poenas iniustus iusserat Ammon.</TextUnit>
    <TextUnit id="3055" loc="4.672">Quam simul ad duras religatam bracchia cautes</TextUnit>
    <TextUnit id="3056" loc="4.673">vidit Abantiades (nisi quod levis aura capillos</TextUnit>
    <TextUnit id="3057" loc="4.674">moverat et tepido manabant lumina fletu,</TextUnit>
    <TextUnit id="3058" loc="4.675">marmoreum ratus esset opus), trahit inscius ignes</TextUnit>
    <TextUnit id="3059" loc="4.676">et stupet et visae correptus imagine formae</TextUnit>
    <TextUnit id="3060" loc="4.677">paene suas quatere est oblitus in aere pennas.</TextUnit>
    <TextUnit id="3061" loc="4.678">Ut stetit, “o” dixit “non istis digna catenis,</TextUnit>
    <TextUnit id="3062" loc="4.679">sed quibus inter se cupidi iunguntur amantes,</TextUnit>
    <TextUnit id="3063" loc="4.680">pande requirenti nomen terraeque tuumque,</TextUnit>
    <TextUnit id="3064" loc="4.681">et cur vincla geras.” Primo silet illa, nec audet</TextUnit>
    <TextUnit id="3065" loc="4.682">adpellare virum virgo; manibusque modestos</TextUnit>
    <TextUnit id="3066" loc="4.683">celasset vultus, si non religata fuisset:</TextUnit>
    <TextUnit id="3067" loc="4.684">lumina, quod potuit, lacrimis inplevit obortis.</TextUnit>
    <TextUnit id="3068" loc="4.685">Saepius instanti, sua ne delicta fateri</TextUnit>
    <TextUnit id="3069" loc="4.686">nolle videretur, nomen terraeque suumque,</TextUnit>
    <TextUnit id="3070" loc="4.687">quantaque maternae fuerit fiducia formae,</TextUnit>
    <TextUnit id="3071" loc="4.688">indicat. Et nondum memoratis omnibus unda</TextUnit>
    <TextUnit id="3072" loc="4.689">insonuit, veniensque inmenso belua ponto</TextUnit>
    <TextUnit id="3073" loc="4.690">inminet et latum sub pectore possidet aequor.</TextUnit>
    <TextUnit id="3074" loc="4.691">Conclamat virgo: genitor lugubris et una</TextUnit>
    <TextUnit id="3075" loc="4.692">mater adest, ambo miseri, sed iustius illa.</TextUnit>
    <TextUnit id="3076" loc="4.693">Nec secum auxilium, sed dignos tempore fletus</TextUnit>
    <TextUnit id="3077" loc="4.694">plangoremque ferunt vinctoque in corpore adhaerent,</TextUnit>
    <TextUnit id="3078" loc="4.695">cum sic hospes ait: “Lacrimarum longa manere</TextUnit>
    <TextUnit id="3079" loc="4.696">tempora vos poterunt: ad opem brevis hora ferendam est.</TextUnit>
    <TextUnit id="3080" loc="4.697">Hanc ego si peterem Perseus Iove natus et illa,</TextUnit>
    <TextUnit id="3081" loc="4.698">quam clausam inplevit fecundo Iuppiter auro,</TextUnit>
    <TextUnit id="3082" loc="4.699">Gorgonis anguicomae Perseus superator et alis</TextUnit>
    <TextUnit id="3083" loc="4.700">aerias ausus iactatis ire per auras,</TextUnit>
    <TextUnit id="3084" loc="4.701">praeferrer cunctis certe gener. Addere tantis</TextUnit>
    <TextUnit id="3085" loc="4.702">dotibus et meritum, faveant modo numina, tempto:</TextUnit>
    <TextUnit id="3086" loc="4.703">ut mea sit servata mea virtute, paciscor.”</TextUnit>
    <TextUnit id="3087" loc="4.704">Accipiunt legem (quis enim dubitaret?) et orant</TextUnit>
    <TextUnit id="3088" loc="4.705">promittuntque super regnum dotale parentes.</TextUnit>
    <TextUnit id="3089" loc="4.706">Ecce velut navis praefixo concita rostro</TextUnit>
    <TextUnit id="3090" loc="4.707">sulcat aquas, iuvenum sudantibus acta lacertis,</TextUnit>
    <TextUnit id="3091" loc="4.708">sic fera dimotis inpulsu pectoris undis</TextUnit>
    <TextUnit id="3092" loc="4.709">tantum aberat scopulis, quantum Balearica torto</TextUnit>
    <TextUnit id="3093" loc="4.710">funda potest plumbo medii transmittere caeli:</TextUnit>
    <TextUnit id="3094" loc="4.711">cum subito iuvenis pedibus tellure repulsa</TextUnit>
    <TextUnit id="3095" loc="4.712">arduus in nubes abiit. Ut in aequore summo</TextUnit>
    <TextUnit id="3096" loc="4.713">umbra viri visa est, visa fera saevit in umbra.</TextUnit>
    <TextUnit id="3097" loc="4.714">Utque Iovis praepes, vacuo cum vidit in arvo</TextUnit>
    <TextUnit id="3098" loc="4.715">praebentem Phoebo liventia terga draconem,</TextUnit>
    <TextUnit id="3099" loc="4.716">occupat aversum, neu saeva retorqueat ora,</TextUnit>
    <TextUnit id="3100" loc="4.717">squamigeris avidos figit cervicibus ungues,</TextUnit>
    <TextUnit id="3101" loc="4.718">sic celeri missus praeceps per inane volatu</TextUnit>
    <TextUnit id="3102" loc="4.719">terga ferae pressit dextroque frementis in armo</TextUnit>
    <TextUnit id="3103" loc="4.720">Inachides ferrum curvo tenus abdidit hamo.</TextUnit>
    <TextUnit id="3104" loc="4.721">Vulnere laesa gravi modo se sublimis in auras</TextUnit>
    <TextUnit id="3105" loc="4.722">attollit, modo subdit aquis, modo more ferocis</TextUnit>
    <TextUnit id="3106" loc="4.723">versat apri, quem turba canum circumsona terret.</TextUnit>
    <TextUnit id="3107" loc="4.724">Ille avidos morsus velocibus effugit alis</TextUnit>
    <TextUnit id="3108" loc="4.725">quaque patet, nunc terga cavis super obsita conchis,</TextUnit>
    <TextUnit id="3109" loc="4.726">nunc laterum costas, nunc qua tenuissima cauda</TextUnit>
    <TextUnit id="3110" loc="4.727">desinit in piscem, falcato vulnerat ense.</TextUnit>
    <TextUnit id="3111" loc="4.728">Belua puniceo mixtos cum sanguine fluctus</TextUnit>
    <TextUnit id="3112" loc="4.729">ore vomit: maduere graves adspergine pennae.</TextUnit>
    <TextUnit id="3113" loc="4.730">Nec bibulis ultra Perseus talaribus ausus</TextUnit>
    <TextUnit id="3114" loc="4.731">credere, conspexit scopulum, qui vertice summo</TextUnit>
    <TextUnit id="3115" loc="4.732">stantibus exstat aquis, operitur ab aequore moto.</TextUnit>
    <TextUnit id="3116" loc="4.733">Nixus eo rupisque tenens iuga prima sinistra</TextUnit>
    <TextUnit id="3117" loc="4.734">ter quater exegit repetita per ilia ferrum.</TextUnit>
    <TextUnit id="3118" loc="4.735">Litora cum plausu clamor superasque deorum</TextUnit>
    <TextUnit id="3119" loc="4.736">inplevere domos: gaudent generumque salutant</TextUnit>
    <TextUnit id="3120" loc="4.737">auxiliumque domus servatoremque fatentur</TextUnit>
    <TextUnit id="3121" loc="4.738">Cassiope Cepheusque pater. Resoluta catenis</TextUnit>
    <TextUnit id="3122" loc="4.739">incedit virgo, pretiumque et causa laboris.</TextUnit>
    <TextUnit id="3123" loc="4.740">Ipse manus hausta victrices abluit unda,</TextUnit>
    <TextUnit id="3124" loc="4.741">anguiferumque caput dura ne laedat harena,</TextUnit>
    <TextUnit id="3125" loc="4.742">mollit humum foliis natasque sub aequore virgas</TextUnit>
    <TextUnit id="3126" loc="4.743">sternit et inponit Phorcynidos ora Medusae.</TextUnit>
    <TextUnit id="3127" loc="4.744">Virga recens bibulaque etiamnum viva medulla</TextUnit>
    <TextUnit id="3128" loc="4.745">vim rapuit monstri tactuque induruit huius</TextUnit>
    <TextUnit id="3129" loc="4.746">percepitque novum ramis et fronde rigorem.</TextUnit>
    <TextUnit id="3130" loc="4.747">At pelagi nymphae factum mirabile temptant</TextUnit>
    <TextUnit id="3131" loc="4.748">pluribus in virgis et idem contingere gaudent</TextUnit>
    <TextUnit id="3132" loc="4.749">seminaque ex illis iterant iactata per undas.</TextUnit>
    <TextUnit id="3133" loc="4.750">Nunc quoque curaliis eadem natura remansit,</TextUnit>
    <TextUnit id="3134" loc="4.751">duritiam tacto capiant ut ab aere, quodque</TextUnit>
    <TextUnit id="3135" loc="4.752">vimen in aequore erat, fiat super aequora saxum.</TextUnit>
    <TextUnit id="3136" loc="4.753">Dis tribus ille focos totidem de caespite ponit,</TextUnit>
    <TextUnit id="3137" loc="4.754">laevum Mercurio, dextrum tibi, bellica virgo,</TextUnit>
    <TextUnit id="3138" loc="4.755">ara Iovis media est. Mactatur vacca Minervae,</TextUnit>
    <TextUnit id="3139" loc="4.756">alipedi vitulus, taurus tibi, summe deorum.</TextUnit>
    <TextUnit id="3140" loc="4.757">protinus Andromedan et tanti praemia facti</TextUnit>
    <TextUnit id="3141" loc="4.758">indotata rapit: taedas Hymenaeus Amorque</TextUnit>
    <TextUnit id="3142" loc="4.759">praecutiunt, largis satiantur odoribus ignes,</TextUnit>
    <TextUnit id="3143" loc="4.760">sertaque dependent tectis et ubique lyraeque</TextUnit>
    <TextUnit id="3144" loc="4.761">tibiaque et cantus, animi felicia laeti</TextUnit>
    <TextUnit id="3145" loc="4.762">argumenta, sonant. Reseratis aurea valvis</TextUnit>
    <TextUnit id="3146" loc="4.763">atria tota patent, pulchroque instructa paratu</TextUnit>
    <TextUnit id="3147" loc="4.764">Cepheni proceres ineunt convivia regis.</TextUnit>
    <TextUnit id="3148" loc="4.765">Postquam epulis functi generosi munere Bacchi</TextUnit>
    <TextUnit id="3149" loc="4.766">diffudere animos, cultusque genusque locorum</TextUnit>
    <TextUnit id="3150" loc="4.767">quaerit Lyncides moresque animumque virorum.</TextUnit>
    <TextUnit id="3151" loc="4.767a">[quaerit Abantiades: quaerenti protinus unus</TextUnit>
    <TextUnit id="3152" loc="4.768">narrat Lyncides moresque animumque virorum]</TextUnit>
    <TextUnit id="3153" loc="4.770">Qui simul edocuit, “nunc, o fortissime,” dixit</TextUnit>
    <TextUnit id="3154" loc="4.771">“fare, precor, Perseu, quanta virtute quibusque</TextUnit>
    <TextUnit id="3155" loc="4.772">artibus abstuleris crinita draconibus ora.”</TextUnit>
    <TextUnit id="3156" loc="4.773">Narrat Agenorides gelido sub Atlante iacentem</TextUnit>
    <TextUnit id="3157" loc="4.774">esse locum solidae tutum munimine molis;</TextUnit>
    <TextUnit id="3158" loc="4.775">cuius in introitu geminas habitasse sorores</TextUnit>
    <TextUnit id="3159" loc="4.776">Phorcidas, unius partitas luminis usum.</TextUnit>
    <TextUnit id="3160" loc="4.777">Id se sollerti furtim, dum traditur, astu</TextUnit>
    <TextUnit id="3161" loc="4.778">supposita cepisse manu perque abdita longe</TextUnit>
    <TextUnit id="3162" loc="4.779">deviaque et silvis horrentia saxa fragosis</TextUnit>
    <TextUnit id="3163" loc="4.780">Gorgoneas tetigisse domos, passimque per agros</TextUnit>
    <TextUnit id="3164" loc="4.781">perque vias vidisse hominum simulacra ferarumque</TextUnit>
    <TextUnit id="3165" loc="4.782">in silicem ex ipsis visa conversa Medusa.</TextUnit>
    <TextUnit id="3166" loc="4.783">Se tamen horrendae clipei, quem laeva gerebat,</TextUnit>
    <TextUnit id="3167" loc="4.784">aere repercusso formam adspexisse Medusae,</TextUnit>
    <TextUnit id="3168" loc="4.785">dumque gravis somnus colubrasque ipsamque tenebat,</TextUnit>
    <TextUnit id="3169" loc="4.786">eripuisse caput collo; pennisque fugacem</TextUnit>
    <TextUnit id="3170" loc="4.787">Pegason et fratrem matris de sanguine natos</TextUnit>
    <TextUnit id="3171" loc="4.788">addidit et longi non falsa pericula cursus,</TextUnit>
    <TextUnit id="3172" loc="4.789">quae freta, quas terras sub se vidisset ab alto</TextUnit>
    <TextUnit id="3173" loc="4.790">et quae iactatis tetigisset sidera pennis.</TextUnit>
    <TextUnit id="3174" loc="4.791">Ante exspectatum tacuit tamen. Excipit unus</TextUnit>
    <TextUnit id="3175" loc="4.792">ex numero procerum quaerens, cur sola sororum</TextUnit>
    <TextUnit id="3176" loc="4.793">gesserit alternis inmixtos crinibus angues.</TextUnit>
    <TextUnit id="3177" loc="4.794">Hospes ait: “Quoniam scitaris digna relatu,</TextUnit>
    <TextUnit id="3178" loc="4.795">accipe quaesiti causam. Clarissima forma</TextUnit>
    <TextUnit id="3179" loc="4.796">multorumque fuit spes invidiosa procorum</TextUnit>
    <TextUnit id="3180" loc="4.797">illa: neque in tota conspectior ulla capillis</TextUnit>
    <TextUnit id="3181" loc="4.798">pars fuit. Inveni, qui se vidisse referret.</TextUnit>
    <TextUnit id="3182" loc="4.799">Hanc pelagi rector templo vitiasse Minervae</TextUnit>
    <TextUnit id="3183" loc="4.800">dicitur. Aversa est et castos aegide vultus</TextUnit>
    <TextUnit id="3184" loc="4.801">nata Iovis texit; neve hoc inpune fuisset,</TextUnit>
    <TextUnit id="3185" loc="4.802">Gorgoneum crinem turpes mutavit in hydros.</TextUnit>
    <TextUnit id="3186" loc="4.803">Nunc quoque, ut attonitos formidine terreat hostes,</TextUnit>
    <TextUnit id="3187" loc="4.804">pectore in adverso, quos fecit, sustinet angues.”</TextUnit>
    <TextUnit id="3188" loc="5.1">Dumque ea Cephenum medio Danaeius heros</TextUnit>
    <TextUnit id="3189" loc="5.2">agmine commemorat, fremida regalia turba</TextUnit>
    <TextUnit id="3190" loc="5.3">atria complentur: nec coniugialia festa</TextUnit>
    <TextUnit id="3191" loc="5.4">qui canat est clamor, sed qui fera nuntiet arma.</TextUnit>
    <TextUnit id="3192" loc="5.5">Inque repentinos convivia versa tumultus</TextUnit>
    <TextUnit id="3193" loc="5.6">adsimilare freto possis, quod saeva quietum</TextUnit>
    <TextUnit id="3194" loc="5.7">ventorum rabies motis exasperat undis.</TextUnit>
    <TextUnit id="3195" loc="5.8">Primus in his Phineus, belli temerarius auctor,</TextUnit>
    <TextUnit id="3196" loc="5.9">fraxineam quatiens aeratae cuspidis hastam,</TextUnit>
    <TextUnit id="3197" loc="5.10">“en” ait, “en adsum praereptae coniugis ultor,</TextUnit>
    <TextUnit id="3198" loc="5.11">nec mihi te pennae, nec falsum versus in aurum</TextUnit>
    <TextUnit id="3199" loc="5.12">Iuppiter eripiet.” Conanti mittere Cepheus</TextUnit>
    <TextUnit id="3200" loc="5.13">“quid facis?” exclamat, “quae te, germane, furentem</TextUnit>
    <TextUnit id="3201" loc="5.14">mens agit in facinus? meritisne haec gratia tantis</TextUnit>
    <TextUnit id="3202" loc="5.15">redditur? hac vitam servatae dote rependis?</TextUnit>
    <TextUnit id="3203" loc="5.16">Quam tibi non Perseus, verum si quaeris, ademit,</TextUnit>
    <TextUnit id="3204" loc="5.17">sed grave Nereidum numen, sed corniger Ammon,</TextUnit>
    <TextUnit id="3205" loc="5.18">sed quae visceribus veniebat belua ponti</TextUnit>
    <TextUnit id="3206" loc="5.19">exsaturanda meis. Illo tibi tempore rapta est,</TextUnit>
    <TextUnit id="3207" loc="5.20">quo peritura fuit: nisi si crudelis id ipsum</TextUnit>
    <TextUnit id="3208" loc="5.21">exigis, ut pereat, luctuque levabere nostro.</TextUnit>
    <TextUnit id="3209" loc="5.22">Scilicet haud satis est, quod te spectante revincta est</TextUnit>
    <TextUnit id="3210" loc="5.23">et nullam quod opem patruus sponsusve tulisti:</TextUnit>
    <TextUnit id="3211" loc="5.24">insuper, a quoquam quod sit servata, dolebis</TextUnit>
    <TextUnit id="3212" loc="5.25">praemiaque eripies? Quae si tibi magna videntur,</TextUnit>
    <TextUnit id="3213" loc="5.26">ex illis scopulis, ubi erant adfixa, petisses.</TextUnit>
    <TextUnit id="3214" loc="5.27">Nunc sine, qui petiit, per quem haec non orba senectus,</TextUnit>
    <TextUnit id="3215" loc="5.28">ferre quod et meritis et voce est pactus, eumque</TextUnit>
    <TextUnit id="3216" loc="5.29">non tibi, sed certae praelatum intellege morti!”</TextUnit>
    <TextUnit id="3217" loc="5.30">Ille nihil contra: sed et hunc et Persea vultu</TextUnit>
    <TextUnit id="3218" loc="5.31">alterno spectans petat hunc ignorat, an illum,</TextUnit>
    <TextUnit id="3219" loc="5.32">cunctatusque brevi contortam viribus hastam,</TextUnit>
    <TextUnit id="3220" loc="5.33">quantas ira dabat, nequiquam in Persea misit.</TextUnit>
    <TextUnit id="3221" loc="5.34">Ut stetit illa toro, stratis tunc denique Perseus</TextUnit>
    <TextUnit id="3222" loc="5.35">exsiluit; teloque ferox inimica remisso</TextUnit>
    <TextUnit id="3223" loc="5.36">pectora rupisset, nisi post altaria Phineus</TextUnit>
    <TextUnit id="3224" loc="5.37">isset: et (indignum!) scelerato profuit ara.</TextUnit>
    <TextUnit id="3225" loc="5.38">Fronte tamen Rhoeti non inrita cuspis adhaesit.</TextUnit>
    <TextUnit id="3226" loc="5.39">Qui postquam cecidit ferrumque ex osse revulsum est,</TextUnit>
    <TextUnit id="3227" loc="5.40">calcitrat et positas adspergit sanguine mensas.</TextUnit>
    <TextUnit id="3228" loc="5.41">Tum vero indomitas ardescit vulgus in iras,</TextUnit>
    <TextUnit id="3229" loc="5.42">telaque coniciunt, et sunt, qui Cephea dicunt</TextUnit>
    <TextUnit id="3230" loc="5.43">cum genero debere mori. Sed limine tecti</TextUnit>
    <TextUnit id="3231" loc="5.44">exierat Cepheus, testatus iusque fidemque</TextUnit>
    <TextUnit id="3232" loc="5.45">hospitiique deos, ea se prohibente moveri.</TextUnit>
    <TextUnit id="3233" loc="5.46">Bellica Pallas adest et protegit aegide fratrem</TextUnit>
    <TextUnit id="3234" loc="5.47">datque animos. Erat Indus Athis, quem flumine Gange</TextUnit>
    <TextUnit id="3235" loc="5.48">edita Limnaee vitreis peperisse sub undis</TextUnit>
    <TextUnit id="3236" loc="5.49">creditur, egregius forma, quam divite cultu</TextUnit>
    <TextUnit id="3237" loc="5.50">augebat, bis adhuc octonis integer annis,</TextUnit>
    <TextUnit id="3238" loc="5.51">indutus chlamydem Tyriam, quam limbus obibat</TextUnit>
    <TextUnit id="3239" loc="5.52">aureus; ornabant aurata monilia collum</TextUnit>
    <TextUnit id="3240" loc="5.53">et madidos murra curvum crinale capillos.</TextUnit>
    <TextUnit id="3241" loc="5.54">Ille quidem iaculo quamvis distantia misso</TextUnit>
    <TextUnit id="3242" loc="5.55">figere doctus erat, sed tendere doctior arcus.</TextUnit>
    <TextUnit id="3243" loc="5.56">Tunc quoque lenta manu flectentem cornua Perseus</TextUnit>
    <TextUnit id="3244" loc="5.57">stipite, qui media positus fumabat in ara,</TextUnit>
    <TextUnit id="3245" loc="5.58">perculit et fractis confudit in ossibus ora.</TextUnit>
    <TextUnit id="3246" loc="5.59">Hunc ubi laudatos iactantem in sanguine vultus</TextUnit>
    <TextUnit id="3247" loc="5.60">Assyrius vidit Lycabas, iunctissimus illi</TextUnit>
    <TextUnit id="3248" loc="5.61">et comes et veri non dissimulator amoris,</TextUnit>
    <TextUnit id="3249" loc="5.62">postquam exhalantem sub acerbo vulnere vitam</TextUnit>
    <TextUnit id="3250" loc="5.63">deploravit Athin, quos ille tetenderat arcus</TextUnit>
    <TextUnit id="3251" loc="5.64">arripit et “mecum tibi sint certamina” dixit:</TextUnit>
    <TextUnit id="3252" loc="5.65">“nec longum pueri fato laetabere, quo plus</TextUnit>
    <TextUnit id="3253" loc="5.66">invidiae, quam laudis habes.” Haec omnia nondum</TextUnit>
    <TextUnit id="3254" loc="5.67">dixerat, emicuit nervo penetrabile telum</TextUnit>
    <TextUnit id="3255" loc="5.68">vitatumque tamen sinuosa veste pependit.</TextUnit>
    <TextUnit id="3256" loc="5.69">Vertit in hunc harpen spectatam caede Medusae</TextUnit>
    <TextUnit id="3257" loc="5.70">Acrisioniades adigitque in pectus: at ille</TextUnit>
    <TextUnit id="3258" loc="5.71">iam moriens, oculis sub nocte natantibus atra</TextUnit>
    <TextUnit id="3259" loc="5.72">circumspexit Athin seque acclinavit ad illum</TextUnit>
    <TextUnit id="3260" loc="5.73">et tulit ad manes iunctae solacia mortis.</TextUnit>
    <TextUnit id="3261" loc="5.74">Ecce Syenites, genitus Metione, Phorbas</TextUnit>
    <TextUnit id="3262" loc="5.75">et Libys Amphimedon, avidi committere pugnam,</TextUnit>
    <TextUnit id="3263" loc="5.76">sanguine, quo late tellus madefacta tepebat,</TextUnit>
    <TextUnit id="3264" loc="5.77">conciderant lapsi: surgentibus obstitit ensis,</TextUnit>
    <TextUnit id="3265" loc="5.78">alterius costis, iugulo Phorbantis adactus.</TextUnit>
    <TextUnit id="3266" loc="5.79">At non Actoriden Erytum, cui lata bipennis</TextUnit>
    <TextUnit id="3267" loc="5.80">telum erat, hamato Perseus petit ense, sed altis</TextUnit>
    <TextUnit id="3268" loc="5.81">exstantem signis multaeque in pondere massae</TextUnit>
    <TextUnit id="3269" loc="5.82">ingentem manibus tollit cratera duabus</TextUnit>
    <TextUnit id="3270" loc="5.83">infligitque viro; rutilum vomit ille cruorem</TextUnit>
    <TextUnit id="3271" loc="5.84">et resupinus humum moribundo vertice pulsat.</TextUnit>
    <TextUnit id="3272" loc="5.85">Inde Semiramio Polydegmona sanguine cretum</TextUnit>
    <TextUnit id="3273" loc="5.86">Caucasiumque Abarin Sperchionidenque Lycetum</TextUnit>
    <TextUnit id="3274" loc="5.87">intonsumque comas Helicen Phlegyanque Clytumque</TextUnit>
    <TextUnit id="3275" loc="5.88">sternit et exstructos morientum calcat acervos.</TextUnit>
    <TextUnit id="3276" loc="5.89">Nec Phineus ausus concurrere comminus hosti,</TextUnit>
    <TextUnit id="3277" loc="5.90">intorquet iaculum: quod detulit error in Idan,</TextUnit>
    <TextUnit id="3278" loc="5.91">expertem frustra belli et neutra arma secutum.</TextUnit>
    <TextUnit id="3279" loc="5.92">Ille tuens oculis inmitem Phinea torvis</TextUnit>
    <TextUnit id="3280" loc="5.93">“quandoquidem in partes” ait “abstrahor, accipe, Phineu,</TextUnit>
    <TextUnit id="3281" loc="5.94">quem fecisti hostem pensaque hoc vulnere vulnus”;</TextUnit>
    <TextUnit id="3282" loc="5.95">iamque remissurus tractum de vulnere telum</TextUnit>
    <TextUnit id="3283" loc="5.96">sanguine defectos cecidit conlapsus in artus.</TextUnit>
    <TextUnit id="3284" loc="5.97">Hic quoque Cephenum post regem primus Hodites</TextUnit>
    <TextUnit id="3285" loc="5.98">ense iacet Clymeni; Prothoenora percutit Hypseus,</TextUnit>
    <TextUnit id="3286" loc="5.99">Hypsea Lyncides. Fuit et grandaevus in illis</TextUnit>
    <TextUnit id="3287" loc="5.100">Emathion, aequi cultor timidusque deorum;</TextUnit>
    <TextUnit id="3288" loc="5.101">qui, quoniam prohibent anni bellare, loquendo</TextUnit>
    <TextUnit id="3289" loc="5.102">pugnat et incessit scelerataque devovet arma.</TextUnit>
    <TextUnit id="3290" loc="5.103">Huic Chromis amplexo tremulis altaria palmis</TextUnit>
    <TextUnit id="3291" loc="5.104">decutit ense caput; quod protinus incidit arae</TextUnit>
    <TextUnit id="3292" loc="5.105">atque ibi semianimi verba exsecrantia lingua</TextUnit>
    <TextUnit id="3293" loc="5.106">edidit, et medios animam exspiravit in ignes.</TextUnit>
    <TextUnit id="3294" loc="5.107">Hinc gemini fratres Broteasque et caestibus Ammon</TextUnit>
    <TextUnit id="3295" loc="5.108">invicti, vinci si possent caestibus enses,</TextUnit>
    <TextUnit id="3296" loc="5.109">Phinea cecidere manu, Cererisque sacerdos</TextUnit>
    <TextUnit id="3297" loc="5.110">Ampycus, albenti velatus tempora vitta.</TextUnit>
    <TextUnit id="3298" loc="5.111">Tu quoque, Lampetide, non hos adhibendus ad usus,</TextUnit>
    <TextUnit id="3299" loc="5.112">sed qui, pacis opus, citharam cum voce moveres,</TextUnit>
    <TextUnit id="3300" loc="5.113">iussus eras celebrare dapes festumque canendo.</TextUnit>
    <TextUnit id="3301" loc="5.114">Quem procul adstantem plectrumque imbelle tenentem</TextUnit>
    <TextUnit id="3302" loc="5.115">Pettalus inridens “Stygiis cane cetera” dixit</TextUnit>
    <TextUnit id="3303" loc="5.116">“manibus” et laevo mucronem tempore fixit.</TextUnit>
    <TextUnit id="3304" loc="5.117">Concidit et digitis morientibus ille retemptat</TextUnit>
    <TextUnit id="3305" loc="5.118">fila lyrae, casuque fuit miserabile carmen.</TextUnit>
    <TextUnit id="3306" loc="5.119">Nec sinit hunc impune ferox cecidisse Lycormas</TextUnit>
    <TextUnit id="3307" loc="5.120">raptaque de dextro robusta repagula posti</TextUnit>
    <TextUnit id="3308" loc="5.121">ossibus inlisit mediae cervicis: at ille</TextUnit>
    <TextUnit id="3309" loc="5.122">procubuit terrae mactati more iuvenci.</TextUnit>
    <TextUnit id="3310" loc="5.123">Demere temptabat laevi quoque robora postis</TextUnit>
    <TextUnit id="3311" loc="5.124">Cinyphius Pelates: temptanti dextera fixa est</TextUnit>
    <TextUnit id="3312" loc="5.125">cuspide Marmaridae Corythi lignoque cohaesit.</TextUnit>
    <TextUnit id="3313" loc="5.126">Haerenti latus hausit Abas: nec corruit ille,</TextUnit>
    <TextUnit id="3314" loc="5.127">sed retinente manum moriens e poste pependit.</TextUnit>
    <TextUnit id="3315" loc="5.128">Sternitur et Menaleus, Perseia castra secutus,</TextUnit>
    <TextUnit id="3316" loc="5.129">et Nasamoniaci Dorylas ditissimus agri,</TextUnit>
    <TextUnit id="3317" loc="5.130">dives agri Dorylas, quo non possederat alter</TextUnit>
    <TextUnit id="3318" loc="5.131">latius aut totidem tollebat turis acervos.</TextUnit>
    <TextUnit id="3319" loc="5.132">Huius in obliquo missum stetit inguine ferrum:</TextUnit>
    <TextUnit id="3320" loc="5.133">letifer ille locus. Quem postquam vulneris auctor</TextUnit>
    <TextUnit id="3321" loc="5.134">singultantem animam et versantem lumina vidit</TextUnit>
    <TextUnit id="3322" loc="5.135">Bactrius Halcyoneus “hoc, quod premis” inquit, “habeto</TextUnit>
    <TextUnit id="3323" loc="5.136">de tot agris terrae” corpusque exsangue reliquit.</TextUnit>
    <TextUnit id="3324" loc="5.137">Torquet in hunc hastam calido de vulnere raptam</TextUnit>
    <TextUnit id="3325" loc="5.138">ultor Abantiades; media quae nare recepta</TextUnit>
    <TextUnit id="3326" loc="5.139">cervice exacta est in partesque eminet ambas.</TextUnit>
    <TextUnit id="3327" loc="5.140">Dumque manum Fortuna iuvat, Clytiumque Claninque,</TextUnit>
    <TextUnit id="3328" loc="5.141">matre satos una, diverso vulnere fudit:</TextUnit>
    <TextUnit id="3329" loc="5.142">nam Clytii per utrumque gravis librata lacerto</TextUnit>
    <TextUnit id="3330" loc="5.143">fraxinus acta femur, iaculum Clanis ore momordit.</TextUnit>
    <TextUnit id="3331" loc="5.144">Occidit et Celadon Mendesius, occidit Astreus,</TextUnit>
    <TextUnit id="3332" loc="5.145">matre Palaestina, dubio genitore creatus,</TextUnit>
    <TextUnit id="3333" loc="5.146">Aethionque sagax quondam ventura videre</TextUnit>
    <TextUnit id="3334" loc="5.147">(tunc ave deceptus falsa), regisque Thoactes</TextUnit>
    <TextUnit id="3335" loc="5.148">armiger et caeso genitore infamis Agyrtes.</TextUnit>
    <TextUnit id="3336" loc="5.149">Plus tamen exhausto superest: namque omnibus unum</TextUnit>
    <TextUnit id="3337" loc="5.150">opprimere est animus, coniurata undique pugnant</TextUnit>
    <TextUnit id="3338" loc="5.151">agmina pro causa meritum impugnante fidemque:</TextUnit>
    <TextUnit id="3339" loc="5.152">hac pro parte socer frustra pius et nova coniunx</TextUnit>
    <TextUnit id="3340" loc="5.153">cum genetrice favent ululatuque atria complent.</TextUnit>
    <TextUnit id="3341" loc="5.154">Sed sonus armorum superat gemitusque cadentum,</TextUnit>
    <TextUnit id="3342" loc="5.155">pollutosque semel multo Bellona penates</TextUnit>
    <TextUnit id="3343" loc="5.156">sanguine perfundit renovataque proelia miscet.</TextUnit>
    <TextUnit id="3344" loc="5.157">Circueunt unum Phineus et mille secuti</TextUnit>
    <TextUnit id="3345" loc="5.158">Phinea: tela volant hiberna grandine plura</TextUnit>
    <TextUnit id="3346" loc="5.159">praeter utrumque latus praeterque et lumen et aures.</TextUnit>
    <TextUnit id="3347" loc="5.160">Applicat hic umeros ad magnae saxa columnae,</TextUnit>
    <TextUnit id="3348" loc="5.161">tutaque terga gerens adversaque in agmina versus</TextUnit>
    <TextUnit id="3349" loc="5.162">sustinet instantes. Instabat parte sinistra</TextUnit>
    <TextUnit id="3350" loc="5.163">Chaonius Molpeus, dextra Nabataeus Echemmon.</TextUnit>
    <TextUnit id="3351" loc="5.164">Tigris ut auditis diversa valle duorum</TextUnit>
    <TextUnit id="3352" loc="5.165">exstimulata fame mugitibus armentorum</TextUnit>
    <TextUnit id="3353" loc="5.166">nescit, utro potius ruat, et ruere ardet utroque,</TextUnit>
    <TextUnit id="3354" loc="5.167">sic dubius Perseus, dextra laevane feratur,</TextUnit>
    <TextUnit id="3355" loc="5.168">Molpea traiecti submovit vulnere cruris,</TextUnit>
    <TextUnit id="3356" loc="5.169">contentusque fuga est: neque enim dat tempus Echemmon,</TextUnit>
    <TextUnit id="3357" loc="5.170">sed furit et, cupiens saltu dare vulnera collo,</TextUnit>
    <TextUnit id="3358" loc="5.171">non circumspectis exactum viribus ensem</TextUnit>
    <TextUnit id="3359" loc="5.172">fregit, et extrema percussae parte columnae</TextUnit>
    <TextUnit id="3360" loc="5.173">lammina dissiluit dominique in gutture fixa est.</TextUnit>
    <TextUnit id="3361" loc="5.174">Non tamen ad letum causas satis illa valentes</TextUnit>
    <TextUnit id="3362" loc="5.175">plaga dedit: trepidum Perseus et inermia frustra</TextUnit>
    <TextUnit id="3363" loc="5.176">bracchia tendentem Cyllenide confodit harpe.</TextUnit>
    <TextUnit id="3364" loc="5.177">Verum ubi virtutem turbae succumbere vidit,</TextUnit>
    <TextUnit id="3365" loc="5.178">“auxilium” Perseus “quoniam sic cogitis ipsi”</TextUnit>
    <TextUnit id="3366" loc="5.179">dixit “ab hoste petam. Vultus avertite vestros,</TextUnit>
    <TextUnit id="3367" loc="5.180">siqnis amicus adest!” et Gorgonis extulit ora.</TextUnit>
    <TextUnit id="3368" loc="5.181">“Quaere alium, tua quem moveant miracula” dixit</TextUnit>
    <TextUnit id="3369" loc="5.182">Thescelus; utque manu iaculum fatale parabat</TextUnit>
    <TextUnit id="3370" loc="5.183">mittere, in hoc haesit signum de marmore gestu.</TextUnit>
    <TextUnit id="3371" loc="5.184">Proximus huic Ampyx animi plenissima magni</TextUnit>
    <TextUnit id="3372" loc="5.185">pectora Lyncidae gladio petit; inque petendo</TextUnit>
    <TextUnit id="3373" loc="5.186">dextera deriguit nec citra mota nec ultra est.</TextUnit>
    <TextUnit id="3374" loc="5.187">At Nileus, qui se genitum septemplice Nilo</TextUnit>
    <TextUnit id="3375" loc="5.188">ementitus erat, clipeo quoque flumina septem</TextUnit>
    <TextUnit id="3376" loc="5.189">argento partim, partim caelaverat auro,</TextUnit>
    <TextUnit id="3377" loc="5.190">“adspice” ait, “Perseu, nostrae primordia gentis:</TextUnit>
    <TextUnit id="3378" loc="5.191">magna feres tacitas solacia mortis ad umbras,</TextUnit>
    <TextUnit id="3379" loc="5.192">a tanto cecidisse viro”: pars ultima vocis</TextUnit>
    <TextUnit id="3380" loc="5.193">in medio suppressa sono est, adapertaque velle</TextUnit>
    <TextUnit id="3381" loc="5.194">ora loqui credas, nec sunt ea pervia verbis.</TextUnit>
    <TextUnit id="3382" loc="5.195">Increpat hos “vitio” que “animi, non viribus” inquit</TextUnit>
    <TextUnit id="3383" loc="5.196">“Gorgoneis torpetis” Eryx: “incurrite mecum</TextUnit>
    <TextUnit id="3384" loc="5.197">et prosternite humi iuvenem magica arma moventem!”</TextUnit>
    <TextUnit id="3385" loc="5.198">Incursurus erat: tenuit vestigia tellus,</TextUnit>
    <TextUnit id="3386" loc="5.199">inmotusque silex armataque mansit imago.</TextUnit>
    <TextUnit id="3387" loc="5.200">Hi tamen ex merito poenas subiere; sed unus</TextUnit>
    <TextUnit id="3388" loc="5.201">miles erat Persei, pro quo dum pugnat, Aconteus,</TextUnit>
    <TextUnit id="3389" loc="5.202">Gorgone conspecta saxo concrevit oborto.</TextUnit>
    <TextUnit id="3390" loc="5.203">Quem ratus Astyages etiamnum vivere, longo</TextUnit>
    <TextUnit id="3391" loc="5.204">ense ferit: sonuit tinnitibus ensis acutis.</TextUnit>
    <TextUnit id="3392" loc="5.205">Dum stupet Astyages, naturam traxit eandem,</TextUnit>
    <TextUnit id="3393" loc="5.206">marmoreoque manet vultus mirantis in ore.</TextUnit>
    <TextUnit id="3394" loc="5.207">Nomina longa mora est media de plebe virorum</TextUnit>
    <TextUnit id="3395" loc="5.208">dicere: bis centum restabant corpora pugnae,</TextUnit>
    <TextUnit id="3396" loc="5.209">Gorgone bis centum riguerunt corpora visa.</TextUnit>
    <TextUnit id="3397" loc="5.210">Paenitet iniusti tunc denique Phinea belli.</TextUnit>
    <TextUnit id="3398" loc="5.211">Sed quid agat? simulacra videt diversa figuris</TextUnit>
    <TextUnit id="3399" loc="5.212">agnoscitque suos et nomine quemque vocatum</TextUnit>
    <TextUnit id="3400" loc="5.213">poscit opem, credensque parum sibi proxima tangit</TextUnit>
    <TextUnit id="3401" loc="5.214">corpora: marmor erant. Avertitur, atque ita supplex</TextUnit>
    <TextUnit id="3402" loc="5.215">confessasque manus obliquaque bracchia tendens,</TextUnit>
    <TextUnit id="3403" loc="5.216">“vincis” ait, “Perseu. Remove tua monstra tuaeque</TextUnit>
    <TextUnit id="3404" loc="5.217">saxificos vultus, quaecumque ea, tolle Medusae,</TextUnit>
    <TextUnit id="3405" loc="5.218">tolle, precor. Non nos odium regnique cupido</TextUnit>
    <TextUnit id="3406" loc="5.219">compulit ad bellum: pro coniuge movimus arma.</TextUnit>
    <TextUnit id="3407" loc="5.220">Causa fuit meritis melior tua, tempore nostra.</TextUnit>
    <TextUnit id="3408" loc="5.221">Non cessisse piget. Nihil, o fortissime, praeter</TextUnit>
    <TextUnit id="3409" loc="5.222">hanc animam concede mihi: tua cetera sunto.”</TextUnit>
    <TextUnit id="3410" loc="5.223">Talia dicenti neque eum, quem voce rogabat</TextUnit>
    <TextUnit id="3411" loc="5.224">respicere audenti “quod” ait, “timidissime Phineu,</TextUnit>
    <TextUnit id="3412" loc="5.225">et possum tribuisse et magnum est munus inerti,</TextUnit>
    <TextUnit id="3413" loc="5.226">(pone metum) tribuam: nullo violabere ferro.</TextUnit>
    <TextUnit id="3414" loc="5.227">Quin etiam mansura dabo monimenta per aevum,</TextUnit>
    <TextUnit id="3415" loc="5.228">inque domo soceri semper spectabere nostri,</TextUnit>
    <TextUnit id="3416" loc="5.229">ut mea se sponsi soletur imagine coniunx?”</TextUnit>
    <TextUnit id="3417" loc="5.230">Dixit et in partem Phorcynida transtulit illam,</TextUnit>
    <TextUnit id="3418" loc="5.231">ad quam se trepido Phineus obverterat ore.</TextUnit>
    <TextUnit id="3419" loc="5.232">Tunc quoque conanti sua vertere lumina cervix</TextUnit>
    <TextUnit id="3420" loc="5.233">deriguit, saxoque oculorum induruit umor.</TextUnit>
    <TextUnit id="3421" loc="5.234">Sed tamen os timidum vultusque in marmore supplex</TextUnit>
    <TextUnit id="3422" loc="5.235">submissaeque manus faciesque obnoxia mansit.</TextUnit>
    <TextUnit id="3423" loc="5.236">Victor Abantiades patrios cum coniuge muros</TextUnit>
    <TextUnit id="3424" loc="5.237">intrat et inmeriti vindex ultorque parentis</TextUnit>
    <TextUnit id="3425" loc="5.238">adgreditur Proetum: nam fratre per arma fugato</TextUnit>
    <TextUnit id="3426" loc="5.239">Acrisioneas Proetus possederat arces.</TextUnit>
    <TextUnit id="3427" loc="5.240">Sed nec ope armorum, nec, quam male ceperat, arce</TextUnit>
    <TextUnit id="3428" loc="5.241">torva colubriferi superavit lumina monstri.</TextUnit>
    <TextUnit id="3429" loc="5.242">Te tamen, o parvae rector, Polydecta, Seriphi,</TextUnit>
    <TextUnit id="3430" loc="5.243">nec iuvenis virtus per tot spectata labores</TextUnit>
    <TextUnit id="3431" loc="5.244">nec mala mollierant, sed inexorabile durus</TextUnit>
    <TextUnit id="3432" loc="5.245">exerces odium, nec iniqua finis in ira est.</TextUnit>
    <TextUnit id="3433" loc="5.246">Detrectas etiam laudem fictamque Medusae</TextUnit>
    <TextUnit id="3434" loc="5.247">arguis esse necem. “Dabimus tibi pignera ven.</TextUnit>
    <TextUnit id="3435" loc="5.248">Parcite luminibus!” Perseus ait oraque regis</TextUnit>
    <TextUnit id="3436" loc="5.249">ore Medusaeo silicem sine sanguine fecit.</TextUnit>
    <TextUnit id="3437" loc="5.250">Hactenus aurigenae comitem Tritonia fratri</TextUnit>
    <TextUnit id="3438" loc="5.251">se dedit: inde cava circumdata nube Seriphon</TextUnit>
    <TextUnit id="3439" loc="5.252">deserit, a dextra Cythno Gyaroque relictis,</TextUnit>
    <TextUnit id="3440" loc="5.253">quaque super pontum via visa brevissima, Thebas</TextUnit>
    <TextUnit id="3441" loc="5.254">virgineumque Helicona petit. Quo monte potita</TextUnit>
    <TextUnit id="3442" loc="5.255">constitit et doctas sic est adfata sorores:</TextUnit>
    <TextUnit id="3443" loc="5.256">“Fama novi fontis nostras pervenit ad aures,</TextUnit>
    <TextUnit id="3444" loc="5.257">dura Medusaei quem praepetis ungula rupit.</TextUnit>
    <TextUnit id="3445" loc="5.258">Is mihi causa viae. Volui mirabile factum</TextUnit>
    <TextUnit id="3446" loc="5.259">cernere: vidi ipsum materno sanguine nasci.”</TextUnit>
    <TextUnit id="3447" loc="5.260">Excipit Uranie: “Quaecumque est causa videndi</TextUnit>
    <TextUnit id="3448" loc="5.261">has tibi, diva, domos, animo gratissima nostro es.</TextUnit>
    <TextUnit id="3449" loc="5.262">Vera tamen fama est, et Pegasus huius origo</TextUnit>
    <TextUnit id="3450" loc="5.263">fontis”, et ad latices deduxit Pallada sacros.</TextUnit>
    <TextUnit id="3451" loc="5.264">Quae mirata diu factas pedis ictibus undas,</TextUnit>
    <TextUnit id="3452" loc="5.265">silvarum lucos circumspicit antiquarum</TextUnit>
    <TextUnit id="3453" loc="5.266">antraque et innumeris distinctas floribus herbas</TextUnit>
    <TextUnit id="3454" loc="5.267">felicesque vocat pariter studioque locoque</TextUnit>
    <TextUnit id="3455" loc="5.268">Mnemonidas. Quam sic adfata est una sororum:</TextUnit>
    <TextUnit id="3456" loc="5.269">“O, nisi te virtus opera ad maiora tulisset,</TextUnit>
    <TextUnit id="3457" loc="5.270">in partem ventura chori Tritonia nostri,</TextUnit>
    <TextUnit id="3458" loc="5.271">vera refers meritoque probas artesque locumque,</TextUnit>
    <TextUnit id="3459" loc="5.272">et gratam sortem, tutae modo simus, habemus.</TextUnit>
    <TextUnit id="3460" loc="5.273">Sed (vetitum est adeo sceleri nihil) omnia terrent</TextUnit>
    <TextUnit id="3461" loc="5.274">virgineas mentes, dirusque ante ora Pyreneus</TextUnit>
    <TextUnit id="3462" loc="5.275">vertitur, et nondum tota me mente recepi.</TextUnit>
    <TextUnit id="3463" loc="5.276">Daulida Threicio Phoceaque milite rura</TextUnit>
    <TextUnit id="3464" loc="5.277">ceperat ille ferox iniustaque regna tenebat.</TextUnit>
    <TextUnit id="3465" loc="5.278">Templa petebamus Parnasia: vidit euntes,</TextUnit>
    <TextUnit id="3466" loc="5.279">nostraque fallaci veneratus numina vultu</TextUnit>
    <TextUnit id="3467" loc="5.280">‘Mnemonides’ (cognorat enim), ‘consistite’ dixit,</TextUnit>
    <TextUnit id="3468" loc="5.281">‘nec dubitate, precor, tecto grave sidus et imbrem’</TextUnit>
    <TextUnit id="3469" loc="5.282">(imber erat) ‘vitare meo: subiere minores</TextUnit>
    <TextUnit id="3470" loc="5.283">saepe casas superi.’ Dictis et tempore motae</TextUnit>
    <TextUnit id="3471" loc="5.284">adnuimusque viro primasque intravimus aedes.</TextUnit>
    <TextUnit id="3472" loc="5.285">Desierant imbres, victoque aquilonibus austro</TextUnit>
    <TextUnit id="3473" loc="5.286">fusca repurgato fugiebant nubila caelo.</TextUnit>
    <TextUnit id="3474" loc="5.287">Impetus ire fuit: claudit sua tecta Pyreneus</TextUnit>
    <TextUnit id="3475" loc="5.288">vimque parat. Quam nos sumptis effugimus alis.</TextUnit>
    <TextUnit id="3476" loc="5.289">Ipse secuturo similis stetit arduus arce</TextUnit>
    <TextUnit id="3477" loc="5.290">‘qua’ que ‘via est vobis, erit et mihi’ dixit ‘eadem’,</TextUnit>
    <TextUnit id="3478" loc="5.291">seque iacit vecors e summae culmine turris</TextUnit>
    <TextUnit id="3479" loc="5.292">et cadit in vultus, discussisque ossibus oris</TextUnit>
    <TextUnit id="3480" loc="5.293">tundit humum moriens scelerato sanguine tinctam.”</TextUnit>
    <TextUnit id="3481" loc="5.294">Musa loquebatur: pennae sonuere per auras,</TextUnit>
    <TextUnit id="3482" loc="5.295">voxque salutantum ramis veniebat ab altis.</TextUnit>
    <TextUnit id="3483" loc="5.296">Suspicit et linguae quaerit tam certa loquentes</TextUnit>
    <TextUnit id="3484" loc="5.297">unde sonent hominemque putat Iove nata locutum:</TextUnit>
    <TextUnit id="3485" loc="5.298">Ales erat, numeroque novem, sua fata querentes,</TextUnit>
    <TextUnit id="3486" loc="5.299">institerant ramis imitantes omnia picae.</TextUnit>
    <TextUnit id="3487" loc="5.300">Miranti sic orsa deae dea: “Nuper et istae</TextUnit>
    <TextUnit id="3488" loc="5.301">auxerunt volucrum victae certamine turbam.</TextUnit>
    <TextUnit id="3489" loc="5.302">Pieros has genuit Pellaeis dives in arvis,</TextUnit>
    <TextUnit id="3490" loc="5.303">Paeonis Euippe mater fuit. Illa potentem</TextUnit>
    <TextUnit id="3491" loc="5.304">Lucinam noviens, noviens paritura, vocavit.</TextUnit>
    <TextUnit id="3492" loc="5.305">Intumuit numero stolidarum turba sororum,</TextUnit>
    <TextUnit id="3493" loc="5.306">perque tot Haemonias et per tot Achaidas urbes</TextUnit>
    <TextUnit id="3494" loc="5.307">huc venit et tali committit proelia voce:</TextUnit>
    <TextUnit id="3495" loc="5.308">‘Desinite indoctum vana dulcedine vulgus</TextUnit>
    <TextUnit id="3496" loc="5.309">fallere: nobiscum, siqua est fiducia vobis,</TextUnit>
    <TextUnit id="3497" loc="5.310">Thespiades certate deae. Nec voce nec arte</TextUnit>
    <TextUnit id="3498" loc="5.311">vincemur, totidemque sumus. Vel cedite victae</TextUnit>
    <TextUnit id="3499" loc="5.312">fonte Medusaeo et Hyantea Aganippe,</TextUnit>
    <TextUnit id="3500" loc="5.313">vel nos Emathiis ad Paeonas usque nivosos</TextUnit>
    <TextUnit id="3501" loc="5.314">cedamus campis. Dirimant certamina nymphae.’</TextUnit>
    <TextUnit id="3502" loc="5.315">Turpe quidem contendere erat, sed cedere visum</TextUnit>
    <TextUnit id="3503" loc="5.316">turpius. Electae iurant per flumina nymphae</TextUnit>
    <TextUnit id="3504" loc="5.317">factaque de vivo pressere sedilia saxo.</TextUnit>
    <TextUnit id="3505" loc="5.318">Tum sine sorte prior quae se certare professa est,</TextUnit>
    <TextUnit id="3506" loc="5.319">bella canit superum, falsoque in honore Gigantas</TextUnit>
    <TextUnit id="3507" loc="5.320">ponit et extenuat magnorum facta deorum;</TextUnit>
    <TextUnit id="3508" loc="5.321">emissumque ima de sede Typhoea terrae</TextUnit>
    <TextUnit id="3509" loc="5.322">caelitibus fecisse metum cunctosque dedisse</TextUnit>
    <TextUnit id="3510" loc="5.323">terga fugae, donec fessos Aegyptia tellus</TextUnit>
    <TextUnit id="3511" loc="5.324">ceperit et septem discretus in ostia Nilus.</TextUnit>
    <TextUnit id="3512" loc="5.325">Huc quoque terrigenam venisse Typhoea narrat</TextUnit>
    <TextUnit id="3513" loc="5.326">et se mentitis superos celasse figuris;</TextUnit>
    <TextUnit id="3514" loc="5.327">‘duxque gregis’ dixit ‘fit Iuppiter; unde recurvis</TextUnit>
    <TextUnit id="3515" loc="5.328">nunc quoque formatus Libys est cum cornibus Ammon.</TextUnit>
    <TextUnit id="3516" loc="5.329">Delius in corvo, proles Semeleia capro,</TextUnit>
    <TextUnit id="3517" loc="5.330">fele soror Phoebi, nivea Saturnia vacca,</TextUnit>
    <TextUnit id="3518" loc="5.331">pisce Venus latuit, Cyllenius ibidis alis.’</TextUnit>
    <TextUnit id="3519" loc="5.332">Hactenus ad citharam vocalia moverat ora:</TextUnit>
    <TextUnit id="3520" loc="5.333">poscimur Aonides. Sed forsitan otia non sint,</TextUnit>
    <TextUnit id="3521" loc="5.334">nec nostris praebere vacet tibi cantibus aures.”</TextUnit>
    <TextUnit id="3522" loc="5.335">“Ne dubita, vestrumque mihi refer ordine carmen”</TextUnit>
    <TextUnit id="3523" loc="5.336">Pallas ait nemorisque levi consedit in umbra.</TextUnit>
    <TextUnit id="3524" loc="5.337">Musa refert: “Dedimus summam certaminis uni.</TextUnit>
    <TextUnit id="3525" loc="5.338">Surgit et inmissos hedera conlecta capillos</TextUnit>
    <TextUnit id="3526" loc="5.339">Calliope querulas praetemptat pollice chordas,</TextUnit>
    <TextUnit id="3527" loc="5.340">atque haec percussis subiungit carmina nervis:</TextUnit>
    <TextUnit id="3528" loc="5.341">‘Prima Ceres unco glaebam dimovit aratro,</TextUnit>
    <TextUnit id="3529" loc="5.342">prima dedit fruges alimentaque mitia terris,</TextUnit>
    <TextUnit id="3530" loc="5.343">prima dedit leges: Cereris sunt omnia munus.</TextUnit>
    <TextUnit id="3531" loc="5.344">Illa canenda mihi est. Utinam modo dicere possem</TextUnit>
    <TextUnit id="3532" loc="5.345">carmina digna dea: certe dea carmine digna est.</TextUnit>
    <TextUnit id="3533" loc="5.346">Vasta giganteis ingesta est insula membris</TextUnit>
    <TextUnit id="3534" loc="5.347">Trinacris et magnis subiectum molibus urget</TextUnit>
    <TextUnit id="3535" loc="5.348">aetherias ausum sperare Typhoea sedes.</TextUnit>
    <TextUnit id="3536" loc="5.349">Nititur ille quidem pugnatque resurgere saepe,</TextUnit>
    <TextUnit id="3537" loc="5.350">dextra sed Ausonio manus est subiecta Peloro,</TextUnit>
    <TextUnit id="3538" loc="5.351">laeva, Pachyne, tibi, Lilybaeo crura premuntur,</TextUnit>
    <TextUnit id="3539" loc="5.352">degravat Aetna caput: sub qua resupinus harenas</TextUnit>
    <TextUnit id="3540" loc="5.353">eiectat flammamque ferox vomit ore Typhoeus.</TextUnit>
    <TextUnit id="3541" loc="5.354">Saepe remoliri luctatur pondera terrae</TextUnit>
    <TextUnit id="3542" loc="5.355">oppidaque et magnos devolvere corpore montes.</TextUnit>
    <TextUnit id="3543" loc="5.356">Inde tremit tellus, et rex pavet ipse silentum,</TextUnit>
    <TextUnit id="3544" loc="5.357">ne pateat latoque solum retegatur hiatu</TextUnit>
    <TextUnit id="3545" loc="5.358">inmissusque dies trepidantes terreat umbras.</TextUnit>
    <TextUnit id="3546" loc="5.359">Hanc metuens cladem tenebrosa sede tyrannus</TextUnit>
    <TextUnit id="3547" loc="5.360">exierat, curruque atrorum vectus equorum</TextUnit>
    <TextUnit id="3548" loc="5.361">ambibat Siculae cautus fundamina terrae.</TextUnit>
    <TextUnit id="3549" loc="5.362">Postquam exploratum satis est loca nulla labare,</TextUnit>
    <TextUnit id="3550" loc="5.363">depositoque metu, videt hunc Erycina vagantem</TextUnit>
    <TextUnit id="3551" loc="5.364">monte suo residens, natumque amplexa volucrem</TextUnit>
    <TextUnit id="3552" loc="5.365">‘arma manusque meae, mea, nate, potentia’, dixit,</TextUnit>
    <TextUnit id="3553" loc="5.366">‘illa, quibus superas omnes, cape tela, Cupido,</TextUnit>
    <TextUnit id="3554" loc="5.367">inque dei pectus celeres molire sagittas,</TextUnit>
    <TextUnit id="3555" loc="5.368">cui triplicis cessit fortuna novissima regni.</TextUnit>
    <TextUnit id="3556" loc="5.369">Tu superos ipsumque Iovem tu numina ponti</TextUnit>
    <TextUnit id="3557" loc="5.370">victa domas ipsumque, regit qui numina ponti.</TextUnit>
    <TextUnit id="3558" loc="5.371">Tartara quid cessant? cur non matrisque tuumque</TextUnit>
    <TextUnit id="3559" loc="5.372">imperium profers? agitur pars tertia mundi.</TextUnit>
    <TextUnit id="3560" loc="5.373">Et tamen in caelo, quae iam patientia nostra est,</TextUnit>
    <TextUnit id="3561" loc="5.374">spernimur, ac mecum vires minuuntur Amoris.</TextUnit>
    <TextUnit id="3562" loc="5.375">Pallada nonne vides iaculatricemque Dianam</TextUnit>
    <TextUnit id="3563" loc="5.376">abscessisse mihi? Cereris quoque filia virgo,</TextUnit>
    <TextUnit id="3564" loc="5.377">si patiemur, erit: nam spes adfectat easdem.</TextUnit>
    <TextUnit id="3565" loc="5.378">At tu, pro socio, siqua est ea gratia, regno</TextUnit>
    <TextUnit id="3566" loc="5.379">iunge deam patruo.’ Dixit Venus. Ille pharetram</TextUnit>
    <TextUnit id="3567" loc="5.380">solvit et arbitrio matris de mille sagittis</TextUnit>
    <TextUnit id="3568" loc="5.381">unam seposuit, sed qua nec acutior ulla</TextUnit>
    <TextUnit id="3569" loc="5.382">nec minus incerta est nec quae magis audiat arcus,</TextUnit>
    <TextUnit id="3570" loc="5.383">oppositoque genu curvavit flexile cornum</TextUnit>
    <TextUnit id="3571" loc="5.384">inque cor hamata percussit harundine Ditem.</TextUnit>
    <TextUnit id="3572" loc="5.385">Haud procul Hennaeis lacus est a moenibus altae,</TextUnit>
    <TextUnit id="3573" loc="5.386">nomine Pergus, aquae. Non illo plura Caystros</TextUnit>
    <TextUnit id="3574" loc="5.387">carmina cycnorum labentibus audit in undis.</TextUnit>
    <TextUnit id="3575" loc="5.388">Silva coronat aquas cingens latus omne, suisque</TextUnit>
    <TextUnit id="3576" loc="5.389">frondibus ut velo Phoebeos submovet ictus.</TextUnit>
    <TextUnit id="3577" loc="5.390">Frigora dant rami, tyrios humus umida flores:</TextUnit>
    <TextUnit id="3578" loc="5.391">perpetuum ver est. Quo dum Proserpina luco</TextUnit>
    <TextUnit id="3579" loc="5.392">ludit et aut violas aut candida lilia carpit,</TextUnit>
    <TextUnit id="3580" loc="5.393">dumque puellari studio calathosque sinumque</TextUnit>
    <TextUnit id="3581" loc="5.394">implet et aequales certat superare legendo,</TextUnit>
    <TextUnit id="3582" loc="5.395">paene simul visa est dilectaque raptaque Diti:</TextUnit>
    <TextUnit id="3583" loc="5.396">usque adeo est properatus amor. Dea territa maesto</TextUnit>
    <TextUnit id="3584" loc="5.397">et matrem et comites, sed matrem saepius, ore</TextUnit>
    <TextUnit id="3585" loc="5.398">clamat; et, ut summa vestem laniarat ab ora,</TextUnit>
    <TextUnit id="3586" loc="5.399">conlecti flores tunicis cecidere remissis.</TextUnit>
    <TextUnit id="3587" loc="5.400">Tantaque simplicitas puerilibus adfuit annis,</TextUnit>
    <TextUnit id="3588" loc="5.401">haec quoque virgineum movit iactura dolorem.</TextUnit>
    <TextUnit id="3589" loc="5.402">Raptor agit currus et nomine quemque vocando</TextUnit>
    <TextUnit id="3590" loc="5.403">exhortatur equos, quorum per colla iubasque</TextUnit>
    <TextUnit id="3591" loc="5.404">excutit obscura tinctas ferrugine habenas,</TextUnit>
    <TextUnit id="3592" loc="5.405">perque lacus altos et olentia sulphure fertur</TextUnit>
    <TextUnit id="3593" loc="5.406">stagna Palicorum, rupta fervenu terra,</TextUnit>
    <TextUnit id="3594" loc="5.407">et qua Bacchiadae, bimari gens orta Corintho,</TextUnit>
    <TextUnit id="3595" loc="5.408">inter inaequales posuerunt moenia portus.</TextUnit>
    <TextUnit id="3596" loc="5.409">Est medium Cyanes et Pisaeae Arethusae,</TextUnit>
    <TextUnit id="3597" loc="5.410">quod coit angustis inclusum cornibus aequor.</TextUnit>
    <TextUnit id="3598" loc="5.411">Hic fuit, a cuius stagnum quoque nomine dictum est,</TextUnit>
    <TextUnit id="3599" loc="5.412">inter Sicelidas Cyane celeberrima nymphas.</TextUnit>
    <TextUnit id="3600" loc="5.413">Gurgite quae medio summa tenus exstitit alvo</TextUnit>
    <TextUnit id="3601" loc="5.414">agnovitque deam. ‘Nec longius ibitis!’ inquit,</TextUnit>
    <TextUnit id="3602" loc="5.415">‘non potes invitae Cereris gener esse: roganda,</TextUnit>
    <TextUnit id="3603" loc="5.416">non rapienda fuit. Quodsi componere magnis</TextUnit>
    <TextUnit id="3604" loc="5.417">parva mihi fas est, et me dilexit Anapis:</TextUnit>
    <TextUnit id="3605" loc="5.418">exorata tamen, nec, ut haec, exterrita nupsi.’</TextUnit>
    <TextUnit id="3606" loc="5.419">Dixit et in partes diversas bracchia tendens</TextUnit>
    <TextUnit id="3607" loc="5.420">obstitit. Haud ultra tenuit Saturnius iram,</TextUnit>
    <TextUnit id="3608" loc="5.421">terribilesque hortatus equos in gurgitis ima</TextUnit>
    <TextUnit id="3609" loc="5.422">contortum valido sceptrum regale lacerto</TextUnit>
    <TextUnit id="3610" loc="5.423">condidit. Icta viam tellus in Tartara fecit</TextUnit>
    <TextUnit id="3611" loc="5.424">et pronos currus medio cratere recepit.</TextUnit>
    <TextUnit id="3612" loc="5.425">At Cyane, raptamque deam contemptaque fontis</TextUnit>
    <TextUnit id="3613" loc="5.426">iura sui maerens, inconsolabile vulnus</TextUnit>
    <TextUnit id="3614" loc="5.427">mente gerit tacita lacrimisque absumitur omnis,</TextUnit>
    <TextUnit id="3615" loc="5.428">et quarum fuerat magnum modo numen, in illas</TextUnit>
    <TextUnit id="3616" loc="5.429">ossa pati flexus, ungues posuisse rigorem;</TextUnit>
    <TextUnit id="3617" loc="5.430">extenuatur aquas. Molliri membra videres,</TextUnit>
    <TextUnit id="3618" loc="5.431">primaque de tota tenuissima quaeque liquescunt,</TextUnit>
    <TextUnit id="3619" loc="5.432">caerulei crines digitique et crura pedesque:</TextUnit>
    <TextUnit id="3620" loc="5.433">nam brevis in gelidas membris exilibus undas</TextUnit>
    <TextUnit id="3621" loc="5.434">transitus est: post haec umeri tergusque latusque</TextUnit>
    <TextUnit id="3622" loc="5.435">pectoraque in tenues abeunt evanida rivos.</TextUnit>
    <TextUnit id="3623" loc="5.436">Denique pro vivo vitiatas sanguine venas</TextUnit>
    <TextUnit id="3624" loc="5.437">lympha subit, restatque nihil, quod prendere possis.</TextUnit>
    <TextUnit id="3625" loc="5.438">Interea pavidae nequiquam filia matri</TextUnit>
    <TextUnit id="3626" loc="5.439">omnibus est terris, omni quaesita profundo.</TextUnit>
    <TextUnit id="3627" loc="5.440">Illam non udis veniens Aurora capillis</TextUnit>
    <TextUnit id="3628" loc="5.441">cessantem vidit, non Hesperus. Illa duabus</TextUnit>
    <TextUnit id="3629" loc="5.442">flammiferas pinus manibus succendit ab Aetna</TextUnit>
    <TextUnit id="3630" loc="5.443">perque pruinosas tulit inrequieta tenebras.</TextUnit>
    <TextUnit id="3631" loc="5.444">Rursus ubi alma dies hebetarat sidera, natam</TextUnit>
    <TextUnit id="3632" loc="5.445">solis ab occasu solis quaerebat ad ortus.</TextUnit>
    <TextUnit id="3633" loc="5.446">Fessa labore sitim conlegerat oraque nulli</TextUnit>
    <TextUnit id="3634" loc="5.447">colluerant fontes; cum tectam stramine vidit</TextUnit>
    <TextUnit id="3635" loc="5.448">forte casam parvasque fores pulsavit: at inde</TextUnit>
    <TextUnit id="3636" loc="5.449">prodit anus divamque videt, lymphamque roganti</TextUnit>
    <TextUnit id="3637" loc="5.450">dulce dedit, tosta quod texerat ante polenta.</TextUnit>
    <TextUnit id="3638" loc="5.451">Dum bibit illa datum, duri puer oris et audax</TextUnit>
    <TextUnit id="3639" loc="5.452">constitit ante deam risitque avidamque vocavit.</TextUnit>
    <TextUnit id="3640" loc="5.453">Offensa est neque adhuc epota parte loquentem</TextUnit>
    <TextUnit id="3641" loc="5.454">cum liquido mixta perfudit diva polenta.</TextUnit>
    <TextUnit id="3642" loc="5.455">Combibit os maculas, et quae modo bracchia gessit,</TextUnit>
    <TextUnit id="3643" loc="5.456">crura gerit; cauda est mutatis addita membris;</TextUnit>
    <TextUnit id="3644" loc="5.457">inque brevem formam, ne sit vis magna nocendi,</TextUnit>
    <TextUnit id="3645" loc="5.458">contrahitur, parvaque minor mensura lacerta est.</TextUnit>
    <TextUnit id="3646" loc="5.459">Mirantem flentemque et tangere monstra parantem</TextUnit>
    <TextUnit id="3647" loc="5.460">fugit anum latebramque petit; aptumque colori</TextUnit>
    <TextUnit id="3648" loc="5.461">nomen habet, variis stellatus corpora guttis.</TextUnit>
    <TextUnit id="3649" loc="5.462">Quas dea per terras et quas erraverit undas,</TextUnit>
    <TextUnit id="3650" loc="5.463">dicere longa mora est: quaerenti defuit orbis.</TextUnit>
    <TextUnit id="3651" loc="5.464">Sicaniam repetit; dumque omnia lustrat eundo,</TextUnit>
    <TextUnit id="3652" loc="5.465">venit et ad Cyanen. Ea ni mutata fuisset,</TextUnit>
    <TextUnit id="3653" loc="5.466">omnia narrasset: sed et os et lingua volenti</TextUnit>
    <TextUnit id="3654" loc="5.467">dicere non aderant, nec quo loqueretur habebat.</TextUnit>
    <TextUnit id="3655" loc="5.468">Signa tamen manifesta dedit notamque parenti,</TextUnit>
    <TextUnit id="3656" loc="5.469">illo forte loco delapsam in gurgite sacro,</TextUnit>
    <TextUnit id="3657" loc="5.470">Persephones zonam summis ostendit in undis.</TextUnit>
    <TextUnit id="3658" loc="5.471">Quam simul agnovit, tamquam tunc denique raptam</TextUnit>
    <TextUnit id="3659" loc="5.472">scisset, inornatos laniavit diva capillos</TextUnit>
    <TextUnit id="3660" loc="5.473">et repetita suis percussit pectora palmis.</TextUnit>
    <TextUnit id="3661" loc="5.474">Nescit adhuc, ubi sit: terras tamen increpat omnes</TextUnit>
    <TextUnit id="3662" loc="5.475">ingratasque vocat nec frugum munere dignas,</TextUnit>
    <TextUnit id="3663" loc="5.476">Trinacriam ante alias, in qua vestigia damni</TextUnit>
    <TextUnit id="3664" loc="5.477">repperit. Ergo illic saeva vertentia glaebas</TextUnit>
    <TextUnit id="3665" loc="5.478">fregit aratra manu, parilique irata colonos</TextUnit>
    <TextUnit id="3666" loc="5.479">ruricolasque boves leto dedit arvaque iussit</TextUnit>
    <TextUnit id="3667" loc="5.480">fallere depositum vitiataque semina fecit.</TextUnit>
    <TextUnit id="3668" loc="5.481">Fertilitas terrae latum vulgata per orbem</TextUnit>
    <TextUnit id="3669" loc="5.482">falsa iacet: primis segetes moriuntur in herbis,</TextUnit>
    <TextUnit id="3670" loc="5.483">et modo sol nimius, nimius modo corripit imber</TextUnit>
    <TextUnit id="3671" loc="5.484">sideraque ventique nocent, avidaeque volucres</TextUnit>
    <TextUnit id="3672" loc="5.485">semina iacta legunt; lolium tribulique fatigant</TextUnit>
    <TextUnit id="3673" loc="5.486">triticeas messes et inexpugnabile gramen.</TextUnit>
    <TextUnit id="3674" loc="5.487">Tum caput Eleis Alpheias extulit undis</TextUnit>
    <TextUnit id="3675" loc="5.488">rorantesque comas a fronte removit ad aures</TextUnit>
    <TextUnit id="3676" loc="5.489">atque ait: ‘O toto quaesitae virginis orbe</TextUnit>
    <TextUnit id="3677" loc="5.490">et frugum genetrix, inmensos siste labores</TextUnit>
    <TextUnit id="3678" loc="5.491">neve tibi fidae violenta irascere terrae.</TextUnit>
    <TextUnit id="3679" loc="5.492">Terra nihil meruit patuitque invita rapinae.</TextUnit>
    <TextUnit id="3680" loc="5.493">Nec sum pro patria supplex: huc hospita veni;</TextUnit>
    <TextUnit id="3681" loc="5.494">Pisa mihi patria est et ab Elide ducimus ortus;</TextUnit>
    <TextUnit id="3682" loc="5.495">Sicaniam peregrina colo, sed gratior omni</TextUnit>
    <TextUnit id="3683" loc="5.496">haec mihi terra solo est: hos nunc Arethusa penates,</TextUnit>
    <TextUnit id="3684" loc="5.497">hanc habeo sedem: quam tu, mitissima, serva.</TextUnit>
    <TextUnit id="3685" loc="5.498">Mota loco cur sim tantique per aequoris undas</TextUnit>
    <TextUnit id="3686" loc="5.499">advehar Ortygiam, veniet narratibus hora</TextUnit>
    <TextUnit id="3687" loc="5.500">tempestiva meis, cum tu curaque levata</TextUnit>
    <TextUnit id="3688" loc="5.501">et vultus melioris eris. Mihi pervia tellus</TextUnit>
    <TextUnit id="3689" loc="5.502">praebet iter, subterque imas ablata cavernas</TextUnit>
    <TextUnit id="3690" loc="5.503">hic caput attollo desuetaque sidera cerno.</TextUnit>
    <TextUnit id="3691" loc="5.504">Ergo dum Stygio sub terris gurgite labor,</TextUnit>
    <TextUnit id="3692" loc="5.505">visa tua est oculis illic Proserpina nostris:</TextUnit>
    <TextUnit id="3693" loc="5.506">illa quidem tristis neque adhuc interrita vultu,</TextUnit>
    <TextUnit id="3694" loc="5.507">sed regina tamen, sed opaci maxima mundi,</TextUnit>
    <TextUnit id="3695" loc="5.508">sed tamen inferni pollens matrona tyranni.’</TextUnit>
    <TextUnit id="3696" loc="5.509">Mater ad auditas stupuit ceu saxea voces</TextUnit>
    <TextUnit id="3697" loc="5.510">attonitaeque diu similis fuit. Utque dolore</TextUnit>
    <TextUnit id="3698" loc="5.511">pulsa gravi gravis est amentia, curribus oras</TextUnit>
    <TextUnit id="3699" loc="5.512">exit in aetherias. Ibi toto nubila vultu</TextUnit>
    <TextUnit id="3700" loc="5.513">ante Iovem passis stetit invidiosa capillis</TextUnit>
    <TextUnit id="3701" loc="5.514">‘pro’ que ‘meo veni supplex tibi, Iuppiter’ inquit,</TextUnit>
    <TextUnit id="3702" loc="5.515">‘sanguine proque tuo. Si nulla est gratia matris,</TextUnit>
    <TextUnit id="3703" loc="5.516">nata patrem moveat, neu sit tibi cura, precamur,</TextUnit>
    <TextUnit id="3704" loc="5.517">vilior illius, quod nostro est edita partu.</TextUnit>
    <TextUnit id="3705" loc="5.518">En quaesita diu tandem mihi nata reperta est,</TextUnit>
    <TextUnit id="3706" loc="5.519">si reperire vocas amittere certius, aut si</TextUnit>
    <TextUnit id="3707" loc="5.520">scire, ubi sit, reperire vocas. Quod rapta, feremus,</TextUnit>
    <TextUnit id="3708" loc="5.521">dummodo reddat eam: neque enim praedone marito</TextUnit>
    <TextUnit id="3709" loc="5.522">filia digna tua est, si iam mea filia non est.’</TextUnit>
    <TextUnit id="3710" loc="5.523">Iuppiter excepit: ‘Commune est pignus onusque</TextUnit>
    <TextUnit id="3711" loc="5.524">nata mihi tecum. Sed si modo nomina rebus</TextUnit>
    <TextUnit id="3712" loc="5.525">addere vera placet, non hoc iniuria factum,</TextUnit>
    <TextUnit id="3713" loc="5.526">verum amor est; neque erit nobis gener ille pudori,</TextUnit>
    <TextUnit id="3714" loc="5.527">tu modo, diva, velis. Ut desint cetera, quantum est</TextUnit>
    <TextUnit id="3715" loc="5.528">esse Iovis fratrem! — Quid quod non cetera desunt</TextUnit>
    <TextUnit id="3716" loc="5.529">nec cedit nisi sorte mihi? sed tanta cupido</TextUnit>
    <TextUnit id="3717" loc="5.530">si tibi discidii est, repetet Proserpina caelum,</TextUnit>
    <TextUnit id="3718" loc="5.531">lege tamen certa, si nullos contigit illic</TextUnit>
    <TextUnit id="3719" loc="5.532">ore cibos; nam sic Parcarum foedere cautum est.’</TextUnit>
    <TextUnit id="3720" loc="5.533">Dixerat. At Cereri certum est educere natam.</TextUnit>
    <TextUnit id="3721" loc="5.534">Non ita fata sinunt, quoniam ieiunia virgo</TextUnit>
    <TextUnit id="3722" loc="5.535">solverat et, cultis dum simplex errat in hortis,</TextUnit>
    <TextUnit id="3723" loc="5.536">Poeniceum curva decerpserat arbore pomum</TextUnit>
    <TextUnit id="3724" loc="5.537">sumptaque pallenti septem de cortice grana</TextUnit>
    <TextUnit id="3725" loc="5.538">presserat ore suo. Solusque ex omnibus illud</TextUnit>
    <TextUnit id="3726" loc="5.539">Ascalaphus vidit, quem quondam dicitur Orphne,</TextUnit>
    <TextUnit id="3727" loc="5.540">inter Avernales haud ignotissima nymphas,</TextUnit>
    <TextUnit id="3728" loc="5.541">ex Acheronte suo silvis peperisse sub atris:</TextUnit>
    <TextUnit id="3729" loc="5.542">vidit et indicio reditum crudelis ademit.</TextUnit>
    <TextUnit id="3730" loc="5.543">Ingemuit regina Erebi testemque profanam</TextUnit>
    <TextUnit id="3731" loc="5.544">fecit avem, sparsumque caput Phlegethontide lympha</TextUnit>
    <TextUnit id="3732" loc="5.545">in rostrum et plumas et grandia lumina vertit.</TextUnit>
    <TextUnit id="3733" loc="5.546">Ille sibi ablatus fulvis amicitur in alis,</TextUnit>
    <TextUnit id="3734" loc="5.547">inque caput crescit, longosque reflectitur ungues</TextUnit>
    <TextUnit id="3735" loc="5.548">vixque movet natas per inertia bracchia pennas:</TextUnit>
    <TextUnit id="3736" loc="5.549">foedaque fit volucris, venturi nuntia luctus,</TextUnit>
    <TextUnit id="3737" loc="5.550">ignavus bubo, dirum mortalibus omen.</TextUnit>
    <TextUnit id="3738" loc="5.551">Hic tamen indicio poenam linguaque videri</TextUnit>
    <TextUnit id="3739" loc="5.552">commeruisse potest: vobis, Acheloides, unde</TextUnit>
    <TextUnit id="3740" loc="5.553">pluma pedesque avium, cum virginis ora geratis?</TextUnit>
    <TextUnit id="3741" loc="5.554">an quia, cum legeret vernos Proserpina flores,</TextUnit>
    <TextUnit id="3742" loc="5.555">in comitum numero, doctae Sirenes, eratis?</TextUnit>
    <TextUnit id="3743" loc="5.556">Quam postquam toto frustra quaesistis in orbe,</TextUnit>
    <TextUnit id="3744" loc="5.557">protinus, ut vestram sentirent aequora curam,</TextUnit>
    <TextUnit id="3745" loc="5.558">posse super fluctus alarum insistere remis</TextUnit>
    <TextUnit id="3746" loc="5.559">optastis, facilesque deos habuistis et artus</TextUnit>
    <TextUnit id="3747" loc="5.560">vidistis vestros subitis flavescere pennis.</TextUnit>
    <TextUnit id="3748" loc="5.561">Ne tamen ille canor mulcendas natus ad aures</TextUnit>
    <TextUnit id="3749" loc="5.562">tantaque dos oris linguae deperderet usum,</TextUnit>
    <TextUnit id="3750" loc="5.563">virginei vultus et vox humana remansit.</TextUnit>
    <TextUnit id="3751" loc="5.564">At medius fratrisque sui maestaeque sororis</TextUnit>
    <TextUnit id="3752" loc="5.565">Iuppiter ex aequo volventem dividit annum.</TextUnit>
    <TextUnit id="3753" loc="5.566">Nunc dea, regnorum numen commune duorum,</TextUnit>
    <TextUnit id="3754" loc="5.567">cum matre est totidem, totidem cum coniuge menses.</TextUnit>
    <TextUnit id="3755" loc="5.568">Vertitur extemplo facies et mentis et oris:</TextUnit>
    <TextUnit id="3756" loc="5.569">nam modo quae poterat Diti quoque maesta videri,</TextUnit>
    <TextUnit id="3757" loc="5.570">laeta deae frons est, ut sol, qui tectus aquosis</TextUnit>
    <TextUnit id="3758" loc="5.571">nubibus ante fuit, victis e nubibus exit.</TextUnit>
    <TextUnit id="3759" loc="5.572">Exigit alma Ceres, nata secura recepta,</TextUnit>
    <TextUnit id="3760" loc="5.573">quae tibi causa fugae, cur sis, Arethusa, sacer fons.</TextUnit>
    <TextUnit id="3761" loc="5.574">Conticuere undae: quarum dea sustulit alto</TextUnit>
    <TextUnit id="3762" loc="5.575">fonte caput viridesque manu siccata capillos</TextUnit>
    <TextUnit id="3763" loc="5.576">fluminis Elei veteres narravit amores.</TextUnit>
    <TextUnit id="3764" loc="5.577">‘Pars ego nympharum quae sunt in Achaide’ dixit,</TextUnit>
    <TextUnit id="3765" loc="5.578">‘una fui, nec me studiosius altera saltus</TextUnit>
    <TextUnit id="3766" loc="5.579">legit nec posuit studiosius altera casses.</TextUnit>
    <TextUnit id="3767" loc="5.580">Sed quamvis formae numquam mihi fama petita est,</TextUnit>
    <TextUnit id="3768" loc="5.581">quamvis fortis eram, formosae nomen habebam.</TextUnit>
    <TextUnit id="3769" loc="5.582">Nec mea me facies nimium laudata iuvabat,</TextUnit>
    <TextUnit id="3770" loc="5.583">quaque aliae gaudere solent, ego rustica dote</TextUnit>
    <TextUnit id="3771" loc="5.584">corporis erubui, crimenque placere putavi.</TextUnit>
    <TextUnit id="3772" loc="5.585">Lassa revertebar (memini) Stymphalide silva:</TextUnit>
    <TextUnit id="3773" loc="5.586">aestus erat, magnumque labor geminaverat aestum.</TextUnit>
    <TextUnit id="3774" loc="5.587">Invenio sine vertice aquas, sine murmure euntes,</TextUnit>
    <TextUnit id="3775" loc="5.588">perspicuas ad humum, per quas numerabilis alte</TextUnit>
    <TextUnit id="3776" loc="5.589">calculus omnis erat, quas tu vix ire putares.</TextUnit>
    <TextUnit id="3777" loc="5.590">Cana salicta dabant nutritaque populus unda</TextUnit>
    <TextUnit id="3778" loc="5.591">sponte sua natas ripis declivibus umbras.</TextUnit>
    <TextUnit id="3779" loc="5.592">Accessi primumque pedis vestigia tinxi,</TextUnit>
    <TextUnit id="3780" loc="5.593">poplite deinde tenus: neque eo contenta, recingor</TextUnit>
    <TextUnit id="3781" loc="5.594">molliaque impono salici velamina curvae</TextUnit>
    <TextUnit id="3782" loc="5.595">nudaque mergor aquis. Quas dum ferioque trahoque</TextUnit>
    <TextUnit id="3783" loc="5.596">mille modis labens excussaque bracchia iacto,</TextUnit>
    <TextUnit id="3784" loc="5.597">nescio quod medio sensi sub gurgite murmur</TextUnit>
    <TextUnit id="3785" loc="5.598">territaque insisto propioris margine ripae.</TextUnit>
    <TextUnit id="3786" loc="5.599">‘Quo properas, Arethusa?’ suis Alpheus ab undis,</TextUnit>
    <TextUnit id="3787" loc="5.600">‘quo properas?’ iterum rauco mihi dixerat ore.</TextUnit>
    <TextUnit id="3788" loc="5.601">Sicut eram, fugio sine vestibus: altera vestes</TextUnit>
    <TextUnit id="3789" loc="5.602">ripa meas habuit. Tanto magis instat et ardet,</TextUnit>
    <TextUnit id="3790" loc="5.603">et quia nuda fui, sum visa paratior illi.</TextUnit>
    <TextUnit id="3791" loc="5.604">Sic ego currebam, sic me ferus ille premebat,</TextUnit>
    <TextUnit id="3792" loc="5.605">ut fugere accipitrem penna trepidante columbae,</TextUnit>
    <TextUnit id="3793" loc="5.606">ut solet accipiter trepidas urgere columbas.</TextUnit>
    <TextUnit id="3794" loc="5.607">Usque sub Orchomenon Psophidaque Cyllenenque</TextUnit>
    <TextUnit id="3795" loc="5.608">Maenaliosque sinus gelidumque Erymanthon et Elin</TextUnit>
    <TextUnit id="3796" loc="5.609">currere sustinui; nec me velocior ille.</TextUnit>
    <TextUnit id="3797" loc="5.610">Sed tolerare diu cursus ego, viribus impar,</TextUnit>
    <TextUnit id="3798" loc="5.611">non poteram: longi patiens erat ille laboris.</TextUnit>
    <TextUnit id="3799" loc="5.612">Per tamen et campos, per opertos arbore montes,</TextUnit>
    <TextUnit id="3800" loc="5.613">saxa quoque et rupes et qua via nulla, cucurri.</TextUnit>
    <TextUnit id="3801" loc="5.614">Sol erat a tergo: vidi praecedere longam</TextUnit>
    <TextUnit id="3802" loc="5.615">ante pedes umbram, nisi si timor illa videbat;</TextUnit>
    <TextUnit id="3803" loc="5.616">sed certe sonitusque pedum terrebat et ingens</TextUnit>
    <TextUnit id="3804" loc="5.617">crinales vittas adflabat anhelitus oris.</TextUnit>
    <TextUnit id="3805" loc="5.618">Fessa labore fugae ‘fer opem, deprendimur’ inquam,</TextUnit>
    <TextUnit id="3806" loc="5.619">‘armigerae, Diana, tuae, cui saepe dedisti</TextUnit>
    <TextUnit id="3807" loc="5.620">ferre tuos arcus inclusaque tela pharetra.’</TextUnit>
    <TextUnit id="3808" loc="5.621">Mota dea est spissisque ferens e nubibus unam</TextUnit>
    <TextUnit id="3809" loc="5.622">me super iniecit. Lustrat caligine tectam</TextUnit>
    <TextUnit id="3810" loc="5.623">amnis et ignarus circum cava nubila quaerit.</TextUnit>
    <TextUnit id="3811" loc="5.624">Bisque locum, quo me dea texerat inscius ambit</TextUnit>
    <TextUnit id="3812" loc="5.625">et bis ‘io Arethusa io Arethusa!’ vocavit.</TextUnit>
    <TextUnit id="3813" loc="5.626">Quid mihi tunc animi miserae fuit? anne quod agnae est,</TextUnit>
    <TextUnit id="3814" loc="5.627">siqua lupos audit circum stabula alta frementes,</TextUnit>
    <TextUnit id="3815" loc="5.628">aut lepori, qui vepre latens hostilia cernit</TextUnit>
    <TextUnit id="3816" loc="5.629">ora canum nullosque audet dare corpore motus?</TextUnit>
    <TextUnit id="3817" loc="5.630">Non tamen abscedit: neque enim vestigia cernit</TextUnit>
    <TextUnit id="3818" loc="5.631">longius ulla pedum: servat nubemque locumque.</TextUnit>
    <TextUnit id="3819" loc="5.632">Occupat obsessos sudor mihi frigidus artus,</TextUnit>
    <TextUnit id="3820" loc="5.633">caeruleaeque cadunt toto de corpore guttae,</TextUnit>
    <TextUnit id="3821" loc="5.634">quaque pedem movi, manat lacus, eque capillis</TextUnit>
    <TextUnit id="3822" loc="5.635">ros cadit, et citius, quam nunc tibi facta renarro,</TextUnit>
    <TextUnit id="3823" loc="5.636">in latices mutor. Sed enim cognoscit amatas</TextUnit>
    <TextUnit id="3824" loc="5.637">amnis aquas, positoque viri, quod sumpserat, ore</TextUnit>
    <TextUnit id="3825" loc="5.638">vertitur in proprias, ut se mihi misceat, undas.</TextUnit>
    <TextUnit id="3826" loc="5.639">Delia rupit humum; caecisque ego mersa cavernis</TextUnit>
    <TextUnit id="3827" loc="5.640">advehor Ortygiam, quae me cognomine divae</TextUnit>
    <TextUnit id="3828" loc="5.641">grata meae superas eduxit prima sub auras.’</TextUnit>
    <TextUnit id="3829" loc="5.642">Hac Arethusa tenus. Geminos dea fertilis angues</TextUnit>
    <TextUnit id="3830" loc="5.643">curribus admovit frenisque coercuit ora</TextUnit>
    <TextUnit id="3831" loc="5.644">et medium caeli terraeque per aera vecta est</TextUnit>
    <TextUnit id="3832" loc="5.645">atque levem currum Tritonida misit in urbem</TextUnit>
    <TextUnit id="3833" loc="5.646">Triptolemo; partimque rudi data semina iussit</TextUnit>
    <TextUnit id="3834" loc="5.647">spargere humo, partim post tempora longa recultae.</TextUnit>
    <TextUnit id="3835" loc="5.648">Iam super Europen sublimis et Asida terram</TextUnit>
    <TextUnit id="3836" loc="5.649">vectus erat iuvenis; Scythicas advertitur oras.</TextUnit>
    <TextUnit id="3837" loc="5.650">Rex ibi Lyncus erat: regis subit ille penates.</TextUnit>
    <TextUnit id="3838" loc="5.651">Qua veniat, causamque viae nomenque rogatus</TextUnit>
    <TextUnit id="3839" loc="5.652">et patriam, ‘patria est clarae mihi’ dixit ‘Athenae,</TextUnit>
    <TextUnit id="3840" loc="5.653">Triptolemus nomen. Veni nec puppe per undas,</TextUnit>
    <TextUnit id="3841" loc="5.654">nec pede per terras: patuit mihi pervius aether.</TextUnit>
    <TextUnit id="3842" loc="5.655">Dona fero Cereris latos quae sparsa per agros</TextUnit>
    <TextUnit id="3843" loc="5.656">frugiferas messes alimentaque mitia reddant.’</TextUnit>
    <TextUnit id="3844" loc="5.657">Barbarus invidit; tantique ut muneris auctor</TextUnit>
    <TextUnit id="3845" loc="5.658">ipse sit, hospitio recipit somnoque gravatum</TextUnit>
    <TextUnit id="3846" loc="5.659">adgreditur ferro. Conantem figere pectus</TextUnit>
    <TextUnit id="3847" loc="5.660">lynca Ceres fecit rursusque per aera iussit</TextUnit>
    <TextUnit id="3848" loc="5.661">Mopsopium iuvenem sacros agitare iugales.’</TextUnit>
    <TextUnit id="3849" loc="5.662">Finierat doctos e nobis maxima cantus.</TextUnit>
    <TextUnit id="3850" loc="5.663">At nymphae vicisse deas Helicona colentes</TextUnit>
    <TextUnit id="3851" loc="5.664">concordi dixere sono. Convicia victae</TextUnit>
    <TextUnit id="3852" loc="5.665">cum iacerent, ‘quoniam’ dixit ‘certamine vobis</TextUnit>
    <TextUnit id="3853" loc="5.666">supplicium meruisse parum est maledictaque culpae</TextUnit>
    <TextUnit id="3854" loc="5.667">additis et non est patientia libera nobis,</TextUnit>
    <TextUnit id="3855" loc="5.668">ibimus in poenas et, qua vocat ira, sequemur.’</TextUnit>
    <TextUnit id="3856" loc="5.669">Rident Emathides spernuntque minantia verba:</TextUnit>
    <TextUnit id="3857" loc="5.670">conataeque loqui et magno clamore protervas</TextUnit>
    <TextUnit id="3858" loc="5.671">intentare manus, pennas exire per ungues</TextUnit>
    <TextUnit id="3859" loc="5.672">adspexere suos, operiri bracchia plumis;</TextUnit>
    <TextUnit id="3860" loc="5.673">alteraque alterius rigido concrescere rostro</TextUnit>
    <TextUnit id="3861" loc="5.674">ora videt volucresque novas accedere silvis.</TextUnit>
    <TextUnit id="3862" loc="5.675">Dumque volunt plangi, per bracchia mota levatae</TextUnit>
    <TextUnit id="3863" loc="5.676">aere pendebant, nemorum convicia, picae.</TextUnit>
    <TextUnit id="3864" loc="5.677">Nunc quoque in alitibus facundia prisca remansit</TextUnit>
    <TextUnit id="3865" loc="5.678">raucaque garrulitas studiumque inmane loquendi.”</TextUnit>
    <TextUnit id="3866" loc="6.1">Praebuerat dictis Tritonia talibus aures</TextUnit>
    <TextUnit id="3867" loc="6.2">carminaque Aonidum iustamque probaverat iram.</TextUnit>
    <TextUnit id="3868" loc="6.3">Tum secum “laudare parum est; laudemur et ipsae</TextUnit>
    <TextUnit id="3869" loc="6.4">numina nec sperni sine poena nostra sinamus”</TextUnit>
    <TextUnit id="3870" loc="6.5">Maeoniaeque animum fatis intendit Arachnes,</TextUnit>
    <TextUnit id="3871" loc="6.6">quam sibi lanificae non cedere laudibus artis</TextUnit>
    <TextUnit id="3872" loc="6.7">audierat. Non illa loco neque origine gentis</TextUnit>
    <TextUnit id="3873" loc="6.8">clara, sed arte fuit. Pater huic Colophonius Idmon</TextUnit>
    <TextUnit id="3874" loc="6.9">Phocaico bibulas tingebat murice lanas.</TextUnit>
    <TextUnit id="3875" loc="6.10">Occiderat mater; sed et haec de plebe suoque</TextUnit>
    <TextUnit id="3876" loc="6.11">aequa viro fuerat. Lydas tamen illa per urbes</TextUnit>
    <TextUnit id="3877" loc="6.12">quaesierat studio nomen memorabile, quamvis</TextUnit>
    <TextUnit id="3878" loc="6.13">orta domo parva parvis habitabat Hypaepis.</TextUnit>
    <TextUnit id="3879" loc="6.14">Huius ut adspicerent opus admirabile, saepe</TextUnit>
    <TextUnit id="3880" loc="6.15">deseruere sui nymphae vineta Timoli,</TextUnit>
    <TextUnit id="3881" loc="6.16">deseruere suas nymphae Pactolides undas.</TextUnit>
    <TextUnit id="3882" loc="6.17">Nec factas solum vestes spectare iuvabat;</TextUnit>
    <TextUnit id="3883" loc="6.18">tum quoque, cum fierent: tantus decor adfuit arti.</TextUnit>
    <TextUnit id="3884" loc="6.19">Sive rudem primos lanam glomerabat in orbes,</TextUnit>
    <TextUnit id="3885" loc="6.20">seu digitis subigebat opus repetitaque longo</TextUnit>
    <TextUnit id="3886" loc="6.21">vellera mollibat nebulas aequantia tractu,</TextUnit>
    <TextUnit id="3887" loc="6.22">sive levi teretem versabat pollice fusum,</TextUnit>
    <TextUnit id="3888" loc="6.23">seu pingebat acu, scires a Pallade doctam.</TextUnit>
    <TextUnit id="3889" loc="6.24">Quod tamen ipsa negat, tantaque offensa magistra</TextUnit>
    <TextUnit id="3890" loc="6.25">“certet” ait “mecum: nihil est, quod victa recusem.”</TextUnit>
    <TextUnit id="3891" loc="6.26">Pallas anum simulat falsosque in tempora canos</TextUnit>
    <TextUnit id="3892" loc="6.27">addit et infirmos, baculo quos sustinet, artus.</TextUnit>
    <TextUnit id="3893" loc="6.28">Tum sic orsa loqui: “Non omnia grandior aetas,</TextUnit>
    <TextUnit id="3894" loc="6.29">quae fugiamus, habet: seris venit usus ab annis.</TextUnit>
    <TextUnit id="3895" loc="6.30">Consilium ne sperne meum. Tibi fama petatur</TextUnit>
    <TextUnit id="3896" loc="6.31">inter mortales faciendae maxima lanae:</TextUnit>
    <TextUnit id="3897" loc="6.32">cede deae veniamque tuis, temeraria, dictis</TextUnit>
    <TextUnit id="3898" loc="6.33">supplice voce roga: veniam dabit illa roganti.”</TextUnit>
    <TextUnit id="3899" loc="6.34">Adspicit hanc torvis inceptaque fila relinquit,</TextUnit>
    <TextUnit id="3900" loc="6.35">vixque manum retinens confessaque vultibus iram</TextUnit>
    <TextUnit id="3901" loc="6.36">talibus obscuram resecuta est Pallada dictis:</TextUnit>
    <TextUnit id="3902" loc="6.37">“Mentis inops longaque venis confecta senecta.</TextUnit>
    <TextUnit id="3903" loc="6.38">Et nimium vixisse diu nocet. Audiat istas,</TextUnit>
    <TextUnit id="3904" loc="6.39">siqua tibi nurus est, siqua est tibi filia, voces.</TextUnit>
    <TextUnit id="3905" loc="6.40">Consilii satis est in me mihi. Neve monendo</TextUnit>
    <TextUnit id="3906" loc="6.41">profecisse putes, eadem est sententia nobis.</TextUnit>
    <TextUnit id="3907" loc="6.42">Cur non ipsa venit? cur haec certamina vitat?”</TextUnit>
    <TextUnit id="3908" loc="6.43">Tum dea “venit” ait, formamque removit anilem</TextUnit>
    <TextUnit id="3909" loc="6.44">Palladaque exhibuit. Venerantur numina nymphae</TextUnit>
    <TextUnit id="3910" loc="6.45">Mygdonidesque nurus: sola est non territa virgo.</TextUnit>
    <TextUnit id="3911" loc="6.46">Sed tamen erubuit, subitusque invita notavit</TextUnit>
    <TextUnit id="3912" loc="6.47">ora rubor rursusque evanuit, ut solet aer</TextUnit>
    <TextUnit id="3913" loc="6.48">purpureus fieri, cum primum aurora movetur,</TextUnit>
    <TextUnit id="3914" loc="6.49">et breve post tempus candescere solis ab ortu.</TextUnit>
    <TextUnit id="3915" loc="6.50">Perstat in incepto stolidaeque cupidine palmae</TextUnit>
    <TextUnit id="3916" loc="6.51">in sua fata ruit: neque enim Iove nata recusat,</TextUnit>
    <TextUnit id="3917" loc="6.52">nec monet ulterius, nec iam certamina differt.</TextUnit>
    <TextUnit id="3918" loc="6.53">Haud mora, constituunt diversis partibus ambae</TextUnit>
    <TextUnit id="3919" loc="6.54">et gracili geminas intendunt stamine telas</TextUnit>
    <TextUnit id="3920" loc="6.55">(tela iugo iuncta est, stamen secernit harundo);</TextUnit>
    <TextUnit id="3921" loc="6.56">inseritur medium radiis subtemen acutis,</TextUnit>
    <TextUnit id="3922" loc="6.57">quod digiti expediunt, atque inter stamina ductum</TextUnit>
    <TextUnit id="3923" loc="6.58">percusso paviunt insecti pectine dentes.</TextUnit>
    <TextUnit id="3924" loc="6.59">Utraque festinant cinctaeque ad pectora vestes</TextUnit>
    <TextUnit id="3925" loc="6.60">bracchia docta movent, studio fallente laborem.</TextUnit>
    <TextUnit id="3926" loc="6.61">Illic et Tyrium quae purpura sensit aenum</TextUnit>
    <TextUnit id="3927" loc="6.62">texitur et tenues parvi discriminis umbrae,</TextUnit>
    <TextUnit id="3928" loc="6.63">qualis ab imbre solet percussis solibus arcus</TextUnit>
    <TextUnit id="3929" loc="6.64">inficere ingenti longum curvamine caelum:</TextUnit>
    <TextUnit id="3930" loc="6.65">in quo diversi niteant cum mille colores,</TextUnit>
    <TextUnit id="3931" loc="6.66">transitus ipse tamen spectantia lumina fallit;</TextUnit>
    <TextUnit id="3932" loc="6.67">usque adeo quod tangit idem est, tamen ultima distant.</TextUnit>
    <TextUnit id="3933" loc="6.68">Illic et lentum filis inmittitur aurum</TextUnit>
    <TextUnit id="3934" loc="6.69">et vetus in tela deducitur argumentum.</TextUnit>
    <TextUnit id="3935" loc="6.70">Cecropia Pallas scopulum Mavortis in arce</TextUnit>
    <TextUnit id="3936" loc="6.71">pingit et antiquam de terrae nomine litem.</TextUnit>
    <TextUnit id="3937" loc="6.72">Bis sex caelestes medio Iove sedibus altis</TextUnit>
    <TextUnit id="3938" loc="6.73">augusta gravitate sedent. Sua quemque deorum</TextUnit>
    <TextUnit id="3939" loc="6.74">inscribit facies: Iovis est regalis imago.</TextUnit>
    <TextUnit id="3940" loc="6.75">Stare deum pelagi longoque ferire tridente</TextUnit>
    <TextUnit id="3941" loc="6.76">aspera saxa facit, medioque e vulnere saxi</TextUnit>
    <TextUnit id="3942" loc="6.77">exsiluisse fretum, quo pignore vindicet urbem;</TextUnit>
    <TextUnit id="3943" loc="6.78">at sibi dat clipeum, dat acutae cuspidis hastam,</TextUnit>
    <TextUnit id="3944" loc="6.79">dat galeam capiti, defenditur aegide pectus,</TextUnit>
    <TextUnit id="3945" loc="6.80">percussamque sua simulat de cuspide terram</TextUnit>
    <TextUnit id="3946" loc="6.81">edere cum bacis fetum canentis olivae</TextUnit>
    <TextUnit id="3947" loc="6.82">mirarique deos: operis Victoria finis.</TextUnit>
    <TextUnit id="3948" loc="6.83">Ut tamen exemplis intellegat aemula laudis,</TextUnit>
    <TextUnit id="3949" loc="6.84">quod pretium speret pro tam furialibus ausis,</TextUnit>
    <TextUnit id="3950" loc="6.85">quattuor in partes certamina quattuor addit,</TextUnit>
    <TextUnit id="3951" loc="6.86">clara colore suo, brevibus distincta sigillis.</TextUnit>
    <TextUnit id="3952" loc="6.87">Threiciam Rhodopen habet angulus unus et Haemum</TextUnit>
    <TextUnit id="3953" loc="6.88">(nunc gelidi montes, mortalia corpora quondam !),</TextUnit>
    <TextUnit id="3954" loc="6.89">nomina summorum sibi qui tribuere deorum.</TextUnit>
    <TextUnit id="3955" loc="6.90">Altera Pygmaeae fatum miserabile matris</TextUnit>
    <TextUnit id="3956" loc="6.91">pars habet: hanc Iuno victam certamine iussit</TextUnit>
    <TextUnit id="3957" loc="6.92">esse gruem populisque suis indicere bella.</TextUnit>
    <TextUnit id="3958" loc="6.93">Pinxit et Antigonen ausam contendere quondam</TextUnit>
    <TextUnit id="3959" loc="6.94">cum magni consorte Iovis, quam regia Iuno</TextUnit>
    <TextUnit id="3960" loc="6.95">in volucrem vertit; nec profuit Ilion illi</TextUnit>
    <TextUnit id="3961" loc="6.96">Laomedonve pater, sumptis quin candida pennis</TextUnit>
    <TextUnit id="3962" loc="6.97">ipsa sibi plaudat crepitante ciconia rostro.</TextUnit>
    <TextUnit id="3963" loc="6.98">Qui superest solus, Cinyran habet angulus orbum;</TextUnit>
    <TextUnit id="3964" loc="6.99">isque gradus templi, natarum membra suarum,</TextUnit>
    <TextUnit id="3965" loc="6.100">amplectens saxoque iacens lacrimare videtur.</TextUnit>
    <TextUnit id="3966" loc="6.101">Circuit extremas oleis pacalibus oras:</TextUnit>
    <TextUnit id="3967" loc="6.102">is modus est, operisque sua facit arbore finem.</TextUnit>
    <TextUnit id="3968" loc="6.103">Maeonis elusam designat imagine tauri</TextUnit>
    <TextUnit id="3969" loc="6.104">Europam: verum taurum, freta vera putares.</TextUnit>
    <TextUnit id="3970" loc="6.105">Ipsa videbatur terras spectare relictas</TextUnit>
    <TextUnit id="3971" loc="6.106">et comites clamare suas tactumque vereri</TextUnit>
    <TextUnit id="3972" loc="6.107">adsilientis aquae timidasque reducere plantas.</TextUnit>
    <TextUnit id="3973" loc="6.108">Fecit et Asterien aquila luctante teneri,</TextUnit>
    <TextUnit id="3974" loc="6.109">fecit olorinis Ledam recubare sub alis;</TextUnit>
    <TextUnit id="3975" loc="6.110">addidit, ut satyri celatus imagine pulchram</TextUnit>
    <TextUnit id="3976" loc="6.111">Iuppiter implerit gemino Nycteida fetu,</TextUnit>
    <TextUnit id="3977" loc="6.112">Amphitryon fuerit, cum te, Tirynthia, cepit,</TextUnit>
    <TextUnit id="3978" loc="6.113">aureus ut Danaen, Asopida luserit ignis,</TextUnit>
    <TextUnit id="3979" loc="6.114">Mnemosynen pastor, varius Deoida serpens.</TextUnit>
    <TextUnit id="3980" loc="6.115">Te quoque mutatum torvo, Neptune, iuvenco</TextUnit>
    <TextUnit id="3981" loc="6.116">virgine in Aeolia posuit. Tu visus Enipeus</TextUnit>
    <TextUnit id="3982" loc="6.117">gignis Aloidas, aries Bisaltida fallis;</TextUnit>
    <TextUnit id="3983" loc="6.118">et te flava comas frugum mitissima mater</TextUnit>
    <TextUnit id="3984" loc="6.119">sensit equum, sensit volucrem crinita colubris</TextUnit>
    <TextUnit id="3985" loc="6.120">mater equi volucris, sensit delphina Melantho.</TextUnit>
    <TextUnit id="3986" loc="6.121">Omnibus his faciemque suam faciemque locorum</TextUnit>
    <TextUnit id="3987" loc="6.122">reddidit. Est illic agrestis imagine Phoebus,</TextUnit>
    <TextUnit id="3988" loc="6.123">utque modo accipitris pennas, modo terga leonis</TextUnit>
    <TextUnit id="3989" loc="6.124">gesserit, ut pastor Macareida luserit Issen;</TextUnit>
    <TextUnit id="3990" loc="6.125">Liber ut Erigonen falsa deceperit uva,</TextUnit>
    <TextUnit id="3991" loc="6.126">ut Saturnus equo geminum Chirona crearit.</TextUnit>
    <TextUnit id="3992" loc="6.127">Ultima pars telae, tenui circumdata limbo,</TextUnit>
    <TextUnit id="3993" loc="6.128">nexilibus flores hederis habet intertextos.</TextUnit>
    <TextUnit id="3994" loc="6.129">Non illud Pallas, non illud carpere Livor</TextUnit>
    <TextUnit id="3995" loc="6.130">possit opus. Doluit successu flava virago</TextUnit>
    <TextUnit id="3996" loc="6.131">et rupit pictas, caelestia crimina, vestes.</TextUnit>
    <TextUnit id="3997" loc="6.132">Utque Cytoriaco radium de monte tenebat,</TextUnit>
    <TextUnit id="3998" loc="6.133">ter quater Idmoniae frontem percussit Arachnes.</TextUnit>
    <TextUnit id="3999" loc="6.134">Non tulit infelix laqueoque animosa ligavit</TextUnit>
    <TextUnit id="4000" loc="6.135">guttura. Pendentem Pallas miserata levavit</TextUnit>
    <TextUnit id="4001" loc="6.136">atque ita “vive quidem, pende tamen, improba dixit:</TextUnit>
    <TextUnit id="4002" loc="6.137">lexque eadem poenae, ne sis secura futuri,</TextUnit>
    <TextUnit id="4003" loc="6.138">dicta tuo generi serisque nepotibus esto.”</TextUnit>
    <TextUnit id="4004" loc="6.139">Post ea discedens sucis Hecateidos herbae</TextUnit>
    <TextUnit id="4005" loc="6.140">sparsit; et extemplo tristi medicamine tactae</TextUnit>
    <TextUnit id="4006" loc="6.141">defluxere comae, cum quis et naris et aures,</TextUnit>
    <TextUnit id="4007" loc="6.142">fitque caput minimum, toto quoque corpore parva est:</TextUnit>
    <TextUnit id="4008" loc="6.143">in latere exiles digiti pro cruribus haerent,</TextUnit>
    <TextUnit id="4009" loc="6.144">cetera venter habet: de quo tamen illa remittit</TextUnit>
    <TextUnit id="4010" loc="6.145">stamen et antiquas exercet aranea telas.</TextUnit>
    <TextUnit id="4011" loc="6.146">Lydia tota fremit, Phrygiaeque per oppida facti</TextUnit>
    <TextUnit id="4012" loc="6.147">rumor it et magnum sermonibus occupat orbem.</TextUnit>
    <TextUnit id="4013" loc="6.148">Ante suos Niobe thalamos cognoverat illam,</TextUnit>
    <TextUnit id="4014" loc="6.149">tum cum Maeoniam virgo Sipylumque colebat;</TextUnit>
    <TextUnit id="4015" loc="6.150">nec tamen admonita est poena popularis Arachnes</TextUnit>
    <TextUnit id="4016" loc="6.151">cedere caelitibus verbisque minoribus uti.</TextUnit>
    <TextUnit id="4017" loc="6.152">Multa dabant animos: sed enim nec coniugis artes</TextUnit>
    <TextUnit id="4018" loc="6.153">nec genus amborum magnique potentia regni</TextUnit>
    <TextUnit id="4019" loc="6.154">sic placuere illi, quamvis ea cuncta placerent,</TextUnit>
    <TextUnit id="4020" loc="6.155">ut sua progenies; et felicissima matrum</TextUnit>
    <TextUnit id="4021" loc="6.156">dicta foret Niobe, si non sibi visa fuisset.</TextUnit>
    <TextUnit id="4022" loc="6.157">Nam sata Tiresia venturi praescia Manto</TextUnit>
    <TextUnit id="4023" loc="6.158">per medias fuerat divino concita motu</TextUnit>
    <TextUnit id="4024" loc="6.159">vaticinata vias: “Ismenides, ite frequentes</TextUnit>
    <TextUnit id="4025" loc="6.160">et date Latonae Latonigenisque duobus</TextUnit>
    <TextUnit id="4026" loc="6.161">cum prece tura pia lauroque innectite crinem.</TextUnit>
    <TextUnit id="4027" loc="6.162">Ore meo Latona iubet.” Paretur, et omnes</TextUnit>
    <TextUnit id="4028" loc="6.163">Thebaides iussis sua tempora frondibus ornant</TextUnit>
    <TextUnit id="4029" loc="6.164">turaque dant sanctis et verba precantia flammis.</TextUnit>
    <TextUnit id="4030" loc="6.165">Ecce venit comitum Niobe celeberrima turba,</TextUnit>
    <TextUnit id="4031" loc="6.166">vestibus intexto Phrygiis spectabilis auro,</TextUnit>
    <TextUnit id="4032" loc="6.167">et, quantum ira sinit, formosa: movensque decoro</TextUnit>
    <TextUnit id="4033" loc="6.168">cum capite inmissos umerum per utrumque capillos</TextUnit>
    <TextUnit id="4034" loc="6.169">constitit; utque oculos circumtulit alta superbos,</TextUnit>
    <TextUnit id="4035" loc="6.170">“quis furor, auditos” inquit “praeponere visis</TextUnit>
    <TextUnit id="4036" loc="6.171">caelestes? aut cur colitur Latona per aras,</TextUnit>
    <TextUnit id="4037" loc="6.172">numen adhuc sine ture meum est? mihi Tantalus auctor,</TextUnit>
    <TextUnit id="4038" loc="6.173">cui licuit soli superorum tangere mensas,</TextUnit>
    <TextUnit id="4039" loc="6.174">Pleiadum soror est genetrix mea, maximus Atlas</TextUnit>
    <TextUnit id="4040" loc="6.175">est avus, aetherium qui fert cervicibus axem;</TextUnit>
    <TextUnit id="4041" loc="6.176">Iuppiter alter avus socero quoque glorior illo.</TextUnit>
    <TextUnit id="4042" loc="6.177">Me gentes metuunt Phrygiae, me regia Cadmi</TextUnit>
    <TextUnit id="4043" loc="6.178">sub domina est, fidibusque mei commissa mariti</TextUnit>
    <TextUnit id="4044" loc="6.179">moenia cum populis a meque viroque reguntur.</TextUnit>
    <TextUnit id="4045" loc="6.180">In quamcumque domus adverti lumina partem,</TextUnit>
    <TextUnit id="4046" loc="6.181">inmensae spectantur opes. Accedit eodem</TextUnit>
    <TextUnit id="4047" loc="6.182">digna dea facies. Huc natas adice septem</TextUnit>
    <TextUnit id="4048" loc="6.183">et totidem iuvenes et mox generosque nurusque.</TextUnit>
    <TextUnit id="4049" loc="6.184">Quaerite nunc, habeat quam nostra superbia causam,</TextUnit>
    <TextUnit id="4050" loc="6.185">nescio quoque audete satam Titanida Coeo</TextUnit>
    <TextUnit id="4051" loc="6.186">Latonam praeferre mihi, cui maxima quondam</TextUnit>
    <TextUnit id="4052" loc="6.187">exiguam sedem pariturae terra negavit.</TextUnit>
    <TextUnit id="4053" loc="6.188">Nec caelo nec humo nec aquis dea vestra recepta est:</TextUnit>
    <TextUnit id="4054" loc="6.189">exsul erat mundi, donec miserata vagantem</TextUnit>
    <TextUnit id="4055" loc="6.190">‘hospita tu terris erras, ego’ dixit ‘in undis’</TextUnit>
    <TextUnit id="4056" loc="6.191">instabilemque locum Delos dedit. Illa duorum</TextUnit>
    <TextUnit id="4057" loc="6.192">facta parens: uteri pars haec est septima nostri.</TextUnit>
    <TextUnit id="4058" loc="6.193">Sum felix: quis enim neget hoc? felixque manebo:</TextUnit>
    <TextUnit id="4059" loc="6.194">hoc quoque quis dubitet? tutam me copia fecit,</TextUnit>
    <TextUnit id="4060" loc="6.195">Maior sum, quam cui possit Fortuna nocere,</TextUnit>
    <TextUnit id="4061" loc="6.196">multaque ut eripiat, multo mihi plura relinquet.</TextUnit>
    <TextUnit id="4062" loc="6.197">Excessere metum mea iam bona. Fingite demi</TextUnit>
    <TextUnit id="4063" loc="6.198">huic aliquid populo natorum posse meorum,</TextUnit>
    <TextUnit id="4064" loc="6.199">non tamen ad numerum redigar spoliata duorum,</TextUnit>
    <TextUnit id="4065" loc="6.200">Latonae turbam: qua quantum distat ab orba?</TextUnit>
    <TextUnit id="4066" loc="6.201">Ite, satis, propere ite, sacri est laurumque capillis</TextUnit>
    <TextUnit id="4067" loc="6.202">ponite.” Deponunt et sacra infecta relinquunt,</TextUnit>
    <TextUnit id="4068" loc="6.203">quodque licet tacito venerantur murmure numen.</TextUnit>
    <TextUnit id="4069" loc="6.204">Indignata dea est summoque in vertice Cynthi</TextUnit>
    <TextUnit id="4070" loc="6.205">talibus est dictis gemina cum prole locuta:</TextUnit>
    <TextUnit id="4071" loc="6.206">“En ego vestra parens, vobis animosa creatis,</TextUnit>
    <TextUnit id="4072" loc="6.207">et nisi Iunoni nulli cessura dearum,</TextUnit>
    <TextUnit id="4073" loc="6.208">an dea sim dubitor perque omnia saecula cultis</TextUnit>
    <TextUnit id="4074" loc="6.209">arceor, o nati, nisi vos succurritis, aris.</TextUnit>
    <TextUnit id="4075" loc="6.210">Nec dolor hic solus: diro convicia facto</TextUnit>
    <TextUnit id="4076" loc="6.211">Tantalis adiecit vosque est postponere natis</TextUnit>
    <TextUnit id="4077" loc="6.212">ausa suis, et me, quod in ipsam reccidat, orbam,</TextUnit>
    <TextUnit id="4078" loc="6.213">dixit et exhibuit linguam scelerata paternam.”</TextUnit>
    <TextUnit id="4079" loc="6.214">Adiectura preces erat his Latona relatis:</TextUnit>
    <TextUnit id="4080" loc="6.215">“desine!” Phoebus ait: “poenae mora longa querella est.”</TextUnit>
    <TextUnit id="4081" loc="6.216">Dixit idem Phoebe: celerique per aera lapsu</TextUnit>
    <TextUnit id="4082" loc="6.217">contigerant tecti Calmeida nubibus arcem.</TextUnit>
    <TextUnit id="4083" loc="6.218">Planus erat lateque patens prope moenia campus,</TextUnit>
    <TextUnit id="4084" loc="6.219">adsiduis pulsatus equis, ubi turba rotarum</TextUnit>
    <TextUnit id="4085" loc="6.220">duraque mollierat subiectas ungula glaebas.</TextUnit>
    <TextUnit id="4086" loc="6.221">Pars ibi de septem genitis Amphione fortes</TextUnit>
    <TextUnit id="4087" loc="6.222">conscendunt in equos Tyrioque rubentia suco</TextUnit>
    <TextUnit id="4088" loc="6.223">terga premunt auroque graves moderantur habenas.</TextUnit>
    <TextUnit id="4089" loc="6.224">E quibus Ismenus, qui matri sarcina quondam</TextUnit>
    <TextUnit id="4090" loc="6.225">prima suae fuerat, dum certum flectit in orbem</TextUnit>
    <TextUnit id="4091" loc="6.226">quadrupedis cursus spumantiaque ora coercet,</TextUnit>
    <TextUnit id="4092" loc="6.227">“ei mihi!” conclamat medioque in pectore fixa</TextUnit>
    <TextUnit id="4093" loc="6.228">tela gerit, frenisque manu moriente remissis</TextUnit>
    <TextUnit id="4094" loc="6.229">in latus a dextro paulatim defluit armo.</TextUnit>
    <TextUnit id="4095" loc="6.230">Proximus, audito sonitu per inane pharetrae,</TextUnit>
    <TextUnit id="4096" loc="6.231">frena dabat Sipylus, veluti cum praescius imbris</TextUnit>
    <TextUnit id="4097" loc="6.232">nube fugit visa pendentiaque undique rector</TextUnit>
    <TextUnit id="4098" loc="6.233">carbasa deducit, ne qua levis effluat aura.</TextUnit>
    <TextUnit id="4099" loc="6.234">Frena tamen dantem non evitabile telum</TextUnit>
    <TextUnit id="4100" loc="6.235">consequitur; summaque tremens cervice sagitta</TextUnit>
    <TextUnit id="4101" loc="6.236">haesit, et exstabat nudum de gutture ferrum.</TextUnit>
    <TextUnit id="4102" loc="6.237">Ille, ut erat, pronus per crura admissa iubasque</TextUnit>
    <TextUnit id="4103" loc="6.238">volvitur et calido tellurem sanguine foedat.</TextUnit>
    <TextUnit id="4104" loc="6.239">Phaedimus infelix et aviti nominis heres</TextUnit>
    <TextUnit id="4105" loc="6.240">Tantalus, ut solito finem imposuere labori,</TextUnit>
    <TextUnit id="4106" loc="6.241">transierant ad opus nitidae iuvenale palaestrae;</TextUnit>
    <TextUnit id="4107" loc="6.242">et iam contulerant arto luctantia nexu</TextUnit>
    <TextUnit id="4108" loc="6.243">pectora pectoribus, cum tento concita nervo,</TextUnit>
    <TextUnit id="4109" loc="6.244">sicut erant iuncti, traiecit utrumque sagitta.</TextUnit>
    <TextUnit id="4110" loc="6.245">Ingemuere simul, simul incurvata dolore</TextUnit>
    <TextUnit id="4111" loc="6.246">membra solo posuere, simul suprema iacentes</TextUnit>
    <TextUnit id="4112" loc="6.247">lumina versarunt, animam simul exhalarunt.</TextUnit>
    <TextUnit id="4113" loc="6.248">Adspicit Alphenor laniataque pectora plangens</TextUnit>
    <TextUnit id="4114" loc="6.249">advolat, ut gelidos complexibus adlevet artus,</TextUnit>
    <TextUnit id="4115" loc="6.250">inque pio cadit officio: nam Delius illi</TextUnit>
    <TextUnit id="4116" loc="6.251">intima fatifero rupit praecordia ferro.</TextUnit>
    <TextUnit id="4117" loc="6.252">Quod simul eductum est, pars est pulmonis in hamis</TextUnit>
    <TextUnit id="4118" loc="6.253">eruta cumque anima cruor est effusus in auras.</TextUnit>
    <TextUnit id="4119" loc="6.254">At non intonsum simplex Damasichthona vulnus</TextUnit>
    <TextUnit id="4120" loc="6.255">adficit. Ictus erat qua crus esse incipit et qua</TextUnit>
    <TextUnit id="4121" loc="6.256">mollia nervosus facit internodia poples.</TextUnit>
    <TextUnit id="4122" loc="6.257">Dumque manu temptat trahere exitiabile telum,</TextUnit>
    <TextUnit id="4123" loc="6.258">altera per iugulum pennis tenus acta sagitta est.</TextUnit>
    <TextUnit id="4124" loc="6.259">Expulit hanc sanguis, seque eiaculatus in altum</TextUnit>
    <TextUnit id="4125" loc="6.260">emicat et longe terebrata prosilit aura.</TextUnit>
    <TextUnit id="4126" loc="6.261">Ultimus Ilioneus non profectura precando</TextUnit>
    <TextUnit id="4127" loc="6.262">bracchia sustulerat, “di” que “o communiter omnes,”</TextUnit>
    <TextUnit id="4128" loc="6.263">dixerat ignarus non omnes esse rogandos</TextUnit>
    <TextUnit id="4129" loc="6.264">“parcite.” Motus erat, cum iam revocabile telum</TextUnit>
    <TextUnit id="4130" loc="6.265">non fuit, arquitenens. Minimo tamen occidit ille</TextUnit>
    <TextUnit id="4131" loc="6.266">vulnere, non alte percusso corde sagitta.</TextUnit>
    <TextUnit id="4132" loc="6.267">Fama mali populique dolor lacrimaeque suorum</TextUnit>
    <TextUnit id="4133" loc="6.268">tam subitae matrem certam fecere ruinae,</TextUnit>
    <TextUnit id="4134" loc="6.269">mirantem potuisse, irascentemque, quod ausi</TextUnit>
    <TextUnit id="4135" loc="6.270">hoc essent superi, quod tantum iuris haberent.</TextUnit>
    <TextUnit id="4136" loc="6.271">Nam pater Amphion ferro per pectus adacto</TextUnit>
    <TextUnit id="4137" loc="6.272">finierat moriens pariter cum luce dolorem.</TextUnit>
    <TextUnit id="4138" loc="6.273">Heu quantum haec Niobe Niobe distabat ab illa,</TextUnit>
    <TextUnit id="4139" loc="6.274">quae modo Latois populum submoverat aris</TextUnit>
    <TextUnit id="4140" loc="6.275">et mediam tulerat gressus resupina per urbem,</TextUnit>
    <TextUnit id="4141" loc="6.276">invidiosa suis, at nunc miseranda vel hosti.</TextUnit>
    <TextUnit id="4142" loc="6.277">Corporibus gelidis incumbit et ordine nullo</TextUnit>
    <TextUnit id="4143" loc="6.278">oscula dispensat natos suprema per omnes.</TextUnit>
    <TextUnit id="4144" loc="6.279">A quibus ad caelum liventia bracchia tollens</TextUnit>
    <TextUnit id="4145" loc="6.280">“pascere, crudelis, nostro, Latona, dolore,</TextUnit>
    <TextUnit id="4146" loc="6.281">pascere” ait “satiaque meo tua pectora luctu:</TextUnit>
    <TextUnit id="4147" loc="6.282">[“Corque ferum satia” dixit, “per funera septem”]</TextUnit>
    <TextUnit id="4148" loc="6.283">efferor. Exsulta victrixque inimica triumpha.</TextUnit>
    <TextUnit id="4149" loc="6.284">Cur autem victrix? miserae mihi plura supersunt,</TextUnit>
    <TextUnit id="4150" loc="6.285">quam tibi felici: post tot quoque funera vinco.”</TextUnit>
    <TextUnit id="4151" loc="6.286">Dixerat, et sonuit contento nervus ab arcu.</TextUnit>
    <TextUnit id="4152" loc="6.287">Qui praeter Nioben unam conterruit omnes:</TextUnit>
    <TextUnit id="4153" loc="6.288">illa malo est audax. Stabant cum vestibus atris</TextUnit>
    <TextUnit id="4154" loc="6.289">ante toros fratrum demisso crine sorores.</TextUnit>
    <TextUnit id="4155" loc="6.290">E quibus una trahens haerentia viscere tela</TextUnit>
    <TextUnit id="4156" loc="6.291">imposito fratri moribunda relanguit ore:</TextUnit>
    <TextUnit id="4157" loc="6.292">altera solari miseram conata parentem</TextUnit>
    <TextUnit id="4158" loc="6.293">conticuit subito duplicataque vulnere tota est.</TextUnit>
    <TextUnit id="4159" loc="6.294">[oraque compressit, nisi postquam spiritus ibat.]</TextUnit>
    <TextUnit id="4160" loc="6.295">Haec frustra fugiens collabitur, illa sorori</TextUnit>
    <TextUnit id="4161" loc="6.296">inmoritur, latet haec, illam trepidare videres.</TextUnit>
    <TextUnit id="4162" loc="6.297">Sexque datis leto diversaque vulnera passis</TextUnit>
    <TextUnit id="4163" loc="6.298">ultima restabat. Quam toto corpore mater,</TextUnit>
    <TextUnit id="4164" loc="6.299">tota veste tegens “unam minimamque relinque</TextUnit>
    <TextUnit id="4165" loc="6.300">de multis minimam posco” clamavit “et unam.”</TextUnit>
    <TextUnit id="4166" loc="6.301">Dumque rogat, pro qua rogat, occidit. Orba resedit</TextUnit>
    <TextUnit id="4167" loc="6.302">exanimes inter natos natasque virumque,</TextUnit>
    <TextUnit id="4168" loc="6.303">deriguitque malis. Nullos movet aura capillos,</TextUnit>
    <TextUnit id="4169" loc="6.304">in vultu color est sine sanguine, lumina maestis</TextUnit>
    <TextUnit id="4170" loc="6.305">stant inmota genis, nihil est in imagine vivum.</TextUnit>
    <TextUnit id="4171" loc="6.306">Ipsa quoque interius cum duro lingua palato</TextUnit>
    <TextUnit id="4172" loc="6.307">congelat, et venae desistunt posse moveri;</TextUnit>
    <TextUnit id="4173" loc="6.308">nec flecti cervix nec bracchia reddere motus</TextUnit>
    <TextUnit id="4174" loc="6.309">nec pes ire potest; intra quoque viscera saxum est.</TextUnit>
    <TextUnit id="4175" loc="6.310">Flet tamen. Et validi circumdata turbine venti</TextUnit>
    <TextUnit id="4176" loc="6.311">in patriam rapta est. Ibi fixa cacumine montis</TextUnit>
    <TextUnit id="4177" loc="6.312">liquitur, et lacrimas etiam nunc marmora manant.</TextUnit>
    <TextUnit id="4178" loc="6.313">Tum vero cuncti manifestam numinis iram</TextUnit>
    <TextUnit id="4179" loc="6.314">femina virque timent cultuque impensius omnes</TextUnit>
    <TextUnit id="4180" loc="6.315">magna gemelliparae venerantur numina divae,</TextUnit>
    <TextUnit id="4181" loc="6.316">utque fit, a facto propiore priora renarrant.</TextUnit>
    <TextUnit id="4182" loc="6.317">E quibus unus ait: “Lyciae quoque fertilis agris</TextUnit>
    <TextUnit id="4183" loc="6.318">non impune deam veteres sprevere coloni.</TextUnit>
    <TextUnit id="4184" loc="6.319">Res obscura quidem est ignobilitate virorum,</TextUnit>
    <TextUnit id="4185" loc="6.320">mira tamen. Vidi praesens stagnumque locumque</TextUnit>
    <TextUnit id="4186" loc="6.321">prodigio notum. Nam me iam grandior aevo</TextUnit>
    <TextUnit id="4187" loc="6.322">impatiensque viae genitor deducere lectos</TextUnit>
    <TextUnit id="4188" loc="6.323">iusserat inde boves gentisque illius eunti</TextUnit>
    <TextUnit id="4189" loc="6.324">ipse ducem dederat. Cum quo dum pascua lustro,</TextUnit>
    <TextUnit id="4190" loc="6.325">ecce lacu medio sacrorum nigra favilla</TextUnit>
    <TextUnit id="4191" loc="6.326">ara vetus stabat tremulis circumdata cannis.</TextUnit>
    <TextUnit id="4192" loc="6.327">Restitit et pavido ‘faveas mihi’ murmure dixit</TextUnit>
    <TextUnit id="4193" loc="6.328">dux meus; et simili ‘faveas’ ego murmure dixi.</TextUnit>
    <TextUnit id="4194" loc="6.329">Naiadum Faunine foret tamen ara rogabam</TextUnit>
    <TextUnit id="4195" loc="6.330">indigenaeve dei, cum talia rettulit hospes:</TextUnit>
    <TextUnit id="4196" loc="6.331">‘Non hac, o iuvenis, montanum numen in ara est:</TextUnit>
    <TextUnit id="4197" loc="6.332">illa suam vocat hanc, cui quondam regia coniunx</TextUnit>
    <TextUnit id="4198" loc="6.333">orbem interdixit, quam vix erratica Delos</TextUnit>
    <TextUnit id="4199" loc="6.334">orantem accepit, tum cum levis insula nabat.</TextUnit>
    <TextUnit id="4200" loc="6.335">Illic incumbens cum Palladis arbore palmae</TextUnit>
    <TextUnit id="4201" loc="6.336">edidit invita geminos Latona noverca.</TextUnit>
    <TextUnit id="4202" loc="6.337">Hinc quoque Iunonem fugisse puerpera fertur</TextUnit>
    <TextUnit id="4203" loc="6.338">inque suo portasse sinu, duo numina, natos.</TextUnit>
    <TextUnit id="4204" loc="6.339">Iamque Chimaeriferae, cum sol gravis ureret arva,</TextUnit>
    <TextUnit id="4205" loc="6.340">finibus in Lyciae longo dea fessa labore</TextUnit>
    <TextUnit id="4206" loc="6.341">sidereo siccata sitim conlegit ab aestu,</TextUnit>
    <TextUnit id="4207" loc="6.342">uberaque ebiberant avidi lactantia nati.</TextUnit>
    <TextUnit id="4208" loc="6.343">Forte lacum mediocris aquae prospexit in imis</TextUnit>
    <TextUnit id="4209" loc="6.344">vallibus; agrestes illic fruticosa legebant</TextUnit>
    <TextUnit id="4210" loc="6.345">vimina cum iuncis gratamque paludibus ulvam.</TextUnit>
    <TextUnit id="4211" loc="6.346">Accessit positoque genu Titania terram</TextUnit>
    <TextUnit id="4212" loc="6.347">pressit, ut hauriret gelidos potura liquores.</TextUnit>
    <TextUnit id="4213" loc="6.348">Rustica turba vetat. Dea sic adfata vetantes:</TextUnit>
    <TextUnit id="4214" loc="6.349">“Quid prohibetis aquis? usus communis aquarum est.</TextUnit>
    <TextUnit id="4215" loc="6.350">Nec solem proprium natura nec aera fecit</TextUnit>
    <TextUnit id="4216" loc="6.351">nec tenues undas: ad publica munera veni.</TextUnit>
    <TextUnit id="4217" loc="6.352">Quae tamen ut detis, supplex peto. Non ego nostros</TextUnit>
    <TextUnit id="4218" loc="6.353">abluere hic artus lassataque membra parabam,</TextUnit>
    <TextUnit id="4219" loc="6.354">sed relevare sitim. Caret os umore loquentis</TextUnit>
    <TextUnit id="4220" loc="6.355">et fauces arent, vixque est via vocis in illis.</TextUnit>
    <TextUnit id="4221" loc="6.356">Haustus aquae mihi nectar erit, vitamque fatebor</TextUnit>
    <TextUnit id="4222" loc="6.357">accepisse simul: vitam dederitis in unda.</TextUnit>
    <TextUnit id="4223" loc="6.358">Hi quoque vos moveant, qui nostro bracchia tendunt</TextUnit>
    <TextUnit id="4224" loc="6.359">parva sinu:” et casu tendebant bracchia nati.</TextUnit>
    <TextUnit id="4225" loc="6.360">Quem non blanda deae potuissent verba movere?</TextUnit>
    <TextUnit id="4226" loc="6.361">Hi tamen orantem perstant prohibere minasque,</TextUnit>
    <TextUnit id="4227" loc="6.362">ni procul abscedat, conviciaque insuper addunt.</TextUnit>
    <TextUnit id="4228" loc="6.363">Nec satis est, ipsos etiam pedibusque manuque</TextUnit>
    <TextUnit id="4229" loc="6.364">turbavere lacus imoque e gurgite mollem</TextUnit>
    <TextUnit id="4230" loc="6.365">huc illuc limum saltu movere maligno.</TextUnit>
    <TextUnit id="4231" loc="6.366">Distulit ira sitim: neque enim iam filia Coei</TextUnit>
    <TextUnit id="4232" loc="6.367">supplicat indignis nec dicere sustinet ultra</TextUnit>
    <TextUnit id="4233" loc="6.368">verba minora dea, tollensque ad sidera palmas</TextUnit>
    <TextUnit id="4234" loc="6.369">“aeternum stagno” dixit “vivatis in isto.”</TextUnit>
    <TextUnit id="4235" loc="6.370">Eveniunt optata deae: iuvat esse sub undis</TextUnit>
    <TextUnit id="4236" loc="6.371">et modo tota cava submergere membra palude,</TextUnit>
    <TextUnit id="4237" loc="6.372">nunc proferre caput, summo modo gurgite nare,</TextUnit>
    <TextUnit id="4238" loc="6.373">saepe super ripam stagni consistere, saepe</TextUnit>
    <TextUnit id="4239" loc="6.374">in gelidos resilire lacus. Sed nunc quoque turpes</TextUnit>
    <TextUnit id="4240" loc="6.375">litibus exercent linguas pulsoque pudore,</TextUnit>
    <TextUnit id="4241" loc="6.376">quamvis sint sub aqua, sub aqua maledicere temptant.</TextUnit>
    <TextUnit id="4242" loc="6.377">Vox quoque iam rauca est, inflataque colla tumescunt,</TextUnit>
    <TextUnit id="4243" loc="6.378">ipsaque dilatant patulos convicia rictus.</TextUnit>
    <TextUnit id="4244" loc="6.379">Terga caput tangunt, colla intercepta videntur,</TextUnit>
    <TextUnit id="4245" loc="6.380">spina viret, venter, pars maxima corporis, albet,</TextUnit>
    <TextUnit id="4246" loc="6.381">limosoque novae saliunt in gurgite ranae.’”</TextUnit>
    <TextUnit id="4247" loc="6.382">Sic ubi nescio quis Lycia de gente virorum</TextUnit>
    <TextUnit id="4248" loc="6.383">rettulit exitium, satyri reminiscitur alter,</TextUnit>
    <TextUnit id="4249" loc="6.384">quem Tritoniaca Latous harundine victum</TextUnit>
    <TextUnit id="4250" loc="6.385">adfecit poena. “Quid me mihi detrahis?” inquit:</TextUnit>
    <TextUnit id="4251" loc="6.386">“a piget a non est” clamabat “tibia tanti.”</TextUnit>
    <TextUnit id="4252" loc="6.387">Clamanti cutis est summos direpta per artus,</TextUnit>
    <TextUnit id="4253" loc="6.388">nec quicquam nisi vulnus erat; cruor undique manat,</TextUnit>
    <TextUnit id="4254" loc="6.389">detectique patent nervi, trepidaeque sine ulla</TextUnit>
    <TextUnit id="4255" loc="6.390">pelle micant venae; salientia viscera posses</TextUnit>
    <TextUnit id="4256" loc="6.391">et perlucentes numerare in pectore fibras.</TextUnit>
    <TextUnit id="4257" loc="6.392">Illum ruricolae, silvarum numina, fauni</TextUnit>
    <TextUnit id="4258" loc="6.393">et satyri fratres et tunc quoque carus Olympus</TextUnit>
    <TextUnit id="4259" loc="6.394">et nymphae flerunt, et quisquis montibus illis</TextUnit>
    <TextUnit id="4260" loc="6.395">lanigerosque greges armentaque bucera pavit.</TextUnit>
    <TextUnit id="4261" loc="6.396">Fertilis inmaduit madefactaque terra caducas</TextUnit>
    <TextUnit id="4262" loc="6.397">concepit lacrimas ac venis perbibit imis;</TextUnit>
    <TextUnit id="4263" loc="6.398">quas ubi fecit aquam, vacuas emisit in auras.</TextUnit>
    <TextUnit id="4264" loc="6.399">Inde petens rapidum ripis declivibus aequor</TextUnit>
    <TextUnit id="4265" loc="6.400">Marsya nomen habet, Phrygiae liquidissimus amnis.</TextUnit>
    <TextUnit id="4266" loc="6.401">Talibus extemplo redit ad praesentia dictis</TextUnit>
    <TextUnit id="4267" loc="6.402">vulgus et exstinctum cum stirpe Amphiona luget.</TextUnit>
    <TextUnit id="4268" loc="6.403">Mater in invidia est. Hanc tunc quoque dicitur unus</TextUnit>
    <TextUnit id="4269" loc="6.404">flesse Pelops, umeroque, suas a pectore postquam</TextUnit>
    <TextUnit id="4270" loc="6.405">deduxit vestes ebur ostendisse sinistro.</TextUnit>
    <TextUnit id="4271" loc="6.406">Concolor hic umerus nascendi tempore dextro</TextUnit>
    <TextUnit id="4272" loc="6.407">corporeusque fuit: manibus mox caesa paternis</TextUnit>
    <TextUnit id="4273" loc="6.408">membra ferunt iunxisse deos; aliisque repertis,</TextUnit>
    <TextUnit id="4274" loc="6.409">qui locus est iuguli medius summique lacerti,</TextUnit>
    <TextUnit id="4275" loc="6.410">defuit. Impositum est non comparentis in usum</TextUnit>
    <TextUnit id="4276" loc="6.411">partis ebur, factoque Pelops fuit integer illo.</TextUnit>
    <TextUnit id="4277" loc="6.412">Finitimi proceres coeunt, urbesque propinquae</TextUnit>
    <TextUnit id="4278" loc="6.413">oravere suos ire ad solacia reges,</TextUnit>
    <TextUnit id="4279" loc="6.414">Argosque et Sparte Pelopeiadesque Mycenae</TextUnit>
    <TextUnit id="4280" loc="6.415">et nondum torvae Calydon invisa Dianae</TextUnit>
    <TextUnit id="4281" loc="6.416">Orchomenosque ferax et nobilis aere Corinthus</TextUnit>
    <TextUnit id="4282" loc="6.417">Messeneque ferox Patraeque humilesque Cleonae</TextUnit>
    <TextUnit id="4283" loc="6.418">et Nelea Pylos, neque adhuc Pittheia Troezen,</TextUnit>
    <TextUnit id="4284" loc="6.419">quaeque urbes aliae bimari clauduntur ab Isthmo</TextUnit>
    <TextUnit id="4285" loc="6.420">exteriusque sitae bimari spectantur ab Isthmo.</TextUnit>
    <TextUnit id="4286" loc="6.421">Credere quis posset? solae cessastis Athenae.</TextUnit>
    <TextUnit id="4287" loc="6.422">Obstitit officio bellum, subvectaque ponto</TextUnit>
    <TextUnit id="4288" loc="6.423">barbara Mopsopios terrebant agmina muros.</TextUnit>
    <TextUnit id="4289" loc="6.424">Threicius Tereus haec auxiliaribus armis</TextUnit>
    <TextUnit id="4290" loc="6.425">fuderat et clarum vincendo nomen habebat.</TextUnit>
    <TextUnit id="4291" loc="6.426">Quem sibi Pandion opibusque virisque potentem</TextUnit>
    <TextUnit id="4292" loc="6.427">et genus a magno ducentem forte Gradivo</TextUnit>
    <TextUnit id="4293" loc="6.428">conubio Procnes iunxit. Non pronuba Iuno,</TextUnit>
    <TextUnit id="4294" loc="6.429">non Hymenaeus adest, non illi Gratia lecto.</TextUnit>
    <TextUnit id="4295" loc="6.430">Eumenides tenuere faces de funere raptas,</TextUnit>
    <TextUnit id="4296" loc="6.431">Eumenides stravere torum, tectoque profanus</TextUnit>
    <TextUnit id="4297" loc="6.432">incubuit bubo thalamique in culmine sedit.</TextUnit>
    <TextUnit id="4298" loc="6.433">Hac ave coniuncti Procne Tereusque, parentes</TextUnit>
    <TextUnit id="4299" loc="6.434">hac ave sunt facti. Gratata est scilicet illis</TextUnit>
    <TextUnit id="4300" loc="6.435">Thracia, disque ipsi grates egere diemque,</TextUnit>
    <TextUnit id="4301" loc="6.436">quaque data est claro Pandione nata tyranno,</TextUnit>
    <TextUnit id="4302" loc="6.437">quaque erat ortus Itys, festum iussere vocari.</TextUnit>
    <TextUnit id="4303" loc="6.438">Usque adeo latet utilitas. Iam tempora Titan</TextUnit>
    <TextUnit id="4304" loc="6.439">quinque per autumnos repetiti duxerat anni,</TextUnit>
    <TextUnit id="4305" loc="6.440">cum blandita viro Procne “si gratia” dixit</TextUnit>
    <TextUnit id="4306" loc="6.441">“ulla mea est, vel me visendam mitte sorori,</TextUnit>
    <TextUnit id="4307" loc="6.442">vel soror huc veniat! redituram tempore parvo</TextUnit>
    <TextUnit id="4308" loc="6.443">promittes socero: magni mihi muneris instar</TextUnit>
    <TextUnit id="4309" loc="6.444">germanam vidisse dabis.” Iubet ille carinas</TextUnit>
    <TextUnit id="4310" loc="6.445">in freta deduci veloque et remige portus</TextUnit>
    <TextUnit id="4311" loc="6.446">Cecropios intrat Piraeaque litora tangit.</TextUnit>
    <TextUnit id="4312" loc="6.447">Ut primum soceri data copia, dextera dextrae</TextUnit>
    <TextUnit id="4313" loc="6.448">iungitur, et fausto committitur omine sermo.</TextUnit>
    <TextUnit id="4314" loc="6.449">Coeperat adventus causam, mandata referre</TextUnit>
    <TextUnit id="4315" loc="6.450">coniugis et celeres missae spondere recursus:</TextUnit>
    <TextUnit id="4316" loc="6.451">ecce venit magno dives Philomela paratu,</TextUnit>
    <TextUnit id="4317" loc="6.452">divitior forma: quales audire solemus</TextUnit>
    <TextUnit id="4318" loc="6.453">naidas et dryadas mediis incedere silvis,</TextUnit>
    <TextUnit id="4319" loc="6.454">si modo des illis cultus similesque paratus.</TextUnit>
    <TextUnit id="4320" loc="6.455">Non secus exarsit conspecta virgine Tereus,</TextUnit>
    <TextUnit id="4321" loc="6.456">quam siquis canis ignem supponat aristis,</TextUnit>
    <TextUnit id="4322" loc="6.457">aut frondem positasque cremet faenilibus herbas.</TextUnit>
    <TextUnit id="4323" loc="6.458">Digna quidem facies: sed et hunc innata libido</TextUnit>
    <TextUnit id="4324" loc="6.459">exstimulat, pronumque genus regionibus illis</TextUnit>
    <TextUnit id="4325" loc="6.460">in venerem est: flagrat vitio gentisque suoque.</TextUnit>
    <TextUnit id="4326" loc="6.461">Impetus est illi comitum corrumpere curam</TextUnit>
    <TextUnit id="4327" loc="6.462">nutricisque fidem, nec non ingentibus ipsam</TextUnit>
    <TextUnit id="4328" loc="6.463">sollicitare datis totumque impendere regnum,</TextUnit>
    <TextUnit id="4329" loc="6.464">aut rapere et saevo raptam defendere bello—,</TextUnit>
    <TextUnit id="4330" loc="6.465">et nihil est quod non effreno captus amore</TextUnit>
    <TextUnit id="4331" loc="6.466">ausit nec capiunt inclusas pectora flammas.</TextUnit>
    <TextUnit id="4332" loc="6.467">Iamque moras male fert cupidoque revertitur ore</TextUnit>
    <TextUnit id="4333" loc="6.468">ad mandata Procnes, et agit sua vota sub illa.</TextUnit>
    <TextUnit id="4334" loc="6.469">Facundum faciebat amor: quotiensque rogabat</TextUnit>
    <TextUnit id="4335" loc="6.470">ulterius iusto Procnen ita velle ferebat.</TextUnit>
    <TextUnit id="4336" loc="6.471">Addidit et lacrimas, tamquam mandasset et illas.</TextUnit>
    <TextUnit id="4337" loc="6.472">Pro superi, quantum mortalia pectora caecae</TextUnit>
    <TextUnit id="4338" loc="6.473">noctis habent! ipso sceleris molimine Tereus</TextUnit>
    <TextUnit id="4339" loc="6.474">creditur esse pius laudemque a crimine sumit.</TextUnit>
    <TextUnit id="4340" loc="6.475">Quid quod idem Philomela cupit patriosque lacertis</TextUnit>
    <TextUnit id="4341" loc="6.476">blanda tenens umeros, ut eat visura sororem,</TextUnit>
    <TextUnit id="4342" loc="6.477">perque suam contraque suam petit ipsa salutem.</TextUnit>
    <TextUnit id="4343" loc="6.478">Spectat eam Tereus praecontrectatque videndo</TextUnit>
    <TextUnit id="4344" loc="6.479">osculaque et collo circumdata bracchia cernens</TextUnit>
    <TextUnit id="4345" loc="6.480">omnia pro stimulis facibusque ciboque furoris</TextUnit>
    <TextUnit id="4346" loc="6.481">accipit; et quotiens amplectitur illa parentem,</TextUnit>
    <TextUnit id="4347" loc="6.482">esse parens vellet: neque enim minus impius esset.</TextUnit>
    <TextUnit id="4348" loc="6.483">Vincitur ambarum genitor prece. Gaudet agitque</TextUnit>
    <TextUnit id="4349" loc="6.484">illa patri grates et successisse duabus</TextUnit>
    <TextUnit id="4350" loc="6.485">id putat infelix, quod erit lugubre duabus.</TextUnit>
    <TextUnit id="4351" loc="6.486">Iam labor exiguus Phoebo restabat, equique</TextUnit>
    <TextUnit id="4352" loc="6.487">pulsabant pedibus spatium declivis Olympi:</TextUnit>
    <TextUnit id="4353" loc="6.488">regales epulae mensis et Bacchus in auro</TextUnit>
    <TextUnit id="4354" loc="6.489">ponitur; hinc placido dantur sua corpora somno.</TextUnit>
    <TextUnit id="4355" loc="6.490">At rex Odrysius, quamvis secessit, in illa</TextUnit>
    <TextUnit id="4356" loc="6.491">aestuat, et, repetens faciem motusque manusque,</TextUnit>
    <TextUnit id="4357" loc="6.492">qualia vult fingit quae nondum vidit, et ignes</TextUnit>
    <TextUnit id="4358" loc="6.493">ipse suos nutrit, cura removente soporem.</TextUnit>
    <TextUnit id="4359" loc="6.494">Lux erat, et generi dextram complexus euntis</TextUnit>
    <TextUnit id="4360" loc="6.495">Pandion comitem lacrimis commendat obortis:</TextUnit>
    <TextUnit id="4361" loc="6.496">“Hanc ego, care gener, quoniam pia causa coegit</TextUnit>
    <TextUnit id="4362" loc="6.497">et voluere ambae, voluisti tu quoque, Tereu,</TextUnit>
    <TextUnit id="4363" loc="6.498">do tibi, perque fidem cognataque pectora supplex,</TextUnit>
    <TextUnit id="4364" loc="6.499">per superos oro, patrio ut tuearis amore</TextUnit>
    <TextUnit id="4365" loc="6.500">et mihi sollicitae lenimen dulce senectae</TextUnit>
    <TextUnit id="4366" loc="6.501">quam primum (omnis erit nobis mora longa) remittas.</TextUnit>
    <TextUnit id="4367" loc="6.502">Tu quoque quam primum (satis est procul esse sororem)</TextUnit>
    <TextUnit id="4368" loc="6.503">si pietas ulla est, ad me, Philomela, redito.”</TextUnit>
    <TextUnit id="4369" loc="6.504">Mandabat pariterque suae dabat oscula natae,</TextUnit>
    <TextUnit id="4370" loc="6.505">et lacrimae mites inter mandata cadebant.</TextUnit>
    <TextUnit id="4371" loc="6.506">Utque fide pignus dextras utriusque poposcit</TextUnit>
    <TextUnit id="4372" loc="6.507">inter seque datas iunxit natamque nepotemque</TextUnit>
    <TextUnit id="4373" loc="6.508">absentes pro se memori rogat ore salutent;</TextUnit>
    <TextUnit id="4374" loc="6.509">supremumque vale pleno singultibus ore</TextUnit>
    <TextUnit id="4375" loc="6.510">vix dixit timuitque suae praesagia mentis.</TextUnit>
    <TextUnit id="4376" loc="6.511">Ut semel imposita est pictae Philomela carinae,</TextUnit>
    <TextUnit id="4377" loc="6.512">admotumque fretum remis tellusque repulsa est,</TextUnit>
    <TextUnit id="4378" loc="6.513">“vicimus” exclamat, “mecum mea vota feruntur”</TextUnit>
    <TextUnit id="4379" loc="6.514">exsultatque et vix animo sua gaudia differt</TextUnit>
    <TextUnit id="4380" loc="6.515">barbarus et nusquam lumen detorquet ab illa,</TextUnit>
    <TextUnit id="4381" loc="6.516">non aliter, quam cum pedibus praedator obuncis</TextUnit>
    <TextUnit id="4382" loc="6.517">deposuit nido leporem Iovis ales in alto:</TextUnit>
    <TextUnit id="4383" loc="6.518">nulla fuga est capto, spectat sua praemia raptor.</TextUnit>
    <TextUnit id="4384" loc="6.519">Iamque iter effectum, iamque in sua litora fessis</TextUnit>
    <TextUnit id="4385" loc="6.520">puppibus exierant, cum rex Pandione natam</TextUnit>
    <TextUnit id="4386" loc="6.521">in stabula alta trahit, silvis obscura vetustis,</TextUnit>
    <TextUnit id="4387" loc="6.522">atque ibi pallentem trepidamque et cuncta timentem</TextUnit>
    <TextUnit id="4388" loc="6.523">et iam cum lacrimis, ubi sit germana, rogantem</TextUnit>
    <TextUnit id="4389" loc="6.524">includit: fassusque nefas et virginem et unam</TextUnit>
    <TextUnit id="4390" loc="6.525">vi superat frustra clamato saepe parente,</TextUnit>
    <TextUnit id="4391" loc="6.526">saepe sorore sua, magnis super omnia divis.</TextUnit>
    <TextUnit id="4392" loc="6.527">Illa tremit velut agna pavens, quae saucia cani</TextUnit>
    <TextUnit id="4393" loc="6.528">ore excussa lupi nondum sibi tuta videtur,</TextUnit>
    <TextUnit id="4394" loc="6.529">utque columba suo madefactis sanguine plumis</TextUnit>
    <TextUnit id="4395" loc="6.530">horret adhuc avidosque timet, quibus haeserat, ungues.</TextUnit>
    <TextUnit id="4396" loc="6.531">Mox ubi mens rediit, passos laniata capillos,</TextUnit>
    <TextUnit id="4397" loc="6.532">lugenti similis, caesis plangore lacertis,</TextUnit>
    <TextUnit id="4398" loc="6.533">intendens palmas “o diris barbare factis,</TextUnit>
    <TextUnit id="4399" loc="6.534">o crudelis” ait ‘nec te mandata parentis</TextUnit>
    <TextUnit id="4400" loc="6.535">cum lacrimis movere piis nec cura sororis</TextUnit>
    <TextUnit id="4401" loc="6.536">nec mea virginitas nec coniugialia iura!</TextUnit>
    <TextUnit id="4402" loc="6.537">Omnia turbasti: paelex ego facta sororis,</TextUnit>
    <TextUnit id="4403" loc="6.538">tu geminus coniunx, hostis mihi debita Procne.</TextUnit>
    <TextUnit id="4404" loc="6.539">Quin animam hanc, ne quod facinus tibi, perfide, restet,</TextUnit>
    <TextUnit id="4405" loc="6.540">eripis? atque utinam fecisses ante nefandos</TextUnit>
    <TextUnit id="4406" loc="6.541">concubitus vacuas habuissem criminis umbras.</TextUnit>
    <TextUnit id="4407" loc="6.542">Si tamen haec superi cernunt, si numina divum</TextUnit>
    <TextUnit id="4408" loc="6.543">sunt aliquid, si non perierunt omnia mecum,</TextUnit>
    <TextUnit id="4409" loc="6.544">quandocumque mihi poenas dabis. Ipsa pudore</TextUnit>
    <TextUnit id="4410" loc="6.545">proiecto tua facta loquar. Si copia detur,</TextUnit>
    <TextUnit id="4411" loc="6.546">in populos veniam; si silvis clausa tenebor,</TextUnit>
    <TextUnit id="4412" loc="6.547">implebo silvas et conscia saxa movebo:</TextUnit>
    <TextUnit id="4413" loc="6.548">audiet haec aether, et si deus ullus in illo est.”</TextUnit>
    <TextUnit id="4414" loc="6.549">Talibus ira feri postquam commota tyranni</TextUnit>
    <TextUnit id="4415" loc="6.550">nec minor hac metus est, causa stimulatus utraque</TextUnit>
    <TextUnit id="4416" loc="6.551">quo fuit accinctus, vagina liberat ensem</TextUnit>
    <TextUnit id="4417" loc="6.552">arreptamque coma flexis post terga lacertis</TextUnit>
    <TextUnit id="4418" loc="6.553">vincla pati cogit. Iugulum Philomela parabat</TextUnit>
    <TextUnit id="4419" loc="6.554">spemque suae mortis viso conceperat ense:</TextUnit>
    <TextUnit id="4420" loc="6.555">ille indignantem et nomen patris usque vocantem</TextUnit>
    <TextUnit id="4421" loc="6.556">luctantemque loqui comprensam forcipe linguam</TextUnit>
    <TextUnit id="4422" loc="6.557">abstulit ense fero. Radix micat ultima linguae,</TextUnit>
    <TextUnit id="4423" loc="6.558">ipsa iacet terraeque tremens inmurmurat atrae;</TextUnit>
    <TextUnit id="4424" loc="6.559">utque salire solet mutilatae cauda colubrae,</TextUnit>
    <TextUnit id="4425" loc="6.560">palpitat et moriens dominae vestigia quaerit.</TextUnit>
    <TextUnit id="4426" loc="6.561">Hoc quoque post facinus (vix ausim credere) fertur</TextUnit>
    <TextUnit id="4427" loc="6.562">saepe sua lacerum repetisse libidine corpus.</TextUnit>
    <TextUnit id="4428" loc="6.563">Sustinet ad Procnen post talia facta reverti.</TextUnit>
    <TextUnit id="4429" loc="6.564">Coniuge quae viso germanam quaerit: at ille</TextUnit>
    <TextUnit id="4430" loc="6.565">dat gemitus fictos commentaque funera narrat,</TextUnit>
    <TextUnit id="4431" loc="6.566">et lacrimae fecere fidem. Velamima Procne</TextUnit>
    <TextUnit id="4432" loc="6.567">deripit ex umeris auro fulgentia lato</TextUnit>
    <TextUnit id="4433" loc="6.568">induiturque atras vestes et inane sepulcrum</TextUnit>
    <TextUnit id="4434" loc="6.569">constituit falsisque piacula manibus infert</TextUnit>
    <TextUnit id="4435" loc="6.570">et luget non sic lugendae fata sororis.</TextUnit>
    <TextUnit id="4436" loc="6.571">Signa deus bis sex acto lustraverat anno.</TextUnit>
    <TextUnit id="4437" loc="6.572">Quid faciat Philomela? fugam custodia claudit,</TextUnit>
    <TextUnit id="4438" loc="6.573">structa rigent solido stabulorum moenia saxo,</TextUnit>
    <TextUnit id="4439" loc="6.574">os mutum facti caret indice. Grande doloris</TextUnit>
    <TextUnit id="4440" loc="6.575">ingenium est, miserisque venit sollertia rebus.</TextUnit>
    <TextUnit id="4441" loc="6.576">Stamina barbarica suspendit callida tela</TextUnit>
    <TextUnit id="4442" loc="6.577">purpureasque notas filis intexuit albis,</TextUnit>
    <TextUnit id="4443" loc="6.578">indicium sceleris; perfectaque tradidit uni,</TextUnit>
    <TextUnit id="4444" loc="6.579">utque ferat dominae gestu rogat: illa rogata</TextUnit>
    <TextUnit id="4445" loc="6.580">pertulit ad Procnen, nec scit, quid tradat in illis.</TextUnit>
    <TextUnit id="4446" loc="6.581">Evolvit vestes saevi matrona tyranni</TextUnit>
    <TextUnit id="4447" loc="6.582">fortunaeque suae carmen miserabile legit</TextUnit>
    <TextUnit id="4448" loc="6.583">et (mirum potuisse) silet. Dolor ora repressit,</TextUnit>
    <TextUnit id="4449" loc="6.584">verbaque quaerenti satis indignantia linguae</TextUnit>
    <TextUnit id="4450" loc="6.585">defuerunt; nec flere vacat, sed fasque nefasque</TextUnit>
    <TextUnit id="4451" loc="6.586">confusura ruit, poenaeque in imagine tota est.</TextUnit>
    <TextUnit id="4452" loc="6.587">Tempus erat, quo sacra solent trieterica Bacchi</TextUnit>
    <TextUnit id="4453" loc="6.588">Sithoniae celebrare nurus: nox conscia sacris.</TextUnit>
    <TextUnit id="4454" loc="6.589">Nocte sonat Rhodope tinnitibus aeris acuti,</TextUnit>
    <TextUnit id="4455" loc="6.590">nocte sua est egressa domo regina deique</TextUnit>
    <TextUnit id="4456" loc="6.591">ritibus instruitur furialiaque accipit arma.</TextUnit>
    <TextUnit id="4457" loc="6.592">Vite caput tegitur, lateri cervina sinistro</TextUnit>
    <TextUnit id="4458" loc="6.593">vellera dependent, umero levis incubat hasta.</TextUnit>
    <TextUnit id="4459" loc="6.594">Concita per silvas turba comitante suarum</TextUnit>
    <TextUnit id="4460" loc="6.595">terribilis Procne furiisque agitata doloris,</TextUnit>
    <TextUnit id="4461" loc="6.596">Bacche, tuas simulat. Venit ad stabula avia tandem</TextUnit>
    <TextUnit id="4462" loc="6.597">exululatque euhoeque sonat portasque refringit</TextUnit>
    <TextUnit id="4463" loc="6.598">germanamque rapit; raptaeque insignia Bacchi</TextUnit>
    <TextUnit id="4464" loc="6.599">induit et vultus hederarum frondibus abdit</TextUnit>
    <TextUnit id="4465" loc="6.600">attonitamque trahens intra sua moenia ducit.</TextUnit>
    <TextUnit id="4466" loc="6.601">Ut sensit tetigisse domum Philomela nefandam,</TextUnit>
    <TextUnit id="4467" loc="6.602">horruit infelix totoque expalluit ore.</TextUnit>
    <TextUnit id="4468" loc="6.603">Nacta locum Procne sacrorum pignera demit</TextUnit>
    <TextUnit id="4469" loc="6.604">oraque develat miserae pudibunda sororis</TextUnit>
    <TextUnit id="4470" loc="6.605">amplexumque petit. Sed non attollere contra</TextUnit>
    <TextUnit id="4471" loc="6.606">sustinet haec oculos, paelex sibi visa sororis,</TextUnit>
    <TextUnit id="4472" loc="6.607">deiectoque in humum vultu iurare volenti</TextUnit>
    <TextUnit id="4473" loc="6.608">testarique deos, per vim sibi dedecus illud</TextUnit>
    <TextUnit id="4474" loc="6.609">illatum, pro voce manus fuit. Ardet et iram</TextUnit>
    <TextUnit id="4475" loc="6.610">non capit ipsa suam Procne; fletumque sororis</TextUnit>
    <TextUnit id="4476" loc="6.611">corripiens “non est lacrimis hoc” inquit “agendum,</TextUnit>
    <TextUnit id="4477" loc="6.612">sed ferro, sed si quid habes, quod vincere ferrum</TextUnit>
    <TextUnit id="4478" loc="6.613">possit. In omne nefas ego me, germana, paravi.</TextUnit>
    <TextUnit id="4479" loc="6.614">Aut ego, cum facibus regalia tecta cremabo,</TextUnit>
    <TextUnit id="4480" loc="6.615">artificem mediis inmittam Terea flammis,</TextUnit>
    <TextUnit id="4481" loc="6.616">aut linguam, aut oculos et quae tibi membra pudorem</TextUnit>
    <TextUnit id="4482" loc="6.617">abstulerunt, ferro rapiam, aut per vulnera mille</TextUnit>
    <TextUnit id="4483" loc="6.618">sontem animam expellam. Magnum quodcumque paravi:</TextUnit>
    <TextUnit id="4484" loc="6.619">quid sit, adhuc dubito.” Peragit dum talia Procne,</TextUnit>
    <TextUnit id="4485" loc="6.620">ad matrem veniebat Itys. Quid possit, ab illo</TextUnit>
    <TextUnit id="4486" loc="6.621">admonita est: oculisque tuens inmitibus “a quam</TextUnit>
    <TextUnit id="4487" loc="6.622">es similis patri” dixit. Nec plura locuta</TextUnit>
    <TextUnit id="4488" loc="6.623">triste parat facinus tacitaque exaestuat ira.</TextUnit>
    <TextUnit id="4489" loc="6.624">Ut tamen accessit natus matrique salutem</TextUnit>
    <TextUnit id="4490" loc="6.625">attulit et parvis adduxit colla lacertis</TextUnit>
    <TextUnit id="4491" loc="6.626">mixtaque blanditiis puerilibus oscula iunxit,</TextUnit>
    <TextUnit id="4492" loc="6.627">mota quidem est genetrix infractaque constitit ira</TextUnit>
    <TextUnit id="4493" loc="6.628">invitique oculi lacrimis maduere coactis:</TextUnit>
    <TextUnit id="4494" loc="6.629">sed simul ex nimia mentem pietate labare</TextUnit>
    <TextUnit id="4495" loc="6.630">sensit, ab hoc iterum est ad vultus versa sororis</TextUnit>
    <TextUnit id="4496" loc="6.631">inque vicem spectans ambos “cur admovet” inquit</TextUnit>
    <TextUnit id="4497" loc="6.632">“alter blanditias, rapta silet altera lingua?</TextUnit>
    <TextUnit id="4498" loc="6.633">Quam vocat hic matrem, cur non vocat illa sororem?</TextUnit>
    <TextUnit id="4499" loc="6.634">Cui sis nupta, vide, Pandione nata, marito.</TextUnit>
    <TextUnit id="4500" loc="6.635">Degeneras: scelus est pietas in coniuge Tereo.”</TextUnit>
    <TextUnit id="4501" loc="6.636">Nec mora, traxit Ityn, veluti Gangetica cervae</TextUnit>
    <TextUnit id="4502" loc="6.637">lactentem fetum per silvas tigris opacas.</TextUnit>
    <TextUnit id="4503" loc="6.638">Utque domus altae partem tenuere remotam,</TextUnit>
    <TextUnit id="4504" loc="6.639">tendentemque manus et iam sua fata videntem</TextUnit>
    <TextUnit id="4505" loc="6.640">et “mater, mater” clamantem et colla petentem</TextUnit>
    <TextUnit id="4506" loc="6.641">ense ferit Procne, lateri qua pectus adhaeret,</TextUnit>
    <TextUnit id="4507" loc="6.642">nec vultum vertit. Satis illi ad fata vel unum</TextUnit>
    <TextUnit id="4508" loc="6.643">vulnus erat: iugulum ferro Philomela resolvit.</TextUnit>
    <TextUnit id="4509" loc="6.644">Vivaque adhuc animaeque aliquid retinentia membra</TextUnit>
    <TextUnit id="4510" loc="6.645">dilaniant. Pars inde cavis exsultat aenis,</TextUnit>
    <TextUnit id="4511" loc="6.646">pars veribus stridunt: manant penetralia tabo.</TextUnit>
    <TextUnit id="4512" loc="6.647">His adhibet coniunx ignarum Terea mensis</TextUnit>
    <TextUnit id="4513" loc="6.648">et patrii moris sacrum mentita, quod uni</TextUnit>
    <TextUnit id="4514" loc="6.649">fas sit adire viro, comites famulosque removit.</TextUnit>
    <TextUnit id="4515" loc="6.650">Ipse sedens solio Tereus sublimis avito</TextUnit>
    <TextUnit id="4516" loc="6.651">vescitur inque suam sua viscera congerit alvum.</TextUnit>
    <TextUnit id="4517" loc="6.652">Tantaque nox animi est, “Ityn huc accersite” dixit.</TextUnit>
    <TextUnit id="4518" loc="6.653">Dissimulare nequit crudelia gaudia Procne,</TextUnit>
    <TextUnit id="4519" loc="6.654">iamque suae cupiens exsistere nuntia cladis,</TextUnit>
    <TextUnit id="4520" loc="6.655">“intus habes, quem poscis” ait. Circumspicit ille</TextUnit>
    <TextUnit id="4521" loc="6.656">atque ubi sit quaerit. Quaerenti iterumque vocanti,</TextUnit>
    <TextUnit id="4522" loc="6.657">sicut erat sparsis furiali caede capillis,</TextUnit>
    <TextUnit id="4523" loc="6.658">prosiluit Ityosque caput Philomela cruentum</TextUnit>
    <TextUnit id="4524" loc="6.659">misit in ora patris: nec tempore maluit ullo</TextUnit>
    <TextUnit id="4525" loc="6.660">posse loqui et mentis testari gaudia dictis.</TextUnit>
    <TextUnit id="4526" loc="6.661">Thracius ingenti mensas clamore repellit</TextUnit>
    <TextUnit id="4527" loc="6.662">vipereasque ciet Stygia de valle sorores;</TextUnit>
    <TextUnit id="4528" loc="6.663">et modo, si posset reserato pectore diras</TextUnit>
    <TextUnit id="4529" loc="6.664">egerere inde dapes inmersaque viscera gestit,</TextUnit>
    <TextUnit id="4530" loc="6.665">flet modo seque vocat bustum miserabile nati,</TextUnit>
    <TextUnit id="4531" loc="6.666">nunc sequitur nudo genitas Pandione ferro.</TextUnit>
    <TextUnit id="4532" loc="6.667">Corpora Cecropidum pennis pendere putares:</TextUnit>
    <TextUnit id="4533" loc="6.668">pendebant pennis. Quarum petit altera silvas,</TextUnit>
    <TextUnit id="4534" loc="6.669">altera tecta subit; neque adhuc de pectore caedis</TextUnit>
    <TextUnit id="4535" loc="6.670">excessere notae, signataque sanguine pluma est.</TextUnit>
    <TextUnit id="4536" loc="6.671">Ille dolore suo poenaeque cupidine velox</TextUnit>
    <TextUnit id="4537" loc="6.672">vertitur in volucrem, cui stant in vertice cristae;</TextUnit>
    <TextUnit id="4538" loc="6.673">prominet inmodicum pro longa cuspide rostrum:</TextUnit>
    <TextUnit id="4539" loc="6.674">nomen epops volucri, facies armata videtur.</TextUnit>
    <TextUnit id="4540" loc="6.675">Hic dolor ante diem longaeque extrema senectae</TextUnit>
    <TextUnit id="4541" loc="6.676">tempora Tartareas Pandiona misit ad umbras.</TextUnit>
    <TextUnit id="4542" loc="6.677">Sceptra loci rerumque capit moderamen Erechtheus,</TextUnit>
    <TextUnit id="4543" loc="6.678">iustitia dubium validisne potentior armis.</TextUnit>
    <TextUnit id="4544" loc="6.679">Quattuor ille quidem iuvenes totidemque crearat</TextUnit>
    <TextUnit id="4545" loc="6.680">femineae sortis: sed erat par forma duarum.</TextUnit>
    <TextUnit id="4546" loc="6.681">E quibus Aeolides Cephalus te coniuge felix,</TextUnit>
    <TextUnit id="4547" loc="6.682">Procri, fuit; Boreae Tereus Thracesque nocebant,</TextUnit>
    <TextUnit id="4548" loc="6.683">dilectaque diu caruit deus Orithyia,</TextUnit>
    <TextUnit id="4549" loc="6.684">dum rogat et precibus mavult quam viribus uti.</TextUnit>
    <TextUnit id="4550" loc="6.685">Ast ubi blanditiis agitur nihil, horridus ira,</TextUnit>
    <TextUnit id="4551" loc="6.686">quae solita est illi nimiumque domestica vento,</TextUnit>
    <TextUnit id="4552" loc="6.687">“et merito!” dixit: “quid enim mea tela reliqui,</TextUnit>
    <TextUnit id="4553" loc="6.688">saevitiam et vires iramque animosque minaces,</TextUnit>
    <TextUnit id="4554" loc="6.689">admovique preces, quarum me dedecet usus?</TextUnit>
    <TextUnit id="4555" loc="6.690">Apta mihi vis est: vi tristia nubila pello,</TextUnit>
    <TextUnit id="4556" loc="6.691">vi freta concutio nodosaque robora verto</TextUnit>
    <TextUnit id="4557" loc="6.692">induroque nives et terras grandine pulso.</TextUnit>
    <TextUnit id="4558" loc="6.693">Idem ego cum fratres caelo sum nactus aperto</TextUnit>
    <TextUnit id="4559" loc="6.694">(nam mihi campus is est), tanto molimine luctor,</TextUnit>
    <TextUnit id="4560" loc="6.695">ut medius nostris concursibus insonet aether</TextUnit>
    <TextUnit id="4561" loc="6.696">exsiliantque cavis elisi nubibus ignes.</TextUnit>
    <TextUnit id="4562" loc="6.697">Idem ego cum subii convexa foramina terrae</TextUnit>
    <TextUnit id="4563" loc="6.698">supposuique ferox imis mea terga cavernis,</TextUnit>
    <TextUnit id="4564" loc="6.699">sollicito manes totumque tremoribus orbem.</TextUnit>
    <TextUnit id="4565" loc="6.700">Hac ope debueram thalamos petiisse, socerque</TextUnit>
    <TextUnit id="4566" loc="6.701">non orandus erat, vi sed faciendus Erechtheus.”</TextUnit>
    <TextUnit id="4567" loc="6.702">Haec Boreas aut his non inferiora locutus</TextUnit>
    <TextUnit id="4568" loc="6.703">excussit pennas: quarum iactatibus omnis</TextUnit>
    <TextUnit id="4569" loc="6.704">adflata est tellus latumque perhorruit aequor.</TextUnit>
    <TextUnit id="4570" loc="6.705">Pulvereamque trahens per summa cacumina pallam</TextUnit>
    <TextUnit id="4571" loc="6.706">verrit humum pavidamque metu caligine tectus</TextUnit>
    <TextUnit id="4572" loc="6.707">Orithyian amans fulvis amplectitur alis.</TextUnit>
    <TextUnit id="4573" loc="6.708">Dum volat, arserunt agitati fortius ignes.</TextUnit>
    <TextUnit id="4574" loc="6.709">Nec prius aerii cursus suppressit habenas,</TextUnit>
    <TextUnit id="4575" loc="6.710">quam Ciconum tenuit populos et moenia raptor.</TextUnit>
    <TextUnit id="4576" loc="6.711">Illic et gelidi coniunx Actaea tyranni</TextUnit>
    <TextUnit id="4577" loc="6.712">et genetrix facta est, partus enixa gemellos,</TextUnit>
    <TextUnit id="4578" loc="6.713">cetera qui matris, pennas genitoris haberent.</TextUnit>
    <TextUnit id="4579" loc="6.714">Non tamen has una memorant cum corpore natas,</TextUnit>
    <TextUnit id="4580" loc="6.715">barbaque dum rutilis aberat subnixa capillis,</TextUnit>
    <TextUnit id="4581" loc="6.716">implumes Calaisque puer Zetesque fuerunt.</TextUnit>
    <TextUnit id="4582" loc="6.717">Mox pariter pennae ritu coepere volucrum</TextUnit>
    <TextUnit id="4583" loc="6.718">cingere utrumque latus, pariter flavescere malae.</TextUnit>
    <TextUnit id="4584" loc="6.719">Ergo ubi concessit tempus puerile iuventae,</TextUnit>
    <TextUnit id="4585" loc="6.720">vellera cum Minyis nitido radiantia villo</TextUnit>
    <TextUnit id="4586" loc="6.721">per mare non notum prima petiere carina.</TextUnit>
    <TextUnit id="4587" loc="7.1">Iamque fretum Minyae Pagasaea puppe secabant,</TextUnit>
    <TextUnit id="4588" loc="7.2">perpetuaque trahens inopem sub nocte senectam</TextUnit>
    <TextUnit id="4589" loc="7.3">Phineus visus erat, iuvenesque Aquilone creati</TextUnit>
    <TextUnit id="4590" loc="7.4">virgineas volucres miseri senis ore fugarant,</TextUnit>
    <TextUnit id="4591" loc="7.5">multaque perpessi claro sub Iasone tandem</TextUnit>
    <TextUnit id="4592" loc="7.6">contigerant rapidas limosi Phasidos undas.</TextUnit>
    <TextUnit id="4593" loc="7.7">Dumque adeunt regem Phrixeaque vellera poscunt</TextUnit>
    <TextUnit id="4594" loc="7.8">lexque datur Minyis magnorum horrenda laborum,</TextUnit>
    <TextUnit id="4595" loc="7.9">concipit interea validos Aeetias ignes</TextUnit>
    <TextUnit id="4596" loc="7.10">et luctata diu, postquam ratione furorem</TextUnit>
    <TextUnit id="4597" loc="7.11">vincere non poterat, “frustra Medea, repugnas:</TextUnit>
    <TextUnit id="4598" loc="7.12">nescio quis deus obstat” ait; “mirumque, nisi hoc est,</TextUnit>
    <TextUnit id="4599" loc="7.13">aut aliquid certe simile huic, quod amare vocatur.</TextUnit>
    <TextUnit id="4600" loc="7.14">Nam cur iussa patris nimium mihi dura videntur?</TextUnit>
    <TextUnit id="4601" loc="7.15">Sunt quoque dura nimis. Cur, quem modo denique vidi,</TextUnit>
    <TextUnit id="4602" loc="7.16">ne pereat, timeo? quae tanti causa timoris?</TextUnit>
    <TextUnit id="4603" loc="7.17">Excute virgineo conceptas pectore flammas,</TextUnit>
    <TextUnit id="4604" loc="7.18">si potes, infelix! — Si possem, sanior essem.</TextUnit>
    <TextUnit id="4605" loc="7.19">Sed trahit invitam nova vis, aliudque cupido,</TextUnit>
    <TextUnit id="4606" loc="7.20">mens aliud suadet. Video meliora proboque,</TextUnit>
    <TextUnit id="4607" loc="7.21">deteriora sequor. Quid in hospite, regia virgo,</TextUnit>
    <TextUnit id="4608" loc="7.22">ureris et thalamos alieni concipis orbis?</TextUnit>
    <TextUnit id="4609" loc="7.23">Haec quoque terra potest, quod ames, dare. Vivat an ille</TextUnit>
    <TextUnit id="4610" loc="7.24">occidat, in dis est. Vivat tamen! idque precari</TextUnit>
    <TextUnit id="4611" loc="7.25">vel sine amore licet: quid enim commisit Iason?</TextUnit>
    <TextUnit id="4612" loc="7.26">Quem, nisi crudelem, non tangat Iasonis aetas</TextUnit>
    <TextUnit id="4613" loc="7.27">et genus et virtus? Quem non, ut cetera desint,</TextUnit>
    <TextUnit id="4614" loc="7.28">ore movere potest? Certe mea pectora movit.</TextUnit>
    <TextUnit id="4615" loc="7.29">At nisi opem tulero, taurorum adflabitur ore</TextUnit>
    <TextUnit id="4616" loc="7.30">concurretque suae segeti, tellure creatis</TextUnit>
    <TextUnit id="4617" loc="7.31">hostibus, aut avido dabitur fera praeda draconi.</TextUnit>
    <TextUnit id="4618" loc="7.32">Hoc ego si patiar, tum me de tigride natam,</TextUnit>
    <TextUnit id="4619" loc="7.33">tum ferrum et scopulos gestare in corde fatebor.</TextUnit>
    <TextUnit id="4620" loc="7.34">Cur non et specto pereuntem oculosque videndo</TextUnit>
    <TextUnit id="4621" loc="7.35">conscelero? Cur non tauros exhortor in illum</TextUnit>
    <TextUnit id="4622" loc="7.36">terrigenasque feros insopitumque draconem?</TextUnit>
    <TextUnit id="4623" loc="7.37">Di meliora velint. Quamquam non ista precanda,</TextUnit>
    <TextUnit id="4624" loc="7.38">sed facienda mihi. — Prodamne ego regna parentis,</TextUnit>
    <TextUnit id="4625" loc="7.39">atque ope nescio quis servabitur advena nostra,</TextUnit>
    <TextUnit id="4626" loc="7.40">ut per me sospes sine me det lintea ventis</TextUnit>
    <TextUnit id="4627" loc="7.41">virque sit alterius, poenae Medea relinquar?</TextUnit>
    <TextUnit id="4628" loc="7.42">Si facere hoc aliamve potest praeponere nobis,</TextUnit>
    <TextUnit id="4629" loc="7.43">occidat ingratus. Sed non is vultus in illo,</TextUnit>
    <TextUnit id="4630" loc="7.44">non ea nobilitas animo est, ea gratia formae,</TextUnit>
    <TextUnit id="4631" loc="7.45">ut timeam fraudem meritique oblivia nostri.</TextUnit>
    <TextUnit id="4632" loc="7.46">Et dabit ante fidem, cogamque in foedera testes</TextUnit>
    <TextUnit id="4633" loc="7.47">esse deos. Quid tuta times? accingere et omnem</TextUnit>
    <TextUnit id="4634" loc="7.48">pelle moram: tibi se semper debebit Iason,</TextUnit>
    <TextUnit id="4635" loc="7.49">te face sollemni iunget sibi, perque Pelasgas</TextUnit>
    <TextUnit id="4636" loc="7.50">servatrix urbes matrum celebrabere turba.</TextUnit>
    <TextUnit id="4637" loc="7.51">Ergo ego germanam fratremque patremque deosque</TextUnit>
    <TextUnit id="4638" loc="7.52">et natale solum, ventis ablata, relinquam?</TextUnit>
    <TextUnit id="4639" loc="7.53">Nempe pater saevus, nempe est mea barbara tellus,</TextUnit>
    <TextUnit id="4640" loc="7.54">frater adhuc infans: stant mecum vota sororis,</TextUnit>
    <TextUnit id="4641" loc="7.55">maximus intra me deus est. Non magna relinquam,</TextUnit>
    <TextUnit id="4642" loc="7.56">magna sequar: titulum servatae pubis Achivae</TextUnit>
    <TextUnit id="4643" loc="7.57">notitiamque loci melioris et oppida, quorum</TextUnit>
    <TextUnit id="4644" loc="7.58">hic quoque fama viget, cultusque artesque locorum;</TextUnit>
    <TextUnit id="4645" loc="7.59">quemque ego cum rebus, quas totus possidet orbis,</TextUnit>
    <TextUnit id="4646" loc="7.60">Aesoniden mutasse velim; quo coniuge felix</TextUnit>
    <TextUnit id="4647" loc="7.61">et dis cara ferar et vertice sidera tangam.</TextUnit>
    <TextUnit id="4648" loc="7.62">Quid, quod nescio qui mediis concurrere in undis</TextUnit>
    <TextUnit id="4649" loc="7.63">dicuntur montes, ratibusque inimica Charybdis</TextUnit>
    <TextUnit id="4650" loc="7.64">nunc sorbere fretum, nunc reddere, cinctaque saevis</TextUnit>
    <TextUnit id="4651" loc="7.65">Scylla rapax canibus Siculo latrare profundo?</TextUnit>
    <TextUnit id="4652" loc="7.66">Nempe tenens, quod amo, gremioque in Iasonis haerens</TextUnit>
    <TextUnit id="4653" loc="7.67">per freta longa ferar: nihil illum amplexa verebor</TextUnit>
    <TextUnit id="4654" loc="7.68">aut, siquid metuam, metuam de coniuge solo. —</TextUnit>
    <TextUnit id="4655" loc="7.69">Coniugiumne vocas speciosaque nomina culpae</TextUnit>
    <TextUnit id="4656" loc="7.70">imponis, Medea, tuae? Quin adspice, quantum</TextUnit>
    <TextUnit id="4657" loc="7.71">adgrediare nefas, et, dum licet, effuge crimen.”</TextUnit>
    <TextUnit id="4658" loc="7.72">Dixit, et ante oculos rectum pietasque pudorque</TextUnit>
    <TextUnit id="4659" loc="7.73">constiterant, et victa dabat iam terga Cupido.</TextUnit>
    <TextUnit id="4660" loc="7.74">Ibat ad antiquas Hecates Perseidos aras,</TextUnit>
    <TextUnit id="4661" loc="7.75">quas nemus umbrosum secretaque silva tegebat.</TextUnit>
    <TextUnit id="4662" loc="7.76">Et iam fortis erat pulsusque resederat ardor,</TextUnit>
    <TextUnit id="4663" loc="7.77">cum videt Aesoniden exstinctaque flamma reluxit.</TextUnit>
    <TextUnit id="4664" loc="7.78">Erubuere genae, totoque recanduit ore,</TextUnit>
    <TextUnit id="4665" loc="7.79">utque solet ventis alimenta adsumere quaeque</TextUnit>
    <TextUnit id="4666" loc="7.80">parva sub inducta latuit scintilla favilla</TextUnit>
    <TextUnit id="4667" loc="7.81">crescere et in veteres agitata resurgere vires,</TextUnit>
    <TextUnit id="4668" loc="7.82">sic iam lentus amor, iam quem languere putares,</TextUnit>
    <TextUnit id="4669" loc="7.83">ut vidit iuvenem, specie praesentis inarsit.</TextUnit>
    <TextUnit id="4670" loc="7.84">Et casu solito formosior Aesone natus</TextUnit>
    <TextUnit id="4671" loc="7.85">illa luce fuit: posses ignoscere amanti.</TextUnit>
    <TextUnit id="4672" loc="7.86">Spectat et in vultu veluti tum denique viso</TextUnit>
    <TextUnit id="4673" loc="7.87">lumina fixa tenet nec se mortalia demens</TextUnit>
    <TextUnit id="4674" loc="7.88">ora videre putat, nec se declinat ab illo.</TextUnit>
    <TextUnit id="4675" loc="7.89">Ut vero coepitque loqui dextramque prehendit</TextUnit>
    <TextUnit id="4676" loc="7.90">hospes et auxilium submissa voce rogavit</TextUnit>
    <TextUnit id="4677" loc="7.91">promisitque torum, lacrimis ait illa profusis:</TextUnit>
    <TextUnit id="4678" loc="7.92">“Quid faciam, video (non ignorantia veri</TextUnit>
    <TextUnit id="4679" loc="7.93">decipiet, sed amor): servabere munere nostro;</TextUnit>
    <TextUnit id="4680" loc="7.94">servatus promissa dato.” Per sacra triformis</TextUnit>
    <TextUnit id="4681" loc="7.95">ille deae, lucoque foret quod numen in illo,</TextUnit>
    <TextUnit id="4682" loc="7.96">perque patrem soceri cernentem cuncta futuri</TextUnit>
    <TextUnit id="4683" loc="7.97">eventusque suos et tanta pericula iurat.</TextUnit>
    <TextUnit id="4684" loc="7.98">Creditus accepit cantatas protinus herbas</TextUnit>
    <TextUnit id="4685" loc="7.99">edidicitque usum, laetusque in tecta recessit.</TextUnit>
    <TextUnit id="4686" loc="7.100">Postera depulerat stellas aurora micantes:</TextUnit>
    <TextUnit id="4687" loc="7.101">conveniunt populi sacrum Mavortis in arvum</TextUnit>
    <TextUnit id="4688" loc="7.102">consistuntque iugis. Medio rex ipse resedit</TextUnit>
    <TextUnit id="4689" loc="7.103">agmine purpureus sceptroque insignis eburno.</TextUnit>
    <TextUnit id="4690" loc="7.104">Ecce adamanteis Vulcanum naribus efflant</TextUnit>
    <TextUnit id="4691" loc="7.105">aeripedes tauri, tactaeque vaporibus herbae</TextUnit>
    <TextUnit id="4692" loc="7.106">ardent; utque solent pleni resonare camini,</TextUnit>
    <TextUnit id="4693" loc="7.107">aut ubi terrena silices fornace soluti</TextUnit>
    <TextUnit id="4694" loc="7.108">concipiunt ignem liquidarum adspergine aquarum,</TextUnit>
    <TextUnit id="4695" loc="7.109">pectora sic intus clausas volventia flammas</TextUnit>
    <TextUnit id="4696" loc="7.110">gutturaque usta sonant. Tamen illis Aesone natus</TextUnit>
    <TextUnit id="4697" loc="7.111">obvius it. Vertere truces venientis ad ora</TextUnit>
    <TextUnit id="4698" loc="7.112">terribiles vultus praefixaque cornua ferro,</TextUnit>
    <TextUnit id="4699" loc="7.113">pulvereumque solum pede pulsavere bisulco</TextUnit>
    <TextUnit id="4700" loc="7.114">fumificisque locum mugitibus impleverant.</TextUnit>
    <TextUnit id="4701" loc="7.115">Deriguere metu Minyae: subit ille, nec ignes</TextUnit>
    <TextUnit id="4702" loc="7.116">sentit anhelatos (tantum medicamina possunt),</TextUnit>
    <TextUnit id="4703" loc="7.117">pendulaque audaci mulcet palearia dextra,</TextUnit>
    <TextUnit id="4704" loc="7.118">suppositosque iugo pondus grave cogit aratri</TextUnit>
    <TextUnit id="4705" loc="7.119">ducere et insuetum ferro proscindere campum.</TextUnit>
    <TextUnit id="4706" loc="7.120">Mirantur Colchi, Minyae clamoribus augent</TextUnit>
    <TextUnit id="4707" loc="7.121">adiciuntque animos. Galea tum sumit aena</TextUnit>
    <TextUnit id="4708" loc="7.122">vipereos dentes et aratos spargit in agros.</TextUnit>
    <TextUnit id="4709" loc="7.123">Semina mollit humus valido praetincta veneno,</TextUnit>
    <TextUnit id="4710" loc="7.124">et crescunt fiuntque sati nova corpora dentes.</TextUnit>
    <TextUnit id="4711" loc="7.125">Utque hominis speciem materna sumit in alvo</TextUnit>
    <TextUnit id="4712" loc="7.126">perque suos intus numeros componitur infans,</TextUnit>
    <TextUnit id="4713" loc="7.127">nec nisi maturus communes exit in auras,</TextUnit>
    <TextUnit id="4714" loc="7.128">sic ubi visceribus gravidae telluris imago</TextUnit>
    <TextUnit id="4715" loc="7.129">effecta est hominis, feto consurgit in arvo,</TextUnit>
    <TextUnit id="4716" loc="7.130">quodque magis mirum est, simul edita concutit arma.</TextUnit>
    <TextUnit id="4717" loc="7.131">Quos ubi viderunt praeacutae cuspidis hastas</TextUnit>
    <TextUnit id="4718" loc="7.132">in caput Haemonii iuvenis torquere parantes,</TextUnit>
    <TextUnit id="4719" loc="7.133">demisere metu vultumque animumque Pelasgi.</TextUnit>
    <TextUnit id="4720" loc="7.134">Ipsa quoque extimuit, quae tutum fecerat illum;</TextUnit>
    <TextUnit id="4721" loc="7.135">utque peti vidit iuvenem tot ab hostibus unum,</TextUnit>
    <TextUnit id="4722" loc="7.136">palluit et subito sine sanguine frigida sedit;</TextUnit>
    <TextUnit id="4723" loc="7.137">neve parum valeant a se data gramina, carmen</TextUnit>
    <TextUnit id="4724" loc="7.138">auxiliare canit secretasque advocat artes.</TextUnit>
    <TextUnit id="4725" loc="7.139">Ille gravem medios silicem iaculatus in hostes</TextUnit>
    <TextUnit id="4726" loc="7.140">a se depulsum Martem convertit in ipsos.</TextUnit>
    <TextUnit id="4727" loc="7.141">Terrigenae pereunt per mutua vulnera fratres</TextUnit>
    <TextUnit id="4728" loc="7.142">civilique cadunt acie. Gratantur Achivi</TextUnit>
    <TextUnit id="4729" loc="7.143">victoremque tenent avidisque amplexibus haerent.</TextUnit>
    <TextUnit id="4730" loc="7.144">Tu quoque victorem complecti, barbara, velles:</TextUnit>
    <TextUnit id="4731" loc="7.145">[obstitit incepto pudor. At complexa fuisses]</TextUnit>
    <TextUnit id="4732" loc="7.146">sed te, ne faceres, tenuit reverentia famae.</TextUnit>
    <TextUnit id="4733" loc="7.147">Quod licet, adfectu tacito laetaris agisque</TextUnit>
    <TextUnit id="4734" loc="7.148">carminibus grates et dis auctoribus horum.</TextUnit>
    <TextUnit id="4735" loc="7.149">Pervigilem superest herbis sopire draconem,</TextUnit>
    <TextUnit id="4736" loc="7.150">qui crista linguisque tribus praesignis et uncis</TextUnit>
    <TextUnit id="4737" loc="7.151">dentibus horrendus custos erat arboris aureae.</TextUnit>
    <TextUnit id="4738" loc="7.152">Hunc postquam sparsit Lethaei gramine suci</TextUnit>
    <TextUnit id="4739" loc="7.153">verbaque ter dixit placidos facientia somnos,</TextUnit>
    <TextUnit id="4740" loc="7.154">quae mare turbatum, quae concita flumina sistunt,</TextUnit>
    <TextUnit id="4741" loc="7.155">somnus in ignotos oculos sibi venit, et auro</TextUnit>
    <TextUnit id="4742" loc="7.156">heros Aesonius potitur spolioque superbus</TextUnit>
    <TextUnit id="4743" loc="7.157">muneris auctorem secum, spolia altera, portans</TextUnit>
    <TextUnit id="4744" loc="7.158">victor Iolciacos tetigit cum coniuge portus.</TextUnit>
    <TextUnit id="4745" loc="7.159">Haemoniae matres pro gnatis dona receptis</TextUnit>
    <TextUnit id="4746" loc="7.160">grandaevique ferunt patres congestaque flamma</TextUnit>
    <TextUnit id="4747" loc="7.161">tura liquefaciunt, inductaque cornibus aurum</TextUnit>
    <TextUnit id="4748" loc="7.162">victima vota cadit. Sed abest gratantibus Aeson,</TextUnit>
    <TextUnit id="4749" loc="7.163">iam propior leto fessusque senilibus annis.</TextUnit>
    <TextUnit id="4750" loc="7.164">Cum sic Aesonides: “O cui debere salutem</TextUnit>
    <TextUnit id="4751" loc="7.165">confiteor, coniunx, quamquam mihi cuncta dedisti</TextUnit>
    <TextUnit id="4752" loc="7.166">excessitque fidem meritorum summa tuorum,</TextUnit>
    <TextUnit id="4753" loc="7.167">si tamen hoc possunt (quid enim non carmina possunt?),</TextUnit>
    <TextUnit id="4754" loc="7.168">deme meis annis et demptos adde parenti.”</TextUnit>
    <TextUnit id="4755" loc="7.169">Nec tenuit lacrimas. Mota est pietate rogantis,</TextUnit>
    <TextUnit id="4756" loc="7.170">dissimilemque animum subiit Aeeta relictus.</TextUnit>
    <TextUnit id="4757" loc="7.171">Nec tamen adfectus tales confessa “quod” inquit</TextUnit>
    <TextUnit id="4758" loc="7.172">“excidit ore tuo, coniunx, scelus? ergo ego cuiquam</TextUnit>
    <TextUnit id="4759" loc="7.173">posse tuae videor spatium transcribere vitae?</TextUnit>
    <TextUnit id="4760" loc="7.174">Nec sinat hoc Hecate, nec tu petis aequa. Sed isto,</TextUnit>
    <TextUnit id="4761" loc="7.175">quod petis, experiar maius dare munus Iason.</TextUnit>
    <TextUnit id="4762" loc="7.176">Arte mea soceri longum temptabimus aevum,</TextUnit>
    <TextUnit id="4763" loc="7.177">non annis renovare tuis: modo diva triformis</TextUnit>
    <TextUnit id="4764" loc="7.178">adiuvet et praesens ingentibus adnuat ausis.”</TextUnit>
    <TextUnit id="4765" loc="7.179">Tres aberant noctes, ut cornua tota coirent</TextUnit>
    <TextUnit id="4766" loc="7.180">efficerentque orbem. Postquam plenissima fulsit</TextUnit>
    <TextUnit id="4767" loc="7.181">et solida terras spectavit imagine luna,</TextUnit>
    <TextUnit id="4768" loc="7.182">egreditur tectis vestes induta recinctas,</TextUnit>
    <TextUnit id="4769" loc="7.183">nuda pedem, nudos umeris infusa capillos,</TextUnit>
    <TextUnit id="4770" loc="7.184">fertque vagos mediae per muta silentia noctis</TextUnit>
    <TextUnit id="4771" loc="7.185">incomitata gradus. Homines volucresque ferasque</TextUnit>
    <TextUnit id="4772" loc="7.186">solverat alta quies: nullo cum murmure saepes,</TextUnit>
    <TextUnit id="4773" loc="7.187">inmotaeque silent frondes, silet umidus aer;</TextUnit>
    <TextUnit id="4774" loc="7.188">sidera sola micant. Ad quae sua bracchia tendens</TextUnit>
    <TextUnit id="4775" loc="7.189">ter se convertit, ter sumptis flumine crinem</TextUnit>
    <TextUnit id="4776" loc="7.190">inroravit aquis ternisque ululatibus ora</TextUnit>
    <TextUnit id="4777" loc="7.191">solvit et, in dura submisso poplite terra,</TextUnit>
    <TextUnit id="4778" loc="7.192">“Nox” ait “arcanis fidissima, quaeque diurnis</TextUnit>
    <TextUnit id="4779" loc="7.193">aurea cum luna succeditis ignibus astra,</TextUnit>
    <TextUnit id="4780" loc="7.194">tuque triceps Hecate, quae coeptis conscia nostris</TextUnit>
    <TextUnit id="4781" loc="7.195">adiutrixque venis cantusque artisque magorum,</TextUnit>
    <TextUnit id="4782" loc="7.196">quaeque magos, Tellus, pollentibus instruis herbis,</TextUnit>
    <TextUnit id="4783" loc="7.197">auraeque et venti montesque amnesque lacusque</TextUnit>
    <TextUnit id="4784" loc="7.198">dique omnes nemorum, dique omnes noctis adeste.</TextUnit>
    <TextUnit id="4785" loc="7.199">Quorum ope, cum volui, ripis mirantibus amnes</TextUnit>
    <TextUnit id="4786" loc="7.200">in fontes rediere suos, concussaque sisto,</TextUnit>
    <TextUnit id="4787" loc="7.201">stantia concutio cantu freta, nubila pello</TextUnit>
    <TextUnit id="4788" loc="7.202">nubilaque induco, ventos abigoque vocoque,</TextUnit>
    <TextUnit id="4789" loc="7.203">vipereas rumpo verbis et carmine fauces,</TextUnit>
    <TextUnit id="4790" loc="7.204">vivaque saxa sua convulsaque robora terra</TextUnit>
    <TextUnit id="4791" loc="7.205">et silvas moveo, iubeoque tremescere montes</TextUnit>
    <TextUnit id="4792" loc="7.206">et mugire solum manesque exire sepulcris.</TextUnit>
    <TextUnit id="4793" loc="7.207">Te quoque, Luna, traho, quamvis Temesaea labores</TextUnit>
    <TextUnit id="4794" loc="7.208">aera tuos minuant; currus quoque carmine nostro</TextUnit>
    <TextUnit id="4795" loc="7.209">pallet avi, pallet nostris Aurora venenis.</TextUnit>
    <TextUnit id="4796" loc="7.210">Vos mihi taurorum flammas hebetastis et unco</TextUnit>
    <TextUnit id="4797" loc="7.211">impatiens oneris collum pressistis aratro,</TextUnit>
    <TextUnit id="4798" loc="7.212">vos serpentigenis in se fera bella dedistis</TextUnit>
    <TextUnit id="4799" loc="7.213">custodemque rudem somno sopistis et aurum</TextUnit>
    <TextUnit id="4800" loc="7.214">vindice decepto Graias misistis in urbes.</TextUnit>
    <TextUnit id="4801" loc="7.215">Nunc opus est sucis, per quos renovata senectus</TextUnit>
    <TextUnit id="4802" loc="7.216">in florem redeat primosque reconligat annos.</TextUnit>
    <TextUnit id="4803" loc="7.217">Et dabitis. Neque enim micuerunt sidera frustra,</TextUnit>
    <TextUnit id="4804" loc="7.218">nec frustra volucrum tractus cervice draconum</TextUnit>
    <TextUnit id="4805" loc="7.219">currus adest.” Aderat demissus ab aethere currus.</TextUnit>
    <TextUnit id="4806" loc="7.220">Quo simul adscendit frenataque colla draconum</TextUnit>
    <TextUnit id="4807" loc="7.221">permulsit manibusque leves agitavit habenas,</TextUnit>
    <TextUnit id="4808" loc="7.222">sublimis rapitur subiectaque Thessala Tempe</TextUnit>
    <TextUnit id="4809" loc="7.223">despicit et Threces regionibus applicat angues:</TextUnit>
    <TextUnit id="4810" loc="7.224">et quasque Ossa tulit quasque altus Pelion herbas</TextUnit>
    <TextUnit id="4811" loc="7.225">Othrysque Pindusque et Pindo maior Olympus</TextUnit>
    <TextUnit id="4812" loc="7.226">perspicit, et placitas partim radice revellit,</TextUnit>
    <TextUnit id="4813" loc="7.227">partim succidit curvamine falcis aenae.</TextUnit>
    <TextUnit id="4814" loc="7.228">Multa quoque Apidani placuerunt gramina ripis,</TextUnit>
    <TextUnit id="4815" loc="7.229">multa quoque Amphrysi neque eras inmunis, Enipeu;</TextUnit>
    <TextUnit id="4816" loc="7.230">nec non Peneos, nec non Spercheides undae</TextUnit>
    <TextUnit id="4817" loc="7.231">contribuere aliquid iuncosaque litora Boebes.</TextUnit>
    <TextUnit id="4818" loc="7.232">Carpsit et Euboica vivax Anthedone gramen,</TextUnit>
    <TextUnit id="4819" loc="7.233">nondum mutato vulgatum corpore Glauci.</TextUnit>
    <TextUnit id="4820" loc="7.234">Et iam nona dies curru pennisque draconum</TextUnit>
    <TextUnit id="4821" loc="7.235">nonaque nox omnes lustrantem viderat agros,</TextUnit>
    <TextUnit id="4822" loc="7.236">cum rediit. Neque erant tacti, nisi odore, dracones,</TextUnit>
    <TextUnit id="4823" loc="7.237">et tamen annosae pellem posuere senectae.</TextUnit>
    <TextUnit id="4824" loc="7.238">Constitit adveniens citra limenque foresque</TextUnit>
    <TextUnit id="4825" loc="7.239">et tantum caelo tegitur refugitque viriles</TextUnit>
    <TextUnit id="4826" loc="7.240">contactus statuitque aras de caespite binas,</TextUnit>
    <TextUnit id="4827" loc="7.241">dexteriore Hecates, ast laeva parte Iuventae.</TextUnit>
    <TextUnit id="4828" loc="7.242">Has ubi verbenis silvaque incinxit agresti.</TextUnit>
    <TextUnit id="4829" loc="7.243">haud procul egesta scrobibus tellure duabus</TextUnit>
    <TextUnit id="4830" loc="7.244">sacra facit cultrosque in guttura velleris atri</TextUnit>
    <TextUnit id="4831" loc="7.245">conicit et patulas perfundit sanguine fossas.</TextUnit>
    <TextUnit id="4832" loc="7.246">Tum super invergens liquidi carchesia vini</TextUnit>
    <TextUnit id="4833" loc="7.247">alteraque invergens tepidi carchesia lactis</TextUnit>
    <TextUnit id="4834" loc="7.248">verba simul fudit terrenaque numina civit</TextUnit>
    <TextUnit id="4835" loc="7.249">umbrarumque rogat rapta cum coniuge regem,</TextUnit>
    <TextUnit id="4836" loc="7.250">ne properent artus anima fraudare senili.</TextUnit>
    <TextUnit id="4837" loc="7.251">Quos ubi placavit precibusque et murmure longo,</TextUnit>
    <TextUnit id="4838" loc="7.252">Aesonis effetum proferri corpus ad auras</TextUnit>
    <TextUnit id="4839" loc="7.253">iussit et in plenos resolutum carmine somnos,</TextUnit>
    <TextUnit id="4840" loc="7.254">exanimi similem, stratis porrexit in herbis.</TextUnit>
    <TextUnit id="4841" loc="7.255">Hinc procul Aesoniden, procul hinc iubet ire ministros</TextUnit>
    <TextUnit id="4842" loc="7.256">et monet arcanis oculos removere profanos.</TextUnit>
    <TextUnit id="4843" loc="7.257">Diffugiunt iussi. Passis Medea capillis</TextUnit>
    <TextUnit id="4844" loc="7.258">bacchantum ritu, flagrantes circuit aras</TextUnit>
    <TextUnit id="4845" loc="7.259">multifidasque faces in fossa sanguinis atra</TextUnit>
    <TextUnit id="4846" loc="7.260">tingit et infectas geminis accendit in aris</TextUnit>
    <TextUnit id="4847" loc="7.261">terque senem flamma, ter aqua, ter sulphure lustrat.</TextUnit>
    <TextUnit id="4848" loc="7.262">Interea validum posito medicamen aeno</TextUnit>
    <TextUnit id="4849" loc="7.263">fervet et exsultat spumisque tumentibus albet.</TextUnit>
    <TextUnit id="4850" loc="7.264">Illic Haemonia radices valle resectas</TextUnit>
    <TextUnit id="4851" loc="7.265">seminaque floresque et sucos incoquit atros.</TextUnit>
    <TextUnit id="4852" loc="7.266">Adicit extremo lapides oriente petitos</TextUnit>
    <TextUnit id="4853" loc="7.267">et quas Oceani refluum mare lavit harenas,</TextUnit>
    <TextUnit id="4854" loc="7.268">addit et exceptas luna pernocte pruinas</TextUnit>
    <TextUnit id="4855" loc="7.269">et strigis infames ipsis cum carnibus alas</TextUnit>
    <TextUnit id="4856" loc="7.270">inque virum soliti vultus mutare ferinos</TextUnit>
    <TextUnit id="4857" loc="7.271">ambigui prosecta lupi; nec defuit illis</TextUnit>
    <TextUnit id="4858" loc="7.272">squamea Cinyphii tenuis membrana chelydri</TextUnit>
    <TextUnit id="4859" loc="7.273">vivacisque iecur cervi; quibus insuper addit</TextUnit>
    <TextUnit id="4860" loc="7.274">ora caputque novem cornicis saecula passae.</TextUnit>
    <TextUnit id="4861" loc="7.275">His et mille aliis postquam sine nomine rebus</TextUnit>
    <TextUnit id="4862" loc="7.276">propositum instruxit mortali barbara maius</TextUnit>
    <TextUnit id="4863" loc="7.277">arenti ramo iampridem mitis olivae</TextUnit>
    <TextUnit id="4864" loc="7.278">omnia confudit summisque inmiscuit ima.</TextUnit>
    <TextUnit id="4865" loc="7.279">Ecce vetus calido versatus stipes aeno</TextUnit>
    <TextUnit id="4866" loc="7.280">fit viridis primo, nec longo tempore frondes</TextUnit>
    <TextUnit id="4867" loc="7.281">induit et subito gravidis oneratur olivis.</TextUnit>
    <TextUnit id="4868" loc="7.282">At quacumque cavis spumas eiecit aenis</TextUnit>
    <TextUnit id="4869" loc="7.283">ignis et in terram guttae cecidere calentes,</TextUnit>
    <TextUnit id="4870" loc="7.284">vernat humus, floresque et mollia pabula surgunt.</TextUnit>
    <TextUnit id="4871" loc="7.285">Quae simul ac vidit, stricto Medea recludit</TextUnit>
    <TextUnit id="4872" loc="7.286">ense senis iugulum, veteremque exire cruorem</TextUnit>
    <TextUnit id="4873" loc="7.287">passa, replet sucis. Quos postquam combibit Aeson</TextUnit>
    <TextUnit id="4874" loc="7.288">aut ore acceptos aut vulnere, barba comaeque</TextUnit>
    <TextUnit id="4875" loc="7.289">canitie posita nigrum rapuere colorem,</TextUnit>
    <TextUnit id="4876" loc="7.290">pulsa fugit macies, abeunt pallorque situsque,</TextUnit>
    <TextUnit id="4877" loc="7.291">adiectoque cavae supplentur corpore rugae,</TextUnit>
    <TextUnit id="4878" loc="7.292">membraque luxuriant. Aeson miratur et olim</TextUnit>
    <TextUnit id="4879" loc="7.293">ante quater denos hunc se reminiscitur annos.</TextUnit>
    <TextUnit id="4880" loc="7.294">Viderat ex alto tanti miracula monstri</TextUnit>
    <TextUnit id="4881" loc="7.295">Liber, et admonitus iuvenes nutricibus annos</TextUnit>
    <TextUnit id="4882" loc="7.296">posse suis reddi, capit hoc a Colchide munus.</TextUnit>
    <TextUnit id="4883" loc="7.297">Neve doli cessent, odium cum coniuge falsum</TextUnit>
    <TextUnit id="4884" loc="7.298">Phasias adsimulat Peliaeque ad limina supplex</TextUnit>
    <TextUnit id="4885" loc="7.299">confugit. Atque illam, quoniam gravis ipse senecta est,</TextUnit>
    <TextUnit id="4886" loc="7.300">excipiunt natae. Quas tempore callida parvo</TextUnit>
    <TextUnit id="4887" loc="7.301">Colchis amicitiae mendacis imagine cepit.</TextUnit>
    <TextUnit id="4888" loc="7.302">Dumque refert inter meritorum maxima, demptos</TextUnit>
    <TextUnit id="4889" loc="7.303">Aesonis esse situs, atque hac in parte moratur,</TextUnit>
    <TextUnit id="4890" loc="7.304">spes est virginibus Pelia subiecta creatis</TextUnit>
    <TextUnit id="4891" loc="7.305">arte suum parili revirescere posse parentem.</TextUnit>
    <TextUnit id="4892" loc="7.306">Idque petunt pretiumque iubent sine fine pacisci.</TextUnit>
    <TextUnit id="4893" loc="7.307">Illa brevi spatio silet et dubitare videtur</TextUnit>
    <TextUnit id="4894" loc="7.308">suspenditque animos ficta gravitate rogantes.</TextUnit>
    <TextUnit id="4895" loc="7.309">Mox ubi pollicita est, “quo sit fiducia maior</TextUnit>
    <TextUnit id="4896" loc="7.310">muneris huius” ait, “qui vestri maximus aevo est</TextUnit>
    <TextUnit id="4897" loc="7.311">dux gregis inter oves, agnus medicamine fiet.”</TextUnit>
    <TextUnit id="4898" loc="7.312">Protinus innumeris effetus laniger annis</TextUnit>
    <TextUnit id="4899" loc="7.313">attrahitur flexo circum cava tempora cornu.</TextUnit>
    <TextUnit id="4900" loc="7.314">Cuius ut Haemonio marcentia guttura cultro</TextUnit>
    <TextUnit id="4901" loc="7.315">fodit et exiguo maculavit sanguine ferrum,</TextUnit>
    <TextUnit id="4902" loc="7.316">membra simul pecudis validosque venefica sucos</TextUnit>
    <TextUnit id="4903" loc="7.317">mergit in aere cavo: minuunt en corporis artus</TextUnit>
    <TextUnit id="4904" loc="7.318">cornuaque exurunt nec non cum cornibus annos,</TextUnit>
    <TextUnit id="4905" loc="7.319">et tener auditur medio balatus aeno.</TextUnit>
    <TextUnit id="4906" loc="7.320">Nec mora, balatum mirantibus exsilit agnus</TextUnit>
    <TextUnit id="4907" loc="7.321">lascivitque fuga lactantiaque ubera quaerit.</TextUnit>
    <TextUnit id="4908" loc="7.322">Obstipuere satae Pelia: promissaque postquam</TextUnit>
    <TextUnit id="4909" loc="7.323">exhibuere fidem, tum vero impensius instant.</TextUnit>
    <TextUnit id="4910" loc="7.324">Ter iuga Phoebus equis in Hibero flumine mersis</TextUnit>
    <TextUnit id="4911" loc="7.325">dempserat et quarta radiantia nocte micabant</TextUnit>
    <TextUnit id="4912" loc="7.326">sidera, cum rapido fallax Aeetias igni</TextUnit>
    <TextUnit id="4913" loc="7.327">imponit purum laticem et sine viribus herbas.</TextUnit>
    <TextUnit id="4914" loc="7.328">Iamque neci similis resoluto corpore regem</TextUnit>
    <TextUnit id="4915" loc="7.329">et cum rege suo custodes somnus habebat,</TextUnit>
    <TextUnit id="4916" loc="7.330">quem dederant cantus magicaeque potentia linguae:</TextUnit>
    <TextUnit id="4917" loc="7.331">intrarant iussae cum Colchide limina natae</TextUnit>
    <TextUnit id="4918" loc="7.332">ambierantque torum. “Quid nunc dubitatis inertes?</TextUnit>
    <TextUnit id="4919" loc="7.333">Stringite” ait “gladios veteremque haurite cruorem,</TextUnit>
    <TextUnit id="4920" loc="7.334">ut repleam vacuas iuvenali sanguine venas.</TextUnit>
    <TextUnit id="4921" loc="7.335">In manibus vestris vita est aetasque parentis:</TextUnit>
    <TextUnit id="4922" loc="7.336">si pietas ulla est nec spes agitatis inanes,</TextUnit>
    <TextUnit id="4923" loc="7.337">officium praestate patri telisque senectam</TextUnit>
    <TextUnit id="4924" loc="7.338">exigite et saniem coniecto emittite ferro.”</TextUnit>
    <TextUnit id="4925" loc="7.339">His, ut quaeque pia est, hortatibus impia prima est,</TextUnit>
    <TextUnit id="4926" loc="7.340">et ne sit scelerata, facit scelus. Haud tamen ictus</TextUnit>
    <TextUnit id="4927" loc="7.341">ulla suos spectare potest, oculosque reflectunt</TextUnit>
    <TextUnit id="4928" loc="7.342">caecaque dant saevis aversae vulnera dextris.</TextUnit>
    <TextUnit id="4929" loc="7.343">Ille, cruore fluens, cubito tamen adlevat artus</TextUnit>
    <TextUnit id="4930" loc="7.344">semilacerque toro temptat consurgere et inter</TextUnit>
    <TextUnit id="4931" loc="7.345">tot medius gladios pallentia bracchia tendens</TextUnit>
    <TextUnit id="4932" loc="7.346">“quid facitis, gnatae? quis vos in fata parentis</TextUnit>
    <TextUnit id="4933" loc="7.347">armat?” ait. Cecidere illis animique manusque.</TextUnit>
    <TextUnit id="4934" loc="7.348">Plura locuturo cum verbis guttura Colchis</TextUnit>
    <TextUnit id="4935" loc="7.349">abstulit et calidis laniatum mersit in undis.</TextUnit>
    <TextUnit id="4936" loc="7.350">Quod nisi pennatis serpentibus isset in auras,</TextUnit>
    <TextUnit id="4937" loc="7.351">non exempta foret poenae. Fugit alta superque</TextUnit>
    <TextUnit id="4938" loc="7.352">Pelion umbrosum, Philyreia tecta, superque</TextUnit>
    <TextUnit id="4939" loc="7.353">Othryn et eventu veteris loca nota Cerambi.</TextUnit>
    <TextUnit id="4940" loc="7.354">Hic ope nympharum sublatus in aera pennis,</TextUnit>
    <TextUnit id="4941" loc="7.355">cum gravis infuso tellus foret obruta ponto,</TextUnit>
    <TextUnit id="4942" loc="7.356">Deucalioneas effugit inobrutus undas.</TextUnit>
    <TextUnit id="4943" loc="7.357">Aeoliam Pitanen a laeva parte relinquit</TextUnit>
    <TextUnit id="4944" loc="7.358">factaque de saxo longi simulacra draconis,</TextUnit>
    <TextUnit id="4945" loc="7.359">Idaeumque nemus, quo nati furta, iuvencum</TextUnit>
    <TextUnit id="4946" loc="7.360">occuluit Liber falsi sub imagine cervi,</TextUnit>
    <TextUnit id="4947" loc="7.361">quaque pater Corythi parva tumulatus harena est,</TextUnit>
    <TextUnit id="4948" loc="7.362">et quos Maera novo latratu terruit agros,</TextUnit>
    <TextUnit id="4949" loc="7.363">Eurypylique urbem, qua Coae cornua matres</TextUnit>
    <TextUnit id="4950" loc="7.364">gesserunt tum cum discederet Herculis agmen</TextUnit>
    <TextUnit id="4951" loc="7.365">Phoebeamque Rhodon et Ialysios Telchinas,</TextUnit>
    <TextUnit id="4952" loc="7.366">quorum oculos ipso vitiantes omnia visu</TextUnit>
    <TextUnit id="4953" loc="7.367">Iuppiter exosus fraternis subdidit undis.</TextUnit>
    <TextUnit id="4954" loc="7.368">Transit et antiquae Cartheia moenia Ceae,</TextUnit>
    <TextUnit id="4955" loc="7.369">qua pater Alcidamas placidam de corpore natae</TextUnit>
    <TextUnit id="4956" loc="7.370">miraturus erat nasci potuisse columbam.</TextUnit>
    <TextUnit id="4957" loc="7.371">Inde lacus Hyries videt et Cycneia tempe,</TextUnit>
    <TextUnit id="4958" loc="7.372">quae subitus celebravit olor. Nam Phyllius illic</TextUnit>
    <TextUnit id="4959" loc="7.373">imperio pueri volucresque ferumque leonem</TextUnit>
    <TextUnit id="4960" loc="7.374">tradiderat domitos; taurum quoque vincere iussus</TextUnit>
    <TextUnit id="4961" loc="7.375">vicerat, et spreto totiens iratus amore</TextUnit>
    <TextUnit id="4962" loc="7.376">praemia poscenti taurum suprema negabat.</TextUnit>
    <TextUnit id="4963" loc="7.377">Ille indignatus “cupies dare” dixit et alto</TextUnit>
    <TextUnit id="4964" loc="7.378">desiluit saxo. Cuncti cecidisse putabant:</TextUnit>
    <TextUnit id="4965" loc="7.379">factus olor niveis pendebat in aere pennis.</TextUnit>
    <TextUnit id="4966" loc="7.380">At genetrix Hyrie, servatum nescia, flendo</TextUnit>
    <TextUnit id="4967" loc="7.381">delicuit stagnumque suo de nomine fecit.</TextUnit>
    <TextUnit id="4968" loc="7.382">Adiacet his Pleuron, in qua trepidantibus alis</TextUnit>
    <TextUnit id="4969" loc="7.383">Ophias effugit natorum vulnera Combe.</TextUnit>
    <TextUnit id="4970" loc="7.384">Inde Calaureae Letoidos adspicit arva,</TextUnit>
    <TextUnit id="4971" loc="7.385">in volucrem versi cum coniuge conscia regis.</TextUnit>
    <TextUnit id="4972" loc="7.386">Dextera Cyllene est, in qua cum matre Menephron</TextUnit>
    <TextUnit id="4973" loc="7.387">concubiturus erat saevarum more ferarum</TextUnit>
    <TextUnit id="4974" loc="7.388">Cephison procul hinc deflentem fata nepotis</TextUnit>
    <TextUnit id="4975" loc="7.389">respicit, in tumidam phocen ab Apolline versi,</TextUnit>
    <TextUnit id="4976" loc="7.390">Eumelique domum lugentis in aere natum.</TextUnit>
    <TextUnit id="4977" loc="7.391">Tandem vipereis Ephyren Pirenida pennis</TextUnit>
    <TextUnit id="4978" loc="7.392">contigit. Hic aevo veteres mortalia primo</TextUnit>
    <TextUnit id="4979" loc="7.393">corpora vulgarunt pluvialibus edita fungis.</TextUnit>
    <TextUnit id="4980" loc="7.394">Sed postquam Colchis arsit nova nupta venenis,</TextUnit>
    <TextUnit id="4981" loc="7.395">flagrantemque domum regis mare vidit utrumque,</TextUnit>
    <TextUnit id="4982" loc="7.396">sanguine natorum perfunditur impius ensis,</TextUnit>
    <TextUnit id="4983" loc="7.397">ultaque se male mater Iasonis effugit arma.</TextUnit>
    <TextUnit id="4984" loc="7.398">Hinc Titaniacis ablata draconibus intrat</TextUnit>
    <TextUnit id="4985" loc="7.399">Palladias arces, quae te, iustissima Phene,</TextUnit>
    <TextUnit id="4986" loc="7.400">teque, senex Peripha, pariter videre volantes</TextUnit>
    <TextUnit id="4987" loc="7.401">innixamque novis neptem Polypemonis alis.</TextUnit>
    <TextUnit id="4988" loc="7.402">Excipit hanc Aegeus, facto dammandus in uno;</TextUnit>
    <TextUnit id="4989" loc="7.403">nec satis hospitium est: thalami quoque foedere iungit.</TextUnit>
    <TextUnit id="4990" loc="7.404">Iamque aderat Theseus, proles ignara parenti,</TextUnit>
    <TextUnit id="4991" loc="7.405">et virtute sua bimarem pacaverat Isthmon.</TextUnit>
    <TextUnit id="4992" loc="7.406">Huius in exitium miscet Medea quod olim</TextUnit>
    <TextUnit id="4993" loc="7.407">attulerat secum Scythicis aconiton ab oris.</TextUnit>
    <TextUnit id="4994" loc="7.408">Illud Echidneae memorant e dentibus ortum</TextUnit>
    <TextUnit id="4995" loc="7.409">esse canis. Specus est tenebroso caecus hiatu,</TextUnit>
    <TextUnit id="4996" loc="7.410">est via declivis, per quam Tirynthius heros</TextUnit>
    <TextUnit id="4997" loc="7.411">restantem contraque diem radiosque micantes</TextUnit>
    <TextUnit id="4998" loc="7.412">obliquantem oculos nexis adamante catenis</TextUnit>
    <TextUnit id="4999" loc="7.413">Cerberon abstraxit; rabida qui concitus ira</TextUnit>
    <TextUnit id="5000" loc="7.414">implevit pariter ternis latratibus auras</TextUnit>
    <TextUnit id="5001" loc="7.415">et sparsit virides spumis albentibus agros.</TextUnit>
    <TextUnit id="5002" loc="7.416">Has concresse putant nactasque alimenta feracis</TextUnit>
    <TextUnit id="5003" loc="7.417">fecundique soli vires cepisse nocendi.</TextUnit>
    <TextUnit id="5004" loc="7.418">Quae quia nascuntur dura vivacia caute,</TextUnit>
    <TextUnit id="5005" loc="7.419">agrestes aconita vocant. Ea coniugis astu</TextUnit>
    <TextUnit id="5006" loc="7.420">ipse parens Aegeus nato porrexit ut hosti.</TextUnit>
    <TextUnit id="5007" loc="7.421">Sumpserat ignara Theseus data pocula dextra,</TextUnit>
    <TextUnit id="5008" loc="7.422">cum pater in capulo gladii cognovit eburno</TextUnit>
    <TextUnit id="5009" loc="7.423">signa sui generis facinusque excussit ab ore.</TextUnit>
    <TextUnit id="5010" loc="7.424">Effugit illa necem nebulis per carmina motis.</TextUnit>
    <TextUnit id="5011" loc="7.425">At genitor, quamquam laetatur sospite nato,</TextUnit>
    <TextUnit id="5012" loc="7.426">attonitus tamen est ingens discrimine parvo</TextUnit>
    <TextUnit id="5013" loc="7.427">committi potuisse nefas. Fovet ignibus aras</TextUnit>
    <TextUnit id="5014" loc="7.428">muneribusque deos implet, feriuntque secures</TextUnit>
    <TextUnit id="5015" loc="7.429">colla torosa boum vinctorum corpora vittis.</TextUnit>
    <TextUnit id="5016" loc="7.430">Nullus Erechthidis fertur celebratior illo</TextUnit>
    <TextUnit id="5017" loc="7.431">inluxisse dies. Agitant convivia patres</TextUnit>
    <TextUnit id="5018" loc="7.432">et medium vulgus, nec non et carmina, vino</TextUnit>
    <TextUnit id="5019" loc="7.433">ingenium faciente, canunt: “Te, maxime Theseu,</TextUnit>
    <TextUnit id="5020" loc="7.434">mirata est Marathon Cretaei sanguine tauri;</TextUnit>
    <TextUnit id="5021" loc="7.435">quodque suis securus arat Cromyona colonus,</TextUnit>
    <TextUnit id="5022" loc="7.436">munus opusque tuum est. Tellus Epidauria per te</TextUnit>
    <TextUnit id="5023" loc="7.437">clavigeram vidit Vulcani occumbere prolem,</TextUnit>
    <TextUnit id="5024" loc="7.438">vidit et inmitem Cephisias ora Procrusten,</TextUnit>
    <TextUnit id="5025" loc="7.439">Cercyonis letum vidit Cerealis Eleusin.</TextUnit>
    <TextUnit id="5026" loc="7.440">Occidit ille Sinis, magnis male viribus usus,</TextUnit>
    <TextUnit id="5027" loc="7.441">qui poterat curvare trabes et agebat ab alto</TextUnit>
    <TextUnit id="5028" loc="7.442">ad terram late sparsuras corpora pinus.</TextUnit>
    <TextUnit id="5029" loc="7.443">Tutus ad Alcathoen, Lelegeia moenia, limes</TextUnit>
    <TextUnit id="5030" loc="7.444">composito Scirone patet, sparsisque latronis</TextUnit>
    <TextUnit id="5031" loc="7.445">terra negat sedem, sedem negat ossibus unda;</TextUnit>
    <TextUnit id="5032" loc="7.446">quae iactata diu fertur durasse vetustas</TextUnit>
    <TextUnit id="5033" loc="7.447">in scopulos: scopulis nomen Scironis inhaeret.</TextUnit>
    <TextUnit id="5034" loc="7.448">Si titulos annosque tuos numerare velimus,</TextUnit>
    <TextUnit id="5035" loc="7.449">facta premant annos. Pro te, fortissime, vota</TextUnit>
    <TextUnit id="5036" loc="7.450">publica suscipimus, Bacchi tibi sumimus haustus.”</TextUnit>
    <TextUnit id="5037" loc="7.451">Consonat adsensu populi precibusque faventum</TextUnit>
    <TextUnit id="5038" loc="7.452">regia, nec tota tristis locus ullus in urbe est.</TextUnit>
    <TextUnit id="5039" loc="7.453">Nec tamen (usque adeo nulla est sincera voluptas,</TextUnit>
    <TextUnit id="5040" loc="7.454">sollicitumque aliquid laetis intervenit) Aegeus</TextUnit>
    <TextUnit id="5041" loc="7.455">gaudia percepit nato secura recepto.</TextUnit>
    <TextUnit id="5042" loc="7.456">Bella parat Minos. Qui quamquam milite, quamquam</TextUnit>
    <TextUnit id="5043" loc="7.457">classe valet, patria tamen est firmissimus ira</TextUnit>
    <TextUnit id="5044" loc="7.458">Androgeique necem iustis ulciscitur armis.</TextUnit>
    <TextUnit id="5045" loc="7.459">Ante tamen bello vires adquirit amicas,</TextUnit>
    <TextUnit id="5046" loc="7.460">quaque potens habitus, volucri freta classe pererrat.</TextUnit>
    <TextUnit id="5047" loc="7.461">Hinc Anaphen sibi iungit et Astypaleia regna,</TextUnit>
    <TextUnit id="5048" loc="7.462">promissis Anaphen, regna Astypaleia bello;</TextUnit>
    <TextUnit id="5049" loc="7.463">hinc humilem Myconum cretosaque rura Cimoli</TextUnit>
    <TextUnit id="5050" loc="7.464">florentemque thymo Cythnum parvamque Seriphon</TextUnit>
    <TextUnit id="5051" loc="7.465">marmoreamque Paron, quaque impia prodidit Arnen</TextUnit>
    <TextUnit id="5052" loc="7.466">Sithonis (accepto, quod avara poposcerat, auro</TextUnit>
    <TextUnit id="5053" loc="7.467">mutata est in avem, quae nunc quoque diligit aurum,</TextUnit>
    <TextUnit id="5054" loc="7.468">nigra pedes, nigris velata monedula pennis).</TextUnit>
    <TextUnit id="5055" loc="7.469">At non Oliaros Didymaeque et Tenos et Andros</TextUnit>
    <TextUnit id="5056" loc="7.470">et Gyaros nitidaeque ferax Peparethos olivae</TextUnit>
    <TextUnit id="5057" loc="7.471">Gnosiacas iuvere rates. Latere inde sinistro</TextUnit>
    <TextUnit id="5058" loc="7.472">Oenopiam Minos petit, Aeacideia regna:</TextUnit>
    <TextUnit id="5059" loc="7.473">Oenopiam veteres appellavere, sed ipse</TextUnit>
    <TextUnit id="5060" loc="7.474">Aeacus Aeginam genetricis nomine dixit.</TextUnit>
    <TextUnit id="5061" loc="7.475">Turba ruit tantaeque virum cognoscere famae</TextUnit>
    <TextUnit id="5062" loc="7.476">expetit. Occurrunt illi Telamonque, minorque</TextUnit>
    <TextUnit id="5063" loc="7.477">quam Telamon Peleus, et proles tertia Phocus.</TextUnit>
    <TextUnit id="5064" loc="7.478">Ipse quoque egreditur tardus gravitate senili</TextUnit>
    <TextUnit id="5065" loc="7.479">Aeacus, et quae sit veniendi causa requirit.</TextUnit>
    <TextUnit id="5066" loc="7.480">Admonitus patrii luctus suspirat et illi</TextUnit>
    <TextUnit id="5067" loc="7.481">dicta refert rector populorum talia centum:</TextUnit>
    <TextUnit id="5068" loc="7.482">“Arma iuves oro pro gnato sumpta piaeque</TextUnit>
    <TextUnit id="5069" loc="7.483">pars sis militiae; tumulo solacia posco.”</TextUnit>
    <TextUnit id="5070" loc="7.484">Huic Asopiades “petis inrita” dixit “et urbi</TextUnit>
    <TextUnit id="5071" loc="7.485">non facienda meae: neque enim coniunctior ulla</TextUnit>
    <TextUnit id="5072" loc="7.486">Cecropidis hac est tellus: ea foedera nobis.”</TextUnit>
    <TextUnit id="5073" loc="7.487">Tristis abit “stabunt” que “tibi tua foedera magno”</TextUnit>
    <TextUnit id="5074" loc="7.488">dixit et utilius bellum putat esse minari</TextUnit>
    <TextUnit id="5075" loc="7.489">quam gerere atque suas ibi praeconsumere vires.</TextUnit>
    <TextUnit id="5076" loc="7.490">Classis ab Oenopiis etiamnum Lyctia muris</TextUnit>
    <TextUnit id="5077" loc="7.491">spectari poterat, cum pleno concita velo</TextUnit>
    <TextUnit id="5078" loc="7.492">Attica puppis adest in portusque intrat amicos,</TextUnit>
    <TextUnit id="5079" loc="7.493">quae Cephalum patriaeque simul mandata ferebat.</TextUnit>
    <TextUnit id="5080" loc="7.494">Aeacidae longo iuvenes post tempore visum</TextUnit>
    <TextUnit id="5081" loc="7.495">agnovere tamen Cephalum dextrasque dedere</TextUnit>
    <TextUnit id="5082" loc="7.496">inque patris duxere domum. Spectabilis heros</TextUnit>
    <TextUnit id="5083" loc="7.497">et veteris retinens etiamnum pignera formae</TextUnit>
    <TextUnit id="5084" loc="7.498">ingreditur ramumque tenens popularis olivae</TextUnit>
    <TextUnit id="5085" loc="7.499">a dextra laevaque duos aetate minores</TextUnit>
    <TextUnit id="5086" loc="7.500">maior habet, Clyton et Buten, Pallante creatos.</TextUnit>
    <TextUnit id="5087" loc="7.501">Postquam congressus primi sua verba tulerunt,</TextUnit>
    <TextUnit id="5088" loc="7.502">Cecropidae Cephalus peragit mandata rogatque</TextUnit>
    <TextUnit id="5089" loc="7.503">auxilium foedusque refert et iura parentum</TextUnit>
    <TextUnit id="5090" loc="7.504">imperiumque peti totius Achaidos addit.</TextUnit>
    <TextUnit id="5091" loc="7.505">Sic ubi mandatam iuvit facundia causam,</TextUnit>
    <TextUnit id="5092" loc="7.506">Aeacus, in capulo sceptri nitente sinistra,</TextUnit>
    <TextUnit id="5093" loc="7.507">“ne petite auxilium, sed sumite”, dixit “Athenae;</TextUnit>
    <TextUnit id="5094" loc="7.508">nec dubie vires, quas haec habet insula, vestras</TextUnit>
    <TextUnit id="5095" loc="7.509">ducite; et omnia habet (rerum status iste mearum).</TextUnit>
    <TextUnit id="5096" loc="7.510">Robora non desunt, superat mihi miles et hosti:</TextUnit>
    <TextUnit id="5097" loc="7.511">gratia dis, felix et inexcusabile tempus.”</TextUnit>
    <TextUnit id="5098" loc="7.512">“Immo ita sit,” Cephalus, ”crescat tua civibus opto</TextUnit>
    <TextUnit id="5099" loc="7.513">urbs!” ait. “Adveniens equidem modo gaudia cepi,</TextUnit>
    <TextUnit id="5100" loc="7.514">cum tam pulchra mihi, tam par aetate iuventus</TextUnit>
    <TextUnit id="5101" loc="7.515">obvia processit. Multos tamen inde requiro,</TextUnit>
    <TextUnit id="5102" loc="7.516">quos quondam vidi vestra prius urbe receptus.”</TextUnit>
    <TextUnit id="5103" loc="7.517">Aeacus ingemuit tristique ita voce locutus:</TextUnit>
    <TextUnit id="5104" loc="7.518">”Flebile principium melior fortuna secuta est.</TextUnit>
    <TextUnit id="5105" loc="7.519">Hanc utinam possem vobis memorare sine illo!</TextUnit>
    <TextUnit id="5106" loc="7.520">Ordine nunc repetam. Neu longa ambage morer vos:</TextUnit>
    <TextUnit id="5107" loc="7.521">ossa cinisque iacent, memori quos mente requiris.</TextUnit>
    <TextUnit id="5108" loc="7.522">Et quota pars illi rerum periere mearum!</TextUnit>
    <TextUnit id="5109" loc="7.523">Dira lues ira populis Iunonis iniquae</TextUnit>
    <TextUnit id="5110" loc="7.524">incidit exosae dictas a paelice terras.</TextUnit>
    <TextUnit id="5111" loc="7.525">Dum visum mortale malum tantaeque latebat</TextUnit>
    <TextUnit id="5112" loc="7.526">causa nocens cladis, pugnatum est arte medendi:</TextUnit>
    <TextUnit id="5113" loc="7.527">exitium superabat opem, quae victa iacebat.</TextUnit>
    <TextUnit id="5114" loc="7.528">Principio caelum spissa caligine terras</TextUnit>
    <TextUnit id="5115" loc="7.529">pressit et ignavos inclusit nubibus aestus;</TextUnit>
    <TextUnit id="5116" loc="7.530">dumque quater iunctis explevit cornibus orbem</TextUnit>
    <TextUnit id="5117" loc="7.531">luna, quater plenum tenuata retexuit orbem,</TextUnit>
    <TextUnit id="5118" loc="7.532">letiferis calidi spirarunt aestibus austri.</TextUnit>
    <TextUnit id="5119" loc="7.533">Constat et in fontes vitium venisse lacusque,</TextUnit>
    <TextUnit id="5120" loc="7.534">miliaque incultos serpentum multa per agros</TextUnit>
    <TextUnit id="5121" loc="7.535">errasse atque suis fluvios temerasse venenis.</TextUnit>
    <TextUnit id="5122" loc="7.536">Strage canum primo volucrumque oviumque boumque,</TextUnit>
    <TextUnit id="5123" loc="7.537">inque feris subiti deprensa potentia morbi.</TextUnit>
    <TextUnit id="5124" loc="7.538">Concidere infelix validos miratur arator</TextUnit>
    <TextUnit id="5125" loc="7.539">inter opus tauros medioque recumbere sulco;</TextUnit>
    <TextUnit id="5126" loc="7.540">lanigeris gregibus balatus dantibus aegros</TextUnit>
    <TextUnit id="5127" loc="7.541">sponte sua lanaeque cadunt et corpora tabent.</TextUnit>
    <TextUnit id="5128" loc="7.542">Acer equus quondam magnaeque in pulvere famae</TextUnit>
    <TextUnit id="5129" loc="7.543">degenerat palmas veterumque oblitus honorum</TextUnit>
    <TextUnit id="5130" loc="7.544">ad praesepe gemit leto moriturus inerti.</TextUnit>
    <TextUnit id="5131" loc="7.545">Non aper irasci meminit, non fidere cursu</TextUnit>
    <TextUnit id="5132" loc="7.546">cerva, nec armentis incurrere fortibus ursi.</TextUnit>
    <TextUnit id="5133" loc="7.547">Omnia languor habet; silvisque agrisque viisque</TextUnit>
    <TextUnit id="5134" loc="7.548">corpora foeda iacent, vitiantur odoribus aurae.</TextUnit>
    <TextUnit id="5135" loc="7.549">Mira loquar: non illa canes avidaeque volucres,</TextUnit>
    <TextUnit id="5136" loc="7.550">non cani tetigere lupi; dilapsa liquescunt</TextUnit>
    <TextUnit id="5137" loc="7.551">adflatuque nocent et agunt contagia late.</TextUnit>
    <TextUnit id="5138" loc="7.552">Pervenit ad miseros damno graviore colonos</TextUnit>
    <TextUnit id="5139" loc="7.553">pestis et in magnae dominatur moenibus urbis.</TextUnit>
    <TextUnit id="5140" loc="7.554">Viscera torrentur primo, flammaeque latentis</TextUnit>
    <TextUnit id="5141" loc="7.555">indicium rubor est et ductus anhelitus ingens.</TextUnit>
    <TextUnit id="5142" loc="7.556">Aspera lingua tumet, tepidisque arentia ventis</TextUnit>
    <TextUnit id="5143" loc="7.557">ora patent, auraeque graves captantur hiatu.</TextUnit>
    <TextUnit id="5144" loc="7.558">Non stratum, non ulla pati velamina possunt,</TextUnit>
    <TextUnit id="5145" loc="7.559">dura sed in terra ponunt praecordia; nec fit</TextUnit>
    <TextUnit id="5146" loc="7.560">corpus humo gelidum, sed humus de corpore fervet.</TextUnit>
    <TextUnit id="5147" loc="7.561">Nec moderator adest, inque ipsos saeva medentes</TextUnit>
    <TextUnit id="5148" loc="7.562">erumpit clades, obsuntque auctoribus artes:</TextUnit>
    <TextUnit id="5149" loc="7.563">quo propior quisque est servitque fidelius aegro,</TextUnit>
    <TextUnit id="5150" loc="7.564">in partem leti citius venit. Utque salutis</TextUnit>
    <TextUnit id="5151" loc="7.565">spes abiit finemque vident in funere morbi,</TextUnit>
    <TextUnit id="5152" loc="7.566">indulgent animis et nulla, quid utile, cura est:</TextUnit>
    <TextUnit id="5153" loc="7.567">utile enim nihil est. Passim positoque pudore</TextUnit>
    <TextUnit id="5154" loc="7.568">fontibus et fluviis puteisque capacibus haerent,</TextUnit>
    <TextUnit id="5155" loc="7.569">nec sitis est exstincta prius quam vita bibendo.</TextUnit>
    <TextUnit id="5156" loc="7.570">Inde graves multi nequeunt consurgere et ipsis</TextUnit>
    <TextUnit id="5157" loc="7.571">inmoriuntur aquis: aliquis tamen haurit et illas.</TextUnit>
    <TextUnit id="5158" loc="7.572">Tantaque sunt miseris invisi taedia lecti:</TextUnit>
    <TextUnit id="5159" loc="7.573">prosiliunt, aut si prohibent consistere vires,</TextUnit>
    <TextUnit id="5160" loc="7.574">corpora devolvunt in humum: fugiuntque penates</TextUnit>
    <TextUnit id="5161" loc="7.575">quisque suos, sua cuique domus funesta videtur,</TextUnit>
    <TextUnit id="5162" loc="7.576">et quia causa latet, locus est in crimine parvus</TextUnit>
    <TextUnit id="5163" loc="7.577">Semianimes errare viis, dum stare valebant,</TextUnit>
    <TextUnit id="5164" loc="7.578">adspiceres, flentes alios terraque iacentes</TextUnit>
    <TextUnit id="5165" loc="7.579">lassaque versantes supremo lumina motu:</TextUnit>
    <TextUnit id="5166" loc="7.580">membraque pendentis tendunt ad sidera caeli,</TextUnit>
    <TextUnit id="5167" loc="7.581">hic illic, ubi mors deprenderat, exhalantes.</TextUnit>
    <TextUnit id="5168" loc="7.582">Quid mihi tunc animi fuit? an quod debuit esse,</TextUnit>
    <TextUnit id="5169" loc="7.583">ut vitam odissem et cuperem pars esse meorum?</TextUnit>
    <TextUnit id="5170" loc="7.584">Quo se cumque acies oculorum flexerat, illic</TextUnit>
    <TextUnit id="5171" loc="7.585">vulgus erat stratum, veluti cum putria motis</TextUnit>
    <TextUnit id="5172" loc="7.586">poma cadunt ramis agitataque ilice glandes.</TextUnit>
    <TextUnit id="5173" loc="7.587">Templa vides contra gradibus sublimia longis:</TextUnit>
    <TextUnit id="5174" loc="7.588">Iuppiter illa tenet. Quis non altaribus illis</TextUnit>
    <TextUnit id="5175" loc="7.589">inrita tura dedit? Quotiens pro coniuge coniunx,</TextUnit>
    <TextUnit id="5176" loc="7.590">pro gnato genitor dum verba precantia dicit,</TextUnit>
    <TextUnit id="5177" loc="7.591">non exoratis animam finivit in aris,</TextUnit>
    <TextUnit id="5178" loc="7.592">inque manu turis pars inconsumpta reperta est!</TextUnit>
    <TextUnit id="5179" loc="7.593">Admoti quotiens templis, dum vota sacerdos</TextUnit>
    <TextUnit id="5180" loc="7.594">concipit et fundit purum inter cornua vinum,</TextUnit>
    <TextUnit id="5181" loc="7.595">haud exspectato ceciderunt vulnere tauri!</TextUnit>
    <TextUnit id="5182" loc="7.596">Ipse ego sacra Iovi pro me patriaque tribusque</TextUnit>
    <TextUnit id="5183" loc="7.597">cum facerem natis, mugitus victima diros</TextUnit>
    <TextUnit id="5184" loc="7.598">edidit et subito conlapsa sine ictibus ullis</TextUnit>
    <TextUnit id="5185" loc="7.599">exiguo tinxit subiectos sanguine cultros.</TextUnit>
    <TextUnit id="5186" loc="7.600">Exta quoque aegra notas veri monitusque deorum</TextUnit>
    <TextUnit id="5187" loc="7.601">perdiderant: tristes penetrant ad viscera morbi.</TextUnit>
    <TextUnit id="5188" loc="7.602">Ante sacros vidi proiecta cadavera postes,</TextUnit>
    <TextUnit id="5189" loc="7.603">ante ipsas, quo mors foret invidiosior, aras.</TextUnit>
    <TextUnit id="5190" loc="7.604">Pars animam laqueo claudunt mortisque timorem</TextUnit>
    <TextUnit id="5191" loc="7.605">morte fugant ultroque vocant venientia fata.</TextUnit>
    <TextUnit id="5192" loc="7.606">Corpora missa neci nullis de more feruntur</TextUnit>
    <TextUnit id="5193" loc="7.607">funeribus: neque enim capiebant funera portae.</TextUnit>
    <TextUnit id="5194" loc="7.608">Aut inhumata premunt terras aut dantur in altos</TextUnit>
    <TextUnit id="5195" loc="7.609">indotata rogos. Et iam reverentia nulla est,</TextUnit>
    <TextUnit id="5196" loc="7.610">deque rogis pugnant alienisque ignibus ardent.</TextUnit>
    <TextUnit id="5197" loc="7.611">Qui lacriment, desunt; indefletaeque vagantur</TextUnit>
    <TextUnit id="5198" loc="7.612">matrumque nuruumque animae iuvenumque senumque:</TextUnit>
    <TextUnit id="5199" loc="7.613">nec locus in tumulos, nec sufficit arbor in ignes.</TextUnit>
    <TextUnit id="5200" loc="7.614">Attonitus tanto miserarum turbine rerum,</TextUnit>
    <TextUnit id="5201" loc="7.615">‘Iuppiter o!’ dixi ‘si te non falsa loquuntur</TextUnit>
    <TextUnit id="5202" loc="7.616">dicta sub amplexus Aeginae Asopidos isse,</TextUnit>
    <TextUnit id="5203" loc="7.617">nec te, magne pater, nostri pudet esse parentem,</TextUnit>
    <TextUnit id="5204" loc="7.618">aut mihi redde meos aut me quoque conde sepulcro.’</TextUnit>
    <TextUnit id="5205" loc="7.619">Ille notam fulgore dedit tonitruque secundo.</TextUnit>
    <TextUnit id="5206" loc="7.620">‘Accipio, sintque ista, precor, felicia mentis</TextUnit>
    <TextUnit id="5207" loc="7.621">signa tuae’ dixi. ‘Quod das mihi, pigneror omen.’</TextUnit>
    <TextUnit id="5208" loc="7.622">Forte fuit iuxta patulis rarissima ramis</TextUnit>
    <TextUnit id="5209" loc="7.623">sacra Iovi quercus de semine Dodonaeo:</TextUnit>
    <TextUnit id="5210" loc="7.624">hic nos frugilegas adspeximus agmine longo</TextUnit>
    <TextUnit id="5211" loc="7.625">grande onus exiguo formicas ore gerentes</TextUnit>
    <TextUnit id="5212" loc="7.626">rugosoque suum servantes cortice callem.</TextUnit>
    <TextUnit id="5213" loc="7.627">Dum numerum miror, ‘totidem, pater optime’ dixi,</TextUnit>
    <TextUnit id="5214" loc="7.628">‘tu mihi da cives et inania moenia supple.’</TextUnit>
    <TextUnit id="5215" loc="7.629">Intremuit ramisque sonum sine flamine motis</TextUnit>
    <TextUnit id="5216" loc="7.630">alta dedit quercus. Pavido mihi membra timore</TextUnit>
    <TextUnit id="5217" loc="7.631">horruerant, stabantque comae. Tamen oscula terrae</TextUnit>
    <TextUnit id="5218" loc="7.632">roboribusque dedi; nec me sperare fatebar:</TextUnit>
    <TextUnit id="5219" loc="7.633">sperabam tamen atque animo mea vota fovebam.</TextUnit>
    <TextUnit id="5220" loc="7.634">Nox subit, et curis exercita corpora somnus</TextUnit>
    <TextUnit id="5221" loc="7.635">occupat: ante oculos eadem mihi quercus adesse</TextUnit>
    <TextUnit id="5222" loc="7.636">et ramos totidem totidemque animalia ramis</TextUnit>
    <TextUnit id="5223" loc="7.637">ferre suis visa est pariterque tremiscere motu</TextUnit>
    <TextUnit id="5224" loc="7.638">graniferumque agmen subiectis spargere in arvis;</TextUnit>
    <TextUnit id="5225" loc="7.639">crescere quod subito et maius maiusque videri</TextUnit>
    <TextUnit id="5226" loc="7.640">ac se tollere humo rectoque adsistere trunco</TextUnit>
    <TextUnit id="5227" loc="7.641">et maciem numerumque pedum nigrumque colorem</TextUnit>
    <TextUnit id="5228" loc="7.642">ponere et humanam membris inducere formam.</TextUnit>
    <TextUnit id="5229" loc="7.643">Somnus abit: damno vigilans mea visa querorque</TextUnit>
    <TextUnit id="5230" loc="7.644">in superis opis esse nihil. At in aedibus ingens</TextUnit>
    <TextUnit id="5231" loc="7.645">murmur erat, vocesque hominum exaudire videbar</TextUnit>
    <TextUnit id="5232" loc="7.646">iam mihi desuetas. Dum suspicor has quoque somni</TextUnit>
    <TextUnit id="5233" loc="7.647">esse, venit Telamon properus, foribusque reclusis</TextUnit>
    <TextUnit id="5234" loc="7.648">‘speque fideque, pater’ dixit, ‘maiora videbis:</TextUnit>
    <TextUnit id="5235" loc="7.649">egredere!’ Egredior, qualesque in imagine somni</TextUnit>
    <TextUnit id="5236" loc="7.650">visus eram vidisse viros, ex ordine tales</TextUnit>
    <TextUnit id="5237" loc="7.651">adspicio noscoque. Adeunt regemque salutant.</TextUnit>
    <TextUnit id="5238" loc="7.652">Vota Iovi solvo populisque recentibus urbem</TextUnit>
    <TextUnit id="5239" loc="7.653">partior et vacuos priscis cultoribus agros,</TextUnit>
    <TextUnit id="5240" loc="7.654">Myrmidonasque voco, nec origine nomina fraudo.</TextUnit>
    <TextUnit id="5241" loc="7.655">Corpora vidisti; mores quos ante gerebant,</TextUnit>
    <TextUnit id="5242" loc="7.656">nunc quoque habent: parcum genus est patiensque laborum</TextUnit>
    <TextUnit id="5243" loc="7.657">quaesitique tenax et quod quaesita reservet.</TextUnit>
    <TextUnit id="5244" loc="7.658">Hi te ad bella pares annis animisque sequentur,</TextUnit>
    <TextUnit id="5245" loc="7.659">cum primum qui te feliciter attulit, eurus”</TextUnit>
    <TextUnit id="5246" loc="7.660">(eurus enim attulerat) “fuerit mutatus in austros.”</TextUnit>
    <TextUnit id="5247" loc="7.661">Talibus atque aliis longum sermonibus illi</TextUnit>
    <TextUnit id="5248" loc="7.662">implevere diem. Lucis pars ultima mensae</TextUnit>
    <TextUnit id="5249" loc="7.663">est data, nox somnis. Iubar aureus extulerat Sol</TextUnit>
    <TextUnit id="5250" loc="7.664">(flabat adhuc eurus redituraqua vela tenebat):</TextUnit>
    <TextUnit id="5251" loc="7.665">ad Cephalum Pallante sati, cui grandior aetas,</TextUnit>
    <TextUnit id="5252" loc="7.666">ad regem Cephalus simul et Pallante creati</TextUnit>
    <TextUnit id="5253" loc="7.667">conveniunt. Sed adhuc regem sopor altus habebat.</TextUnit>
    <TextUnit id="5254" loc="7.668">Excipit Aeacides illos in limine Phocus:</TextUnit>
    <TextUnit id="5255" loc="7.669">nam Telamon fraterque viros ad bella legebant.</TextUnit>
    <TextUnit id="5256" loc="7.670">Phocus in interius spatium pulchrosque recessus</TextUnit>
    <TextUnit id="5257" loc="7.671">Cecropidas ducit, cum quis simul ipse resedit.</TextUnit>
    <TextUnit id="5258" loc="7.672">Adspicit Aeoliden ignota ex arbore factum</TextUnit>
    <TextUnit id="5259" loc="7.673">ferre manu iaculum, cuius fuit aurea cuspis.</TextUnit>
    <TextUnit id="5260" loc="7.674">Pauca prius mediis sermonibus ille locutus</TextUnit>
    <TextUnit id="5261" loc="7.675">“sum nemorum studiosus” ait “caedisque ferinae:</TextUnit>
    <TextUnit id="5262" loc="7.676">qua tamen e silva teneas hastile recisum,</TextUnit>
    <TextUnit id="5263" loc="7.677">iamdudum dubito. Certe si fraxinus esset,</TextUnit>
    <TextUnit id="5264" loc="7.678">fulva colore foret; si cornus, nodus inesset.</TextUnit>
    <TextUnit id="5265" loc="7.679">Unde sit, ignoro. Sed non formosius isto</TextUnit>
    <TextUnit id="5266" loc="7.680">viderunt oculi telum iaculabile nostri.”</TextUnit>
    <TextUnit id="5267" loc="7.681">Excipit Actaeis e fratribus alter, et “usum</TextUnit>
    <TextUnit id="5268" loc="7.682">maiorem specie mirabere” dixit “in isto.</TextUnit>
    <TextUnit id="5269" loc="7.683">Consequitur quodcumque petit, fortunaque missum</TextUnit>
    <TextUnit id="5270" loc="7.684">non regit, et revolat nullo referente cruentum.”</TextUnit>
    <TextUnit id="5271" loc="7.685">Tum vero iuvenis Nereius omnia quaerit,</TextUnit>
    <TextUnit id="5272" loc="7.686">cur sit et unde datum, quis tanti muneris auctor.</TextUnit>
    <TextUnit id="5273" loc="7.687">Quae petit, ille refert. Sed enim (narrare pudori est !),</TextUnit>
    <TextUnit id="5274" loc="7.688">qua tulerit mercede silet; tactusque dolore</TextUnit>
    <TextUnit id="5275" loc="7.689">coniugis amissae lacrimis ita fatur obortis:</TextUnit>
    <TextUnit id="5276" loc="7.690">“Hoc me, nate dea, (quis possit credere?) telum</TextUnit>
    <TextUnit id="5277" loc="7.691">flere facit facietque diu, si vivere nobis</TextUnit>
    <TextUnit id="5278" loc="7.692">fata diu dederint. Hoc me cum coniuge cara</TextUnit>
    <TextUnit id="5279" loc="7.693">perdidit: hoc utinam caruissem munere semper!</TextUnit>
    <TextUnit id="5280" loc="7.694">Procris erat (si forte magis pervenit ad aures</TextUnit>
    <TextUnit id="5281" loc="7.695">Orithyia tuas, raptae soror Orithyiae),</TextUnit>
    <TextUnit id="5282" loc="7.696">si faciem moresque velis conferre duarum,</TextUnit>
    <TextUnit id="5283" loc="7.697">dignior ipsa rapi. Pater hanc mihi iunxit Erechtheus,</TextUnit>
    <TextUnit id="5284" loc="7.698">hanc mihi iunxit amor. Felix dicebar eramque.</TextUnit>
    <TextUnit id="5285" loc="7.699">Non ita dis visum est, aut nunc quoque forsitan essem.</TextUnit>
    <TextUnit id="5286" loc="7.700">Alter agebatur post sacra iugalia mensis,</TextUnit>
    <TextUnit id="5287" loc="7.701">cum me cornigeris tendentem retia cervis</TextUnit>
    <TextUnit id="5288" loc="7.702">vertice de summo semper florentis Hymetti</TextUnit>
    <TextUnit id="5289" loc="7.703">lutea mane videt pulsis Aurora tenebris</TextUnit>
    <TextUnit id="5290" loc="7.704">invitumque rapit. Liceat mihi vera referre</TextUnit>
    <TextUnit id="5291" loc="7.705">pace deae. Quod sit roseo spectabilis ore,</TextUnit>
    <TextUnit id="5292" loc="7.706">quod teneat lucis, teneat confinia noctis,</TextUnit>
    <TextUnit id="5293" loc="7.707">nectareis quod alatur aquis, ego —Procrin amabam:</TextUnit>
    <TextUnit id="5294" loc="7.708">pectore Procris erat, Procris mihi semper in ore.</TextUnit>
    <TextUnit id="5295" loc="7.709">Sacra tori coitusque novos thalamosque recentes</TextUnit>
    <TextUnit id="5296" loc="7.710">primaque deserti referebam foedera lecti.</TextUnit>
    <TextUnit id="5297" loc="7.711">Mota dea est et ‘siste tuas, ingrate, querellas:</TextUnit>
    <TextUnit id="5298" loc="7.712">Procrin habe!’ dixit. ‘Quodsi mea provida mens est,</TextUnit>
    <TextUnit id="5299" loc="7.713">non habuisse voles.’ Meque illi irata remisit.</TextUnit>
    <TextUnit id="5300" loc="7.714">Dum redeo mecumque deae memorata retracto,</TextUnit>
    <TextUnit id="5301" loc="7.715">esse metus coepit, ne iura iugalia coniunx</TextUnit>
    <TextUnit id="5302" loc="7.716">non bene servasset. Facies aetasque iubebat</TextUnit>
    <TextUnit id="5303" loc="7.717">credere adulterium; prohibebant credere mores.</TextUnit>
    <TextUnit id="5304" loc="7.718">Sed tamen afueram, sed et haec erat unde redibam,</TextUnit>
    <TextUnit id="5305" loc="7.719">criminis exemplum, sed cuncta timemus amantes.</TextUnit>
    <TextUnit id="5306" loc="7.720">Quaerere quod doleam statuo donisque pudicam</TextUnit>
    <TextUnit id="5307" loc="7.721">sollicitare fidem. Favet huic Aurora timori</TextUnit>
    <TextUnit id="5308" loc="7.722">inmutatque meam (videor sensisse) figuram.</TextUnit>
    <TextUnit id="5309" loc="7.723">Palladias ineo non cognoscendus Athenas</TextUnit>
    <TextUnit id="5310" loc="7.724">ingrediorque domum. Culpa domus ipsa carebat</TextUnit>
    <TextUnit id="5311" loc="7.725">castaque signa dabat dominoque erat anxia rapto:</TextUnit>
    <TextUnit id="5312" loc="7.726">vix aditus per mille dolos ad Erechthida factus.</TextUnit>
    <TextUnit id="5313" loc="7.727">Ut vidi, obstipui meditataque paene reliqui</TextUnit>
    <TextUnit id="5314" loc="7.728">temptamenta fide. Male me, quin vera faterer,</TextUnit>
    <TextUnit id="5315" loc="7.729">continui, male, quin, ut oportuit, oscula ferrem.</TextUnit>
    <TextUnit id="5316" loc="7.730">Tristis erat (sed nulla tamen formosior illa</TextUnit>
    <TextUnit id="5317" loc="7.731">esse potest tristi) desiderioque calebat</TextUnit>
    <TextUnit id="5318" loc="7.732">coniugis abrepti. Tu conlige, qualis in illa,</TextUnit>
    <TextUnit id="5319" loc="7.733">Phoce, decor fuerit, quam sic dolor ipse decebat.</TextUnit>
    <TextUnit id="5320" loc="7.734">Quid referam, quotiens temptamina nostra pudici</TextUnit>
    <TextUnit id="5321" loc="7.735">reppulerint mores, quotiens ‘ego’ dixerit ‘uni</TextUnit>
    <TextUnit id="5322" loc="7.736">servor; ubicumque est, uni mea gaudia servo!’</TextUnit>
    <TextUnit id="5323" loc="7.737">Cui non ista fide satis experientia sano</TextUnit>
    <TextUnit id="5324" loc="7.738">magna foret? Non sum contentus et in mea pugno</TextUnit>
    <TextUnit id="5325" loc="7.739">vulnera, dum census dare me pro nocte loquendo</TextUnit>
    <TextUnit id="5326" loc="7.740">muneraque augendo tandem dubitare coegi.</TextUnit>
    <TextUnit id="5327" loc="7.741">Exclamo: ‘Male (fictor adest !), male fictus adulter</TextUnit>
    <TextUnit id="5328" loc="7.742">verus eram coniunx! me, perfida, teste teneris!’</TextUnit>
    <TextUnit id="5329" loc="7.743">Illa nihil. Tacito tantummodo victa pudore</TextUnit>
    <TextUnit id="5330" loc="7.744">insidiosa malo cum coniuge limina fugit;</TextUnit>
    <TextUnit id="5331" loc="7.745">offensaque mei genus omne perosa virorum</TextUnit>
    <TextUnit id="5332" loc="7.746">montibus errabat, studiis operata Dianae.</TextUnit>
    <TextUnit id="5333" loc="7.747">Tum mihi deserto violentior ignis ad ossa</TextUnit>
    <TextUnit id="5334" loc="7.748">pervenit. Orabam veniam et peccasse fatebar</TextUnit>
    <TextUnit id="5335" loc="7.749">et potuisse datis simili succumbere culpae</TextUnit>
    <TextUnit id="5336" loc="7.750">me quoque muneribus, si munera tanta darentur.</TextUnit>
    <TextUnit id="5337" loc="7.751">Haec mihi confesso, laesum prius ulta pudorem,</TextUnit>
    <TextUnit id="5338" loc="7.752">redditur et dulces concorditer exigit annos.</TextUnit>
    <TextUnit id="5339" loc="7.753">Dat mihi praeterea, tamquam se parva dedisset</TextUnit>
    <TextUnit id="5340" loc="7.754">dona, canem munus, quem cum sua traderet illi</TextUnit>
    <TextUnit id="5341" loc="7.755">Cynthia, ‘currendo superabit’ dixerat ‘omnes.’</TextUnit>
    <TextUnit id="5342" loc="7.756">Dat simul et iaculum, manibus quod (cernis) habemus.</TextUnit>
    <TextUnit id="5343" loc="7.757">Muneris alterius quae sit fortuna, requiris?</TextUnit>
    <TextUnit id="5344" loc="7.758">Accipe mirandum: novitate movebere facti.</TextUnit>
    <TextUnit id="5345" loc="7.759">Carmina Laiades non intellecta priorum</TextUnit>
    <TextUnit id="5346" loc="7.760">solverat ingeniis, et praecipitata iacebat</TextUnit>
    <TextUnit id="5347" loc="7.761">inmemor ambagum vates obscura suarum.</TextUnit>
    <TextUnit id="5348" loc="7.762">[scilicet alma Themis non talia liquit inulta.]</TextUnit>
    <TextUnit id="5349" loc="7.763">Protinus Aoniis inmittitur altera Thebis</TextUnit>
    <TextUnit id="5350" loc="7.764">pestis, et exitio multi pecorumque suoque</TextUnit>
    <TextUnit id="5351" loc="7.765">rurigenae pavere feram. Vicina iuventus</TextUnit>
    <TextUnit id="5352" loc="7.766">venimus et latos indagine cinximus agros.</TextUnit>
    <TextUnit id="5353" loc="7.767">Illa levi velox superabat retia saltu</TextUnit>
    <TextUnit id="5354" loc="7.768">summaque transibat positarum lina plagarum.</TextUnit>
    <TextUnit id="5355" loc="7.769">Copula detrahitur canibus: quos illa sequentes</TextUnit>
    <TextUnit id="5356" loc="7.770">effugit et celeri non segnior alite ludit.</TextUnit>
    <TextUnit id="5357" loc="7.771">Poscor et ipse meum consensu Laelapa magno</TextUnit>
    <TextUnit id="5358" loc="7.772">(muneris hoc nomen). Iamdudum vincula pugnat</TextUnit>
    <TextUnit id="5359" loc="7.773">exuere ipse sibi colloque morantia tendit.</TextUnit>
    <TextUnit id="5360" loc="7.774">Vix bene missus erat, nec iam poteramus, ubi esset,</TextUnit>
    <TextUnit id="5361" loc="7.775">scire. Pedum calidus vestigia pulvis habebat,</TextUnit>
    <TextUnit id="5362" loc="7.776">ipse oculis ereptus erat. Non ocior illo</TextUnit>
    <TextUnit id="5363" loc="7.777">hasta nec exutae contorto verbere glandes,</TextUnit>
    <TextUnit id="5364" loc="7.778">nec Gortyniaco calamus levis exit ab arcu.</TextUnit>
    <TextUnit id="5365" loc="7.779">Collis apex medii subiectis inminet arvis:</TextUnit>
    <TextUnit id="5366" loc="7.780">tollor eo capioque novi spectacula cursus,</TextUnit>
    <TextUnit id="5367" loc="7.781">quo modo deprendi, modo se subducere ab ipso</TextUnit>
    <TextUnit id="5368" loc="7.782">vulnere visa fera est. Nec limite callida recto</TextUnit>
    <TextUnit id="5369" loc="7.783">in spatiumque fugit, sed decipit ora sequentis</TextUnit>
    <TextUnit id="5370" loc="7.784">et redit in gyrum, ne sit suus impetus hosti.</TextUnit>
    <TextUnit id="5371" loc="7.785">Inminet hic sequiturque parem similisque tenenti</TextUnit>
    <TextUnit id="5372" loc="7.786">non tenet et vanos exercet in aera morsus.</TextUnit>
    <TextUnit id="5373" loc="7.787">Ad iaculi vertebar opem. Quod dextera librat</TextUnit>
    <TextUnit id="5374" loc="7.788">dum mea, dum digitos amentis addere tempto,</TextUnit>
    <TextUnit id="5375" loc="7.789">lumina deflexi. Revocataque rursus eodem</TextUnit>
    <TextUnit id="5376" loc="7.790">rettuleram: in medio (mirum) duo marmora campo</TextUnit>
    <TextUnit id="5377" loc="7.791">adspicio: fugere hoc, illud captare putares.</TextUnit>
    <TextUnit id="5378" loc="7.792">Scilicet invictos ambo certamine cursus</TextUnit>
    <TextUnit id="5379" loc="7.793">esse deus voluit, siquis deus adfuit illis.”</TextUnit>
    <TextUnit id="5380" loc="7.794">Hactenus, et tacuit. “Iaculo quod crimen in ipso est?”</TextUnit>
    <TextUnit id="5381" loc="7.795">Phocus ait. Iaculi sic crimina reddidit ille:</TextUnit>
    <TextUnit id="5382" loc="7.796">“Gaudia principium nostri sunt, Phoce, doloris:</TextUnit>
    <TextUnit id="5383" loc="7.797">illa prius referam. Iuvat o meminisse beati</TextUnit>
    <TextUnit id="5384" loc="7.798">temporis, Aeacida, quo primos rite per annos</TextUnit>
    <TextUnit id="5385" loc="7.799">coniuge eram felix, felix erat illa marito.</TextUnit>
    <TextUnit id="5386" loc="7.800">Mutua cura duos et amor socialis habebat;</TextUnit>
    <TextUnit id="5387" loc="7.801">nec Iovis illa meo thalamos praeferret amori,</TextUnit>
    <TextUnit id="5388" loc="7.802">nec, me quae caperet, non si Venus ipsa veniret,</TextUnit>
    <TextUnit id="5389" loc="7.803">ulla erat: aequales urebant pectora flammae.</TextUnit>
    <TextUnit id="5390" loc="7.804">Sole fere radiis feriente cacumina primis</TextUnit>
    <TextUnit id="5391" loc="7.805">venatum in silvas iuvenaliter ire solebam.</TextUnit>
    <TextUnit id="5392" loc="7.806">Nec mecum famuli nec equi nec naribus acres</TextUnit>
    <TextUnit id="5393" loc="7.807">ire canes, nec lina sequi nodosa solebant:</TextUnit>
    <TextUnit id="5394" loc="7.808">tutus eram iaculo. Sed cum satiata ferinae</TextUnit>
    <TextUnit id="5395" loc="7.809">dextera caedis erat, repetebam frigus et umbras</TextUnit>
    <TextUnit id="5396" loc="7.810">et quae de gelidis exibat vallibus aura.</TextUnit>
    <TextUnit id="5397" loc="7.811">Aura petebatur medio mihi lenis in aestu,</TextUnit>
    <TextUnit id="5398" loc="7.812">auram exspectabam, requies erat illa labori.</TextUnit>
    <TextUnit id="5399" loc="7.813">‘Aura’ (recordor enim) ‘venias’ cantare solebam,</TextUnit>
    <TextUnit id="5400" loc="7.814">‘meque iuves intresque sinus, gratissima, nostros,</TextUnit>
    <TextUnit id="5401" loc="7.815">utque facis, relevare velis, quibus urimur, aestus.’</TextUnit>
    <TextUnit id="5402" loc="7.816">Forsitan addiderim (sic me mea fata trahebant)</TextUnit>
    <TextUnit id="5403" loc="7.817">blanditias plures et ‘tu mihi magna voluptas,’</TextUnit>
    <TextUnit id="5404" loc="7.818">dicere sim solitus, ‘tu me reficisque fovesque,</TextUnit>
    <TextUnit id="5405" loc="7.819">tu facis, ut silvas, ut amem loca sola; meoque</TextUnit>
    <TextUnit id="5406" loc="7.820">spiritus iste tuus semper captatur ab ore.’</TextUnit>
    <TextUnit id="5407" loc="7.821">Vocibus ambiguis deceptam praebuit aurem</TextUnit>
    <TextUnit id="5408" loc="7.822">nescio quis, nomenque aurae tam saepe vocatum</TextUnit>
    <TextUnit id="5409" loc="7.823">esse putat nymphae: nympham mihi credit amari.</TextUnit>
    <TextUnit id="5410" loc="7.824">Criminis extemplo ficti temerarius index</TextUnit>
    <TextUnit id="5411" loc="7.825">Procrin adit linguaque refert audita susurra.</TextUnit>
    <TextUnit id="5412" loc="7.826">Credula res amor est: subito conlapsa dolore,</TextUnit>
    <TextUnit id="5413" loc="7.827">ut mihi narratur, cecidit; longoque refecta</TextUnit>
    <TextUnit id="5414" loc="7.828">tempore se miseram, se fati dixit iniqui,</TextUnit>
    <TextUnit id="5415" loc="7.829">deque fide questa est; et crimine concita vano</TextUnit>
    <TextUnit id="5416" loc="7.830">quod nihil est, metuit, metuit sine corpore nomen</TextUnit>
    <TextUnit id="5417" loc="7.831">et dolet infelix veluti de paelice vera.</TextUnit>
    <TextUnit id="5418" loc="7.832">Saepe tamen dubitat speratque miserrima falli</TextUnit>
    <TextUnit id="5419" loc="7.833">indicioque fidem negat et, nisi viderit ipsa,</TextUnit>
    <TextUnit id="5420" loc="7.834">damnatura sui non est delicta mariti.</TextUnit>
    <TextUnit id="5421" loc="7.835">Postera depulerant Aurorae lumina noctem:</TextUnit>
    <TextUnit id="5422" loc="7.836">egredior silvamque peto, victorque per herbas</TextUnit>
    <TextUnit id="5423" loc="7.837">‘Aura veni’ dixi, ‘nostroque medere labori.’</TextUnit>
    <TextUnit id="5424" loc="7.838">Et subito gemitus inter mea verba videbar</TextUnit>
    <TextUnit id="5425" loc="7.839">nescio quos audisse: ‘veni’ tamen ‘optima!’ dicens</TextUnit>
    <TextUnit id="5426" loc="7.840">fronde levem rursus strepitum faciente caduca</TextUnit>
    <TextUnit id="5427" loc="7.841">sum ratus esse feram telumque volatile misi.</TextUnit>
    <TextUnit id="5428" loc="7.842">Procris erat; medioque tenens in pectore vulnus</TextUnit>
    <TextUnit id="5429" loc="7.843">‘ei mihi’ conclamat. Vox est ubi cognita fidae</TextUnit>
    <TextUnit id="5430" loc="7.844">coniugis, ad vocem praeceps amensque cucurri.</TextUnit>
    <TextUnit id="5431" loc="7.845">Semianimem et sparsas foedantem sanguine vestes</TextUnit>
    <TextUnit id="5432" loc="7.846">et sua (me miserum!) de vulnere dona trahentem</TextUnit>
    <TextUnit id="5433" loc="7.847">invenio, corpusque meo mihi carius ulnis</TextUnit>
    <TextUnit id="5434" loc="7.848">mollibus attollo scissaque a pectore veste</TextUnit>
    <TextUnit id="5435" loc="7.849">vulnera saeva ligo conorque inhibere cruorem,</TextUnit>
    <TextUnit id="5436" loc="7.850">neu me morte sua sceleratum deserat, oro.</TextUnit>
    <TextUnit id="5437" loc="7.851">Viribus illa carens et iam moribunda coegit</TextUnit>
    <TextUnit id="5438" loc="7.852">haec se pauca loqui: ‘Per nostri foedera lecti</TextUnit>
    <TextUnit id="5439" loc="7.853">perque deos supplex oro superosque meosque,</TextUnit>
    <TextUnit id="5440" loc="7.854">per siquid merui de te bene perque manentem</TextUnit>
    <TextUnit id="5441" loc="7.855">nunc quoque, cum pereo, causam mihi mortis, amorem,</TextUnit>
    <TextUnit id="5442" loc="7.856">ne thalamis Auram patiare innubere nostris.’</TextUnit>
    <TextUnit id="5443" loc="7.857">Dixit, et errorem tum denique nominis esse</TextUnit>
    <TextUnit id="5444" loc="7.858">et sensi et docui. Sed quid docuisse iuvabat?</TextUnit>
    <TextUnit id="5445" loc="7.859">Labitur, et parvae fugiunt cum sanguine vires.</TextUnit>
    <TextUnit id="5446" loc="7.860">Dumque aliquid spectare potest, me spectat et in me</TextUnit>
    <TextUnit id="5447" loc="7.861">infelicem animam nostroque exhalat in ore;</TextUnit>
    <TextUnit id="5448" loc="7.862">sed vultu meliore mori secura videtur.”</TextUnit>
    <TextUnit id="5449" loc="7.863">Flentibus haec lacrimans heros memorabat: et ecce</TextUnit>
    <TextUnit id="5450" loc="7.864">Aeacus ingreditur duplici cum prole novoque</TextUnit>
    <TextUnit id="5451" loc="7.865">milite, quem Cephalus cum fortibus accipit armis.</TextUnit>
    <TextUnit id="5452" loc="8.1">Iam nitidum retegente diem noctisque fugante</TextUnit>
    <TextUnit id="5453" loc="8.2">tempora Lucifero cadit eurus, et umida surgunt</TextUnit>
    <TextUnit id="5454" loc="8.3">nubila: dant placidi cursum redeuntibus austri</TextUnit>
    <TextUnit id="5455" loc="8.4">Aeacidis Cephaloque, quibus feliciter acti</TextUnit>
    <TextUnit id="5456" loc="8.5">ante exspectatum portus tenuere petitos.</TextUnit>
    <TextUnit id="5457" loc="8.6">Interea Minos Lelegeia litora vastat</TextUnit>
    <TextUnit id="5458" loc="8.7">praetemptatque sui vires Mavortis in urbe</TextUnit>
    <TextUnit id="5459" loc="8.8">Alcathoi, quam Nisus habet, cui splendidus ostro</TextUnit>
    <TextUnit id="5460" loc="8.9">inter honoratos medioque in vertice canos</TextUnit>
    <TextUnit id="5461" loc="8.10">crinis inhaerebat, magni fiducia regni.</TextUnit>
    <TextUnit id="5462" loc="8.11">Sexta resurgebant orientis cornua lunae,</TextUnit>
    <TextUnit id="5463" loc="8.12">et pendebat adhuc belli fortuna: diuque</TextUnit>
    <TextUnit id="5464" loc="8.13">inter utrumque volat dubiis Victoria pennis.</TextUnit>
    <TextUnit id="5465" loc="8.14">Regia turris erat vocalibus addita muris,</TextUnit>
    <TextUnit id="5466" loc="8.15">in quibus auratam proles Letoia fertur</TextUnit>
    <TextUnit id="5467" loc="8.16">deposuisse lyram: saxo sonus eius inhaesit.</TextUnit>
    <TextUnit id="5468" loc="8.17">Saepe illuc solita est ascendere filia Nisi</TextUnit>
    <TextUnit id="5469" loc="8.18">et petere exiguo resonantia saxa lapillo,</TextUnit>
    <TextUnit id="5470" loc="8.19">tum cum pax esset: bello quoque saepe solebat</TextUnit>
    <TextUnit id="5471" loc="8.20">spectare ex illa rigidi certamina Martis.</TextUnit>
    <TextUnit id="5472" loc="8.21">Iamque mora belli procerum quoque nomina norat</TextUnit>
    <TextUnit id="5473" loc="8.22">armaque equosque habitusque Cydonaeasque pharetras.</TextUnit>
    <TextUnit id="5474" loc="8.23">Noverat ante alios faciem ducis Europaei,</TextUnit>
    <TextUnit id="5475" loc="8.24">plus etiam, quam nosse sat est. Hac iudice Minos,</TextUnit>
    <TextUnit id="5476" loc="8.25">seu caput abdiderat cristata casside pennis,</TextUnit>
    <TextUnit id="5477" loc="8.26">in galea formosus erat; seu sumpserat aere</TextUnit>
    <TextUnit id="5478" loc="8.27">fulgentem clipeum, clipeum sumpsisse decebat.</TextUnit>
    <TextUnit id="5479" loc="8.28">Torserat adductis hastilia lenta lacertis:</TextUnit>
    <TextUnit id="5480" loc="8.29">laudabat virgo iunctam cum viribus artem.</TextUnit>
    <TextUnit id="5481" loc="8.30">Imposito calamo patulos sinuaverat arcus:</TextUnit>
    <TextUnit id="5482" loc="8.31">sic Phoebum sumptis iurabat stare sagittis.</TextUnit>
    <TextUnit id="5483" loc="8.32">Cum vero faciem dempto nudaverat aere</TextUnit>
    <TextUnit id="5484" loc="8.33">purpureusque albi stratis insignia pictis</TextUnit>
    <TextUnit id="5485" loc="8.34">terga premebat equi spumantiaque ora regebat,</TextUnit>
    <TextUnit id="5486" loc="8.35">vix sua, vix sanae virgo Niseia compos</TextUnit>
    <TextUnit id="5487" loc="8.36">mentis erat. Felix iaculum, quod tangeret ille,</TextUnit>
    <TextUnit id="5488" loc="8.37">quaeque manu premeret, felicia frena vocabat.</TextUnit>
    <TextUnit id="5489" loc="8.38">Impetus est illi, liceat modo, ferre per agmen</TextUnit>
    <TextUnit id="5490" loc="8.39">virgineos hostile gradus, est impetus illi</TextUnit>
    <TextUnit id="5491" loc="8.40">turribus e summis in Gnosia mittere corpus</TextUnit>
    <TextUnit id="5492" loc="8.41">castra, vel aeratas hosti recludere portas,</TextUnit>
    <TextUnit id="5493" loc="8.42">vel siquid Minos aliud velit. Utque sedebat</TextUnit>
    <TextUnit id="5494" loc="8.43">candida Dictaei spectans tentoria regis,</TextUnit>
    <TextUnit id="5495" loc="8.44">“laeter,” ait “doleamne geri lacrimabile bellum,</TextUnit>
    <TextUnit id="5496" loc="8.45">in dubio est. Doleo, quod Minos hostis amanti est:</TextUnit>
    <TextUnit id="5497" loc="8.46">sed nisi bella forent, numquam mihi cognitus esset.</TextUnit>
    <TextUnit id="5498" loc="8.47">Me tamen accepta poterat deponere bellum</TextUnit>
    <TextUnit id="5499" loc="8.48">obside, me comitem, me pacis pignus haberet.</TextUnit>
    <TextUnit id="5500" loc="8.49">Si quae te peperit, talis, pulcherrime rerum,</TextUnit>
    <TextUnit id="5501" loc="8.50">qualis es ipsa fuit, merito deus arsit in illa.</TextUnit>
    <TextUnit id="5502" loc="8.51">O ego ter felix, si pennis lapsa per auras</TextUnit>
    <TextUnit id="5503" loc="8.52">Gnosiaci possem castris insistere regis</TextUnit>
    <TextUnit id="5504" loc="8.53">fassaque me flammasque meas, qua dote, rogarem,</TextUnit>
    <TextUnit id="5505" loc="8.54">vellet emi! tantum patrias ne posceret arces.</TextUnit>
    <TextUnit id="5506" loc="8.55">Nam pereant potius sperata cubilia, quam sim</TextUnit>
    <TextUnit id="5507" loc="8.56">proditione potens! — Quamvis saepe utile vinci</TextUnit>
    <TextUnit id="5508" loc="8.57">victoris placidi fecit clementia multis:</TextUnit>
    <TextUnit id="5509" loc="8.58">iusta gerit certe pro nato bella perempto</TextUnit>
    <TextUnit id="5510" loc="8.59">et causaque valet causamque tenentibus armis,</TextUnit>
    <TextUnit id="5511" loc="8.60">et, puto, vincemur. Quis enim manet exitus urbem,</TextUnit>
    <TextUnit id="5512" loc="8.61">cum suus haec illi reserabit moenia Mavors</TextUnit>
    <TextUnit id="5513" loc="8.62">et non noster amor? Melius sine caede moraque</TextUnit>
    <TextUnit id="5514" loc="8.63">impensaque sui poterit superare cruoris.</TextUnit>
    <TextUnit id="5515" loc="8.64">Non metuam certe, ne quis tua pectora, Minos,</TextUnit>
    <TextUnit id="5516" loc="8.65">vulneret imprudens. Quis enim tam durus, ut in te</TextUnit>
    <TextUnit id="5517" loc="8.66">dirigere inmitem non inscius audeat hastam?</TextUnit>
    <TextUnit id="5518" loc="8.67">Coepta placent, et stat sententia tradere mecum</TextUnit>
    <TextUnit id="5519" loc="8.68">dotalem patriam finemque imponere bello.</TextUnit>
    <TextUnit id="5520" loc="8.69">Verum velle parum est! Aditus custodia servat</TextUnit>
    <TextUnit id="5521" loc="8.70">claustraque portarum genitor tenet: hunc ego solum</TextUnit>
    <TextUnit id="5522" loc="8.71">infelix timeo, solus mea vota moratur.</TextUnit>
    <TextUnit id="5523" loc="8.72">Di facerent, sine patre forem! — Sibi quisque profecto</TextUnit>
    <TextUnit id="5524" loc="8.73">est deus: ignavis precibus Fortuna repugnat.</TextUnit>
    <TextUnit id="5525" loc="8.74">Altera iamdudum succensa cupidine tanto</TextUnit>
    <TextUnit id="5526" loc="8.75">perdere gauderet quodcumque obstaret amori.</TextUnit>
    <TextUnit id="5527" loc="8.76">Et cur ulla foret me fortior? Ire per ignes</TextUnit>
    <TextUnit id="5528" loc="8.77">et gladios ausim. Nec in hoc tamen ignibus ullis</TextUnit>
    <TextUnit id="5529" loc="8.78">aut gladiis opus est: opus est mihi crine paterno.</TextUnit>
    <TextUnit id="5530" loc="8.79">Illa mihi est auro pretiosior, illa beatam</TextUnit>
    <TextUnit id="5531" loc="8.80">purpura me votique mei factura potentem.”</TextUnit>
    <TextUnit id="5532" loc="8.81">Talia dicenti curarum maxima nutrix</TextUnit>
    <TextUnit id="5533" loc="8.82">nox intervenit, tenebrisque audacia crevit.</TextUnit>
    <TextUnit id="5534" loc="8.83">Prima quies aderat, qua curis fessa diurnis</TextUnit>
    <TextUnit id="5535" loc="8.84">pectora somnus habet: thalamos taciturna paternos</TextUnit>
    <TextUnit id="5536" loc="8.85">intrat et (heu facinus!) fatali nata parentem</TextUnit>
    <TextUnit id="5537" loc="8.86">crine suum spoliat praedaque potita nefanda</TextUnit>
    <TextUnit id="5538" loc="8.87">fert secum spolium celeris progressaque porta</TextUnit>
    <TextUnit id="5539" loc="8.88">per medios hostes (meriti fiducia tanta est)</TextUnit>
    <TextUnit id="5540" loc="8.89">pervenit ad regem. Quem sic adfata paventem est:</TextUnit>
    <TextUnit id="5541" loc="8.90">“Suasit amor facinus. Proles ego regia Nisi</TextUnit>
    <TextUnit id="5542" loc="8.91">Scylla tibi trado patriaeque meosque penates.</TextUnit>
    <TextUnit id="5543" loc="8.92">Praemia nulla peto nisi te. Cape pignus amoris</TextUnit>
    <TextUnit id="5544" loc="8.93">purpureum crinem, nec me nunc tradere crinem,</TextUnit>
    <TextUnit id="5545" loc="8.94">sed patrium tibi crede caput.” Scelerataque dextra</TextUnit>
    <TextUnit id="5546" loc="8.95">munera porrexit. Minos porrecta refugit</TextUnit>
    <TextUnit id="5547" loc="8.96">turbatusque novi respondit imagine facti:</TextUnit>
    <TextUnit id="5548" loc="8.97">“Di te summoveant, o nostri infamia saecli,</TextUnit>
    <TextUnit id="5549" loc="8.98">orbe suo, tellusque tibi pontusque negetur.</TextUnit>
    <TextUnit id="5550" loc="8.99">Certe ego non patiar Iovis incunabula, Creten,</TextUnit>
    <TextUnit id="5551" loc="8.100">qui meus est orbis, tantum contingere monstrum.”</TextUnit>
    <TextUnit id="5552" loc="8.101">Dixit, et ut leges captis iustissimus auctor</TextUnit>
    <TextUnit id="5553" loc="8.102">hostibus imposuit, classis retinacula solvi</TextUnit>
    <TextUnit id="5554" loc="8.103">iussit et aeratas impelli remige puppes.</TextUnit>
    <TextUnit id="5555" loc="8.104">Scylla freto postquam deductas nare carinas</TextUnit>
    <TextUnit id="5556" loc="8.105">nec praestare ducem sceleris sibi praemia vidit,</TextUnit>
    <TextUnit id="5557" loc="8.106">consumptis precibus violentam transit in iram,</TextUnit>
    <TextUnit id="5558" loc="8.107">intendensque manus, passis furibunda capillis,</TextUnit>
    <TextUnit id="5559" loc="8.108">“quo fugis” exclamat, “meritorum auctore relicta,</TextUnit>
    <TextUnit id="5560" loc="8.109">o patriae praelate meae, praelate parenti?</TextUnit>
    <TextUnit id="5561" loc="8.110">Quo fugis, inmitis? cuius victoria nostrum</TextUnit>
    <TextUnit id="5562" loc="8.111">et scelus et meritum est. Nec te data munera, nec te</TextUnit>
    <TextUnit id="5563" loc="8.112">noster amor movit, nec quod spes omnis in unum</TextUnit>
    <TextUnit id="5564" loc="8.113">te mea congesta est? Nam quo deserta revertar?</TextUnit>
    <TextUnit id="5565" loc="8.114">In patriam? Superata iacet. Sed finge manere:</TextUnit>
    <TextUnit id="5566" loc="8.115">proditione mea clausa est mihi. Patris ad ora?</TextUnit>
    <TextUnit id="5567" loc="8.116">Quem tibi donavi! Cives odere merentem,</TextUnit>
    <TextUnit id="5568" loc="8.117">finitimi exemplum metuunt: exponimur orbae,</TextUnit>
    <TextUnit id="5569" loc="8.118">terrarum nobis ut Crete sola pateret.</TextUnit>
    <TextUnit id="5570" loc="8.119">Hac quoque si prohibes et nos, ingrate, relinquis,</TextUnit>
    <TextUnit id="5571" loc="8.120">non genetrix Europa tibi ea, sed inhospita Syrtis,</TextUnit>
    <TextUnit id="5572" loc="8.121">Armeniae tigres austroque agitata Charybdis.</TextUnit>
    <TextUnit id="5573" loc="8.122">Nec Iove tu natus, nec mater imagine tauri</TextUnit>
    <TextUnit id="5574" loc="8.123">ducta tua est (generis falsa est ea fabula !): verus</TextUnit>
    <TextUnit id="5575" loc="8.124">et ferus et captus nullius amore iuvencae,</TextUnit>
    <TextUnit id="5576" loc="8.125">qui te progenuit, taurus fuit. Exige poenas,</TextUnit>
    <TextUnit id="5577" loc="8.126">Nise pater! gaudete malis, modo prodita, nostris</TextUnit>
    <TextUnit id="5578" loc="8.127">moenia! nam fateor, merui et sum digna perire.</TextUnit>
    <TextUnit id="5579" loc="8.128">Sed tamen ex illis aliquis, quos impia laesi,</TextUnit>
    <TextUnit id="5580" loc="8.129">me perimat. Cur, qui vicisti crimine nostro,</TextUnit>
    <TextUnit id="5581" loc="8.130">insequeris crimen? Scelus hoc patriaeque patrique,</TextUnit>
    <TextUnit id="5582" loc="8.131">officium tibi sit. Te vere coniuge digna est,</TextUnit>
    <TextUnit id="5583" loc="8.132">quae torvum ligno decepit adultera taurum</TextUnit>
    <TextUnit id="5584" loc="8.133">discordemque utero fetum tulit. Ecquid ad aures</TextUnit>
    <TextUnit id="5585" loc="8.134">perveniunt mea dicta tuas? An inania venti</TextUnit>
    <TextUnit id="5586" loc="8.135">verba ferunt idemque tuas, ingrate, carinas?</TextUnit>
    <TextUnit id="5587" loc="8.136">Iam iam Pasiphaen non est mirabile taurum</TextUnit>
    <TextUnit id="5588" loc="8.137">praeposuisse tibi: tu plus feritatis habebas.</TextUnit>
    <TextUnit id="5589" loc="8.138">Me miseram! properare iubet, divulsaque remis</TextUnit>
    <TextUnit id="5590" loc="8.139">unda sonat; mecumque simul mea terra recedit.</TextUnit>
    <TextUnit id="5591" loc="8.140">Nil agis, o frustra meritorum oblite meorum:</TextUnit>
    <TextUnit id="5592" loc="8.141">insequar invitum, puppimque amplexa recurvam</TextUnit>
    <TextUnit id="5593" loc="8.142">per freta longa trahar.” Vix dixerat, insilit undis</TextUnit>
    <TextUnit id="5594" loc="8.143">consequiturque rates, faciente cupidine vires,</TextUnit>
    <TextUnit id="5595" loc="8.144">Gnosiacaeque haeret comes invidiosa carinae.</TextUnit>
    <TextUnit id="5596" loc="8.145">Quam pater ut vidit (nam iam pendebat in aura</TextUnit>
    <TextUnit id="5597" loc="8.146">et modo factus erat fulvis haliaeetus alis),</TextUnit>
    <TextUnit id="5598" loc="8.147">ibat, ut haerentem rostro laceraret adunco.</TextUnit>
    <TextUnit id="5599" loc="8.148">Illa metu puppim dimisit, et aura cadentem</TextUnit>
    <TextUnit id="5600" loc="8.149">sustinuisse levis, ne tangeret aequora, visa est.</TextUnit>
    <TextUnit id="5601" loc="8.150">Pluma fuit: plumis in avem mutata vocatur</TextUnit>
    <TextUnit id="5602" loc="8.151">ciris, et a tonso est hoc nomen adepta capillo.</TextUnit>
    <TextUnit id="5603" loc="8.152">Vota Iovi Minos taurorum corpora centum</TextUnit>
    <TextUnit id="5604" loc="8.153">solvit, ut egressus ratibus Curetida terram</TextUnit>
    <TextUnit id="5605" loc="8.154">contigit, spoliis decorata est regia fixis.</TextUnit>
    <TextUnit id="5606" loc="8.155">Creverat opprobrium generis, foedumque patebat</TextUnit>
    <TextUnit id="5607" loc="8.156">matris adulterium monstri novitate biformis.</TextUnit>
    <TextUnit id="5608" loc="8.157">Destinat hunc Minos thalamo removere pudorem</TextUnit>
    <TextUnit id="5609" loc="8.158">multiplicique domo caecisque includere tectis.</TextUnit>
    <TextUnit id="5610" loc="8.159">Daedalus ingenio fabrae celeberrimus artis</TextUnit>
    <TextUnit id="5611" loc="8.160">ponit opus turbatque notas et lumina flexu</TextUnit>
    <TextUnit id="5612" loc="8.161">ducit in errorem variarum ambage viarum.</TextUnit>
    <TextUnit id="5613" loc="8.162">Non secus ac liquidis Phrygius Maeandrus in undis</TextUnit>
    <TextUnit id="5614" loc="8.163">ludit et ambiguo lapsu refluitque fluitque</TextUnit>
    <TextUnit id="5615" loc="8.164">occurrensque sibi venturas adspicit undas,</TextUnit>
    <TextUnit id="5616" loc="8.165">et nunc ad fontes, nunc ad mare versus apertum</TextUnit>
    <TextUnit id="5617" loc="8.166">incertas exercet aquas: ita Daedalus implet</TextUnit>
    <TextUnit id="5618" loc="8.167">innumeras errore vias. Vixque ipse reverti</TextUnit>
    <TextUnit id="5619" loc="8.168">ad limen potuit: tanta est fallacia tecti.</TextUnit>
    <TextUnit id="5620" loc="8.169">Quo postquam geminam tauri iuvenisque figuram</TextUnit>
    <TextUnit id="5621" loc="8.170">clausit, et Actaeo bis pastum sanguine monstrum</TextUnit>
    <TextUnit id="5622" loc="8.171">tertia sors annis domuit repetita novenis,</TextUnit>
    <TextUnit id="5623" loc="8.172">utque ope virginea nullis iterata priorum</TextUnit>
    <TextUnit id="5624" loc="8.173">ianua difficilis filo est inventa relecto,</TextUnit>
    <TextUnit id="5625" loc="8.174">protinus Aegides rapta Minoide Diam</TextUnit>
    <TextUnit id="5626" loc="8.175">vela dedit comitemque suam crudelis in illo</TextUnit>
    <TextUnit id="5627" loc="8.176">litore destituit. Desertae et multa querenti</TextUnit>
    <TextUnit id="5628" loc="8.177">amplexus et opem Liber tulit; utque perenni</TextUnit>
    <TextUnit id="5629" loc="8.178">sidere clara foret, sumptam de fronte coronam</TextUnit>
    <TextUnit id="5630" loc="8.179">inmisit caelo. Tenues volat illa per auras</TextUnit>
    <TextUnit id="5631" loc="8.180">dumque volat, gemmae nitidos vertuntur in ignes</TextUnit>
    <TextUnit id="5632" loc="8.181">consistuntque loco specie remanente coronae,</TextUnit>
    <TextUnit id="5633" loc="8.182">qui medius Nixique genu est anguemque tenentis.</TextUnit>
    <TextUnit id="5634" loc="8.183">Daedalus interea Creten longumque perosus</TextUnit>
    <TextUnit id="5635" loc="8.184">exsilium tactusque loci natalis amore</TextUnit>
    <TextUnit id="5636" loc="8.185">clausus erat pelago. “Terras licet” inquit “et undas</TextUnit>
    <TextUnit id="5637" loc="8.186">obstruat: at caelum certe patet; ibimus illac.</TextUnit>
    <TextUnit id="5638" loc="8.187">Omnia possideat, non possidet aera Minos.”</TextUnit>
    <TextUnit id="5639" loc="8.188">Dixit et ignotas animum dimittit in artes</TextUnit>
    <TextUnit id="5640" loc="8.189">naturamque novat. Nam ponit in ordine pennas,</TextUnit>
    <TextUnit id="5641" loc="8.190">a minima coeptas, longam breviore sequenti,</TextUnit>
    <TextUnit id="5642" loc="8.191">ut clivo crevisse putes. Sic rustica quondam</TextUnit>
    <TextUnit id="5643" loc="8.192">fistula disparibus paulatim surgit avenis.</TextUnit>
    <TextUnit id="5644" loc="8.193">Tum lino medias et ceris adligat imas,</TextUnit>
    <TextUnit id="5645" loc="8.194">atque ita compositas parvo curvamine flectit,</TextUnit>
    <TextUnit id="5646" loc="8.195">ut veras imitetur aves. Puer Icarus una</TextUnit>
    <TextUnit id="5647" loc="8.196">stabat et, ignarus sua se tractare pericla,</TextUnit>
    <TextUnit id="5648" loc="8.197">ore renidenti modo, quas vaga moverat aura,</TextUnit>
    <TextUnit id="5649" loc="8.198">captabat plumas, flavam modo pollice ceram</TextUnit>
    <TextUnit id="5650" loc="8.199">mollibat lusuque suo mirabile patris</TextUnit>
    <TextUnit id="5651" loc="8.200">impediebat opus. Postquam manus ultima coepto</TextUnit>
    <TextUnit id="5652" loc="8.201">imposita est, geminas opifex libravit in alas</TextUnit>
    <TextUnit id="5653" loc="8.202">ipse suum corpus motaque pependit in aura.</TextUnit>
    <TextUnit id="5654" loc="8.203">Instruit et natum “medio” que “ut limite curras,</TextUnit>
    <TextUnit id="5655" loc="8.204">Icare,” ait “moneo, ne, si demissior ibis,</TextUnit>
    <TextUnit id="5656" loc="8.205">unda gravet pennas, si celsior, ignis adurat.</TextUnit>
    <TextUnit id="5657" loc="8.206">Inter utrumque vola. Nec te spectare Booten</TextUnit>
    <TextUnit id="5658" loc="8.207">aut Helicen iubeo strictumque Orionis ensem:</TextUnit>
    <TextUnit id="5659" loc="8.208">me duce carpe viam.” Pariter praecepta volandi</TextUnit>
    <TextUnit id="5660" loc="8.209">tradit et ignotas umeris accommodat alas.</TextUnit>
    <TextUnit id="5661" loc="8.210">Inter opus monitusque genae maduere seniles,</TextUnit>
    <TextUnit id="5662" loc="8.211">et patriae tremuere manus. Dedit oscula nato</TextUnit>
    <TextUnit id="5663" loc="8.212">non iterum repetenda suo, pennisque levatus</TextUnit>
    <TextUnit id="5664" loc="8.213">ante volat comitique timet, velut ales, ab alto</TextUnit>
    <TextUnit id="5665" loc="8.214">quae teneram prolem produxit in aera nido,</TextUnit>
    <TextUnit id="5666" loc="8.215">hortaturque sequi damnosasque erudit artes</TextUnit>
    <TextUnit id="5667" loc="8.216">et movet ipse suas et nati respicit alas.</TextUnit>
    <TextUnit id="5668" loc="8.217">Hos aliquis tremula dum captat harundine pisces,</TextUnit>
    <TextUnit id="5669" loc="8.218">aut pastor baculo stivave innixus arator</TextUnit>
    <TextUnit id="5670" loc="8.219">vidit et obstipuit, quique aethera carpere possent</TextUnit>
    <TextUnit id="5671" loc="8.220">credidit esse deos. Et iam Iunonia laeva</TextUnit>
    <TextUnit id="5672" loc="8.221">parte Samos (fuerant Delosque Parosque relictae),</TextUnit>
    <TextUnit id="5673" loc="8.222">dextra Lebinthos erat fecundaque melle Calymne,</TextUnit>
    <TextUnit id="5674" loc="8.223">cum puer audaci coepit gaudere volatu</TextUnit>
    <TextUnit id="5675" loc="8.224">deseruitque ducem caelique cupidine tractus</TextUnit>
    <TextUnit id="5676" loc="8.225">altius egit iter. Rapidi vicinia solis</TextUnit>
    <TextUnit id="5677" loc="8.226">mollit odoratas, pennarum vincula, ceras.</TextUnit>
    <TextUnit id="5678" loc="8.227">Tabuerant cerae: nudos quatit ille lacertos,</TextUnit>
    <TextUnit id="5679" loc="8.228">remigioque carens non ullas percipit auras,</TextUnit>
    <TextUnit id="5680" loc="8.229">oraque caerulea patrium clamantia nomen</TextUnit>
    <TextUnit id="5681" loc="8.230">excipiuntur aqua: quae nomen traxit ab illo.</TextUnit>
    <TextUnit id="5682" loc="8.231">At pater infelix, nec iam pater, “Icare,” dixit,</TextUnit>
    <TextUnit id="5683" loc="8.232">“Icare,” dixit “ubi es? qua te regione requiram?”</TextUnit>
    <TextUnit id="5684" loc="8.233">“Icare” dicebat: pennas adspexit in undis</TextUnit>
    <TextUnit id="5685" loc="8.234">devovitque suas artes corpusque sepulcro</TextUnit>
    <TextUnit id="5686" loc="8.235">condidit, et tellus a nomine dicta sepulti.</TextUnit>
    <TextUnit id="5687" loc="8.236">Hunc miseri tumulo ponentem corpora nati</TextUnit>
    <TextUnit id="5688" loc="8.237">garrula limoso prospexit ab elice perdix</TextUnit>
    <TextUnit id="5689" loc="8.238">et plausit pennis testataque gaudia cantu est:</TextUnit>
    <TextUnit id="5690" loc="8.239">unica tunc volucris nec visa prioribus annis,</TextUnit>
    <TextUnit id="5691" loc="8.240">factaque nuper avis, longum tibi, Daedale, crimen.</TextUnit>
    <TextUnit id="5692" loc="8.241">Namque huic tradiderat, fatorum ignara, docendam</TextUnit>
    <TextUnit id="5693" loc="8.242">progeniem germana suam, natalibus actis</TextUnit>
    <TextUnit id="5694" loc="8.243">bis puerum senis, animi ad praecepta capacis.</TextUnit>
    <TextUnit id="5695" loc="8.244">Ille etiam medio spinas in pisce notatas</TextUnit>
    <TextUnit id="5696" loc="8.245">traxit in exemplum ferroque incidit acuto</TextUnit>
    <TextUnit id="5697" loc="8.246">perpetuos dentes et serrae repperit usum.</TextUnit>
    <TextUnit id="5698" loc="8.247">Primus et ex uno duo ferrea bracchia nodo</TextUnit>
    <TextUnit id="5699" loc="8.248">vinxit, ut aequali spatio distantibus illis</TextUnit>
    <TextUnit id="5700" loc="8.249">altera pars staret, pars altera duceret orbem.</TextUnit>
    <TextUnit id="5701" loc="8.250">Daedalus invidit sacraque ex arce Minervae</TextUnit>
    <TextUnit id="5702" loc="8.251">praecipitem misit, lapsum mentitus. At illum</TextUnit>
    <TextUnit id="5703" loc="8.252">quae favet ingeniis excepit Pallas avemque</TextUnit>
    <TextUnit id="5704" loc="8.253">reddidit et medio velavit in aere pennis.</TextUnit>
    <TextUnit id="5705" loc="8.254">Sed vigor ingenii quondam velocis in alas</TextUnit>
    <TextUnit id="5706" loc="8.255">inque pedes abiit: nomen quod et ante remansit.</TextUnit>
    <TextUnit id="5707" loc="8.256">Non tamen haec alte volucris sua corpora tollit,</TextUnit>
    <TextUnit id="5708" loc="8.257">nec facit in ramis altoque cacumine nidos:</TextUnit>
    <TextUnit id="5709" loc="8.258">propter humum volitat ponitque in saepibus ova</TextUnit>
    <TextUnit id="5710" loc="8.259">antiquique memor metuit sublimia casus.</TextUnit>
    <TextUnit id="5711" loc="8.260">Iamque fatigatum tellus Aetnaea tenebat</TextUnit>
    <TextUnit id="5712" loc="8.261">Daedalon, et sumptis pro supplice Cocalus armis</TextUnit>
    <TextUnit id="5713" loc="8.262">mitis habebatur, iam lamentabile Athenae</TextUnit>
    <TextUnit id="5714" loc="8.263">pendere desierant Thesea laude tributum.</TextUnit>
    <TextUnit id="5715" loc="8.264">Templa coronantur, bellatricemque Minervam</TextUnit>
    <TextUnit id="5716" loc="8.265">cum Iove disque vocant aliis, quos sanguine voto</TextUnit>
    <TextUnit id="5717" loc="8.266">muneribusque datis et acerris turis honorant.</TextUnit>
    <TextUnit id="5718" loc="8.267">Sparserat Argolicas nomen vaga fama per urbes</TextUnit>
    <TextUnit id="5719" loc="8.268">Theseos, et populi, quos dives Achaia cepit,</TextUnit>
    <TextUnit id="5720" loc="8.269">huius opem magnis imploravere periclis.</TextUnit>
    <TextUnit id="5721" loc="8.270">Huius opem Calydon, quamvis Meleagron haberet,</TextUnit>
    <TextUnit id="5722" loc="8.271">sollicita supplex petiit prece. Causa petendi</TextUnit>
    <TextUnit id="5723" loc="8.272">sus erat, infestae famulus vindexque Dianae.</TextUnit>
    <TextUnit id="5724" loc="8.273">Oenea namque ferunt pleni successibus anni</TextUnit>
    <TextUnit id="5725" loc="8.274">primitias frugum Cereri, sua vina Lyaeo,</TextUnit>
    <TextUnit id="5726" loc="8.275">Palladios flavae latices libasse Minervae.</TextUnit>
    <TextUnit id="5727" loc="8.276">Coeptus ab agricolis superos pervenit ad omnes</TextUnit>
    <TextUnit id="5728" loc="8.277">ambitiosus honor; solas sine ture relictas</TextUnit>
    <TextUnit id="5729" loc="8.278">praeteritae cessasse ferunt Latoidos aras.</TextUnit>
    <TextUnit id="5730" loc="8.279">Tangit et ira deos. “At non impune feremus,</TextUnit>
    <TextUnit id="5731" loc="8.280">quaeque inhonoratae, non et dicemur inultae”</TextUnit>
    <TextUnit id="5732" loc="8.281">inquit, et Oeneos ultorem spreta per agros</TextUnit>
    <TextUnit id="5733" loc="8.282">misit aprum, quanto maiores herbida tauros</TextUnit>
    <TextUnit id="5734" loc="8.283">non habet Epiros, sed habent Sicula arva minores.</TextUnit>
    <TextUnit id="5735" loc="8.284">Sanguine et igne micant oculi, riget horrida cervix,</TextUnit>
    <TextUnit id="5736" loc="8.285">[et sactae similes rigidis hastilibus horrent</TextUnit>
    <TextUnit id="5737" loc="8.286">stantque velut vallum, velut alta hastilia saetae]</TextUnit>
    <TextUnit id="5738" loc="8.287">fervida cum rauco latos stridore per armos</TextUnit>
    <TextUnit id="5739" loc="8.288">spuma fluit, dentes aequantur dentibus Indis,</TextUnit>
    <TextUnit id="5740" loc="8.289">fulmen ab ore venit, frondes adflatibus ardent.</TextUnit>
    <TextUnit id="5741" loc="8.290">Is modo crescentes segetes proculcat in herba,</TextUnit>
    <TextUnit id="5742" loc="8.291">nunc matura metit fleturi vota coloni</TextUnit>
    <TextUnit id="5743" loc="8.292">et Cererem in spicis intercipit. Area frustra</TextUnit>
    <TextUnit id="5744" loc="8.293">et frustra exspectant promissas horrea messes.</TextUnit>
    <TextUnit id="5745" loc="8.294">Sternuntur gravidi longo cum palmite fetus</TextUnit>
    <TextUnit id="5746" loc="8.295">bacaque cum ramis semper frondentis olivae.</TextUnit>
    <TextUnit id="5747" loc="8.296">Saevit et in pecudes: non has pastorve canisve,</TextUnit>
    <TextUnit id="5748" loc="8.297">non armenta truces possunt defendere tauri.</TextUnit>
    <TextUnit id="5749" loc="8.298">Diffugiunt populi nec se nisi moenibus urbis</TextUnit>
    <TextUnit id="5750" loc="8.299">esse putant tutos, donec Meleagros et una</TextUnit>
    <TextUnit id="5751" loc="8.300">lecta manus iuvenum coiere cupidine laudis:</TextUnit>
    <TextUnit id="5752" loc="8.301">Tyndaridae gemini, spectatus caestibus alter,</TextUnit>
    <TextUnit id="5753" loc="8.302">alter equo, primaeque ratis molitor Iason,</TextUnit>
    <TextUnit id="5754" loc="8.303">et cum Pirithoo, felix concordia, Theseus;</TextUnit>
    <TextUnit id="5755" loc="8.304">et duo Thestiadae prolesque Aphareia, Lynceus</TextUnit>
    <TextUnit id="5756" loc="8.305">et velox Idas, et iam non femina Caeneus</TextUnit>
    <TextUnit id="5757" loc="8.306">Leucippusque ferox iaculoque insignis Acastus</TextUnit>
    <TextUnit id="5758" loc="8.307">Hippothousque Dryasque et cretus Amyntore Phoenix,</TextUnit>
    <TextUnit id="5759" loc="8.308">Actoridaeque pares et missus ab Elide Phyleus.</TextUnit>
    <TextUnit id="5760" loc="8.309">Nec Telamon aberat magnique creator Achillis</TextUnit>
    <TextUnit id="5761" loc="8.310">cumque Pheretiade et Hyanteo Iolao</TextUnit>
    <TextUnit id="5762" loc="8.311">impiger Eurytion, et cursu invictus Echion,</TextUnit>
    <TextUnit id="5763" loc="8.312">Naryciusque Lelex Panopeusque Hyleusque feroxque</TextUnit>
    <TextUnit id="5764" loc="8.313">Hippasus et primis etiamnum Nestor in annis,</TextUnit>
    <TextUnit id="5765" loc="8.314">et quos Hippocoon antiquis misit Amyclis,</TextUnit>
    <TextUnit id="5766" loc="8.315">Penelopaeque socer cum Parrhasio Ancaeo,</TextUnit>
    <TextUnit id="5767" loc="8.316">Ampycidesque sagax et adhuc a coniuge tutus</TextUnit>
    <TextUnit id="5768" loc="8.317">Oeclides, nemorisque decus Tegeaea Lycaei.</TextUnit>
    <TextUnit id="5769" loc="8.318">Rasilis huic summam mordebat fibula vestem,</TextUnit>
    <TextUnit id="5770" loc="8.319">crinis erat simplex, nodum conlectus in unum.</TextUnit>
    <TextUnit id="5771" loc="8.320">Ex umero pendens resonabat eburnea laevo</TextUnit>
    <TextUnit id="5772" loc="8.321">telorum custos, arcum quoque laeva tenebat.</TextUnit>
    <TextUnit id="5773" loc="8.322">Talis erat cultu; facies, quam dicere vere</TextUnit>
    <TextUnit id="5774" loc="8.323">virgineam in puero, puerilem in virgine possis.</TextUnit>
    <TextUnit id="5775" loc="8.324">Hanc pariter vidit, pariter Calydonius heros</TextUnit>
    <TextUnit id="5776" loc="8.325">optavit renuente deo flammasque latentes</TextUnit>
    <TextUnit id="5777" loc="8.326">hausit et “o felix, siquem dignabitur” inquit</TextUnit>
    <TextUnit id="5778" loc="8.327">“ista virum.” Nec plura sinit tempusque pudorque</TextUnit>
    <TextUnit id="5779" loc="8.328">dicere: maius opus magni certaminis urget.</TextUnit>
    <TextUnit id="5780" loc="8.329">Silva frequens trabibus, quam nulla ceciderat aetas,</TextUnit>
    <TextUnit id="5781" loc="8.330">incipit a plano devexaque prospicit arva.</TextUnit>
    <TextUnit id="5782" loc="8.331">Quo postquam venere viri, pars retia tendunt,</TextUnit>
    <TextUnit id="5783" loc="8.332">vincula pars adimunt canibus, pars pressa sequuntur</TextUnit>
    <TextUnit id="5784" loc="8.333">signa pedum cupiuntque suum reperire periclum.</TextUnit>
    <TextUnit id="5785" loc="8.334">Concava vallis erat, quo se demittere rivi</TextUnit>
    <TextUnit id="5786" loc="8.335">adsuerant pluvialis aquae: tenet ima lacunae</TextUnit>
    <TextUnit id="5787" loc="8.336">lenta salix ulvaeque leves iuncique palustres</TextUnit>
    <TextUnit id="5788" loc="8.337">viminaque et longa parvae sub harundine cannae.</TextUnit>
    <TextUnit id="5789" loc="8.338">Hinc aper excitus medios violentus in hostes</TextUnit>
    <TextUnit id="5790" loc="8.339">fertur, ut excussis elisi nubibus ignes.</TextUnit>
    <TextUnit id="5791" loc="8.340">Sternitur incursu nemus et propulsa fragorem</TextUnit>
    <TextUnit id="5792" loc="8.341">silva dat. Exclamant iuvenes praetentaque forti</TextUnit>
    <TextUnit id="5793" loc="8.342">tela tenent dextra lato vibrantia ferro.</TextUnit>
    <TextUnit id="5794" loc="8.343">Ille ruit spargitque canes, ut quisque furenti</TextUnit>
    <TextUnit id="5795" loc="8.344">obstat, et obliquo latrantes dissipat ictu.</TextUnit>
    <TextUnit id="5796" loc="8.345">Cuspis Echionio primum contorta lacerto</TextUnit>
    <TextUnit id="5797" loc="8.346">vana fuit truncoque dedit leve vulnus acerno.</TextUnit>
    <TextUnit id="5798" loc="8.347">Proxima, si nimiis mittentis viribus usa</TextUnit>
    <TextUnit id="5799" loc="8.348">non foret, in tergo visa est haesura petito:</TextUnit>
    <TextUnit id="5800" loc="8.349">longius it. Auctor teli Pagasaeus Iason.</TextUnit>
    <TextUnit id="5801" loc="8.350">“Phoebe,” ait Ampycides “si te coluique coloque,</TextUnit>
    <TextUnit id="5802" loc="8.351">da mihi quod petitur certo contingere telo!”</TextUnit>
    <TextUnit id="5803" loc="8.352">Qua potuit, precibus deus adnuit: ictus ab illo est,</TextUnit>
    <TextUnit id="5804" loc="8.353">sed sine vulnere, aper; ferrum Diana volanti</TextUnit>
    <TextUnit id="5805" loc="8.354">abstulerat iaculo: lignum sine acumine venit.</TextUnit>
    <TextUnit id="5806" loc="8.355">Ira feri mota est, nec fulmine lenius arsit:</TextUnit>
    <TextUnit id="5807" loc="8.356">emicat ex oculis, spirat quoque pectore flamma.</TextUnit>
    <TextUnit id="5808" loc="8.357">Utque volat moles adducto concita nervo,</TextUnit>
    <TextUnit id="5809" loc="8.358">cum petit aut muros aut plenas milite turres,</TextUnit>
    <TextUnit id="5810" loc="8.359">in iuvenes certo sic impete vulnificus sus</TextUnit>
    <TextUnit id="5811" loc="8.360">fertur et Hippalmon Pelagonaque, dextra tuentes</TextUnit>
    <TextUnit id="5812" loc="8.361">cornua, prosternit; socii rapuere iacentes.</TextUnit>
    <TextUnit id="5813" loc="8.362">At non letiferos effugit Enaesimus ictus,</TextUnit>
    <TextUnit id="5814" loc="8.363">Hippocoonte satus: trepidantem et terga parantem</TextUnit>
    <TextUnit id="5815" loc="8.364">vertere succiso liquerunt poplite nervi.</TextUnit>
    <TextUnit id="5816" loc="8.365">Forsitan et Pylius citra Troiana perisset</TextUnit>
    <TextUnit id="5817" loc="8.366">tempora: sed sumpto posita conamine ab hasta</TextUnit>
    <TextUnit id="5818" loc="8.367">arboris insiluit, quae stabat proxima, ramis</TextUnit>
    <TextUnit id="5819" loc="8.368">despexitque, loco tutus, quem fugerat hostem.</TextUnit>
    <TextUnit id="5820" loc="8.369">Dentibus ille ferox in querno stipite tritis</TextUnit>
    <TextUnit id="5821" loc="8.370">inminet exitio fidensque recentibus armis</TextUnit>
    <TextUnit id="5822" loc="8.371">Eurytidae magni rostro femur hausit adunco.</TextUnit>
    <TextUnit id="5823" loc="8.372">At gemini, nondum caelestia sidera, fratres,</TextUnit>
    <TextUnit id="5824" loc="8.373">ambo conspicui, nive candidioribus ambo</TextUnit>
    <TextUnit id="5825" loc="8.374">vectabantur equis, ambo vibrata per auras</TextUnit>
    <TextUnit id="5826" loc="8.375">hastarum tremulo quatiebant spicula motu.</TextUnit>
    <TextUnit id="5827" loc="8.376">Vulnera fecissent, nisi saetiger inter opacas</TextUnit>
    <TextUnit id="5828" loc="8.377">nec iaculis isset nec equo loca pervia silvas.</TextUnit>
    <TextUnit id="5829" loc="8.378">Persequitur Telamon studioque incautus eundi</TextUnit>
    <TextUnit id="5830" loc="8.379">pronus ab arborea cecidit radice retentus.</TextUnit>
    <TextUnit id="5831" loc="8.380">Dum levat hunc Peleus, celerem Tegeaea sagittam</TextUnit>
    <TextUnit id="5832" loc="8.381">imposuit nervo sinuatoque expulit arcu.</TextUnit>
    <TextUnit id="5833" loc="8.382">Fixa sub aure feri summum destrinxit harundo</TextUnit>
    <TextUnit id="5834" loc="8.383">corpus et exiguo rubefecit sanguine saetas.</TextUnit>
    <TextUnit id="5835" loc="8.384">Nec tamen illa sui successu laetior ictus,</TextUnit>
    <TextUnit id="5836" loc="8.385">quam Meleagros erat. Primus vidisse putatur</TextUnit>
    <TextUnit id="5837" loc="8.386">et primus sociis visum ostendisse cruorem</TextUnit>
    <TextUnit id="5838" loc="8.387">et “meritum” dixisse “feres virtutis honorem.”</TextUnit>
    <TextUnit id="5839" loc="8.388">Erubuere viri seque exhortantur et addunt</TextUnit>
    <TextUnit id="5840" loc="8.389">cum clamore animos iaciuntque sine ordine tela:</TextUnit>
    <TextUnit id="5841" loc="8.390">turba nocet iactis et, quos petit, impedit ictus.</TextUnit>
    <TextUnit id="5842" loc="8.391">Ecce furens contra sua fata bipennifer Arcas</TextUnit>
    <TextUnit id="5843" loc="8.392">“discite, femineis quid tela virilia praestent,</TextUnit>
    <TextUnit id="5844" loc="8.393">o iuvenes, operique meo concedite!” dixit.</TextUnit>
    <TextUnit id="5845" loc="8.394">“Ipsa suis licet hunc Latonia protegat armis,</TextUnit>
    <TextUnit id="5846" loc="8.395">invita tamen hunc perimet mea dextra Diana.”</TextUnit>
    <TextUnit id="5847" loc="8.396">Talia magniloquo tumidus memoraverat ore</TextUnit>
    <TextUnit id="5848" loc="8.397">ancipitemque manu tollens utraque securim</TextUnit>
    <TextUnit id="5849" loc="8.398">institerat digitis, primos suspensus in artus.</TextUnit>
    <TextUnit id="5850" loc="8.399">Occupat audentem, quaque est via proxima leto,</TextUnit>
    <TextUnit id="5851" loc="8.400">summa ferus geminos direxit ad inguina dentes.</TextUnit>
    <TextUnit id="5852" loc="8.401">Concidit Ancaeus glomerataque sanguine multo</TextUnit>
    <TextUnit id="5853" loc="8.402">viscera lapsa fluunt: madefacta est terra cruore.</TextUnit>
    <TextUnit id="5854" loc="8.403">Ibat in adversum proles Ixionis hostem</TextUnit>
    <TextUnit id="5855" loc="8.404">Pirithous valida quatiens venabula dextra.</TextUnit>
    <TextUnit id="5856" loc="8.405">Cui “procul” Aegides “o me mihi carior” inquit</TextUnit>
    <TextUnit id="5857" loc="8.406">“pars animae consiste meae! licet eminus esse</TextUnit>
    <TextUnit id="5858" loc="8.407">fortibus: Ancaeo nocuit temeraria virtus.”</TextUnit>
    <TextUnit id="5859" loc="8.408">Dixit et aerata torsit grave cuspide cornum.</TextUnit>
    <TextUnit id="5860" loc="8.409">Quo bene librato votique potente futuro,</TextUnit>
    <TextUnit id="5861" loc="8.410">obstitit abscisa frondosus ab arbore ramus.</TextUnit>
    <TextUnit id="5862" loc="8.411">Misit et Aesonides iaculum: quod casus ab illo</TextUnit>
    <TextUnit id="5863" loc="8.412">vertit in inmeriti fatum latrantis et inter</TextUnit>
    <TextUnit id="5864" loc="8.413">ilia coniectum tellure per ilia fixum est.</TextUnit>
    <TextUnit id="5865" loc="8.414">At manus Oenidae variat, missisque duabus</TextUnit>
    <TextUnit id="5866" loc="8.415">hasta prior terra, medio stetit altera tergo.</TextUnit>
    <TextUnit id="5867" loc="8.416">Nec mora, dum saevit, dum corpora versat in orbem</TextUnit>
    <TextUnit id="5868" loc="8.417">stridentemque novo spumam cum sanguine fundit,</TextUnit>
    <TextUnit id="5869" loc="8.418">vulneris auctor adest hostemque inritat ad iram</TextUnit>
    <TextUnit id="5870" loc="8.419">splendidaque adversos venabula condit in armos.</TextUnit>
    <TextUnit id="5871" loc="8.420">Gaudia testantur socii clamore secundo</TextUnit>
    <TextUnit id="5872" loc="8.421">victricemque petunt dextrae coniungere dextram</TextUnit>
    <TextUnit id="5873" loc="8.422">inmanemque ferum multa tellure iacentem</TextUnit>
    <TextUnit id="5874" loc="8.423">mirantes spectant, neque adhuc contingere tutum</TextUnit>
    <TextUnit id="5875" loc="8.424">esse putant; sed tela tamen sua quisque cruentat.</TextUnit>
    <TextUnit id="5876" loc="8.425">Ipse pede imposito caput exitiabile pressit</TextUnit>
    <TextUnit id="5877" loc="8.426">atque ita “sume mei spolium, Nonacria, iuris,”</TextUnit>
    <TextUnit id="5878" loc="8.427">dixit “et in partem veniat mea gloria tecum.”</TextUnit>
    <TextUnit id="5879" loc="8.428">Protinus exuvias rigidis horrentia saetis</TextUnit>
    <TextUnit id="5880" loc="8.429">terga dat et magnis insignia dentibus ora.</TextUnit>
    <TextUnit id="5881" loc="8.430">Illi laetitiae est cum munere muneris auctor:</TextUnit>
    <TextUnit id="5882" loc="8.431">invidere alii, totoque erat agmine murmur.</TextUnit>
    <TextUnit id="5883" loc="8.432">E quibus ingenti tendentes bracchia voce</TextUnit>
    <TextUnit id="5884" loc="8.433">“pone age nec titulos intercipe, femina, nostros,”</TextUnit>
    <TextUnit id="5885" loc="8.434">Thestiadae clamant “nec te fiducia formae</TextUnit>
    <TextUnit id="5886" loc="8.435">decipiat, ne sit longe tibi captus amore</TextUnit>
    <TextUnit id="5887" loc="8.436">auctor” et huic adimunt munus, ius muneris illi.</TextUnit>
    <TextUnit id="5888" loc="8.437">Non tulit et tumida frendens Mavortius ira</TextUnit>
    <TextUnit id="5889" loc="8.438">“discite, raptores alieni” dixit “honoris,</TextUnit>
    <TextUnit id="5890" loc="8.439">facta minis quantum distent,” hausitque nefando</TextUnit>
    <TextUnit id="5891" loc="8.440">pectora Plexippi nil tale timentia ferro.</TextUnit>
    <TextUnit id="5892" loc="8.441">Toxea, quid faciat, dubium pariterque volentem</TextUnit>
    <TextUnit id="5893" loc="8.442">ulcisci fratrem fraternaque fata timentem</TextUnit>
    <TextUnit id="5894" loc="8.443">haud patitur dubitare diu calidumque priori</TextUnit>
    <TextUnit id="5895" loc="8.444">caede recalfecit consorti sanguine telum.</TextUnit>
    <TextUnit id="5896" loc="8.445">Dona deum templis nato victore ferebat,</TextUnit>
    <TextUnit id="5897" loc="8.446">cum videt exstinctos fratres Althaea referri.</TextUnit>
    <TextUnit id="5898" loc="8.447">Quae plangore dato maestis clamoribus urbem</TextUnit>
    <TextUnit id="5899" loc="8.448">implet et auratis mutavit vestibus atras.</TextUnit>
    <TextUnit id="5900" loc="8.449">At simul est auctor necis editus, excidit omnis</TextUnit>
    <TextUnit id="5901" loc="8.450">luctus et a lacrimis in poenae versus amorem est.</TextUnit>
    <TextUnit id="5902" loc="8.451">Stipes erat, quem, cum partus enixa iaceret</TextUnit>
    <TextUnit id="5903" loc="8.452">Thestias, in flammam triplices posuere sorores;</TextUnit>
    <TextUnit id="5904" loc="8.453">staminaque impresso fatalia pollice nentes</TextUnit>
    <TextUnit id="5905" loc="8.454">“tempora” dixerunt “eadem lignoque tibique,</TextUnit>
    <TextUnit id="5906" loc="8.455">o modo nate, damus.” Quo postquam carmine dicto</TextUnit>
    <TextUnit id="5907" loc="8.456">excessere deae, flagrantem mater ab igne</TextUnit>
    <TextUnit id="5908" loc="8.457">eripuit ramum sparsitque liquentibus undis.</TextUnit>
    <TextUnit id="5909" loc="8.458">Ille diu fuerat penetralibus abditus imis</TextUnit>
    <TextUnit id="5910" loc="8.459">servatusque tuos, iuvenis, servaverat annos.</TextUnit>
    <TextUnit id="5911" loc="8.460">Protulit hunc genetrix taedasque et fragmina poni</TextUnit>
    <TextUnit id="5912" loc="8.461">imperat et positis inimicos admovet ignes.</TextUnit>
    <TextUnit id="5913" loc="8.462">Tum conata quater flammis imponere ramum,</TextUnit>
    <TextUnit id="5914" loc="8.463">coepta quater tenuit. Pugnant materque sororque,</TextUnit>
    <TextUnit id="5915" loc="8.464">et diversa trahunt unum duo nomina pectus.</TextUnit>
    <TextUnit id="5916" loc="8.465">Saepe metu sceleris pallebant ora futuri,</TextUnit>
    <TextUnit id="5917" loc="8.466">saepe suum fervens oculis dabat ira ruborem.</TextUnit>
    <TextUnit id="5918" loc="8.467">Et modo nescio quid similis crudele minanti</TextUnit>
    <TextUnit id="5919" loc="8.468">vultus erat, modo quem misereri credere posses.</TextUnit>
    <TextUnit id="5920" loc="8.469">Cumque ferus lacrimas animi siccaverat ardor,</TextUnit>
    <TextUnit id="5921" loc="8.470">inveniebantur lacrimae tamen. Utque carina,</TextUnit>
    <TextUnit id="5922" loc="8.471">quam ventus ventoque rapit contrarius aestus,</TextUnit>
    <TextUnit id="5923" loc="8.472">vim geminam sentit paretque incerta duobus:</TextUnit>
    <TextUnit id="5924" loc="8.473">Thestias haud aliter dubiis adfectibus errat</TextUnit>
    <TextUnit id="5925" loc="8.474">inque vices ponit positamque resuscitat iram.</TextUnit>
    <TextUnit id="5926" loc="8.475">Incipit esse tamen melior germana parente,</TextUnit>
    <TextUnit id="5927" loc="8.476">et consanguineas ut sanguine leniat umbras,</TextUnit>
    <TextUnit id="5928" loc="8.477">impietate pia est. Nam postquam pestifer ignis</TextUnit>
    <TextUnit id="5929" loc="8.478">convaluit, “rogus iste cremet mea viscera” dixit.</TextUnit>
    <TextUnit id="5930" loc="8.479">Utque manu dira lignum fatale tenebat,</TextUnit>
    <TextUnit id="5931" loc="8.480">ante sepulcrales infelix adstitit aras</TextUnit>
    <TextUnit id="5932" loc="8.481">“poenarum” que “deae triplices, furialibus,” inquit,</TextUnit>
    <TextUnit id="5933" loc="8.482">“Eumenides, sacris vultus advertite vestros.</TextUnit>
    <TextUnit id="5934" loc="8.483">Ulciscor facioque nefas: mors morte pianda est,</TextUnit>
    <TextUnit id="5935" loc="8.484">in scelus addendum scelus est, in funera funus.</TextUnit>
    <TextUnit id="5936" loc="8.485">Per coacervatos pereat domus impia luctus.</TextUnit>
    <TextUnit id="5937" loc="8.486">An felix Oeneus nato victore fruetur,</TextUnit>
    <TextUnit id="5938" loc="8.487">Thestius orbus erit? Melius lugebitis ambo.</TextUnit>
    <TextUnit id="5939" loc="8.488">Vos modo, fraterni manes animaeque recentes,</TextUnit>
    <TextUnit id="5940" loc="8.489">officium sentite meum magnoque paratas</TextUnit>
    <TextUnit id="5941" loc="8.490">accipite inferias, uteri mala pignera nostri! —</TextUnit>
    <TextUnit id="5942" loc="8.491">Ei mihi! quo rapior? Fratres, ignoscite matri.</TextUnit>
    <TextUnit id="5943" loc="8.492">Deficiunt ad coepta manus. Meruisse fatemur</TextUnit>
    <TextUnit id="5944" loc="8.493">illum, cur pereat: mortis mihi displicet auctor. —</TextUnit>
    <TextUnit id="5945" loc="8.494">Ergo impune feret, vivusque et victor et ipso</TextUnit>
    <TextUnit id="5946" loc="8.495">successu tumidus regnum Calydonis habebit:</TextUnit>
    <TextUnit id="5947" loc="8.496">vos cinis exiguus gelidaeque iacebitis umbrae?</TextUnit>
    <TextUnit id="5948" loc="8.497">Haud equidem patiar. Pereat sceleratus et ille</TextUnit>
    <TextUnit id="5949" loc="8.498">spemque patris regnumque trahat patriaeque ruinam.</TextUnit>
    <TextUnit id="5950" loc="8.499">Mens ubi materna est? Ubi sunt pia iura parentum</TextUnit>
    <TextUnit id="5951" loc="8.500">et quos sustinui bis mensum quinque labores?</TextUnit>
    <TextUnit id="5952" loc="8.501">O utinam primis arsisses ignibus infans,</TextUnit>
    <TextUnit id="5953" loc="8.502">idque ego passa forem! Vixisti munere nostro:</TextUnit>
    <TextUnit id="5954" loc="8.503">nunc merito moriere tuo. Cape praemia facti</TextUnit>
    <TextUnit id="5955" loc="8.504">bisque datam, primum partu, mox stipite rapto,</TextUnit>
    <TextUnit id="5956" loc="8.505">redde animam — vel me fraternis adde sepulcris!</TextUnit>
    <TextUnit id="5957" loc="8.506">Et cupio et nequeo. Quid agam? modo vulnera fratrum</TextUnit>
    <TextUnit id="5958" loc="8.507">ante oculos mihi sunt et tantae caedis imago,</TextUnit>
    <TextUnit id="5959" loc="8.508">nunc animum pietas maternaque nomina frangunt. —</TextUnit>
    <TextUnit id="5960" loc="8.509">Me miseram! male vincetis, sed vincite, fratres:</TextUnit>
    <TextUnit id="5961" loc="8.510">dummodo quae dedero vobis solacia vosque</TextUnit>
    <TextUnit id="5962" loc="8.511">ipsa sequar.” Dixit, dextraque aversa trementi</TextUnit>
    <TextUnit id="5963" loc="8.512">funereum torrem medios coniecit in ignes.</TextUnit>
    <TextUnit id="5964" loc="8.513">Aut dedit aut visus gemitus est ipse dedisse</TextUnit>
    <TextUnit id="5965" loc="8.514">stipes, ut invitis correptus ab ignibus arsit.</TextUnit>
    <TextUnit id="5966" loc="8.515">Inscius atque absens flamma Meleagros ab illa</TextUnit>
    <TextUnit id="5967" loc="8.516">uritur et caecis torreri viscera sentit</TextUnit>
    <TextUnit id="5968" loc="8.517">ignibus ac magnos superat virtute dolores.</TextUnit>
    <TextUnit id="5969" loc="8.518">Quod tamen ignavo cadat et sine sanguine leto,</TextUnit>
    <TextUnit id="5970" loc="8.519">maeret et Ancaei felicia vulnera dicit</TextUnit>
    <TextUnit id="5971" loc="8.520">grandaevumque patrem fratresque piasque sorores</TextUnit>
    <TextUnit id="5972" loc="8.521">cum gemitu sociamque tori vocat ore supremo,</TextUnit>
    <TextUnit id="5973" loc="8.522">forsitan et matrem. Crescunt ignisque dolorque</TextUnit>
    <TextUnit id="5974" loc="8.523">languescuntque iterum: simul est exstinctus uterque,</TextUnit>
    <TextUnit id="5975" loc="8.524">inque leves abiit paulatim spiritus auras</TextUnit>
    <TextUnit id="5976" loc="8.525">paulatim cana prunam velante favilla.</TextUnit>
    <TextUnit id="5977" loc="8.526">Alta iacet Calydon: lugent iuvenesque senesque,</TextUnit>
    <TextUnit id="5978" loc="8.527">vulgusque proceresque gemunt, scissaeque capillos</TextUnit>
    <TextUnit id="5979" loc="8.528">planguntur matres Calydonides Eueninae.</TextUnit>
    <TextUnit id="5980" loc="8.529">Pulvere canitiem genitor vultusque seniles</TextUnit>
    <TextUnit id="5981" loc="8.530">foedat humi fusus spatiosumque increpat aevum.</TextUnit>
    <TextUnit id="5982" loc="8.531">Nam de matre manus diri sibi conscia facti</TextUnit>
    <TextUnit id="5983" loc="8.532">exegit poenas acto per viscera ferro.</TextUnit>
    <TextUnit id="5984" loc="8.533">Non mihi si centum deus ora sonantia linguis</TextUnit>
    <TextUnit id="5985" loc="8.534">ingeniumque capax totumque Helicona dedisset,</TextUnit>
    <TextUnit id="5986" loc="8.535">tristia persequerer miserarum dicta sororum.</TextUnit>
    <TextUnit id="5987" loc="8.536">Inmemores decoris liventia pectora tundunt,</TextUnit>
    <TextUnit id="5988" loc="8.537">dumque manet corpus, corpus refoventque foventque,</TextUnit>
    <TextUnit id="5989" loc="8.538">oscula dant ipsi, posito dant oscula lecto.</TextUnit>
    <TextUnit id="5990" loc="8.539">Post cinerem cineres haustos ad pectora pressant,</TextUnit>
    <TextUnit id="5991" loc="8.540">adfusaeque iacent tumulo signataque saxo</TextUnit>
    <TextUnit id="5992" loc="8.541">nomina complexae lacrimas in nomina fundunt.</TextUnit>
    <TextUnit id="5993" loc="8.542">Quas Parthaoniae tandem Latonia clade</TextUnit>
    <TextUnit id="5994" loc="8.543">exsatiata domus praeter Gorgenque nurumque</TextUnit>
    <TextUnit id="5995" loc="8.544">nobilis Alcmenae natis in corpore pennis</TextUnit>
    <TextUnit id="5996" loc="8.545">adlevat et longas per bracchia porrigit alas</TextUnit>
    <TextUnit id="5997" loc="8.546">corneaque ora facit versasque per aera mittit.</TextUnit>
    <TextUnit id="5998" loc="8.547">Interea Theseus sociati parte laboris</TextUnit>
    <TextUnit id="5999" loc="8.548">functus Erechtheas Tritonidos ibat ad arces.</TextUnit>
    <TextUnit id="6000" loc="8.549">Clausit iter fecitque moras Achelous eunti</TextUnit>
    <TextUnit id="6001" loc="8.550">imbre tumens. “Succede meis,” ait “inclite, tectis,</TextUnit>
    <TextUnit id="6002" loc="8.551">Cecropida, nec te committe rapacibus undis:</TextUnit>
    <TextUnit id="6003" loc="8.552">ferre trabes solidas obliquaque volvere magno</TextUnit>
    <TextUnit id="6004" loc="8.553">murmure saxa solent. Vidi contermina ripae</TextUnit>
    <TextUnit id="6005" loc="8.554">cum gregibus stabula alta trahi: nec fortibus illic</TextUnit>
    <TextUnit id="6006" loc="8.555">profuit armentis, nec equis velocibus esse.</TextUnit>
    <TextUnit id="6007" loc="8.556">Multa quoque hic torrens nivibus de monte solutis</TextUnit>
    <TextUnit id="6008" loc="8.557">corpora turbineo iuvenalia flumine mersit.</TextUnit>
    <TextUnit id="6009" loc="8.558">Tutior est requies, solito dum flumina currant</TextUnit>
    <TextUnit id="6010" loc="8.559">limite, dum tenues capiat suus alveus undas.”</TextUnit>
    <TextUnit id="6011" loc="8.560">Adnuit Aegides, “utar” que “Acheloe, domoque</TextUnit>
    <TextUnit id="6012" loc="8.561">consilioque tuo” respondit; et usus utroque est.</TextUnit>
    <TextUnit id="6013" loc="8.562">Pumice multicavo nec levibus atria tophis</TextUnit>
    <TextUnit id="6014" loc="8.563">structa subit: molli tellus erat umida musco,</TextUnit>
    <TextUnit id="6015" loc="8.564">summa lacunabant alterno murice conchae.</TextUnit>
    <TextUnit id="6016" loc="8.565">Iamque duas lucis partes Hyperione menso</TextUnit>
    <TextUnit id="6017" loc="8.566">discubuere toris Theseus comitesque laborum:</TextUnit>
    <TextUnit id="6018" loc="8.567">hac Ixionides, illa Troezenius heros</TextUnit>
    <TextUnit id="6019" loc="8.568">parte Lelex, raris iam sparsus tempora canis,</TextUnit>
    <TextUnit id="6020" loc="8.569">quosque alios parili fuerat dignatus honore</TextUnit>
    <TextUnit id="6021" loc="8.570">amnis Acarnanum, laetissimus hospite tanto.</TextUnit>
    <TextUnit id="6022" loc="8.571">Protinus adpositas nudae vestigia nymphae</TextUnit>
    <TextUnit id="6023" loc="8.572">instruxere epulis mensas dapibusque remotis</TextUnit>
    <TextUnit id="6024" loc="8.573">in gemma posuere merum. Tum maximus heros,</TextUnit>
    <TextUnit id="6025" loc="8.574">aequora prospiciens oculis subiecta, “quis” inquit</TextUnit>
    <TextUnit id="6026" loc="8.575">“ille locus?” digitoque ostendit, “et insula nomen</TextUnit>
    <TextUnit id="6027" loc="8.576">quod gerit illa, doce: quamquam non una videtur.”</TextUnit>
    <TextUnit id="6028" loc="8.577">Amnis ad haec “non est” inquit “quod cernitis, unum:</TextUnit>
    <TextUnit id="6029" loc="8.578">quinque iacent terrae: spatium discrimina fallit.</TextUnit>
    <TextUnit id="6030" loc="8.579">Quoque minus spretae factum mirere Dianae,</TextUnit>
    <TextUnit id="6031" loc="8.580">naides hae fuerant. Quae cum bis quinque iuvencos</TextUnit>
    <TextUnit id="6032" loc="8.581">mactassent rurisque deos ad sacra vocassent,</TextUnit>
    <TextUnit id="6033" loc="8.582">inmemores nostri festas duxere choreas.</TextUnit>
    <TextUnit id="6034" loc="8.583">Intumui, quantusque feror, cum plurimus umquam,</TextUnit>
    <TextUnit id="6035" loc="8.584">tantus eram, pariterque animis inmanis et undis</TextUnit>
    <TextUnit id="6036" loc="8.585">a silvis silvas et ab arvis arva revelli</TextUnit>
    <TextUnit id="6037" loc="8.586">cumque loco nymphas, memores tum denique nostri,</TextUnit>
    <TextUnit id="6038" loc="8.587">in freta provolvi. Fluctus nosterque marisque</TextUnit>
    <TextUnit id="6039" loc="8.588">continuam diduxit humum partesque resolvit</TextUnit>
    <TextUnit id="6040" loc="8.589">in totidem, mediis quot cernis Echinadas undis.</TextUnit>
    <TextUnit id="6041" loc="8.590">Ut tamen ipse vides, procul en procul una recessit</TextUnit>
    <TextUnit id="6042" loc="8.591">insula, grata mihi; Perimelen navita dicit.</TextUnit>
    <TextUnit id="6043" loc="8.592">Huic ego virgineum dilectae nomen ademi.</TextUnit>
    <TextUnit id="6044" loc="8.593">Quod pater Hippodamas aegre tulit inque profundum</TextUnit>
    <TextUnit id="6045" loc="8.594">propulit e scopulo periturae corpora natae.</TextUnit>
    <TextUnit id="6046" loc="8.595">Excepi nantemque ferens ‘o proxima mundi</TextUnit>
    <TextUnit id="6047" loc="8.596">regna vagae’ dixi ‘sortite, tridentifer, undae,</TextUnit>
    <TextUnit id="6048" loc="8.597">[In quo desinimus, quo sacri currimus amnes</TextUnit>
    <TextUnit id="6049" loc="8.598">huc ades atque audi placidus, Neptune, precantem.</TextUnit>
    <TextUnit id="6050" loc="8.599">Huic ego, quam porto, nocui. Si mitis et aequus,</TextUnit>
    <TextUnit id="6051" loc="8.600">si pater Hippodamas, aut si minus impius esset,</TextUnit>
    <TextUnit id="6052" loc="8.601">debuit illius misereri, ignoscere nobis.]</TextUnit>
    <TextUnit id="6053" loc="8.602">adfer opem mersaeque precor, feritate paterna</TextUnit>
    <TextUnit id="6054" loc="8.603">da, Neptune, locum; vel sit locus ipsa licebit.’</TextUnit>
    <TextUnit id="6055" loc="8.604">[hunc quoque complectar.” Movit caput aequoreus rex]</TextUnit>
    <TextUnit id="6056" loc="8.605">concussitque suis omnes adsensibus undas.</TextUnit>
    <TextUnit id="6057" loc="8.606">Extimuit nymphe, nabat tamen. Ipse natantis</TextUnit>
    <TextUnit id="6058" loc="8.607">pectora tangebam trepido salientia motu.</TextUnit>
    <TextUnit id="6059" loc="8.608">Dumque ea contrecto, totum durescere sensi</TextUnit>
    <TextUnit id="6060" loc="8.609">corpus et inducta condi praecordia terra.]</TextUnit>
    <TextUnit id="6061" loc="8.610">Dum loquor, amplexa est artus nova terra natantes,</TextUnit>
    <TextUnit id="6062" loc="8.611">et gravis increvit mutatis insula membris.</TextUnit>
    <TextUnit id="6063" loc="8.612">Amnis ab his tacuit. Factum mirabile cunctos</TextUnit>
    <TextUnit id="6064" loc="8.613">moverat: inridet credentes, utque deorum</TextUnit>
    <TextUnit id="6065" loc="8.614">spretor erat mentisque ferox, Ixione natus</TextUnit>
    <TextUnit id="6066" loc="8.615">“ficta refers nimiumque putas Acheloe potentes</TextUnit>
    <TextUnit id="6067" loc="8.616">esse deos” dixit, “si dant adimuntque figuras.”</TextUnit>
    <TextUnit id="6068" loc="8.617">Obstipuere omnes nec talia dicta probarunt,</TextUnit>
    <TextUnit id="6069" loc="8.618">ante omnesque Lelex, animo maturus et aevo,</TextUnit>
    <TextUnit id="6070" loc="8.619">sic ait: “Inmensa est finemque potentia caeli</TextUnit>
    <TextUnit id="6071" loc="8.620">non habet, et quidquid superi voluere, peractum est.</TextUnit>
    <TextUnit id="6072" loc="8.621">Quoque minus dubites, tiliae contermina quercus</TextUnit>
    <TextUnit id="6073" loc="8.622">collibus est Phrygiis modico circumdata muro.</TextUnit>
    <TextUnit id="6074" loc="8.623">Ipse locum vidi; nam me Pelopeia Pittheus</TextUnit>
    <TextUnit id="6075" loc="8.624">misit in arva, suo quondam regnata parenti.</TextUnit>
    <TextUnit id="6076" loc="8.625">Haud procul hinc stagnum est, tellus habitabilis olim,</TextUnit>
    <TextUnit id="6077" loc="8.626">nunc celebres mergis fulicisque palustribus undae.</TextUnit>
    <TextUnit id="6078" loc="8.627">Iuppiter huc specie mortali cumque parente</TextUnit>
    <TextUnit id="6079" loc="8.628">venit Atlantiades positis caducifer alis.</TextUnit>
    <TextUnit id="6080" loc="8.629">Mille domos adiere locum requiemque petentes,</TextUnit>
    <TextUnit id="6081" loc="8.630">mille domos clausere serae. Tamen una recepit,</TextUnit>
    <TextUnit id="6082" loc="8.631">parva quidem, stipulis et canna tecta palustri;</TextUnit>
    <TextUnit id="6083" loc="8.632">sed pia Baucis anus parilique aetate Philemon</TextUnit>
    <TextUnit id="6084" loc="8.633">illa sunt annis iuncti iuvenalibus, illa</TextUnit>
    <TextUnit id="6085" loc="8.634">consenuere casa paupertatemque fatendo</TextUnit>
    <TextUnit id="6086" loc="8.635">effecere levem nec iniqua mente ferendo.</TextUnit>
    <TextUnit id="6087" loc="8.636">Nec refert, dominos illic famulosne requiras:</TextUnit>
    <TextUnit id="6088" loc="8.637">tota domus duo sunt, idem parentque iubentque.</TextUnit>
    <TextUnit id="6089" loc="8.638">Ergo ubi caelicolae parvos tetigere penates</TextUnit>
    <TextUnit id="6090" loc="8.639">submissoque humiles intrarunt vertice postes,</TextUnit>
    <TextUnit id="6091" loc="8.640">membra senex posito iussit relevare sedili,</TextUnit>
    <TextUnit id="6092" loc="8.641">quo superiniecit textum rude sedula Baucis.</TextUnit>
    <TextUnit id="6093" loc="8.642">Inque foco tepidum cinerem dimovit et ignes</TextUnit>
    <TextUnit id="6094" loc="8.643">suscitat hesternos foliisque et cortice sicco</TextUnit>
    <TextUnit id="6095" loc="8.644">nutrit et ad flammas anima producit anili.</TextUnit>
    <TextUnit id="6096" loc="8.645">Multifidasque faces ramaliaque arida tecto</TextUnit>
    <TextUnit id="6097" loc="8.646">detulit et minuit parvoque admovit aeno.</TextUnit>
    <TextUnit id="6098" loc="8.647">Quodque suus coniunx riguo conlegerat horto,</TextUnit>
    <TextUnit id="6099" loc="8.648">truncat holus foliis; furca levat illa bicorni</TextUnit>
    <TextUnit id="6100" loc="8.649">sordida terga suis nigro pendentia tigno</TextUnit>
    <TextUnit id="6101" loc="8.650">servatoque diu resecat de tergore partem</TextUnit>
    <TextUnit id="6102" loc="8.651">exiguam sectamque domat ferventibus undis.</TextUnit>
    <TextUnit id="6103" loc="8.652">Interea medias fallunt sermonibus horas</TextUnit>
    <TextUnit id="6104" loc="8.653">[sentirique moram prohibent. Erat alveus illic</TextUnit>
    <TextUnit id="6105" loc="8.654">fagineus, dura clavo suspensus ab ansa.</TextUnit>
    <TextUnit id="6106" loc="8.655">Is tepidis inpletur aquis artusque fovendos</TextUnit>
    <TextUnit id="6107" loc="8.656">accipit. In medio torus est de mollibus ulvis,</TextUnit>
    <TextUnit id="6108" loc="8.657">inpositus lecto sponda pedibusque salignis.]</TextUnit>
    <TextUnit id="6109" loc="8.658">concutiuntque torum de molli fluminis ulva</TextUnit>
    <TextUnit id="6110" loc="8.659">impositum lecto sponda pedibusque salignis.</TextUnit>
    <TextUnit id="6111" loc="8.660">Vestibus hunc velant, quas non nisi tempore festo</TextUnit>
    <TextUnit id="6112" loc="8.661">sternere consuerant: sed et haec vilisque vetusque</TextUnit>
    <TextUnit id="6113" loc="8.662">vestis erat, lecto non indignanda saligno.</TextUnit>
    <TextUnit id="6114" loc="8.663">Accubuere dei. Mensam succincta tremensque</TextUnit>
    <TextUnit id="6115" loc="8.664">ponit anus, mensae sed erat pes tertius impar.</TextUnit>
    <TextUnit id="6116" loc="8.665">Testa parem fecit. Quae postquam subdita clivum</TextUnit>
    <TextUnit id="6117" loc="8.666">sustulit, aequatam mentae tersere virentes.</TextUnit>
    <TextUnit id="6118" loc="8.667">Ponitur hic bicolor sincerae baca Minervae</TextUnit>
    <TextUnit id="6119" loc="8.668">conditaque in liquida corna autumnalia faece</TextUnit>
    <TextUnit id="6120" loc="8.669">intibaque et radix et lactis massa coacti</TextUnit>
    <TextUnit id="6121" loc="8.670">ovaque non acri leviter versata favilla,</TextUnit>
    <TextUnit id="6122" loc="8.671">omnia fictilibus. Post haec caelatus eodem</TextUnit>
    <TextUnit id="6123" loc="8.672">sistitur argento crater fabricataque fago</TextUnit>
    <TextUnit id="6124" loc="8.673">pocula, qua cava sunt, flaventibus inlita ceris.</TextUnit>
    <TextUnit id="6125" loc="8.674">Parva mora est, epulasque foci misere calentes,</TextUnit>
    <TextUnit id="6126" loc="8.675">nec longae rursus referuntur vina senectae</TextUnit>
    <TextUnit id="6127" loc="8.676">dantque locum mensis paulum seducta secundis.</TextUnit>
    <TextUnit id="6128" loc="8.677">Hic nux, hic mixta est rugosis carica palmis</TextUnit>
    <TextUnit id="6129" loc="8.678">prunaque et in patulis redolentia mala canistris</TextUnit>
    <TextUnit id="6130" loc="8.679">et de purpureis conlectae vitibus uvae.</TextUnit>
    <TextUnit id="6131" loc="8.680">Candidus in medio favus est. Super omnia vultus</TextUnit>
    <TextUnit id="6132" loc="8.681">accessere boni nec iners pauperque voluntas.</TextUnit>
    <TextUnit id="6133" loc="8.682">Interea totiens haustum cratera repleri</TextUnit>
    <TextUnit id="6134" loc="8.683">sponte sua per seque vident succrescere vina:</TextUnit>
    <TextUnit id="6135" loc="8.684">attoniti novitate pavent manibusque supinis</TextUnit>
    <TextUnit id="6136" loc="8.685">concipiunt Baucisque preces timidusque Philemon</TextUnit>
    <TextUnit id="6137" loc="8.686">et veniam dapibus nullisque paratibus orant.</TextUnit>
    <TextUnit id="6138" loc="8.687">Unicus anser erat, minimae custodia villae:</TextUnit>
    <TextUnit id="6139" loc="8.688">quem dis hospitibus domini mactare parabant.</TextUnit>
    <TextUnit id="6140" loc="8.689">Ille celer penna tardos aetate fatigat</TextUnit>
    <TextUnit id="6141" loc="8.690">eluditque diu tandemque est visus ad ipsos</TextUnit>
    <TextUnit id="6142" loc="8.691">confugisse deos. Superi vetuere necari</TextUnit>
    <TextUnit id="6143" loc="8.692">‘di’ que ‘sumus, meritasque luet vicinia poenas</TextUnit>
    <TextUnit id="6144" loc="8.693">impia’ dixerunt; ‘vobis inmunibus huius</TextUnit>
    <TextUnit id="6145" loc="8.694">esse mali dabitur. Modo vestra relinquite tecta</TextUnit>
    <TextUnit id="6146" loc="8.695">ac nostros comitate gradus et in ardua montis</TextUnit>
    <TextUnit id="6147" loc="8.696">ite simul.’ Parent ambo baculisque levati</TextUnit>
    <TextUnit id="6148" loc="8.697">nituntur longo vestigia ponere clivo.</TextUnit>
    <TextUnit id="6149" loc="8.698">Tantum aberant summo, quantum semel ire sagitta</TextUnit>
    <TextUnit id="6150" loc="8.699">missa potest: flexere oculos et mersa palude</TextUnit>
    <TextUnit id="6151" loc="8.700">cetera prospiciunt, tantum sua tecta manere.</TextUnit>
    <TextUnit id="6152" loc="8.701">Dumque ea mirantur, dum deflent fata suorum,</TextUnit>
    <TextUnit id="6153" loc="8.702">illa vetus, dominis etiam casa parva duobus</TextUnit>
    <TextUnit id="6154" loc="8.703">vertitur in templum: furcas subiere columnae,</TextUnit>
    <TextUnit id="6155" loc="8.704">stramina flavescunt, aurataque tecta videntur</TextUnit>
    <TextUnit id="6156" loc="8.705">caelataeque fores adopertaque marmore tellus.</TextUnit>
    <TextUnit id="6157" loc="8.706">Talia tum placido Saturnius edidit ore:</TextUnit>
    <TextUnit id="6158" loc="8.707">‘Dicite, iuste senex et femina coniuge iusto</TextUnit>
    <TextUnit id="6159" loc="8.708">digna, quid optetis.’ Cum Baucide pauca locutus</TextUnit>
    <TextUnit id="6160" loc="8.709">iudicium superis aperit commune Philemon:</TextUnit>
    <TextUnit id="6161" loc="8.710">‘Esse sacerdotes delubraque vestra tueri</TextUnit>
    <TextUnit id="6162" loc="8.711">poscimus; et quoniam concordes egimus annos,</TextUnit>
    <TextUnit id="6163" loc="8.712">auferat hora duos eadem, ne coniugis umquam</TextUnit>
    <TextUnit id="6164" loc="8.713">busta meae videam neu sim tumulandus ab illa.’</TextUnit>
    <TextUnit id="6165" loc="8.714">Vota fides sequitur. Templi tutela fuere,</TextUnit>
    <TextUnit id="6166" loc="8.715">donec vita data est. Annis aevoque soluti</TextUnit>
    <TextUnit id="6167" loc="8.716">ante gradus sacros cum starent forte locique</TextUnit>
    <TextUnit id="6168" loc="8.717">narrarent casus, frondere Philemona Baucis,</TextUnit>
    <TextUnit id="6169" loc="8.718">Baucida conspexit senior frondere Philemon</TextUnit>
    <TextUnit id="6170" loc="8.719">Iamque super geminos crescente cacumine vultus</TextUnit>
    <TextUnit id="6171" loc="8.720">mutua, dum licuit reddebant dicta ‘vale’ que</TextUnit>
    <TextUnit id="6172" loc="8.721">‘o coniunx’ dixere simul, simul abdita texit</TextUnit>
    <TextUnit id="6173" loc="8.722">ora frutex. Ostendit adhuc Thyneius illic</TextUnit>
    <TextUnit id="6174" loc="8.723">incola de gemino vicinos corpore truncos.</TextUnit>
    <TextUnit id="6175" loc="8.724">Haec mihi non vani (neque erat cur fallere vellent)</TextUnit>
    <TextUnit id="6176" loc="8.725">narravere senes: equidem pendentia vidi</TextUnit>
    <TextUnit id="6177" loc="8.726">serta super ramos, ponensque recentia dixi</TextUnit>
    <TextUnit id="6178" loc="8.727">‘cura deum di sint, et qui coluere colantur.’”</TextUnit>
    <TextUnit id="6179" loc="8.728">Desierat cunctosque et res et moverat auctor,</TextUnit>
    <TextUnit id="6180" loc="8.729">Thesea praecipue. Quem facta audire volentem</TextUnit>
    <TextUnit id="6181" loc="8.730">mira deum, innixus cubito Calydonius amnis</TextUnit>
    <TextUnit id="6182" loc="8.731">talibus adloquitur: ‘Sunt, o fortissime, quorum</TextUnit>
    <TextUnit id="6183" loc="8.732">forma semel mota est et in hoc renovamine mansit,</TextUnit>
    <TextUnit id="6184" loc="8.733">sunt, quibus in plures ius est transire figuras,</TextUnit>
    <TextUnit id="6185" loc="8.734">ut tibi, complexi terram maris incola, Proteu.</TextUnit>
    <TextUnit id="6186" loc="8.735">Nam modo te iuvenem, modo te videre leonem;</TextUnit>
    <TextUnit id="6187" loc="8.736">nunc violentus aper, nunc, quem tetigisse timerent,</TextUnit>
    <TextUnit id="6188" loc="8.737">anguis eras, modo te faciebant cornua taurum.</TextUnit>
    <TextUnit id="6189" loc="8.738">Saepe lapis poteras, arbor quoque saepe videri;</TextUnit>
    <TextUnit id="6190" loc="8.739">interdum, faciem liquidarum imitatus aquarum,</TextUnit>
    <TextUnit id="6191" loc="8.740">flumen eras, interdum undis contrarius ignis.</TextUnit>
    <TextUnit id="6192" loc="8.741">Nec minus Autolyci coniunx, Erysichthone nata,</TextUnit>
    <TextUnit id="6193" loc="8.742">iuris habet. Pater huius erat, qui numina divum</TextUnit>
    <TextUnit id="6194" loc="8.743">sperneret et nullos aris adoleret odores.</TextUnit>
    <TextUnit id="6195" loc="8.744">Ille etiam Cereale nemus violasse securi</TextUnit>
    <TextUnit id="6196" loc="8.745">dicitur et lucos ferro temerasse vetustos.</TextUnit>
    <TextUnit id="6197" loc="8.746">Stabat in his ingens annoso robore quercus,</TextUnit>
    <TextUnit id="6198" loc="8.747">una nemus; vittae mediam memoresque tabellae</TextUnit>
    <TextUnit id="6199" loc="8.748">sertaque cingebant, voti argumenta potentis.</TextUnit>
    <TextUnit id="6200" loc="8.749">Saepe sub hac dryades festas duxere choreas,</TextUnit>
    <TextUnit id="6201" loc="8.750">saepe etiam manibus nexis ex ordine trunci</TextUnit>
    <TextUnit id="6202" loc="8.751">circuiere modum, mensuraque roboris ulnas</TextUnit>
    <TextUnit id="6203" loc="8.752">quinque ter implebat. Nec non et cetera tantum</TextUnit>
    <TextUnit id="6204" loc="8.753">silva sub hac, silva quantum fuit herba sub omni.</TextUnit>
    <TextUnit id="6205" loc="8.754">Non tamen idcirco ferrum Triopeius illa</TextUnit>
    <TextUnit id="6206" loc="8.755">abstinuit famulosque iubet succidere sacrum</TextUnit>
    <TextUnit id="6207" loc="8.756">robur; et ut iussos cunctari vidit, ab uno</TextUnit>
    <TextUnit id="6208" loc="8.757">edidit haec rapta sceleratus verba securi:</TextUnit>
    <TextUnit id="6209" loc="8.758">‘Non dilecta deae solum, sed et ipsa licebit</TextUnit>
    <TextUnit id="6210" loc="8.759">sit dea, iam tanget frondente cacumine terram.’</TextUnit>
    <TextUnit id="6211" loc="8.760">Dixit, et obliquos dum telum librat in ictus,</TextUnit>
    <TextUnit id="6212" loc="8.761">contremuit gemitumque dedit Deoia quercus:</TextUnit>
    <TextUnit id="6213" loc="8.762">et pariter frondes, pariter pallescere glandes</TextUnit>
    <TextUnit id="6214" loc="8.763">coepere ac longi pallorem ducere rami.</TextUnit>
    <TextUnit id="6215" loc="8.764">Cuius ut in trunco fecit manus impia vulnus,</TextUnit>
    <TextUnit id="6216" loc="8.765">haud aliter fluxit discusso cortice sanguis,</TextUnit>
    <TextUnit id="6217" loc="8.766">quam solet, ante aras ingens ubi victima taurus</TextUnit>
    <TextUnit id="6218" loc="8.767">concidit, abrupta cruor e cervice profundi.</TextUnit>
    <TextUnit id="6219" loc="8.768">Obstipuere omnes, aliquisque ex omnibus audet</TextUnit>
    <TextUnit id="6220" loc="8.769">deterrere nefas saevamque inhibere bipennem.</TextUnit>
    <TextUnit id="6221" loc="8.770">Adspicit hunc ‘mentis’ que ‘piae cape praemia!’ dixit</TextUnit>
    <TextUnit id="6222" loc="8.771">Thessalus, inque virum convertit ab arbore ferrum</TextUnit>
    <TextUnit id="6223" loc="8.772">detruncatque caput repetitaque robora caedit,</TextUnit>
    <TextUnit id="6224" loc="8.773">redditus et medio sonus est de robore talis:</TextUnit>
    <TextUnit id="6225" loc="8.774">‘Nympha sub hoc ego sum Cereri gratissima ligno,</TextUnit>
    <TextUnit id="6226" loc="8.775">quae tibi factorum poenas instare tuorum</TextUnit>
    <TextUnit id="6227" loc="8.776">vaticinor moriens, nostri solacia leti.’</TextUnit>
    <TextUnit id="6228" loc="8.777">Persequitur scelus ille suum, labefactaque tandem</TextUnit>
    <TextUnit id="6229" loc="8.778">ictibus innumeris adductaque funibus arbor</TextUnit>
    <TextUnit id="6230" loc="8.779">corruit et multam prostravit pondere silvam.</TextUnit>
    <TextUnit id="6231" loc="8.780">Attonitae dryades damno nemorumque suoque,</TextUnit>
    <TextUnit id="6232" loc="8.781">omnes germanae, Cererem cum vestibus atris</TextUnit>
    <TextUnit id="6233" loc="8.782">maerentes adeunt poenamque Erysichthonis orant.</TextUnit>
    <TextUnit id="6234" loc="8.783">Adnuit his capitisque sui pulcherrima motu</TextUnit>
    <TextUnit id="6235" loc="8.784">concussit gravidis oneratos messibus agros.</TextUnit>
    <TextUnit id="6236" loc="8.785">Moliturque genus poenae miserabile, si non</TextUnit>
    <TextUnit id="6237" loc="8.786">ille suis esset nulli miserabilis actis,</TextUnit>
    <TextUnit id="6238" loc="8.787">pestifera lacerare Fame. Quae quatenus ipsi</TextUnit>
    <TextUnit id="6239" loc="8.788">non adeunda deae est (neque enim Cereremque Famemque</TextUnit>
    <TextUnit id="6240" loc="8.789">fata coire sinunt), montani numinis unam</TextUnit>
    <TextUnit id="6241" loc="8.790">talibus agrestem compellat oreada dictis:</TextUnit>
    <TextUnit id="6242" loc="8.791">‘Est locus extremis Scythiae glacialis in oris,</TextUnit>
    <TextUnit id="6243" loc="8.792">triste solum, sterilis, sine fruge, sine arbore tellus;</TextUnit>
    <TextUnit id="6244" loc="8.793">Frigus iners illic habitant Pallorque Tremorque</TextUnit>
    <TextUnit id="6245" loc="8.794">et ieiuna Fames. Ea se in praecordia condat</TextUnit>
    <TextUnit id="6246" loc="8.795">sacrilegi scelerata iube; nec copia rerum</TextUnit>
    <TextUnit id="6247" loc="8.796">vincat eam, superetque meas certamine vires.</TextUnit>
    <TextUnit id="6248" loc="8.797">Neve viae spatium te terreat, accipe currus,</TextUnit>
    <TextUnit id="6249" loc="8.798">accipe quos frenis alte moderere dracones.’</TextUnit>
    <TextUnit id="6250" loc="8.799">Et dedit. Illa dato subvecta per aera curru</TextUnit>
    <TextUnit id="6251" loc="8.800">devenit in Scythiam rigidique cacumine montis</TextUnit>
    <TextUnit id="6252" loc="8.801">(Caucason appellant) serpentum colla levavit</TextUnit>
    <TextUnit id="6253" loc="8.802">quaesitamque Famem lapidoso vidit in agro</TextUnit>
    <TextUnit id="6254" loc="8.803">unguibus et raras vellentem dentibus herbas.</TextUnit>
    <TextUnit id="6255" loc="8.804">Hirtus erat crinis, cava lumina, pallor in ore,</TextUnit>
    <TextUnit id="6256" loc="8.805">labra incana situ, scabrae rubigine fauces,</TextUnit>
    <TextUnit id="6257" loc="8.806">dura cutis, per quam spectari viscera possent;</TextUnit>
    <TextUnit id="6258" loc="8.807">ossa sub incurvis exstabant arida lumbis,</TextUnit>
    <TextUnit id="6259" loc="8.808">ventris erat pro ventre locus, pendere putares</TextUnit>
    <TextUnit id="6260" loc="8.809">pectus et a spinae tantummodo crate teneri.</TextUnit>
    <TextUnit id="6261" loc="8.810">Auxerat articulos macies, genuumque tumebat</TextUnit>
    <TextUnit id="6262" loc="8.811">orbis, et inmodico prodibant tubere tali.</TextUnit>
    <TextUnit id="6263" loc="8.812">Hanc procul ut vidit (neque enim est accedere iuxta</TextUnit>
    <TextUnit id="6264" loc="8.813">ausa), refert mandata deae: paulumque morata,</TextUnit>
    <TextUnit id="6265" loc="8.814">quamquam aberat longe, quamquam modo venerat illuc,</TextUnit>
    <TextUnit id="6266" loc="8.815">visa tamen sensisse famem retroque dracones</TextUnit>
    <TextUnit id="6267" loc="8.816">egit in Haemoniam, versis sublimis habenis.</TextUnit>
    <TextUnit id="6268" loc="8.817">Dicta Fames Cereris, quamvis contraria semper</TextUnit>
    <TextUnit id="6269" loc="8.818">illius est operi, peragit. Perque aera vento</TextUnit>
    <TextUnit id="6270" loc="8.819">ad iussam delata domum est et protinus intrat</TextUnit>
    <TextUnit id="6271" loc="8.820">sacrilegi thalamos altoque sopore solutum</TextUnit>
    <TextUnit id="6272" loc="8.821">(noctis enim tempus) geminis amplectitur ulnis:</TextUnit>
    <TextUnit id="6273" loc="8.822">seque viro inspirat faucesque et pectus et ora</TextUnit>
    <TextUnit id="6274" loc="8.823">adflat et in vacuis spargit ieiunia venis.</TextUnit>
    <TextUnit id="6275" loc="8.824">Functaque mandato fecundum deserit orbem</TextUnit>
    <TextUnit id="6276" loc="8.825">inque domos inopes adsueta revertitur antra.</TextUnit>
    <TextUnit id="6277" loc="8.826">Lenis adhuc somnus placidis Erysichthona pennis</TextUnit>
    <TextUnit id="6278" loc="8.827">mulcebat: petit ille dapes sub imagine somni</TextUnit>
    <TextUnit id="6279" loc="8.828">oraque vana movet dentemque in dente fatigat</TextUnit>
    <TextUnit id="6280" loc="8.829">exercetque cibo delusum guttur inani</TextUnit>
    <TextUnit id="6281" loc="8.830">proque epulis tenues nequiquam devorat auras.</TextUnit>
    <TextUnit id="6282" loc="8.831">Ut vero est expulsa quies, furit ardor edendi</TextUnit>
    <TextUnit id="6283" loc="8.832">perque avidas fauces incensaque viscera regnat.</TextUnit>
    <TextUnit id="6284" loc="8.833">Nec mora, quod pontus, quod terra, quod educat aer,</TextUnit>
    <TextUnit id="6285" loc="8.834">poscit et adpositis queritur ieiunia mensis</TextUnit>
    <TextUnit id="6286" loc="8.835">inque epulis epulas quaerit; quodque urbibus esse</TextUnit>
    <TextUnit id="6287" loc="8.836">quodque satis poterat populo, non sufficit uni,</TextUnit>
    <TextUnit id="6288" loc="8.837">plusque cupit, quo plura suam demittit in alvum.</TextUnit>
    <TextUnit id="6289" loc="8.838">Utque fretum recipit de tota flumina terra</TextUnit>
    <TextUnit id="6290" loc="8.839">nec satiatur aquis peregrinosque ebibit amnes,</TextUnit>
    <TextUnit id="6291" loc="8.840">utque rapax ignis non umquam alimenta recusat</TextUnit>
    <TextUnit id="6292" loc="8.841">innumerasque faces cremat et, quo copia maior</TextUnit>
    <TextUnit id="6293" loc="8.842">est data, plura petit turbaque voracior ipsa est:</TextUnit>
    <TextUnit id="6294" loc="8.843">sic epulas omnes Erysichthonis ora profani</TextUnit>
    <TextUnit id="6295" loc="8.844">accipiunt poscuntque simul. Cibus omnis in illo</TextUnit>
    <TextUnit id="6296" loc="8.845">causa cibi est, semperque locus fit inanis edendo.</TextUnit>
    <TextUnit id="6297" loc="8.846">Iamque fame patrias altaque voragine ventris</TextUnit>
    <TextUnit id="6298" loc="8.847">attenuarat opes, sed inattenuata manebat</TextUnit>
    <TextUnit id="6299" loc="8.848">tum quoque dira fames, implacataeque vigebat</TextUnit>
    <TextUnit id="6300" loc="8.849">flamma gulae. Tandem, demisso in viscera censu,</TextUnit>
    <TextUnit id="6301" loc="8.850">filia restabat, non illo digna parente.</TextUnit>
    <TextUnit id="6302" loc="8.851">Hanc quoque vendit inops. Dominum generosa recusat</TextUnit>
    <TextUnit id="6303" loc="8.852">et vicina suas tendens super aequora palmas</TextUnit>
    <TextUnit id="6304" loc="8.853">‘eripe me domino; qui raptae praemia nobis</TextUnit>
    <TextUnit id="6305" loc="8.854">virginitatis habes’ ait. Haec Neptunus habebat.</TextUnit>
    <TextUnit id="6306" loc="8.855">Qui prece non spreta, quamvis modo visa sequenti</TextUnit>
    <TextUnit id="6307" loc="8.856">esset ero, formamque novat vultumque virilem</TextUnit>
    <TextUnit id="6308" loc="8.857">induit et cultus piscem capientibus aptos.</TextUnit>
    <TextUnit id="6309" loc="8.858">Hanc dominus spectans ‘o qui pendentia parvo</TextUnit>
    <TextUnit id="6310" loc="8.859">aera cibo celas, moderator harundinis,’ inquit</TextUnit>
    <TextUnit id="6311" loc="8.860">‘sic mare compositum, sic sit tibi piscis in unda</TextUnit>
    <TextUnit id="6312" loc="8.861">credulus et nullos, nisi fixus, sentiat hamos:</TextUnit>
    <TextUnit id="6313" loc="8.862">quae modo cum vili turbatis veste capillis</TextUnit>
    <TextUnit id="6314" loc="8.863">litore in hoc steterat (nam stantem in litore vidi),</TextUnit>
    <TextUnit id="6315" loc="8.864">dic ubi sit: neque enim vestigia longius exstant.’</TextUnit>
    <TextUnit id="6316" loc="8.865">Illa dei munus bene cedere sensit et a se</TextUnit>
    <TextUnit id="6317" loc="8.866">se quaeri gaudens, his est resecuta rogantem:</TextUnit>
    <TextUnit id="6318" loc="8.867">‘Quisquis es, ignoscas; in nullam lumina partem</TextUnit>
    <TextUnit id="6319" loc="8.868">gurgite ab hoc flexi studioque operatus inhaesi.</TextUnit>
    <TextUnit id="6320" loc="8.869">Quoque minus dubites, sic has deus aequoris artes</TextUnit>
    <TextUnit id="6321" loc="8.870">adiuvet, ut nemo iamdudum litore in isto,</TextUnit>
    <TextUnit id="6322" loc="8.871">me tamen excepto, nec femina constitit ulla.’</TextUnit>
    <TextUnit id="6323" loc="8.872">Credidit et verso dominus pede pressit harenam</TextUnit>
    <TextUnit id="6324" loc="8.873">elususque abiit: illi sua reddita forma est.</TextUnit>
    <TextUnit id="6325" loc="8.874">Ast ubi habere suam transformia corpora sensit,</TextUnit>
    <TextUnit id="6326" loc="8.875">saepe pater dominis Triopeida tradit. At illa</TextUnit>
    <TextUnit id="6327" loc="8.876">nunc equa, nunc ales, modo bos, modo cervus abibat</TextUnit>
    <TextUnit id="6328" loc="8.877">praebebatque avido non iusta alimenta parenti.</TextUnit>
    <TextUnit id="6329" loc="8.878">Vis tamen illa mali postquam consumpserat omnem</TextUnit>
    <TextUnit id="6330" loc="8.879">materiam dederatque gravi nova pabula morbo,</TextUnit>
    <TextUnit id="6331" loc="8.880">ipse suos artus lacero divellere morsu</TextUnit>
    <TextUnit id="6332" loc="8.881">coepit et infelix minuendo corpus alebat.</TextUnit>
    <TextUnit id="6333" loc="8.882">Quid moror externis? Etiam mihi nempe novandi est</TextUnit>
    <TextUnit id="6334" loc="8.883">corporis, o iuvenis, numero finita potestas.</TextUnit>
    <TextUnit id="6335" loc="8.884">Nam modo qui nunc sum videor, modo flector in anguem,</TextUnit>
    <TextUnit id="6336" loc="8.885">armenti modo dux vires in cornua sumo, —</TextUnit>
    <TextUnit id="6337" loc="8.886">cornua, dum potui! nunc pars caret altera telo</TextUnit>
    <TextUnit id="6338" loc="8.887">frontis, ut ipse vides.” Gemitus sunt verba secuti.</TextUnit>
    <TextUnit id="6339" loc="9.1">Quae gemitus truncaeque deo Neptunius heros</TextUnit>
    <TextUnit id="6340" loc="9.2">causa rogat frontis, cum sic Calydonius amnis</TextUnit>
    <TextUnit id="6341" loc="9.3">coepit inornatos redimitus harundine crines:</TextUnit>
    <TextUnit id="6342" loc="9.4">“Triste petis munus. Quis enim sua proelia victus</TextUnit>
    <TextUnit id="6343" loc="9.5">commemorare velit? Referam tamen ordine. Nec tam</TextUnit>
    <TextUnit id="6344" loc="9.6">turpe fuit vinci, quam contendisse decorum est,</TextUnit>
    <TextUnit id="6345" loc="9.7">magnaque dat nobis tantus solacia victor.</TextUnit>
    <TextUnit id="6346" loc="9.8">Nomine siqua suo fando pervenit ad aures</TextUnit>
    <TextUnit id="6347" loc="9.9">Deianira tuas—quondam pulcherrima virgo</TextUnit>
    <TextUnit id="6348" loc="9.10">multorumque fuit spes invidiosa procorum.</TextUnit>
    <TextUnit id="6349" loc="9.11">Cum quibus ut soceri domus est intrata petiti,</TextUnit>
    <TextUnit id="6350" loc="9.12">‘accipe me generum,’ dixi ‘Parthaone nate:’</TextUnit>
    <TextUnit id="6351" loc="9.13">dixit et Alcides. Alii cessere duobus.</TextUnit>
    <TextUnit id="6352" loc="9.14">Ille Iovem socerum dare se famamque laborum</TextUnit>
    <TextUnit id="6353" loc="9.15">et superata suae referebat iussa novercae.</TextUnit>
    <TextUnit id="6354" loc="9.16">Contra ego ‘turpe deum mortali cedere’ dixi</TextUnit>
    <TextUnit id="6355" loc="9.17">(nondum erat ille deus), ‘regem me cernis aquarum</TextUnit>
    <TextUnit id="6356" loc="9.18">cursibus obliquis inter tua regna fluentum.</TextUnit>
    <TextUnit id="6357" loc="9.19">Nec gener externis hospes tibi missus ab oris,</TextUnit>
    <TextUnit id="6358" loc="9.20">sed popularis ero et rerum pars una tuarum.</TextUnit>
    <TextUnit id="6359" loc="9.21">Tantum ne noceat, quod me nec regia Iuno</TextUnit>
    <TextUnit id="6360" loc="9.22">odit et omnis abest iussorum poena laborum.</TextUnit>
    <TextUnit id="6361" loc="9.23">Nam, quo te iactas, Alcmena nate, creatum,</TextUnit>
    <TextUnit id="6362" loc="9.24">Iuppiter aut falsus pater est, aut crimine verus.</TextUnit>
    <TextUnit id="6363" loc="9.25">Matris adulterio patrem petis. Elige, fictum</TextUnit>
    <TextUnit id="6364" loc="9.26">esse Iovem malis, an te per dedecus ortum.’</TextUnit>
    <TextUnit id="6365" loc="9.27">Talia dicentem iamdudum lumine torvo</TextUnit>
    <TextUnit id="6366" loc="9.28">spectat et accensae non fortiter imperat irae</TextUnit>
    <TextUnit id="6367" loc="9.29">verbaque tot reddit: ‘Melior mihi dextera lingua.</TextUnit>
    <TextUnit id="6368" loc="9.30">Dummodo pugnando superem, tu vince loquendo,’</TextUnit>
    <TextUnit id="6369" loc="9.31">congrediturque ferox. Puduit modo magna locutum</TextUnit>
    <TextUnit id="6370" loc="9.32">cedere: reieci viridem de corpore vestem</TextUnit>
    <TextUnit id="6371" loc="9.33">bracchiaque opposui tenuique a pectore varas</TextUnit>
    <TextUnit id="6372" loc="9.34">in statione manus et pugnae membra paravi.</TextUnit>
    <TextUnit id="6373" loc="9.35">Ille cavis hausto spargit me pulvere palmis</TextUnit>
    <TextUnit id="6374" loc="9.36">inque vicem fulvae tactu flavescit harenae.</TextUnit>
    <TextUnit id="6375" loc="9.37">Et modo cervicem, modo crura micantia captat,</TextUnit>
    <TextUnit id="6376" loc="9.38">aut captare putes, omnique a parte lacessit.</TextUnit>
    <TextUnit id="6377" loc="9.39">Me mea defendit gravitas frustraque petebar,</TextUnit>
    <TextUnit id="6378" loc="9.40">haud secus ac moles, quam magno murmure fluctus</TextUnit>
    <TextUnit id="6379" loc="9.41">oppugnant: manet illa suoque est pondere tuta.</TextUnit>
    <TextUnit id="6380" loc="9.42">Digredimur paulum rursusque ad bella coimus,</TextUnit>
    <TextUnit id="6381" loc="9.43">inque gradu stetimus, certi non cedere; eratque</TextUnit>
    <TextUnit id="6382" loc="9.44">cum pede pes iunctus, totoque ego pectore pronus</TextUnit>
    <TextUnit id="6383" loc="9.45">et digitos digitis et frontem fronte premebam.</TextUnit>
    <TextUnit id="6384" loc="9.46">Non aliter vidi fortes concurrere tauros,</TextUnit>
    <TextUnit id="6385" loc="9.47">cum pretium pugnae toto nitidissima saltu</TextUnit>
    <TextUnit id="6386" loc="9.48">expetitur coniunx: spectant armenta paventque</TextUnit>
    <TextUnit id="6387" loc="9.49">nescia, quem maneat tanti victoria regni.</TextUnit>
    <TextUnit id="6388" loc="9.50">Ter sine profectu voluit nitentia contra</TextUnit>
    <TextUnit id="6389" loc="9.51">reicere Alcides a se mea pectora; quarto</TextUnit>
    <TextUnit id="6390" loc="9.52">excutit amplexus adductaque bracchia solvit,</TextUnit>
    <TextUnit id="6391" loc="9.53">inpulsumque manu (certum est mihi vera fateri)</TextUnit>
    <TextUnit id="6392" loc="9.54">protinus avertit tergoque onerosus inhaesit.</TextUnit>
    <TextUnit id="6393" loc="9.55">Siqua fides neque ficta mihi nunc gloria voce</TextUnit>
    <TextUnit id="6394" loc="9.56">quaeritur, inposito pressus mihi monte videbar.</TextUnit>
    <TextUnit id="6395" loc="9.57">Vix tamen inserui sudore fluentia multo</TextUnit>
    <TextUnit id="6396" loc="9.58">bracchia, vix solvi duros a corpore nexus:</TextUnit>
    <TextUnit id="6397" loc="9.59">instat anhelanti prohibetque resumere vires,</TextUnit>
    <TextUnit id="6398" loc="9.60">et cervice mea potitur. Tum denique tellus</TextUnit>
    <TextUnit id="6399" loc="9.61">pressa genu nostro est, et harenas ore momordi.</TextUnit>
    <TextUnit id="6400" loc="9.62">Inferior virtute meas divertor ad artes,</TextUnit>
    <TextUnit id="6401" loc="9.63">elaborque viro longum formatus in anguem.</TextUnit>
    <TextUnit id="6402" loc="9.64">Qui postquam flexos sinuavi corpus in orbes</TextUnit>
    <TextUnit id="6403" loc="9.65">cumque fero movi linguam stridore bisulcam,</TextUnit>
    <TextUnit id="6404" loc="9.66">risit et inludens nostras Tirynthius artes</TextUnit>
    <TextUnit id="6405" loc="9.67">‘cunarum labor est angues superare mearum,’</TextUnit>
    <TextUnit id="6406" loc="9.68">dixit ‘et ut vincas alios, Acheloe, dracones,</TextUnit>
    <TextUnit id="6407" loc="9.69">pars quota Lernaeae serpens eris unus echidnae?</TextUnit>
    <TextUnit id="6408" loc="9.70">Vulneribus fecunda suis erat illa, nec ullum</TextUnit>
    <TextUnit id="6409" loc="9.71">de centum numero caput est inpune recisum,</TextUnit>
    <TextUnit id="6410" loc="9.72">quin gemino cervix herede valentior esset.</TextUnit>
    <TextUnit id="6411" loc="9.73">Hanc ego ramosam natis e caede colubris</TextUnit>
    <TextUnit id="6412" loc="9.74">crescentemque malo domui domitamque reclusi.</TextUnit>
    <TextUnit id="6413" loc="9.75">Quid fore te credas, falsum qui versus in anguem</TextUnit>
    <TextUnit id="6414" loc="9.76">arma aliena moves, quem forma precaria celat?’</TextUnit>
    <TextUnit id="6415" loc="9.77">Dixerat, et summo digitorum vincula collo</TextUnit>
    <TextUnit id="6416" loc="9.78">inicit: angebar ceu guttura forcipe pressus,</TextUnit>
    <TextUnit id="6417" loc="9.79">pollicibusque meas pugnabam evellere fauces.</TextUnit>
    <TextUnit id="6418" loc="9.80">Sic quoque devicto restabat tertia tauri</TextUnit>
    <TextUnit id="6419" loc="9.81">forma trucis: tauro mutatus membra rebello.</TextUnit>
    <TextUnit id="6420" loc="9.82">Induit ille toris a laeva parte lacertos,</TextUnit>
    <TextUnit id="6421" loc="9.83">admissumque trahens sequitur depressaque dura</TextUnit>
    <TextUnit id="6422" loc="9.84">cornua figit humo meque alta sternit harena.</TextUnit>
    <TextUnit id="6423" loc="9.85">Nec satis hoc fuerat: rigidum fera dextera cornu</TextUnit>
    <TextUnit id="6424" loc="9.86">dum tenet, infregit truncaque a fronte revellit.</TextUnit>
    <TextUnit id="6425" loc="9.87">Naides hoc, pomis et odoro flore repletum,</TextUnit>
    <TextUnit id="6426" loc="9.88">sacrarunt, divesque meo Bona Copia cornu est.”</TextUnit>
    <TextUnit id="6427" loc="9.89">Dixerat, et nymphe ritu succincta Dianae,</TextUnit>
    <TextUnit id="6428" loc="9.90">una ministrarum, fusis utrimque capillis,</TextUnit>
    <TextUnit id="6429" loc="9.91">incessit totumque tulit praedivite cornu</TextUnit>
    <TextUnit id="6430" loc="9.92">autumnum et mensas, felicia poma, secundas.</TextUnit>
    <TextUnit id="6431" loc="9.93">Lux subit, et primo feriente cacumina sole</TextUnit>
    <TextUnit id="6432" loc="9.94">discedunt iuvenes: neque enim dum flumina pacem</TextUnit>
    <TextUnit id="6433" loc="9.95">et placidos habeant lapsus totaeque residant,</TextUnit>
    <TextUnit id="6434" loc="9.96">opperiuntur, aquae. Vultus Achelous agrestes</TextUnit>
    <TextUnit id="6435" loc="9.97">et lacerum cornu mediis caput abdidit undis.</TextUnit>
    <TextUnit id="6436" loc="9.98">Hunc tamen ablati domuit iactura decoris,</TextUnit>
    <TextUnit id="6437" loc="9.99">cetera sospes habet; capitis quoque fronde saligna</TextUnit>
    <TextUnit id="6438" loc="9.100">aut super inposita celatur harundine damnum.</TextUnit>
    <TextUnit id="6439" loc="9.101">At te, Nesse ferox, eiusdem virginis ardor</TextUnit>
    <TextUnit id="6440" loc="9.102">perdiderat volucri traiectum terga sagitta.</TextUnit>
    <TextUnit id="6441" loc="9.103">Namque nova repetens patrios cum coniuge muros</TextUnit>
    <TextUnit id="6442" loc="9.104">venerat Eueni rapidas Iove natus ad undas.</TextUnit>
    <TextUnit id="6443" loc="9.105">Uberior solito, nimbis hiemalibus auctus</TextUnit>
    <TextUnit id="6444" loc="9.106">verticibusque frequens erat atque inpervius amnis.</TextUnit>
    <TextUnit id="6445" loc="9.107">Intrepidum pro se, curam de coniuge agentem</TextUnit>
    <TextUnit id="6446" loc="9.108">Nessus adit, membrisque valens scitusque vadorum,</TextUnit>
    <TextUnit id="6447" loc="9.109">“officio” que “meo ripa sistetur in illa</TextUnit>
    <TextUnit id="6448" loc="9.110">haec,” ait “Alcide. Tu viribus utere nando!”</TextUnit>
    <TextUnit id="6449" loc="9.111">pallentemque metu fluviumque ipsumque timentem</TextUnit>
    <TextUnit id="6450" loc="9.112">tradidit Aonius pavidam Calydonida Nesso.</TextUnit>
    <TextUnit id="6451" loc="9.113">Mox, ut erat, pharetraque gravis spolioque leonis</TextUnit>
    <TextUnit id="6452" loc="9.114">(nam clavam et curvos trans ripam miserat arcus),</TextUnit>
    <TextUnit id="6453" loc="9.115">“quandoquidem coepi, superentur flumina!” dixit,</TextUnit>
    <TextUnit id="6454" loc="9.116">nec dubitat nec, qua sit clementissimus amnis,</TextUnit>
    <TextUnit id="6455" loc="9.117">quaerit et obsequio deferri spernit aquarum.</TextUnit>
    <TextUnit id="6456" loc="9.118">Iamque tenens ripam, missos cum tolleret arcus,</TextUnit>
    <TextUnit id="6457" loc="9.119">coniugis agnovit vocem: Nessoque paranti</TextUnit>
    <TextUnit id="6458" loc="9.120">fallere depositum “quo te fiducia” clamat</TextUnit>
    <TextUnit id="6459" loc="9.121">“vana pedum, violente, rapit? Tibi, Nesse biformis,</TextUnit>
    <TextUnit id="6460" loc="9.122">dicimus. Exaudi nec res intercipe nostras!</TextUnit>
    <TextUnit id="6461" loc="9.123">Si te nulla mei reverentia movit, at orbes</TextUnit>
    <TextUnit id="6462" loc="9.124">concubitus vetitos poterant inhibere paterni.</TextUnit>
    <TextUnit id="6463" loc="9.125">Haud tamen effugies, quamvis ope fidis equina:</TextUnit>
    <TextUnit id="6464" loc="9.126">vulnere, non pedibus te consequar.” Ultima dicta</TextUnit>
    <TextUnit id="6465" loc="9.127">res probat, et missa fugientia terga sagitta</TextUnit>
    <TextUnit id="6466" loc="9.128">traicit: exstabat ferrum de pectore aduncum.</TextUnit>
    <TextUnit id="6467" loc="9.129">Quod simul evulsum est, sanguis per utrumque foramen</TextUnit>
    <TextUnit id="6468" loc="9.130">emicuit mixtus Lernaei tabe veneni.</TextUnit>
    <TextUnit id="6469" loc="9.131">Excipit hunc Nessus “neque enim moriemur inulti”</TextUnit>
    <TextUnit id="6470" loc="9.132">secum ait et calido velamina tincta cruore</TextUnit>
    <TextUnit id="6471" loc="9.133">dat munus raptae velut inritamen amoris.</TextUnit>
    <TextUnit id="6472" loc="9.134">Longa fuit medii mora temporis, actaque magni</TextUnit>
    <TextUnit id="6473" loc="9.135">Herculis inplerant terras odiumque novercae.</TextUnit>
    <TextUnit id="6474" loc="9.136">Victor ab Oechalia Cenaeo sacra parabat</TextUnit>
    <TextUnit id="6475" loc="9.137">vota Iovi, cum Fama loquax praecessit ad aures,</TextUnit>
    <TextUnit id="6476" loc="9.138">Deianira, tuas, quae veris addere falsa</TextUnit>
    <TextUnit id="6477" loc="9.139">gaudet et e minimo sua per mendacia crescit,</TextUnit>
    <TextUnit id="6478" loc="9.140">Amphitryoniaden Ioles ardore teneri.</TextUnit>
    <TextUnit id="6479" loc="9.141">Credit amans, venerisque novae perterrita fama</TextUnit>
    <TextUnit id="6480" loc="9.142">indulsit primo lacrimis flendoque dolorem</TextUnit>
    <TextUnit id="6481" loc="9.143">diffudit miseranda suum; mox deinde “quid autem</TextUnit>
    <TextUnit id="6482" loc="9.144">flemus?” ait “paelex lacrimis laetabitur istis.</TextUnit>
    <TextUnit id="6483" loc="9.145">Quae quoniam adveniet, properandum aliquidque novandum est,</TextUnit>
    <TextUnit id="6484" loc="9.146">dum licet et nondum thalamos tenet altera nostros.</TextUnit>
    <TextUnit id="6485" loc="9.147">Conquerar an sileam? Repetam Calydona morerne?</TextUnit>
    <TextUnit id="6486" loc="9.148">Excedam tectis an, si nihil amplius, obstem?</TextUnit>
    <TextUnit id="6487" loc="9.149">Quid si me, Meleagre, tuam memor esse sororem</TextUnit>
    <TextUnit id="6488" loc="9.150">forte paro facinus, quantumque iniuria possit</TextUnit>
    <TextUnit id="6489" loc="9.151">femineusque dolor, iugulata paelice testor?”</TextUnit>
    <TextUnit id="6490" loc="9.152">In cursus animus varios abit: omnibus illis</TextUnit>
    <TextUnit id="6491" loc="9.153">praetulit inbutam Nesseo sanguine vestem</TextUnit>
    <TextUnit id="6492" loc="9.154">mittere, quae vires defecto reddat amori.</TextUnit>
    <TextUnit id="6493" loc="9.155">Ignaroque Lichae, quid tradat, nescia, luctus</TextUnit>
    <TextUnit id="6494" loc="9.156">ipsa suos tradit blandisque (miserrima!) verbis,</TextUnit>
    <TextUnit id="6495" loc="9.157">dona det illa viro, mandat. Capit inscius heros</TextUnit>
    <TextUnit id="6496" loc="9.158">induiturque umeris Lernaeae virus echidnae.</TextUnit>
    <TextUnit id="6497" loc="9.159">Tura dabat primis et verba precantia flammis</TextUnit>
    <TextUnit id="6498" loc="9.160">vinaque marmoreas patera fundebat in aras:</TextUnit>
    <TextUnit id="6499" loc="9.161">incaluit vis illa mali resolutaque flammis</TextUnit>
    <TextUnit id="6500" loc="9.162">Herculeos abiit late dilapsa per artus.</TextUnit>
    <TextUnit id="6501" loc="9.163">Dum potuit, solita gemitum virtute repressit;</TextUnit>
    <TextUnit id="6502" loc="9.164">victa malis postquam est patientia, reppulit aras</TextUnit>
    <TextUnit id="6503" loc="9.165">inplevitque suis nemorosam vocibus Oeten.</TextUnit>
    <TextUnit id="6504" loc="9.166">Nec mora, letiferam conatur scindere vestem:</TextUnit>
    <TextUnit id="6505" loc="9.167">qua trahitur, trahit illa cutem, foedumque relatu,</TextUnit>
    <TextUnit id="6506" loc="9.168">aut haeret membris frustra temptata revelli,</TextUnit>
    <TextUnit id="6507" loc="9.169">aut laceros artus et grandia detegit ossa.</TextUnit>
    <TextUnit id="6508" loc="9.170">Ipse cruor, gelido ceu quondam lamina candens</TextUnit>
    <TextUnit id="6509" loc="9.171">tincta lacu, stridit coquiturque ardente veneno.</TextUnit>
    <TextUnit id="6510" loc="9.172">Nec modus est: sorbent avidae praecordia flammae,</TextUnit>
    <TextUnit id="6511" loc="9.173">caeruleusque fluit toto de corpore sudor,</TextUnit>
    <TextUnit id="6512" loc="9.174">ambustique sonant nervi: caecaque medullis</TextUnit>
    <TextUnit id="6513" loc="9.175">tabe liquefactis tollens ad sidera palmas</TextUnit>
    <TextUnit id="6514" loc="9.176">“cladibus,” exclanmat “Saturnia, pascere nostris,</TextUnit>
    <TextUnit id="6515" loc="9.177">pascere et hanc pestem specta, crudelis, ab alto</TextUnit>
    <TextUnit id="6516" loc="9.178">corque ferum satia. Vel si miserandus et hosti,</TextUnit>
    <TextUnit id="6517" loc="9.179">hoc est, si tibi sum, diris cruciatibus aegram</TextUnit>
    <TextUnit id="6518" loc="9.180">invisamque animam natamque laboribus aufer:</TextUnit>
    <TextUnit id="6519" loc="9.181">hoc mihi munus erit; decet haec dare dona novercam.</TextUnit>
    <TextUnit id="6520" loc="9.182">Ergo ego foedantem peregrino templa cruore</TextUnit>
    <TextUnit id="6521" loc="9.183">Busirin domui saevoque alimenta parentis</TextUnit>
    <TextUnit id="6522" loc="9.184">Antaeo eripui? Nec me pastoris Hiberi</TextUnit>
    <TextUnit id="6523" loc="9.185">forma triplex, nec forma triplex tua, Cerbere, movit?</TextUnit>
    <TextUnit id="6524" loc="9.186">Vosne, manus, validi pressistis cornua tauri?</TextUnit>
    <TextUnit id="6525" loc="9.187">Vestrum opus Elis habet, vestrum Stymphalides undae</TextUnit>
    <TextUnit id="6526" loc="9.188">Partheniumque nemus? Vestra virtute relatus</TextUnit>
    <TextUnit id="6527" loc="9.189">Thermodontiaco caelatus balteus auro</TextUnit>
    <TextUnit id="6528" loc="9.190">pomaque ab insomni concustodita dracone?</TextUnit>
    <TextUnit id="6529" loc="9.191">Nec mihi Centauri potuere resistere, nec mi</TextUnit>
    <TextUnit id="6530" loc="9.192">Arcadiae vastator aper? Nec profuit hydrae</TextUnit>
    <TextUnit id="6531" loc="9.193">crescere per damnum geminasque resumere vires?</TextUnit>
    <TextUnit id="6532" loc="9.194">Quid tum? Thracis equos humano sanguine pingues</TextUnit>
    <TextUnit id="6533" loc="9.195">plenaque corporibus laceris praesepia vidi</TextUnit>
    <TextUnit id="6534" loc="9.196">visaque deieci dominumque ipsosque peremi.</TextUnit>
    <TextUnit id="6535" loc="9.197">His elisa iacet moles Nemeaea lacertis,</TextUnit>
    <TextUnit id="6536" loc="9.198">hac caelum cervice tuli. Defessa iubendo est</TextUnit>
    <TextUnit id="6537" loc="9.199">saeva Iovis coniunx: ego sum indefessus agendo.</TextUnit>
    <TextUnit id="6538" loc="9.200">Sed nova pestis adest, cui nec virtute resisti</TextUnit>
    <TextUnit id="6539" loc="9.201">nec telis armisque potest. Pulmonibus errat</TextUnit>
    <TextUnit id="6540" loc="9.202">ignis edax imis perque omnes pascitur artus.</TextUnit>
    <TextUnit id="6541" loc="9.203">At valet Eurystheus!—et sunt qui credere possint</TextUnit>
    <TextUnit id="6542" loc="9.204">esse deos!” Dixit, perque altam saucius Oeten</TextUnit>
    <TextUnit id="6543" loc="9.205">haud aliter graditur, quam si venabula taurus</TextUnit>
    <TextUnit id="6544" loc="9.206">corpore fixa gerat, factique refugerit auctor.</TextUnit>
    <TextUnit id="6545" loc="9.207">Saepe illum gemitus edentem, saepe frementem,</TextUnit>
    <TextUnit id="6546" loc="9.208">saepe retemptantem totas infringere vestes</TextUnit>
    <TextUnit id="6547" loc="9.209">sternentemque trabes irascentemque videres</TextUnit>
    <TextUnit id="6548" loc="9.210">montibus aut patrio tendentem bracchia caelo.</TextUnit>
    <TextUnit id="6549" loc="9.211">Ecce Lichan trepidum latitantem rupe cavata</TextUnit>
    <TextUnit id="6550" loc="9.212">adspicit, utque dolor rabiem conlegerat omnem,</TextUnit>
    <TextUnit id="6551" loc="9.213">“tune, Licha,” dixit “feralia dona dedisti?</TextUnit>
    <TextUnit id="6552" loc="9.214">Tune meae necis auctor eris?” Tremit ille pavetque</TextUnit>
    <TextUnit id="6553" loc="9.215">pallidus et timide verba excusantia dicit.</TextUnit>
    <TextUnit id="6554" loc="9.216">Dicentem genibusque manus adhibere parantem</TextUnit>
    <TextUnit id="6555" loc="9.217">corripit Alcides et terque quaterque rotatum</TextUnit>
    <TextUnit id="6556" loc="9.218">mittit in Euboicas tormento fortius undas.</TextUnit>
    <TextUnit id="6557" loc="9.219">Ille per aerias pendens induruit auras,</TextUnit>
    <TextUnit id="6558" loc="9.220">utque ferunt imbres gelidis concrescere ventis,</TextUnit>
    <TextUnit id="6559" loc="9.221">inde nives fieri, nivibus quoque molle rotatis</TextUnit>
    <TextUnit id="6560" loc="9.222">adstringi et spissa glomerari grandine corpus:</TextUnit>
    <TextUnit id="6561" loc="9.223">sic illum validis iactum per inane lacertis</TextUnit>
    <TextUnit id="6562" loc="9.224">exsanguemque metu nec quicquam umoris habentem</TextUnit>
    <TextUnit id="6563" loc="9.225">in rigidos versum silices prior edidit aetas.</TextUnit>
    <TextUnit id="6564" loc="9.226">Nunc quoque in Euboico scopulus brevis eminet alto</TextUnit>
    <TextUnit id="6565" loc="9.227">gurgite et humanae servat vestigia formae;</TextUnit>
    <TextUnit id="6566" loc="9.228">quem, quasi sensurum, nautae calcare verentur</TextUnit>
    <TextUnit id="6567" loc="9.229">appellantque Lichan.—At tu, Iovis inclita proles,</TextUnit>
    <TextUnit id="6568" loc="9.230">arboribus caesis, quas ardua gesserat Oete,</TextUnit>
    <TextUnit id="6569" loc="9.231">inque pyram structis, arcum pharetramque capacem</TextUnit>
    <TextUnit id="6570" loc="9.232">regnaque visuras iterum Troiana sagittas</TextUnit>
    <TextUnit id="6571" loc="9.233">ferre iubes Poeante satum. Quo flamma ministro est</TextUnit>
    <TextUnit id="6572" loc="9.234">subdita; dumque avidis comprenditur ignibus agger,</TextUnit>
    <TextUnit id="6573" loc="9.235">congeriem silvae Nemeaeo vellere summam</TextUnit>
    <TextUnit id="6574" loc="9.236">sternis et inposita clavae cervice recumbis,</TextUnit>
    <TextUnit id="6575" loc="9.237">haud alio vultu, quam si conviva iaceres</TextUnit>
    <TextUnit id="6576" loc="9.238">inter plena meri redimitus pocula sertis.</TextUnit>
    <TextUnit id="6577" loc="9.239">Iamque valens et in omne latus diffusa sonabat</TextUnit>
    <TextUnit id="6578" loc="9.240">securosque artus contemptoremque petebat</TextUnit>
    <TextUnit id="6579" loc="9.241">flamma suum; timuere dei pro vindice terrae.</TextUnit>
    <TextUnit id="6580" loc="9.242">Quos ita (sensit enim) laeto Saturnius ore</TextUnit>
    <TextUnit id="6581" loc="9.243">Iuppiter adloquitur: “Nostra est timor iste voluptas,</TextUnit>
    <TextUnit id="6582" loc="9.244">o superi, totoque libens mihi pectore grator,</TextUnit>
    <TextUnit id="6583" loc="9.245">quod memoris populi dicor rectorque paterque,</TextUnit>
    <TextUnit id="6584" loc="9.246">et mea progenies vestro quoque tuta favore est.</TextUnit>
    <TextUnit id="6585" loc="9.247">Nam quamquam ipsius datis hoc inmanibus actis,</TextUnit>
    <TextUnit id="6586" loc="9.248">obligor ipse tamen. Sed enim ne pectora vano</TextUnit>
    <TextUnit id="6587" loc="9.249">fida metu paveant: Oetaeas spernite flammas!</TextUnit>
    <TextUnit id="6588" loc="9.250">Omnia qui vicit, vincet, quos cernitis, ignes</TextUnit>
    <TextUnit id="6589" loc="9.251">nec nisi materna Vulcanum parte potentem</TextUnit>
    <TextUnit id="6590" loc="9.252">sentiet: aeternum est a me quod traxit et expers</TextUnit>
    <TextUnit id="6591" loc="9.253">atque inmune necis nullaque domabile flamma.</TextUnit>
    <TextUnit id="6592" loc="9.254">Idque ego defunctum terra caelestibus oris</TextUnit>
    <TextUnit id="6593" loc="9.255">accipiam, cunctisque meum laetabile factum</TextUnit>
    <TextUnit id="6594" loc="9.256">dis fore confido. Siquis tamen Hercule, siquis</TextUnit>
    <TextUnit id="6595" loc="9.257">forte deo doliturus erit, data praemia nolet,</TextUnit>
    <TextUnit id="6596" loc="9.258">sed meruisse dari sciet invitusque probabit.”</TextUnit>
    <TextUnit id="6597" loc="9.259">Adsensere dei: coniunx quoque regia visa est</TextUnit>
    <TextUnit id="6598" loc="9.260">cetera non duro, duro tamen ultima vultu</TextUnit>
    <TextUnit id="6599" loc="9.261">dicta tulisse Iovis seque indoluisse notatam.</TextUnit>
    <TextUnit id="6600" loc="9.262">Interea quodcumque fuit populabile flammae</TextUnit>
    <TextUnit id="6601" loc="9.263">Mulciber abstulerat, nec cognoscenda remansit</TextUnit>
    <TextUnit id="6602" loc="9.264">Herculis effigies; nec quicquam ab imagine ductum</TextUnit>
    <TextUnit id="6603" loc="9.265">matris habet, tantumque Iovis vestigia servat.</TextUnit>
    <TextUnit id="6604" loc="9.266">Utque novus serpens posita cum pelle senecta</TextUnit>
    <TextUnit id="6605" loc="9.267">luxuriare solet squamaque nitere recenti,</TextUnit>
    <TextUnit id="6606" loc="9.268">sic, ubi mortales Tirynthius exuit artus,</TextUnit>
    <TextUnit id="6607" loc="9.269">parte sui meliore viget maiorque videri</TextUnit>
    <TextUnit id="6608" loc="9.270">coepit et augusta fieri gravitate verendus.</TextUnit>
    <TextUnit id="6609" loc="9.271">Quem pater omnipotens inter cava nubila raptum</TextUnit>
    <TextUnit id="6610" loc="9.272">quadriiugo curru radiantibus intulit astris.</TextUnit>
    <TextUnit id="6611" loc="9.273">Sensit Atlas pondus.—Neque adhuc Stheneleius iras</TextUnit>
    <TextUnit id="6612" loc="9.274">solverat Eurystheus odiumque in prole paternum</TextUnit>
    <TextUnit id="6613" loc="9.275">exercebat atrox. At longis anxia curis</TextUnit>
    <TextUnit id="6614" loc="9.276">Argolis Alcmene, questus ubi ponat aniles,</TextUnit>
    <TextUnit id="6615" loc="9.277">cui referat nati testatos orbe labores,</TextUnit>
    <TextUnit id="6616" loc="9.278">cuive suos casus, Iolen habet. Herculis illam</TextUnit>
    <TextUnit id="6617" loc="9.279">imperiis thalamoque animoque receperat Hyllus</TextUnit>
    <TextUnit id="6618" loc="9.280">inpleratque uterum generoso semine, cum sic</TextUnit>
    <TextUnit id="6619" loc="9.281">incipit Alcmene: “Faveant tibi numina saltem</TextUnit>
    <TextUnit id="6620" loc="9.282">conripiantque moras, tum cum matura vocabis</TextUnit>
    <TextUnit id="6621" loc="9.283">praepositam timidis parientibus Ilithyiam,</TextUnit>
    <TextUnit id="6622" loc="9.284">quam mihi difficilem Iunonis gratia fecit.</TextUnit>
    <TextUnit id="6623" loc="9.285">Namque laboriferi cum iam natalis adesset</TextUnit>
    <TextUnit id="6624" loc="9.286">Herculis et decimum premeretur sidere signum,</TextUnit>
    <TextUnit id="6625" loc="9.287">tendebat gravitas uterum mihi, quodque ferebam,</TextUnit>
    <TextUnit id="6626" loc="9.288">tantum erat, ut posses auctorem dicere tecti</TextUnit>
    <TextUnit id="6627" loc="9.289">ponderis esse Iovem. Nec iam tolerare labores</TextUnit>
    <TextUnit id="6628" loc="9.290">ulterius poteram: quin nunc quoque frigidus artus,</TextUnit>
    <TextUnit id="6629" loc="9.291">dum loquor, horror habet, parsque est meminisse doloris.</TextUnit>
    <TextUnit id="6630" loc="9.292">Septem ego per noctes, totidem cruciata diebus,</TextUnit>
    <TextUnit id="6631" loc="9.293">fessa malis tendensque ad caelum bracchia magno</TextUnit>
    <TextUnit id="6632" loc="9.294">Lucinam Nixosque pares clamore vocabam.</TextUnit>
    <TextUnit id="6633" loc="9.295">Illa quidem venit, sed praecorrupta meumque</TextUnit>
    <TextUnit id="6634" loc="9.296">quae donare caput Iunoni vellet iniquae.</TextUnit>
    <TextUnit id="6635" loc="9.297">Utque meos audit gemitus, subsedit in illa</TextUnit>
    <TextUnit id="6636" loc="9.298">ante fores ara dextroque a poplite laevum</TextUnit>
    <TextUnit id="6637" loc="9.299">pressa genu digitis inter se pectine iunctis</TextUnit>
    <TextUnit id="6638" loc="9.300">sustinuit partus. Tacita quoque carmina voce</TextUnit>
    <TextUnit id="6639" loc="9.301">dixit, et inceptos tenuerunt carmina partus.</TextUnit>
    <TextUnit id="6640" loc="9.302">Nitor et ingrato facio convicia demens</TextUnit>
    <TextUnit id="6641" loc="9.303">vana Iovi cupioque mori moturaque duros</TextUnit>
    <TextUnit id="6642" loc="9.304">verba queror silices. Matres Cadmeides adsunt</TextUnit>
    <TextUnit id="6643" loc="9.305">votaque suscipiunt exhortanturque dolentem.</TextUnit>
    <TextUnit id="6644" loc="9.306">Una ministrarum, media de plebe, Galanthis,</TextUnit>
    <TextUnit id="6645" loc="9.307">flava comas, aderat, faciendis strenua iussis,</TextUnit>
    <TextUnit id="6646" loc="9.308">officiis dilecta suis. Ea sensit iniqua</TextUnit>
    <TextUnit id="6647" loc="9.309">nescio quid Iunone geri, dumque exit et intrat</TextUnit>
    <TextUnit id="6648" loc="9.310">saepe fores, divam residentem vidit in ara</TextUnit>
    <TextUnit id="6649" loc="9.311">bracchiaque in genibus digitis conexa tenentem,</TextUnit>
    <TextUnit id="6650" loc="9.312">et ‘quaecumque es,’ ait ‘dominae gratare: levata est</TextUnit>
    <TextUnit id="6651" loc="9.313">Argolis Alcmene potiturque puerpera voto.’</TextUnit>
    <TextUnit id="6652" loc="9.314">Exsiluit iunctasque manus pavefacta remisit</TextUnit>
    <TextUnit id="6653" loc="9.315">diva potens uteri: vinclis levor ipsa remissis.</TextUnit>
    <TextUnit id="6654" loc="9.316">Numine decepto risisse Galanthida fama est:</TextUnit>
    <TextUnit id="6655" loc="9.317">ridentem prensamque ipsis dea saeva capillis</TextUnit>
    <TextUnit id="6656" loc="9.318">traxit, et e terra corpus relevare volentem</TextUnit>
    <TextUnit id="6657" loc="9.319">arcuit inque pedes mutavit bracchia primos.</TextUnit>
    <TextUnit id="6658" loc="9.320">Strenuitas antiqua manet, nec terga colorem</TextUnit>
    <TextUnit id="6659" loc="9.321">amisere suum: forma est diversa priori.</TextUnit>
    <TextUnit id="6660" loc="9.322">Quae quia mendaci parientem iuverat ore,</TextUnit>
    <TextUnit id="6661" loc="9.323">ore parit nostrasque domos, ut et ante, frequentat.”</TextUnit>
    <TextUnit id="6662" loc="9.324">Dixit, et admonitu veteris commota ministrae</TextUnit>
    <TextUnit id="6663" loc="9.325">ingemuit. Quam sic nurus est adfata dolentem:</TextUnit>
    <TextUnit id="6664" loc="9.326">“Te tamen, o genetrix, alienae sanguine vestro</TextUnit>
    <TextUnit id="6665" loc="9.327">rapta movet facies. Quid si tibi mira sororis</TextUnit>
    <TextUnit id="6666" loc="9.328">fata meae referam? quamquam lacrimaeque dolorque</TextUnit>
    <TextUnit id="6667" loc="9.329">impediunt prohibentque loqui. Fuit unica matri</TextUnit>
    <TextUnit id="6668" loc="9.330">(me pater ex alia genuit) notissima forma</TextUnit>
    <TextUnit id="6669" loc="9.331">Oechalidum Dryope. Quam virginitate carentem</TextUnit>
    <TextUnit id="6670" loc="9.332">vimque dei passam Delphos Delumque tenentis</TextUnit>
    <TextUnit id="6671" loc="9.333">excipit Andraemon, et habetur coniuge felix.</TextUnit>
    <TextUnit id="6672" loc="9.334">Est lacus adclivis devexo margine formam</TextUnit>
    <TextUnit id="6673" loc="9.335">litoris efficiens: summum myrteta coronant.</TextUnit>
    <TextUnit id="6674" loc="9.336">Venerat huc Dryope fatorum nescia, quoque</TextUnit>
    <TextUnit id="6675" loc="9.337">indignere magis, nymphis latura coronas;</TextUnit>
    <TextUnit id="6676" loc="9.338">inque sinu puerum, qui nondum impleverat annum,</TextUnit>
    <TextUnit id="6677" loc="9.339">dulce ferebat onus tepidique ope lactis alebat.</TextUnit>
    <TextUnit id="6678" loc="9.340">Haud procul a stagno Tyrios imitata colores</TextUnit>
    <TextUnit id="6679" loc="9.341">in spem bacarum florebat aquatica lotos.</TextUnit>
    <TextUnit id="6680" loc="9.342">Carpserat hinc Dryope, quos oblectamina nato</TextUnit>
    <TextUnit id="6681" loc="9.343">porrigeret, flores, et idem factura videbar</TextUnit>
    <TextUnit id="6682" loc="9.344">(namque aderam): vidi guttas e flore cruentas</TextUnit>
    <TextUnit id="6683" loc="9.345">decidere et tremulo ramos horrore moveri.</TextUnit>
    <TextUnit id="6684" loc="9.346">Scilicet, ut referunt tardi nunc denique agrestes,</TextUnit>
    <TextUnit id="6685" loc="9.347">Lotis in hanc nymphe, fugiens obscena Priapi,</TextUnit>
    <TextUnit id="6686" loc="9.348">contulerat versos servato nomine, vultus.</TextUnit>
    <TextUnit id="6687" loc="9.349">Nescierat soror hoc. Quae cum perterrita retro</TextUnit>
    <TextUnit id="6688" loc="9.350">ire et adoratis vellet discedere nymphis,</TextUnit>
    <TextUnit id="6689" loc="9.351">haeserunt radice pedes. Convellere pugnat,</TextUnit>
    <TextUnit id="6690" loc="9.352">nec quicquam nisi summa movet. Subcrescit ab imo</TextUnit>
    <TextUnit id="6691" loc="9.353">totaque paulatim lentus premit inguina cortex.</TextUnit>
    <TextUnit id="6692" loc="9.354">Ut vidit, conata manu laniare capillos,</TextUnit>
    <TextUnit id="6693" loc="9.355">fronde manum implevit: frondes caput omne tenebant.</TextUnit>
    <TextUnit id="6694" loc="9.356">At puer Amphissos (namque hoc avus Eurytus illi</TextUnit>
    <TextUnit id="6695" loc="9.357">addiderat nomen) materna rigescere sentit</TextUnit>
    <TextUnit id="6696" loc="9.358">ubera, nec sequitur ducentem lacteus umor.</TextUnit>
    <TextUnit id="6697" loc="9.359">Spectatrix aderam facti crudelis opemque</TextUnit>
    <TextUnit id="6698" loc="9.360">non poteram tibi ferre, soror; quantumque valebam,</TextUnit>
    <TextUnit id="6699" loc="9.361">crescentem truncum ramosque amplexa morabar</TextUnit>
    <TextUnit id="6700" loc="9.362">et, fateor, volui sub eodem cortice condi.</TextUnit>
    <TextUnit id="6701" loc="9.363">Ecce vir Andraemon genitorque miserrimus adsunt</TextUnit>
    <TextUnit id="6702" loc="9.364">et quaerunt Dryopen: Dryopen quaerentibus illis</TextUnit>
    <TextUnit id="6703" loc="9.365">ostendi loton. Tepido dant oscula ligno</TextUnit>
    <TextUnit id="6704" loc="9.366">adfusique suae radicibus arboris haerent.</TextUnit>
    <TextUnit id="6705" loc="9.367">Nil nisi iam faciem, quod non foret arbor, habebat</TextUnit>
    <TextUnit id="6706" loc="9.368">cara soror: lacrimae misero de corpore factis</TextUnit>
    <TextUnit id="6707" loc="9.369">inrorant foliis, et, dum licet oraque praestant</TextUnit>
    <TextUnit id="6708" loc="9.370">vocis iter, tales effundit in aera questus:</TextUnit>
    <TextUnit id="6709" loc="9.371">‘Siqua fides miseris, hoc me per numina iuro</TextUnit>
    <TextUnit id="6710" loc="9.372">non meruisse nefas: patior sine crimine poenam.</TextUnit>
    <TextUnit id="6711" loc="9.373">Viximus innocuae: si mentior, arida perdam</TextUnit>
    <TextUnit id="6712" loc="9.374">quas habeo, frondes et caesa securibus urar.</TextUnit>
    <TextUnit id="6713" loc="9.375">Hunc tamen infantem maternis demite ramis</TextUnit>
    <TextUnit id="6714" loc="9.376">et date nutrici; nostraque sub arbore saepe</TextUnit>
    <TextUnit id="6715" loc="9.377">lac facitote bibat nostraque sub arbore ludat!</TextUnit>
    <TextUnit id="6716" loc="9.378">Cumque loqui poterit, matrem facitote salutet,</TextUnit>
    <TextUnit id="6717" loc="9.379">et tristis dicat “latet hoc in stipite mater.”</TextUnit>
    <TextUnit id="6718" loc="9.380">Stagna tamen timeat nec carpat ab arbore flores,</TextUnit>
    <TextUnit id="6719" loc="9.381">et frutices omnes corpus putet esse deorum!</TextUnit>
    <TextUnit id="6720" loc="9.382">Care vale coniunx, et tu, germana, paterque!</TextUnit>
    <TextUnit id="6721" loc="9.383">Qui, siqua est pietas, ab acutae vulnere falcis,</TextUnit>
    <TextUnit id="6722" loc="9.384">a pecoris morsu frondes defendite nostras.</TextUnit>
    <TextUnit id="6723" loc="9.385">Et quoniam mihi fas ad vos incumbere non est,</TextUnit>
    <TextUnit id="6724" loc="9.386">erigite huc artus et ad oscula nostra venite,</TextUnit>
    <TextUnit id="6725" loc="9.387">dum tangi possunt, parvumque attollite natum.</TextUnit>
    <TextUnit id="6726" loc="9.388">Plura loqui nequeo. Nam iam per candida mollis</TextUnit>
    <TextUnit id="6727" loc="9.389">colla liber serpit, summoque cacumine condor.</TextUnit>
    <TextUnit id="6728" loc="9.390">Ex oculis removete manus: sine munere vestro</TextUnit>
    <TextUnit id="6729" loc="9.391">contegat inductus morientia lumina cortex!’</TextUnit>
    <TextUnit id="6730" loc="9.392">Desierant simul ora loqui, simul esse, diuque</TextUnit>
    <TextUnit id="6731" loc="9.393">corpore mutato rami caluere recentes.”</TextUnit>
    <TextUnit id="6732" loc="9.394">Dumque refert Iole factum mirabile, dumque</TextUnit>
    <TextUnit id="6733" loc="9.395">Eurytidos lacrimas admoto pollice siccat</TextUnit>
    <TextUnit id="6734" loc="9.396">Alcmene (flet et ipsa tamen), conpescuit omnem</TextUnit>
    <TextUnit id="6735" loc="9.397">res nova tristitiam. Nam limine constitit alto</TextUnit>
    <TextUnit id="6736" loc="9.398">paene puer dubiaque tegens lanugine malas</TextUnit>
    <TextUnit id="6737" loc="9.399">ora reformatus primos Iolaus in annos.</TextUnit>
    <TextUnit id="6738" loc="9.400">Hoc illi dederat Iunonia muneris Hebe,</TextUnit>
    <TextUnit id="6739" loc="9.401">victa viri precibus. Quae cum iurare pararet</TextUnit>
    <TextUnit id="6740" loc="9.402">dona tributuram post hunc se talia nulli,</TextUnit>
    <TextUnit id="6741" loc="9.403">non est passa Themis: “Nam iam discordia Thebae</TextUnit>
    <TextUnit id="6742" loc="9.404">bella movent” dixit “Capaneusque nisi ab Iove vinci</TextUnit>
    <TextUnit id="6743" loc="9.405">haud poterit, fientque pares in vulnere fratres,</TextUnit>
    <TextUnit id="6744" loc="9.406">subductaque suos manes tellure videbit</TextUnit>
    <TextUnit id="6745" loc="9.407">vivus adhuc vates; ultusque parente parentem</TextUnit>
    <TextUnit id="6746" loc="9.408">natus erit facto pius et sceleratus eodem;</TextUnit>
    <TextUnit id="6747" loc="9.409">attonitusque malis exsul mentisque domusque,</TextUnit>
    <TextUnit id="6748" loc="9.410">vultibus Eumenidum matrisque agitabitur umbris,</TextUnit>
    <TextUnit id="6749" loc="9.411">donec eum coniunx fatale poposcerit aurum,</TextUnit>
    <TextUnit id="6750" loc="9.412">cognatumque latus Phegeius hauserit ensis.</TextUnit>
    <TextUnit id="6751" loc="9.413">Tum demum magno petet hos Acheloia supplex</TextUnit>
    <TextUnit id="6752" loc="9.414">ab Iove Callirhoe natis infantibus annos</TextUnit>
    <TextUnit id="6753" loc="9.415">neve necem sinat esse diu victoris inultam,</TextUnit>
    <TextUnit id="6754" loc="9.416">Iuppiter his motus privignae dona nurusque</TextUnit>
    <TextUnit id="6755" loc="9.417">praecipiet facietque viros inpubibus annis.”</TextUnit>
    <TextUnit id="6756" loc="9.418">Haec ubi faticano venturi praescia dixit</TextUnit>
    <TextUnit id="6757" loc="9.419">ore Themis, vario superi sermone fremebant,</TextUnit>
    <TextUnit id="6758" loc="9.420">et ‘cur non aliis eadem dare dona liceret’</TextUnit>
    <TextUnit id="6759" loc="9.421">murmur erat: queritur veteres Pallantias annos</TextUnit>
    <TextUnit id="6760" loc="9.422">coniugis esse sui, queritur canescere mitis</TextUnit>
    <TextUnit id="6761" loc="9.423">Iasiona Ceres, repetitum Mulciber aevum</TextUnit>
    <TextUnit id="6762" loc="9.424">poscit Erichthonio. Venerem quoque cura futuri</TextUnit>
    <TextUnit id="6763" loc="9.425">tangit et Anchisae renovare paciscitur annos.</TextUnit>
    <TextUnit id="6764" loc="9.426">Cui studeat, deus omnis habet, crescitque favore</TextUnit>
    <TextUnit id="6765" loc="9.427">turbida seditio, donec sua Iuppiter ora</TextUnit>
    <TextUnit id="6766" loc="9.428">solvit et “o nostri siqua est reverentia,” dixit</TextUnit>
    <TextUnit id="6767" loc="9.429">“quo ruitis? Tantumne aliquis sibi posse videtur,</TextUnit>
    <TextUnit id="6768" loc="9.430">fata quoque ut superet? Fatis Iolaus in annos,</TextUnit>
    <TextUnit id="6769" loc="9.431">quos egit, rediit, fatis iuvenescere debent</TextUnit>
    <TextUnit id="6770" loc="9.432">Callirhoe geniti, non ambitione nec armis.</TextUnit>
    <TextUnit id="6771" loc="9.433">Vos etiam, quoque hoc animo meliore feratis,</TextUnit>
    <TextUnit id="6772" loc="9.434">me quoque fata regunt. Quae si mutare valerem,</TextUnit>
    <TextUnit id="6773" loc="9.435">nec nostrum seri curvarent Aeacon anni,</TextUnit>
    <TextUnit id="6774" loc="9.436">perpetuumque aevi florem Rhadamanthus haberet</TextUnit>
    <TextUnit id="6775" loc="9.437">cum Minoe meo, qui propter amara senectae</TextUnit>
    <TextUnit id="6776" loc="9.438">pondera despicitur nec quo prius ordine regnat.”</TextUnit>
    <TextUnit id="6777" loc="9.439">Dicta Iovis movere deos, nec sustinet ullus,</TextUnit>
    <TextUnit id="6778" loc="9.440">cum videat fessos Rhadamanthon et Aeacon annis</TextUnit>
    <TextUnit id="6779" loc="9.441">et Minoa, queri. Qui, dum fuit integer aevi,</TextUnit>
    <TextUnit id="6780" loc="9.442">terruerat magnas ipso quoque nomine gentes.</TextUnit>
    <TextUnit id="6781" loc="9.443">Tunc erat invalidus Deionidenque iuventae</TextUnit>
    <TextUnit id="6782" loc="9.444">robore Miletum Phoeboque parente superbum</TextUnit>
    <TextUnit id="6783" loc="9.445">pertimuit credensque suis insurgere regnis,</TextUnit>
    <TextUnit id="6784" loc="9.446">haud tamen est patriis arcere penatibus ausus.</TextUnit>
    <TextUnit id="6785" loc="9.447">Sponte fugis, Milete, tua, celerique carina</TextUnit>
    <TextUnit id="6786" loc="9.448">Aegaeas metiris aquas et in Aside terra</TextUnit>
    <TextUnit id="6787" loc="9.449">moenia constituis positoris habentia nomen.</TextUnit>
    <TextUnit id="6788" loc="9.450">Hic tibi, dum sequitur patriae curvamina ripae,</TextUnit>
    <TextUnit id="6789" loc="9.451">filia Maeandri totiens redeuntis eodem</TextUnit>
    <TextUnit id="6790" loc="9.452">cognita Cyanee, praestantia corpora forma,</TextUnit>
    <TextUnit id="6791" loc="9.453">Byblida cum Cauno, prolem est enixa gemellam.</TextUnit>
    <TextUnit id="6792" loc="9.454">Byblis in exemplo est, ut ament concessa puellae:</TextUnit>
    <TextUnit id="6793" loc="9.455">Byblis Apollinei correpta cupidine fratris:</TextUnit>
    <TextUnit id="6794" loc="9.456">non soror ut fratrem, nec qua debebat, amabat.</TextUnit>
    <TextUnit id="6795" loc="9.457">Illa quidem primo nullos intellegit ignes</TextUnit>
    <TextUnit id="6796" loc="9.458">nec peccare putat, quod saepius oscula iungat,</TextUnit>
    <TextUnit id="6797" loc="9.459">quod sua fraterno circumdet bracchia collo,</TextUnit>
    <TextUnit id="6798" loc="9.460">mendacique diu pietatis fallitur umbra.</TextUnit>
    <TextUnit id="6799" loc="9.461">Paulatim declinat amor, visuraque fratrem</TextUnit>
    <TextUnit id="6800" loc="9.462">culta venit nimiumque cupit formosa videri</TextUnit>
    <TextUnit id="6801" loc="9.463">et siqua est illic formosior, invidet illi.</TextUnit>
    <TextUnit id="6802" loc="9.464">Sed nondum manifesta sibi est nullumque sub illo</TextUnit>
    <TextUnit id="6803" loc="9.465">igne facit votum: verumtamen aestuat intus.</TextUnit>
    <TextUnit id="6804" loc="9.466">Iam dominum appellat, iam nomina sanguinis odit:</TextUnit>
    <TextUnit id="6805" loc="9.467">Byblida iam mavult, quam se vocet ille sororem.</TextUnit>
    <TextUnit id="6806" loc="9.468">Spes tamen obscenas animo demittere non est</TextUnit>
    <TextUnit id="6807" loc="9.469">ausa suo vigilans: placida resoluta quiete</TextUnit>
    <TextUnit id="6808" loc="9.470">saepe videt, quod amat; visa est quoque iungere fratri</TextUnit>
    <TextUnit id="6809" loc="9.471">corpus et erubuit, quamvis sopita iacebat.</TextUnit>
    <TextUnit id="6810" loc="9.472">Somnus abit: silet illa diu repetitque quietis</TextUnit>
    <TextUnit id="6811" loc="9.473">ipsa suae speciem dubiaque ita mente profatur:</TextUnit>
    <TextUnit id="6812" loc="9.474">“Me miseram! tacitae quid vult sibi noctis imago?</TextUnit>
    <TextUnit id="6813" loc="9.475">Quam nolim rata sit! cur haec ego somnia vidi?</TextUnit>
    <TextUnit id="6814" loc="9.476">Ille quidem est oculis quamvis formosus iniquis</TextUnit>
    <TextUnit id="6815" loc="9.477">et placet, et possim, si non sit frater, amare,</TextUnit>
    <TextUnit id="6816" loc="9.478">et me dignus erat. Verum nocet esse sororem.—</TextUnit>
    <TextUnit id="6817" loc="9.479">Dummodo tale nihil vigilans committere temptem,</TextUnit>
    <TextUnit id="6818" loc="9.480">saepe licet simili redeat sub imagine somnus!</TextUnit>
    <TextUnit id="6819" loc="9.481">testis abest somno, nec abest imitata voluptas.</TextUnit>
    <TextUnit id="6820" loc="9.482">Pro! Venus et tenera volucer cum matre Cupido,</TextUnit>
    <TextUnit id="6821" loc="9.483">gaudia quanta tuli! quam me manifesta libido</TextUnit>
    <TextUnit id="6822" loc="9.484">contigit! ut iacui totis resoluta medullis!</TextUnit>
    <TextUnit id="6823" loc="9.485">ut meminisse iuvat! quamvis brevis illa voluptas</TextUnit>
    <TextUnit id="6824" loc="9.486">noxque fuit praeceps et coeptis invida nostris.</TextUnit>
    <TextUnit id="6825" loc="9.487">O ego, si liceat mutato nomine iungi,</TextUnit>
    <TextUnit id="6826" loc="9.488">quam bene, Caune, tuo poteram nurus esse parenti!</TextUnit>
    <TextUnit id="6827" loc="9.489">quam bene, Caune, meo poteras gener esse parenti!</TextUnit>
    <TextUnit id="6828" loc="9.490">Omnia, di facerent, essent communia nobis,</TextUnit>
    <TextUnit id="6829" loc="9.491">praeter avos: tu me vellem generosior esses!</TextUnit>
    <TextUnit id="6830" loc="9.492">Nescioquam facies igitur, pulcherrime, matrem:</TextUnit>
    <TextUnit id="6831" loc="9.493">at mihi, quae male sum quos tu sortita parentes,</TextUnit>
    <TextUnit id="6832" loc="9.494">nil nisi frater eris. Quod obest, id habebimus unum.</TextUnit>
    <TextUnit id="6833" loc="9.495">Quid mihi significant ergo mea visa?—quod autem</TextUnit>
    <TextUnit id="6834" loc="9.496">somnia pondus habent?—an habent et somnia pondus?</TextUnit>
    <TextUnit id="6835" loc="9.497">Di melius!—di nempe suas habuere sorores:</TextUnit>
    <TextUnit id="6836" loc="9.498">Sic Saturnus Opem iunctam sibi sanguine duxit,</TextUnit>
    <TextUnit id="6837" loc="9.499">Oceanus Tethyn, Iunonem rector Olympi.</TextUnit>
    <TextUnit id="6838" loc="9.500">Sunt superis sua iura! Quid ad caelestia ritus</TextUnit>
    <TextUnit id="6839" loc="9.501">exigere humanos diversaque foedera tempto?</TextUnit>
    <TextUnit id="6840" loc="9.502">Aut nostro vetitus de corde fugabitur ardor,</TextUnit>
    <TextUnit id="6841" loc="9.503">aut hoc si nequeo, peream, precor, ante toroque</TextUnit>
    <TextUnit id="6842" loc="9.504">mortua conponar, positaeque det oscula frater.—</TextUnit>
    <TextUnit id="6843" loc="9.505">Et tamen arbitrium quaerit res ista duorum.</TextUnit>
    <TextUnit id="6844" loc="9.506">Finge placere mihi: scelus esse videbitur illi!</TextUnit>
    <TextUnit id="6845" loc="9.507">At non Aeolidae thalamos timuere sororum!</TextUnit>
    <TextUnit id="6846" loc="9.508">Unde sed hos novi? Cur haec exempla paravi?</TextUnit>
    <TextUnit id="6847" loc="9.509">Quo feror? Obscenae procul hinc discedite flammae,</TextUnit>
    <TextUnit id="6848" loc="9.510">nec, nisi qua fas est germanae, frater ametur!—</TextUnit>
    <TextUnit id="6849" loc="9.511">Si tamen ipse mei captus prior esset amore,</TextUnit>
    <TextUnit id="6850" loc="9.512">forsitan illius possem indulgere furori.</TextUnit>
    <TextUnit id="6851" loc="9.513">Ergo ego, quae fueram non reiectura petentem,</TextUnit>
    <TextUnit id="6852" loc="9.514">ipsa petam! Poterisne loqui? poterisne fateri?</TextUnit>
    <TextUnit id="6853" loc="9.515">Coget amor: potero! vel, si pudor ora tenebit,</TextUnit>
    <TextUnit id="6854" loc="9.516">littera celatos arcana fatebitur ignis:</TextUnit>
    <TextUnit id="6855" loc="9.517">hoc placet, haec dubiam vicit sententia mentem.”</TextUnit>
    <TextUnit id="6856" loc="9.518">In latus erigitur cubitoque innixa sinistro</TextUnit>
    <TextUnit id="6857" loc="9.519">“viderit: insanos” inquit “fateamur amores.</TextUnit>
    <TextUnit id="6858" loc="9.520">Ei mihi! quo labor? quem mens mea concipit ignem?”</TextUnit>
    <TextUnit id="6859" loc="9.521">et meditata manu componit verba trementi:</TextUnit>
    <TextUnit id="6860" loc="9.522">dextra tenet ferrum, vacuam tenet altera ceram.</TextUnit>
    <TextUnit id="6861" loc="9.523">Incipit et dubitat, scribit damnatque tabellas</TextUnit>
    <TextUnit id="6862" loc="9.524">et notat et delet, mutat culpatque probatque,</TextUnit>
    <TextUnit id="6863" loc="9.525">inque vicem sumptas ponit positasque resumit.</TextUnit>
    <TextUnit id="6864" loc="9.526">Quid velit ignorat; quidquid factura videtur,</TextUnit>
    <TextUnit id="6865" loc="9.527">displicet. In vultu est audacia mixta pudori.</TextUnit>
    <TextUnit id="6866" loc="9.528">Scripta “soror” fuerat, visum est delere sororem</TextUnit>
    <TextUnit id="6867" loc="9.529">verbaque correctis incidere talia ceris:</TextUnit>
    <TextUnit id="6868" loc="9.530">“Quam, nisi tu dederis, non est habitura salutem,</TextUnit>
    <TextUnit id="6869" loc="9.531">hanc tibi mittit amans: pudet, a! pudet edere nomen.</TextUnit>
    <TextUnit id="6870" loc="9.532">Et si, quid cupiam, quaeris, sine nomine vellem</TextUnit>
    <TextUnit id="6871" loc="9.533">posset agi mea causa meo, nec cognita Byblis</TextUnit>
    <TextUnit id="6872" loc="9.534">ante forem, quam spes votorum certa fuisset.</TextUnit>
    <TextUnit id="6873" loc="9.535">Esse quidem laesi poterat tibi pectoris index</TextUnit>
    <TextUnit id="6874" loc="9.536">et color et macies et vultus et umida saepe</TextUnit>
    <TextUnit id="6875" loc="9.537">lumina nec causa suspiria mota patenti</TextUnit>
    <TextUnit id="6876" loc="9.538">et crebri amplexus, et quae, si forte notasti,</TextUnit>
    <TextUnit id="6877" loc="9.539">oscula sentiri non esse sororia possent:</TextUnit>
    <TextUnit id="6878" loc="9.540">ipsa tamen, quamvis animo grave vulnus habebam,</TextUnit>
    <TextUnit id="6879" loc="9.541">quamvis intus erat furor igneus, omnia feci</TextUnit>
    <TextUnit id="6880" loc="9.542">(sunt mihi di testes), ut tandem sanior essem,</TextUnit>
    <TextUnit id="6881" loc="9.543">pugnavique diu violenta Cupidinis arma</TextUnit>
    <TextUnit id="6882" loc="9.544">effugere infelix et plus, quam ferre puellam</TextUnit>
    <TextUnit id="6883" loc="9.545">posse putes, ego dura tuli. Superata fateri</TextUnit>
    <TextUnit id="6884" loc="9.546">cogor opemque tuam timidis exposcere votis.</TextUnit>
    <TextUnit id="6885" loc="9.547">Tu servare potes, tu perdere solus amantem:</TextUnit>
    <TextUnit id="6886" loc="9.548">elige, utrum facias! Non hoc inimica precatur,</TextUnit>
    <TextUnit id="6887" loc="9.549">sed quae, cum tibi sit iunctissima, iunctior esse</TextUnit>
    <TextUnit id="6888" loc="9.550">expetit et vinclo tecum propiore ligari.</TextUnit>
    <TextUnit id="6889" loc="9.551">Iura senes norint et, quid liceatque nefasque</TextUnit>
    <TextUnit id="6890" loc="9.552">fasque sit, inquirant legumque examina servent:</TextUnit>
    <TextUnit id="6891" loc="9.553">conveniens Venus est annis temeraria nostris!</TextUnit>
    <TextUnit id="6892" loc="9.554">Quid liceat, nescimus adhuc et cuncta licere</TextUnit>
    <TextUnit id="6893" loc="9.555">credimus et sequimur magnorum exempla deorum.</TextUnit>
    <TextUnit id="6894" loc="9.556">Nec nos aut durus pater aut reverentia famae</TextUnit>
    <TextUnit id="6895" loc="9.557">aut timor impediet (tantum sit causa timendi!).</TextUnit>
    <TextUnit id="6896" loc="9.558">Dulcia fraterno sub nomine furta tegemus:</TextUnit>
    <TextUnit id="6897" loc="9.559">est mihi libertas tecum secreta loquendi,</TextUnit>
    <TextUnit id="6898" loc="9.560">et damus amplexus et iungimus oscula coram,</TextUnit>
    <TextUnit id="6899" loc="9.561">quantum est, quod desit? Miserere fatentis amores</TextUnit>
    <TextUnit id="6900" loc="9.562">et non fassurae, nisi cogeret ultimus ardor,</TextUnit>
    <TextUnit id="6901" loc="9.563">neve merere meo subscribi causa sepulcro!”</TextUnit>
    <TextUnit id="6902" loc="9.564">Talia nequiquam perarantem plena reliquit</TextUnit>
    <TextUnit id="6903" loc="9.565">cera manum, summusque in margine versus adhaesit.</TextUnit>
    <TextUnit id="6904" loc="9.566">Protinus inpressa signat sua crimina gemma,</TextUnit>
    <TextUnit id="6905" loc="9.567">quam tinxit lacrimis (linguam defecerat umor),</TextUnit>
    <TextUnit id="6906" loc="9.568">deque suis unum famulis pudibunda vocavit</TextUnit>
    <TextUnit id="6907" loc="9.569">et pavidum blandita “fer has, fidissime, nostro”—</TextUnit>
    <TextUnit id="6908" loc="9.570">dixit, et adiecit longo post tempore “fratri.”</TextUnit>
    <TextUnit id="6909" loc="9.571">Cum daret, elapsae manibus cecidere tabellae.</TextUnit>
    <TextUnit id="6910" loc="9.572">Omine turbata est: misit tamen. Apta minister</TextUnit>
    <TextUnit id="6911" loc="9.573">tempora nactus adit traditque latentia verba.</TextUnit>
    <TextUnit id="6912" loc="9.574">Attonitus subita iuvenis Maeandrius ira</TextUnit>
    <TextUnit id="6913" loc="9.575">proicit acceptas lecta sibi parte tabellas</TextUnit>
    <TextUnit id="6914" loc="9.576">vixque manus retinens trepidantis ab ore ministri</TextUnit>
    <TextUnit id="6915" loc="9.577">“dum licet, o vetitae scelerate libidinis auctor,</TextUnit>
    <TextUnit id="6916" loc="9.578">effuge!” ait: “qui, si nostrum tua fata pudorem</TextUnit>
    <TextUnit id="6917" loc="9.579">non traherent secum, poenas mihi morte dedisses.”</TextUnit>
    <TextUnit id="6918" loc="9.580">Ille fugit pavidus dominaeque ferocia Cauni</TextUnit>
    <TextUnit id="6919" loc="9.581">dicta refert. Palles audita, Bybli, repulsa,</TextUnit>
    <TextUnit id="6920" loc="9.582">et pavet obsessum glaciali frigore corpus.</TextUnit>
    <TextUnit id="6921" loc="9.583">Mens tamen ut rediit, pariter rediere furores,</TextUnit>
    <TextUnit id="6922" loc="9.584">linguaque vix tales icto dedit aere voces:</TextUnit>
    <TextUnit id="6923" loc="9.585">“Et merito! quid enim temeraria vulneris huius</TextUnit>
    <TextUnit id="6924" loc="9.586">indicium feci? Quid, quae celanda fuerunt,</TextUnit>
    <TextUnit id="6925" loc="9.587">tam cito commisi properatis verba tabellis?</TextUnit>
    <TextUnit id="6926" loc="9.588">Ante erat ambiguis animi sententia dictis</TextUnit>
    <TextUnit id="6927" loc="9.589">praetemptanda mihi. Ne non sequeretur euntem,</TextUnit>
    <TextUnit id="6928" loc="9.590">parte aliqua veli, qualis foret aura, notare</TextUnit>
    <TextUnit id="6929" loc="9.591">debueram tutoque mari decurrere, quae nunc</TextUnit>
    <TextUnit id="6930" loc="9.592">non exploratis inplevi lintea ventis.</TextUnit>
    <TextUnit id="6931" loc="9.593">Auferor in scopulos igitur subversaque toto</TextUnit>
    <TextUnit id="6932" loc="9.594">obruor oceano, neque habent mea vela recursus.</TextUnit>
    <TextUnit id="6933" loc="9.595">Quid quod et ominibus certis prohibebar amori</TextUnit>
    <TextUnit id="6934" loc="9.596">indulgere meo, tum cum mihi ferre iubenti</TextUnit>
    <TextUnit id="6935" loc="9.597">excidit et fecit spes nostras cera caducas?</TextUnit>
    <TextUnit id="6936" loc="9.598">Nonne vel illa dies fuerat vel tota voluntas,</TextUnit>
    <TextUnit id="6937" loc="9.599">sed potius mutanda dies? Deus ipse monebat</TextUnit>
    <TextUnit id="6938" loc="9.600">signaque certa dabat, si non male sana fuissem.</TextUnit>
    <TextUnit id="6939" loc="9.601">Et tamen ipsa loqui, nec me committere cerae</TextUnit>
    <TextUnit id="6940" loc="9.602">debueram praesensque meos aperire furores</TextUnit>
    <TextUnit id="6941" loc="9.603">(vidisset lacrimas, vultum vidisset amantis!),</TextUnit>
    <TextUnit id="6942" loc="9.604">plura loqui poteram, quam quae cepere tabellae.</TextUnit>
    <TextUnit id="6943" loc="9.605">Invito potui circumdare bracchia collo</TextUnit>
    <TextUnit id="6944" loc="9.606">et, si reicerer, potui moritura videri</TextUnit>
    <TextUnit id="6945" loc="9.607">amplectique pedes adfusaque poscere vitam.</TextUnit>
    <TextUnit id="6946" loc="9.608">Omnia fecissem, quorum si singula duram</TextUnit>
    <TextUnit id="6947" loc="9.609">flectere non poterant, potuissent omnia, mentem.</TextUnit>
    <TextUnit id="6948" loc="9.610">Forsitan et missi sit quaedam culpa ministri:</TextUnit>
    <TextUnit id="6949" loc="9.611">non adiit apte nec legit idonea, credo,</TextUnit>
    <TextUnit id="6950" loc="9.612">tempora nec petiit horamque animumque vacantem.</TextUnit>
    <TextUnit id="6951" loc="9.613">Haec nocuere mihi. Neque enim est de tigride natus</TextUnit>
    <TextUnit id="6952" loc="9.614">nec rigidas silices solidumve in pectore ferrum</TextUnit>
    <TextUnit id="6953" loc="9.615">aut adamanta gerit nec lac bibit ille leaenae.</TextUnit>
    <TextUnit id="6954" loc="9.616">Vincetur! Repetendus erit, nec taedia coepti</TextUnit>
    <TextUnit id="6955" loc="9.617">ulla mei capiam, dum spiritus iste manebit.</TextUnit>
    <TextUnit id="6956" loc="9.618">Nam primum, si facta mihi revocare liceret,</TextUnit>
    <TextUnit id="6957" loc="9.619">non coepisse fuit: coepta expugnare secundum est.</TextUnit>
    <TextUnit id="6958" loc="9.620">Quippe nec ille potest, ut iam mea vota relinquam,</TextUnit>
    <TextUnit id="6959" loc="9.621">non tamen ausorum semper memor esse meorum,</TextUnit>
    <TextUnit id="6960" loc="9.622">et, quia desierim, leviter voluisse videbor</TextUnit>
    <TextUnit id="6961" loc="9.623">aut etiam temptasse illum insidiisque petisse;</TextUnit>
    <TextUnit id="6962" loc="9.624">vel certe non hoc, qui plurimus urget et urit</TextUnit>
    <TextUnit id="6963" loc="9.625">pectora nostra, deo, sed victa libidine credar.</TextUnit>
    <TextUnit id="6964" loc="9.626">Denique iam nequeo nil commisisse nefandum.</TextUnit>
    <TextUnit id="6965" loc="9.627">Et scripsi et petii: temerata est nostra voluntas;</TextUnit>
    <TextUnit id="6966" loc="9.628">ut nihil adiciam, non possum innoxia dici.</TextUnit>
    <TextUnit id="6967" loc="9.629">Quod superest, multum est in vota, in crimina parvum.”</TextUnit>
    <TextUnit id="6968" loc="9.630">Dixit, et (incertae tanta est discordia mentis)</TextUnit>
    <TextUnit id="6969" loc="9.631">cum pigeat temptasse, libet temptare: modumque</TextUnit>
    <TextUnit id="6970" loc="9.632">exit et infelix committit saepe repelli.</TextUnit>
    <TextUnit id="6971" loc="9.633">Mox ubi finis abest, patriam fugit ille nefasque</TextUnit>
    <TextUnit id="6972" loc="9.634">inque peregrina ponit nova moenia terra.</TextUnit>
    <TextUnit id="6973" loc="9.635">Tum vero maestam tota Miletida mente</TextUnit>
    <TextUnit id="6974" loc="9.636">defecisse ferunt, tum vero a pectore vestem</TextUnit>
    <TextUnit id="6975" loc="9.637">diripuit planxitque suos furibunda lacertos.</TextUnit>
    <TextUnit id="6976" loc="9.638">Iamque palam est demens inconcessamque fatetur</TextUnit>
    <TextUnit id="6977" loc="9.639">spem veneris, siquidem patriam invisosque penates</TextUnit>
    <TextUnit id="6978" loc="9.640">deserit et profugi sequitur vestigia fratris.</TextUnit>
    <TextUnit id="6979" loc="9.641">Utque tuo motae, proles Semeleia, thyrso</TextUnit>
    <TextUnit id="6980" loc="9.642">Ismariae celebrant repetita triennia bacchae,</TextUnit>
    <TextUnit id="6981" loc="9.643">Byblida non aliter latos ululasse per agros</TextUnit>
    <TextUnit id="6982" loc="9.644">Bubasides videre nurus. Quibus illa relictis</TextUnit>
    <TextUnit id="6983" loc="9.645">Caras et armiferos Lelegas Lyciamque pererrat.</TextUnit>
    <TextUnit id="6984" loc="9.646">Iam Cragon et Limyren Xanthique reliquerat undas,</TextUnit>
    <TextUnit id="6985" loc="9.647">quoque Chimaera iugo mediis in partibus ignem,</TextUnit>
    <TextUnit id="6986" loc="9.648">pectus et ora leae, caudam serpentis habebat;</TextUnit>
    <TextUnit id="6987" loc="9.649">deficiunt silvae, cum tu lassata sequendo</TextUnit>
    <TextUnit id="6988" loc="9.650">concidis et dura positis tellure capillis,</TextUnit>
    <TextUnit id="6989" loc="9.651">Bybli, iaces frondesque tuo premis ore caducas.</TextUnit>
    <TextUnit id="6990" loc="9.652">Saepe etiam nymphae teneris Lelegeides ulnis</TextUnit>
    <TextUnit id="6991" loc="9.653">tollere conantur; saepe, ut medeatur amori,</TextUnit>
    <TextUnit id="6992" loc="9.654">praecipiunt surdaeque adhibent solacia menti:</TextUnit>
    <TextUnit id="6993" loc="9.655">muta iacet viridesque suis tenet unguibus herbas</TextUnit>
    <TextUnit id="6994" loc="9.656">Byblis, et umectat lacrimarum gramina rivus.</TextUnit>
    <TextUnit id="6995" loc="9.657">Naidas his venam, quae numquam arescere posset,</TextUnit>
    <TextUnit id="6996" loc="9.658">subposuisse ferunt: quid enim dare maius habebant?</TextUnit>
    <TextUnit id="6997" loc="9.659">Protinus, ut secto piceae de cortice guttae,</TextUnit>
    <TextUnit id="6998" loc="9.660">utve tenax gravida manat tellure bitumen,</TextUnit>
    <TextUnit id="6999" loc="9.661">utve sub adventu spirantis lene favoni</TextUnit>
    <TextUnit id="7000" loc="9.662">sole remollescit, quae frigore constitit, unda,</TextUnit>
    <TextUnit id="7001" loc="9.663">sic lacrimis consumpta suis Phoebeia Byblis</TextUnit>
    <TextUnit id="7002" loc="9.664">vertitur in fontem, qui nunc quoque vallibus illis</TextUnit>
    <TextUnit id="7003" loc="9.665">nomen habet dominae nigraque sub ilice manat.</TextUnit>
    <TextUnit id="7004" loc="9.666">Fama novi centum Cretaeas forsitan urbes</TextUnit>
    <TextUnit id="7005" loc="9.667">implesset monstri, si non miracula nuper</TextUnit>
    <TextUnit id="7006" loc="9.668">Iphide mutata Crete propiora tulisset.</TextUnit>
    <TextUnit id="7007" loc="9.669">Proxima Cnosiaco nam quondam Phaestia regno</TextUnit>
    <TextUnit id="7008" loc="9.670">progenuit tellus ignotum nomine Ligdum,</TextUnit>
    <TextUnit id="7009" loc="9.671">ingenua de plebe virum. Nec census in illo</TextUnit>
    <TextUnit id="7010" loc="9.672">nobilitate sua maior, sed vita fidesque</TextUnit>
    <TextUnit id="7011" loc="9.673">inculpata fuit. Gravidae qui coniugis aures</TextUnit>
    <TextUnit id="7012" loc="9.674">vocibus his monuit, cum iam prope partus adesset:</TextUnit>
    <TextUnit id="7013" loc="9.675">“Quae voveam, duo sunt; minimo ut relevere dolore,</TextUnit>
    <TextUnit id="7014" loc="9.676">utque marem parias; onerosior altera sors est,</TextUnit>
    <TextUnit id="7015" loc="9.677">et vires fortuna negat. Quod abominor, ergo</TextUnit>
    <TextUnit id="7016" loc="9.678">edita forte tuo fuerit si femina partu,</TextUnit>
    <TextUnit id="7017" loc="9.679">(invitus mando: pietas, ignosce!) necetur.”</TextUnit>
    <TextUnit id="7018" loc="9.680">Dixerat, et lacrimis vultus lavere profusis,</TextUnit>
    <TextUnit id="7019" loc="9.681">tam qui mandabat, quam cui mandata dabantur.</TextUnit>
    <TextUnit id="7020" loc="9.682">Sed tamen usque suum vanis Telethusa maritum</TextUnit>
    <TextUnit id="7021" loc="9.683">sollicitat precibus, ne spem sibi ponat in arto.</TextUnit>
    <TextUnit id="7022" loc="9.684">Certa sua est Ligdo sententia. Iamque ferendo</TextUnit>
    <TextUnit id="7023" loc="9.685">vix erat illa gravem maturo pondere ventrem,</TextUnit>
    <TextUnit id="7024" loc="9.686">cum medio noctis spatio sub imagine somni</TextUnit>
    <TextUnit id="7025" loc="9.687">Inachis ante torum, pompa comitata sacrorum,</TextUnit>
    <TextUnit id="7026" loc="9.688">aut stetit aut visa est. Inerant lunaria fronti</TextUnit>
    <TextUnit id="7027" loc="9.689">cornua cum spicis nitido flaventibus auro</TextUnit>
    <TextUnit id="7028" loc="9.690">et regale decus. Cum qua latrator Anubis</TextUnit>
    <TextUnit id="7029" loc="9.691">sanctaque Bubastis variusque coloribus Apis,</TextUnit>
    <TextUnit id="7030" loc="9.692">quique premit vocem digitoque silentia suadet,</TextUnit>
    <TextUnit id="7031" loc="9.693">sistraque erant numquamque satis quaesitus Osiris</TextUnit>
    <TextUnit id="7032" loc="9.694">plenaque somniferis serpens peregrina venenis.</TextUnit>
    <TextUnit id="7033" loc="9.695">Tum velut excussam somno et manifesta videntem</TextUnit>
    <TextUnit id="7034" loc="9.696">sic adfata dea est: “Pars o Telethusa mearum,</TextUnit>
    <TextUnit id="7035" loc="9.697">pone graves curas mandataque falle mariti.</TextUnit>
    <TextUnit id="7036" loc="9.698">Nec dubita, cum te partu Lucina levarit,</TextUnit>
    <TextUnit id="7037" loc="9.699">tollere quidquid erit. Dea sum auxiliaris opemque</TextUnit>
    <TextUnit id="7038" loc="9.700">exorata fero, nec te coluisse quereris</TextUnit>
    <TextUnit id="7039" loc="9.701">ingratum numen.” Monuit thalamoque recessit.</TextUnit>
    <TextUnit id="7040" loc="9.702">Laeta toro surgit purasque ad sidera supplex</TextUnit>
    <TextUnit id="7041" loc="9.703">Cressa manus tollens, rata sint sua visa, precatur.</TextUnit>
    <TextUnit id="7042" loc="9.704">Ut dolor increvit, seque ipsum pondus in auras</TextUnit>
    <TextUnit id="7043" loc="9.705">expulit et nata est ignaro femina patre,</TextUnit>
    <TextUnit id="7044" loc="9.706">iussit ali mater puerum mentita: fidemque</TextUnit>
    <TextUnit id="7045" loc="9.707">res habuit, neque erat ficti nisi conscia nutrix.</TextUnit>
    <TextUnit id="7046" loc="9.708">Vota pater solvit nomenque inponit avitum:</TextUnit>
    <TextUnit id="7047" loc="9.709">Iphis avus fuerat. Gavisa est nomine mater,</TextUnit>
    <TextUnit id="7048" loc="9.710">quod commune foret nec quemquam falleret illo.</TextUnit>
    <TextUnit id="7049" loc="9.711">Inde incepta pia mendacia fraude latebant:</TextUnit>
    <TextUnit id="7050" loc="9.712">cultus erat pueri, facies, quam sive puellae,</TextUnit>
    <TextUnit id="7051" loc="9.713">sive dares puero, fuerat formosus uterque.</TextUnit>
    <TextUnit id="7052" loc="9.714">Tertius interea decimo successerat annus,</TextUnit>
    <TextUnit id="7053" loc="9.715">cum pater, Iphi, tibi flavam despondet Ianthen,</TextUnit>
    <TextUnit id="7054" loc="9.716">inter Phaestiadas quae laudatissima formae</TextUnit>
    <TextUnit id="7055" loc="9.717">dote fuit virgo, Dictaeo nata Teleste.</TextUnit>
    <TextUnit id="7056" loc="9.718">Par aetas, par forma fuit, primasque magistris</TextUnit>
    <TextUnit id="7057" loc="9.719">accepere artes, elementa aetatis, ab isdem.</TextUnit>
    <TextUnit id="7058" loc="9.720">Hinc amor ambarum tetigit rude pectus et aequum</TextUnit>
    <TextUnit id="7059" loc="9.721">vulnus utrique dedit. Sed erat fiducia dispar:</TextUnit>
    <TextUnit id="7060" loc="9.722">coniugium pactaeque exspectat tempora taedae</TextUnit>
    <TextUnit id="7061" loc="9.723">quamque virum putat esse, virum fore credit Ianthe;</TextUnit>
    <TextUnit id="7062" loc="9.724">Iphis amat, qua posse frui desperat, et auget</TextUnit>
    <TextUnit id="7063" loc="9.725">hoc ipsum flammas, ardetque in virgine virgo;</TextUnit>
    <TextUnit id="7064" loc="9.726">vixque tenens lacrimas “quis me manet exitus” inquit,</TextUnit>
    <TextUnit id="7065" loc="9.727">“cognita quam nulli, quam prodigiosa novaeque</TextUnit>
    <TextUnit id="7066" loc="9.728">cura tenet Veneris? Si di mihi parcere vellent,</TextUnit>
    <TextUnit id="7067" loc="9.729">parcere debuerant; si non, et perdere vellent,</TextUnit>
    <TextUnit id="7068" loc="9.730">naturale malum saltem et de more dedissent.</TextUnit>
    <TextUnit id="7069" loc="9.731">Nec vaccam vaccae, nec equas amor urit equarum:</TextUnit>
    <TextUnit id="7070" loc="9.732">urit oves aries, sequitur sua femina cervum.</TextUnit>
    <TextUnit id="7071" loc="9.733">Sic et aves coeunt, interque animalia cuncta</TextUnit>
    <TextUnit id="7072" loc="9.734">femina femineo conrepta cupidine nulla est.</TextUnit>
    <TextUnit id="7073" loc="9.735">Vellem nulla forem! Ne non tamen omnia Crete</TextUnit>
    <TextUnit id="7074" loc="9.736">monstra ferat, taurum dilexit filia Solis,</TextUnit>
    <TextUnit id="7075" loc="9.737">femina nempe marem: meus est furiosior illo,</TextUnit>
    <TextUnit id="7076" loc="9.738">si verum profitemur, amor! Tamen illa secuta est</TextUnit>
    <TextUnit id="7077" loc="9.739">spem Veneris, tamen illa dolis et imagine vaccae</TextUnit>
    <TextUnit id="7078" loc="9.740">passa bovem est, et erat, qui deciperetur adulter!</TextUnit>
    <TextUnit id="7079" loc="9.741">Huc licet e toto sollertia confluat orbe,</TextUnit>
    <TextUnit id="7080" loc="9.742">ipse licet revolet ceratis Daedalus alis,</TextUnit>
    <TextUnit id="7081" loc="9.743">quid faciet? Num me puerum de virgine doctis</TextUnit>
    <TextUnit id="7082" loc="9.744">artibus efficiet? num te mutabit, Ianthe?</TextUnit>
    <TextUnit id="7083" loc="9.745">Quin animum firmas, teque ipsa reconligis, Iphi,</TextUnit>
    <TextUnit id="7084" loc="9.746">consiliique inopes et stultos excutis ignes?</TextUnit>
    <TextUnit id="7085" loc="9.747">Quid sis nata, vide, nisi te quoque decipis ipsa,</TextUnit>
    <TextUnit id="7086" loc="9.748">et pete quod fas est, et ama quod femina debes!</TextUnit>
    <TextUnit id="7087" loc="9.749">Spes est, quae capiat, spes est, quae pascit amorem:</TextUnit>
    <TextUnit id="7088" loc="9.750">hanc tibi res adimit. Non te custodia caro</TextUnit>
    <TextUnit id="7089" loc="9.751">arcet ab amplexu nec cauti cura mariti,</TextUnit>
    <TextUnit id="7090" loc="9.752">non patris asperitas, non se negat ipsa roganti:</TextUnit>
    <TextUnit id="7091" loc="9.753">nec tamen est potienda tibi, nec, ut omnia fiant,</TextUnit>
    <TextUnit id="7092" loc="9.754">esse potes felix, ut dique hominesque laborent.</TextUnit>
    <TextUnit id="7093" loc="9.755">Nunc quoque votorum nulla est pars vana meorum,</TextUnit>
    <TextUnit id="7094" loc="9.756">dique mihi faciles, quidquid valuere, dederunt;</TextUnit>
    <TextUnit id="7095" loc="9.757">quodque ego, vult genitor, vult ipsa socerque futurus.</TextUnit>
    <TextUnit id="7096" loc="9.758">At non vult natura, potentior omnibus istis,</TextUnit>
    <TextUnit id="7097" loc="9.759">quae mihi sola nocet. Venit ecce optabile tempus,</TextUnit>
    <TextUnit id="7098" loc="9.760">luxque iugalis adest, et iam mea fiet Ianthe—</TextUnit>
    <TextUnit id="7099" loc="9.761">nec mihi continget: mediis sitiemus in undis.</TextUnit>
    <TextUnit id="7100" loc="9.762">Pronuba quid Iuno, quid ad haec, Hymenaee, venitis</TextUnit>
    <TextUnit id="7101" loc="9.763">sacra, quibus qui ducat abest, ubi nubimus ambae?”</TextUnit>
    <TextUnit id="7102" loc="9.764">Pressit ab his vocem. Nec lenius altera virgo</TextUnit>
    <TextUnit id="7103" loc="9.765">aestuat, utque celer venias, Hymenaee, precatur.</TextUnit>
    <TextUnit id="7104" loc="9.766">Quod petit haec, Telethusa timens modo tempora differt,</TextUnit>
    <TextUnit id="7105" loc="9.767">nunc ficto languore moram trahit, omina saepe</TextUnit>
    <TextUnit id="7106" loc="9.768">visaque causatur. Sed iam consumpserat omnem</TextUnit>
    <TextUnit id="7107" loc="9.769">materiam ficti, dilataque tempora taedae</TextUnit>
    <TextUnit id="7108" loc="9.770">institerant, unusque dies restabat. At illa</TextUnit>
    <TextUnit id="7109" loc="9.771">crinalem capiti vittam nataeque sibique</TextUnit>
    <TextUnit id="7110" loc="9.772">detrahit et passis aram complexa capillis</TextUnit>
    <TextUnit id="7111" loc="9.773">“Isi, Paraetonium Mareoticaque arva Pharonque</TextUnit>
    <TextUnit id="7112" loc="9.774">quae colis et septem digestum in cornua Nilum:</TextUnit>
    <TextUnit id="7113" loc="9.775">fer, precor” inquit “opem nostroque medere timori!</TextUnit>
    <TextUnit id="7114" loc="9.776">Te, dea, te quondam tuaque haec insignia vidi</TextUnit>
    <TextUnit id="7115" loc="9.777">cunctaque cognovi, sonitum comitantiaque aera</TextUnit>
    <TextUnit id="7116" loc="9.778">sistrorum, memorique animo tua iussa notavi.</TextUnit>
    <TextUnit id="7117" loc="9.779">Quod videt haec lucem, quod non ego punior, ecce</TextUnit>
    <TextUnit id="7118" loc="9.780">consilium munusque tuum est. Miserere duarum</TextUnit>
    <TextUnit id="7119" loc="9.781">auxilioque iuva!” Lacrimae sunt verba secutae.</TextUnit>
    <TextUnit id="7120" loc="9.782">Visa dea est movisse suas (et moverat) aras,</TextUnit>
    <TextUnit id="7121" loc="9.783">et templi tremuere fores, imitataque lunam</TextUnit>
    <TextUnit id="7122" loc="9.784">cornua fulserunt, crepuitque sonabile sistrum.</TextUnit>
    <TextUnit id="7123" loc="9.785">Non secura quidem, fausto tamen omine laeta</TextUnit>
    <TextUnit id="7124" loc="9.786">mater abit templo: sequitur comes Iphis euntem,</TextUnit>
    <TextUnit id="7125" loc="9.787">quam solita est, maiore gradu, nec candor in ore</TextUnit>
    <TextUnit id="7126" loc="9.788">permanet, et vires augentur, et acrior ipse est</TextUnit>
    <TextUnit id="7127" loc="9.789">vultus, et incomptis brevior mensura capillis,</TextUnit>
    <TextUnit id="7128" loc="9.790">plusque vigoris adest, habuit quam femina. Nam quae</TextUnit>
    <TextUnit id="7129" loc="9.791">femina nuper eras, puer es. Date munera templis</TextUnit>
    <TextUnit id="7130" loc="9.792">nec timida gaudete fide! Dant munera templis,</TextUnit>
    <TextUnit id="7131" loc="9.793">addunt et titulum; titulus breve carmen habebat:</TextUnit>
    <TextUnit id="7132" loc="9.794">DONA·PUER·SOLVIT·QUAE·FEMINA . VOVERAT . IPHIS</TextUnit>
    <TextUnit id="7133" loc="9.795">Postera lux radiis latum patefecerat orbem,</TextUnit>
    <TextUnit id="7134" loc="9.796">cum Venus et Iuno sociosque Hymenaeus ad ignes</TextUnit>
    <TextUnit id="7135" loc="9.797">conveniunt, potiturque sua puer Iphis Ianthe.</TextUnit>
    <TextUnit id="7136" loc="10.1">Inde per inmensum croceo velatus amictu</TextUnit>
    <TextUnit id="7137" loc="10.2">aethera digreditur Ciconumque Hymenaeus ad oras</TextUnit>
    <TextUnit id="7138" loc="10.3">tendit et Orphea nequiquam voce vocatur.</TextUnit>
    <TextUnit id="7139" loc="10.4">Adfuit ille quidem, sed nec sollemnia verba</TextUnit>
    <TextUnit id="7140" loc="10.5">nec laetos vultus nec felix attulit omen.</TextUnit>
    <TextUnit id="7141" loc="10.6">Fax quoque, quam tenuit, lacrimoso stridula fumo</TextUnit>
    <TextUnit id="7142" loc="10.7">usque fuit nullosque invenit motibus ignes.</TextUnit>
    <TextUnit id="7143" loc="10.8">Exitus auspicio gravior: nam nupta per herbas</TextUnit>
    <TextUnit id="7144" loc="10.9">dum nova naiadum turba comitata vagatur,</TextUnit>
    <TextUnit id="7145" loc="10.10">occidit in talum serpentis dente recepto.</TextUnit>
    <TextUnit id="7146" loc="10.11">Quam satis ad superas postquam Rhodopeius auras</TextUnit>
    <TextUnit id="7147" loc="10.12">deflevit vates, ne non temptaret et umbras,</TextUnit>
    <TextUnit id="7148" loc="10.13">ad Styga Taenaria est ausus descendere porta;</TextUnit>
    <TextUnit id="7149" loc="10.14">perque leves populos simulacraque functa sepulcro</TextUnit>
    <TextUnit id="7150" loc="10.15">Persephonen adiit inamoenaque regna tenentem</TextUnit>
    <TextUnit id="7151" loc="10.16">umbrarum dominum. Pulsisque ad carmina nervis</TextUnit>
    <TextUnit id="7152" loc="10.17">sic ait: “O positi sub terra numina mundi,</TextUnit>
    <TextUnit id="7153" loc="10.18">in quem reccidimus, quidquid mortale creamur,</TextUnit>
    <TextUnit id="7154" loc="10.19">si licet et falsi positis ambagibus oris</TextUnit>
    <TextUnit id="7155" loc="10.20">vera loqui sinitis, non huc, ut opaca viderem</TextUnit>
    <TextUnit id="7156" loc="10.21">Tartara, descendi, nec uti villosa colubris</TextUnit>
    <TextUnit id="7157" loc="10.22">terna Medusaei vincirem guttura monstri:</TextUnit>
    <TextUnit id="7158" loc="10.23">causa viae est coniunx, in quam calcata venenum</TextUnit>
    <TextUnit id="7159" loc="10.24">vipera diffudit crescentesque abstulit annos.</TextUnit>
    <TextUnit id="7160" loc="10.25">Posse pati volui nec me temptasse negabo:</TextUnit>
    <TextUnit id="7161" loc="10.26">vicit Amor. Supera deus hic bene notus in ora est,</TextUnit>
    <TextUnit id="7162" loc="10.27">an sit et hic, dubito. Sed et hic tamen auguror esse;</TextUnit>
    <TextUnit id="7163" loc="10.28">famaque si veteris non est mentita rapinae,</TextUnit>
    <TextUnit id="7164" loc="10.29">vos quoque iunxit Amor. Per ego haec loca plena timoris,</TextUnit>
    <TextUnit id="7165" loc="10.30">per chaos hoc ingens vastique silentia regni,</TextUnit>
    <TextUnit id="7166" loc="10.31">Eurydices, oro, properata retexite fata.</TextUnit>
    <TextUnit id="7167" loc="10.32">Omnia debemur vobis, paulumque morati</TextUnit>
    <TextUnit id="7168" loc="10.33">serius aut citius sedem properamus ad unam.</TextUnit>
    <TextUnit id="7169" loc="10.34">Tendimus huc omnes, haec est domus ultima, vosque</TextUnit>
    <TextUnit id="7170" loc="10.35">humani generis longissima regna tenetis.</TextUnit>
    <TextUnit id="7171" loc="10.36">Haec quoque, cum iustos matura peregerit annos,</TextUnit>
    <TextUnit id="7172" loc="10.37">iuris erit vestri: pro munere poscimus usum.</TextUnit>
    <TextUnit id="7173" loc="10.38">Quod si fata negant veniam pro coniuge, certum est</TextUnit>
    <TextUnit id="7174" loc="10.39">nolle redire mihi: leto gaudete duorum.”</TextUnit>
    <TextUnit id="7175" loc="10.40">Talia dicentem nervosque ad verba moventem</TextUnit>
    <TextUnit id="7176" loc="10.41">exsangues flebant animae: nec Tantalus undam</TextUnit>
    <TextUnit id="7177" loc="10.42">captavit refugam, stupuitque Ixionis orbis,</TextUnit>
    <TextUnit id="7178" loc="10.43">nec carpsere iecur volucres, urnisque vacarunt</TextUnit>
    <TextUnit id="7179" loc="10.44">Belides, inque tuo sedisti, Sisyphe, saxo.</TextUnit>
    <TextUnit id="7180" loc="10.45">Tunc primum lacrimis victarum carmine fama est</TextUnit>
    <TextUnit id="7181" loc="10.46">Eumenidum maduisse genas. Nec regia coniunx</TextUnit>
    <TextUnit id="7182" loc="10.47">sustinet oranti nec qui regit ima negare,</TextUnit>
    <TextUnit id="7183" loc="10.48">Eurydicenque vocant. Umbras erat illa recentes</TextUnit>
    <TextUnit id="7184" loc="10.49">inter et incessit passu de vulnere tardo.</TextUnit>
    <TextUnit id="7185" loc="10.50">Hanc simul et legem Rhodopeius accipit Orpheus,</TextUnit>
    <TextUnit id="7186" loc="10.51">ne flectat retro sua lumina, donec Avernas</TextUnit>
    <TextUnit id="7187" loc="10.52">exierit valles: aut inrita dona futura.</TextUnit>
    <TextUnit id="7188" loc="10.53">Carpitur acclivis per muta silentia trames,</TextUnit>
    <TextUnit id="7189" loc="10.54">arduus, obscurus, caligine densus opaca.</TextUnit>
    <TextUnit id="7190" loc="10.55">Nec procul afuerunt telluris margine summae:</TextUnit>
    <TextUnit id="7191" loc="10.56">hic, ne deficeret, metuens avidusque videndi</TextUnit>
    <TextUnit id="7192" loc="10.57">flexit amans oculos; et protinus illa relapsa est,</TextUnit>
    <TextUnit id="7193" loc="10.58">bracchiaque intendens prendique et prendere certans</TextUnit>
    <TextUnit id="7194" loc="10.59">nil nisi cedentes infelix arripit auras.</TextUnit>
    <TextUnit id="7195" loc="10.60">Iamque iterum moriens non est de coniuge quicquam</TextUnit>
    <TextUnit id="7196" loc="10.61">questa suo: quid enim nisi se quereretur amatam?</TextUnit>
    <TextUnit id="7197" loc="10.62">Supremumque “vale,” quod iam vix auribus ille</TextUnit>
    <TextUnit id="7198" loc="10.63">acciperet, dixit revolutaque rursus eodem est.</TextUnit>
    <TextUnit id="7199" loc="10.64">Non aliter stupuit gemina nece coniugis Orpheus,</TextUnit>
    <TextUnit id="7200" loc="10.65">quam tria qui timidus, medio portante catenas,</TextUnit>
    <TextUnit id="7201" loc="10.66">colla canis vidit, quem non pavor ante reliquit,</TextUnit>
    <TextUnit id="7202" loc="10.67">quam natura prior, saxo per corpus oborto;</TextUnit>
    <TextUnit id="7203" loc="10.68">quique in se crimen traxit voluitque videri</TextUnit>
    <TextUnit id="7204" loc="10.69">Olenos esse nocens, tuque, o confisa figurae,</TextUnit>
    <TextUnit id="7205" loc="10.70">infelix Lethaea, tuae, iunctissima quondam</TextUnit>
    <TextUnit id="7206" loc="10.71">pectora, nunc lapides, quos umida sustinet Ide.</TextUnit>
    <TextUnit id="7207" loc="10.72">Orantem frustraque iterum transire volentem</TextUnit>
    <TextUnit id="7208" loc="10.73">portitor arcuerat. Septem tamen ille diebus</TextUnit>
    <TextUnit id="7209" loc="10.74">squalidus in ripa Cereris sine munere sedit:</TextUnit>
    <TextUnit id="7210" loc="10.75">cura dolorque animi lacrimaeque alimenta fuere.</TextUnit>
    <TextUnit id="7211" loc="10.76">Esse deos Erebi crudeles questus, in altam</TextUnit>
    <TextUnit id="7212" loc="10.77">se recipit Rhodopen pulsumque aquilonibus Haemum.</TextUnit>
    <TextUnit id="7213" loc="10.78">Tertius aequoreis inclusum piscibus annum</TextUnit>
    <TextUnit id="7214" loc="10.79">finierat Titan, omnemque refugerat Orpheus</TextUnit>
    <TextUnit id="7215" loc="10.80">femineam venerem, seu quod male cesserat illi,</TextUnit>
    <TextUnit id="7216" loc="10.81">sive fidem dederat. Multas tamen ardor habebat</TextUnit>
    <TextUnit id="7217" loc="10.82">iungere se vati, multae doluere repulsae.</TextUnit>
    <TextUnit id="7218" loc="10.83">Ille etiam Thracum populis fuit auctor amorem</TextUnit>
    <TextUnit id="7219" loc="10.84">in teneros transferre mares citraque iuventam</TextUnit>
    <TextUnit id="7220" loc="10.85">aetatis breve ver et primos carpere flores.</TextUnit>
    <TextUnit id="7221" loc="10.86">Collis erat collemque super planissima campi</TextUnit>
    <TextUnit id="7222" loc="10.87">area, quam viridem faciebant graminis herbae.</TextUnit>
    <TextUnit id="7223" loc="10.88">Umbra loco deerat: qua postquam parte resedit</TextUnit>
    <TextUnit id="7224" loc="10.89">dis genitus vates et fila sonantia movit,</TextUnit>
    <TextUnit id="7225" loc="10.90">umbra loco venit. Non Chaonis afuit arbor.</TextUnit>
    <TextUnit id="7226" loc="10.91">non nemus Heliadum, non frondibus aesculus altis,</TextUnit>
    <TextUnit id="7227" loc="10.92">nec tiliae molles, nec fagus et innuba laurus,</TextUnit>
    <TextUnit id="7228" loc="10.93">et coryli fragiles et fraxinus utilis hastis</TextUnit>
    <TextUnit id="7229" loc="10.94">enodisque abies curvataque glandibus ilex</TextUnit>
    <TextUnit id="7230" loc="10.95">et platanus genialis acerque coloribus impar</TextUnit>
    <TextUnit id="7231" loc="10.96">amnicolaeque simul salices et aquatica lotos</TextUnit>
    <TextUnit id="7232" loc="10.97">perpetuoque virens buxum tenuesque myricae</TextUnit>
    <TextUnit id="7233" loc="10.98">et bicolor myrtus et bacis caerula tinus.</TextUnit>
    <TextUnit id="7234" loc="10.99">Vos quoque, flexipedes hederae, venistis et una</TextUnit>
    <TextUnit id="7235" loc="10.100">pampineae vites et amictae vitibus ulmi,</TextUnit>
    <TextUnit id="7236" loc="10.101">ornique et piceae pomoque onerata rubenti</TextUnit>
    <TextUnit id="7237" loc="10.102">arbutus et lentae, victoris praemia, palmae</TextUnit>
    <TextUnit id="7238" loc="10.103">et succincta comas hirsutaque vertice pinus,</TextUnit>
    <TextUnit id="7239" loc="10.104">grata deum matri; siquidem Cybeleius Attis</TextUnit>
    <TextUnit id="7240" loc="10.105">exuit hac hominem truncoque induruit illo.</TextUnit>
    <TextUnit id="7241" loc="10.106">Adfuit huic turbae metas imitata cupressus,</TextUnit>
    <TextUnit id="7242" loc="10.107">nunc arbor, puer ante deo dilectus ab illo,</TextUnit>
    <TextUnit id="7243" loc="10.108">qui citharam nervis et nervis temperat arcum.</TextUnit>
    <TextUnit id="7244" loc="10.109">Namque sacer nymphis Carthaea tenentibus arva</TextUnit>
    <TextUnit id="7245" loc="10.110">ingens cervus erat, lateque patentibus altas</TextUnit>
    <TextUnit id="7246" loc="10.111">ipse suo capiti praebebat cornibus umbras.</TextUnit>
    <TextUnit id="7247" loc="10.112">Cornua fulgebant auro, demissaque in armos</TextUnit>
    <TextUnit id="7248" loc="10.113">pendebant tereti gemmata monilia collo.</TextUnit>
    <TextUnit id="7249" loc="10.114">Bulla super frontem parvis argentea loris</TextUnit>
    <TextUnit id="7250" loc="10.115">vincta movebatur parilique aetate: nitebant</TextUnit>
    <TextUnit id="7251" loc="10.116">auribus e geminis circum cava tempora bacae.</TextUnit>
    <TextUnit id="7252" loc="10.117">Isque metu vacuus naturalique pavore</TextUnit>
    <TextUnit id="7253" loc="10.118">deposito celebrare domos mulcendaque colla</TextUnit>
    <TextUnit id="7254" loc="10.119">quamlibet ignotis manibus praebere solebat.</TextUnit>
    <TextUnit id="7255" loc="10.120">Sed tamen ante alios, Ceae pulcherrime gentis,</TextUnit>
    <TextUnit id="7256" loc="10.121">gratus erat, Cyparisse, tibi. Tu pabula cervum</TextUnit>
    <TextUnit id="7257" loc="10.122">ad nova, tu liquidi ducebas fontis ad undam,</TextUnit>
    <TextUnit id="7258" loc="10.123">tu modo nectebas varios per cornua flores,</TextUnit>
    <TextUnit id="7259" loc="10.124">nunc eques in tergo residens huc laetus et illuc</TextUnit>
    <TextUnit id="7260" loc="10.125">mollia purpureis frenabas ora capistris.</TextUnit>
    <TextUnit id="7261" loc="10.126">Aestus erat mediusque dies, solisque vapore</TextUnit>
    <TextUnit id="7262" loc="10.127">concava litorei fervebant bracchia cancri:</TextUnit>
    <TextUnit id="7263" loc="10.128">fessus in herbosa posuit sua corpora terra</TextUnit>
    <TextUnit id="7264" loc="10.129">cervus et arborea frigus ducebat ab umbra.</TextUnit>
    <TextUnit id="7265" loc="10.130">Hunc puer imprudens iaculo Cyparissus acuto</TextUnit>
    <TextUnit id="7266" loc="10.131">fixit; et ut saevo morientem vulnere vidit,</TextUnit>
    <TextUnit id="7267" loc="10.132">velle mori statuit. Quae non solacia Phoebus</TextUnit>
    <TextUnit id="7268" loc="10.133">dixit et ut leviter pro materiaque doleret,</TextUnit>
    <TextUnit id="7269" loc="10.134">admonuit! Gemit ille tamen munusque supremum</TextUnit>
    <TextUnit id="7270" loc="10.135">hoc petit a superis, ut tempore lugeat omni.</TextUnit>
    <TextUnit id="7271" loc="10.136">Iamque per inmensos egesto sanguine fletus</TextUnit>
    <TextUnit id="7272" loc="10.137">in viridem verti coeperunt membra colorem,</TextUnit>
    <TextUnit id="7273" loc="10.138">et modo qui nivea pendebant fronte capilli,</TextUnit>
    <TextUnit id="7274" loc="10.139">horrida caesaries fieri sumptoque rigore</TextUnit>
    <TextUnit id="7275" loc="10.140">sidereum gracili spectare cacumine caelum.</TextUnit>
    <TextUnit id="7276" loc="10.141">Ingemuit tristisque deus “lugebere nobis</TextUnit>
    <TextUnit id="7277" loc="10.142">lugebisque alios aderisque dolentibus” inquit.</TextUnit>
    <TextUnit id="7278" loc="10.143">Tale nemus vates attraxerat inque ferarum</TextUnit>
    <TextUnit id="7279" loc="10.144">concilio medius turba volucrumque sedebat.</TextUnit>
    <TextUnit id="7280" loc="10.145">Ut satis impulsas temptavit pollice chordas</TextUnit>
    <TextUnit id="7281" loc="10.146">et sensit varios, quamvis diversa sonarent,</TextUnit>
    <TextUnit id="7282" loc="10.147">concordare modos, hoc vocem carmine movit:</TextUnit>
    <TextUnit id="7283" loc="10.148">“Ab Iove, Musa parens, (cedunt Iovis omnia regno!)</TextUnit>
    <TextUnit id="7284" loc="10.149">carmina nostra move! Iovis est mihi saepe potestas</TextUnit>
    <TextUnit id="7285" loc="10.150">dicta prius: cecini plectro graviore Gigantas</TextUnit>
    <TextUnit id="7286" loc="10.151">sparsaque Phlegraeis victricia fulmina campis:</TextUnit>
    <TextUnit id="7287" loc="10.152">nunc opus est leviore lyra, puerosque canamus</TextUnit>
    <TextUnit id="7288" loc="10.153">dilectos superis, inconcessisque puellas</TextUnit>
    <TextUnit id="7289" loc="10.154">ignibus attonitas meruisse libidine poenam.</TextUnit>
    <TextUnit id="7290" loc="10.155">Rex superum Phrygii quondam Ganymedis amore</TextUnit>
    <TextUnit id="7291" loc="10.156">arsit, et inventum est aliquid, quod Iuppiter esse,</TextUnit>
    <TextUnit id="7292" loc="10.157">quam quod erat, mallet. Nulla tamen alite verti</TextUnit>
    <TextUnit id="7293" loc="10.158">dignatur, nisi quae posset sua fulmina ferre.</TextUnit>
    <TextUnit id="7294" loc="10.159">Nec mora, percusso mendacibus aere pennis</TextUnit>
    <TextUnit id="7295" loc="10.160">abripit Iliaden; qui nunc quoque pocula miscet</TextUnit>
    <TextUnit id="7296" loc="10.161">invitaque Iovi nectar Iunone ministrat.</TextUnit>
    <TextUnit id="7297" loc="10.162">Te quoque, Amyclide, posuisset in aethere Phoebus,</TextUnit>
    <TextUnit id="7298" loc="10.163">tristia si spatium ponendi fata dedissent.</TextUnit>
    <TextUnit id="7299" loc="10.164">Qua licet, aeternus tamen es: quotiensque repellit</TextUnit>
    <TextUnit id="7300" loc="10.165">ver hiemem piscique aries succedit aquoso,</TextUnit>
    <TextUnit id="7301" loc="10.166">tu totiens oreris viridique in caespite flores.</TextUnit>
    <TextUnit id="7302" loc="10.167">Te meus ante omnes genitor dilexit, et orbe</TextUnit>
    <TextUnit id="7303" loc="10.168">in medio positi caruerunt praeside Delphi,</TextUnit>
    <TextUnit id="7304" loc="10.169">dum deus Eurotan inmunitamque frequentat</TextUnit>
    <TextUnit id="7305" loc="10.170">Sparten. Nec citharae nec sunt in honore sagittae:</TextUnit>
    <TextUnit id="7306" loc="10.171">inmemor ipse sui non retia ferre recusat,</TextUnit>
    <TextUnit id="7307" loc="10.172">non tenuisse canes, non per iuga montis iniqui</TextUnit>
    <TextUnit id="7308" loc="10.173">ire comes, longaque alit adsuetudine flammas.</TextUnit>
    <TextUnit id="7309" loc="10.174">Iamque fere medius Titan venientis et actae</TextUnit>
    <TextUnit id="7310" loc="10.175">noctis erat spatioque pari distabat utrimque:</TextUnit>
    <TextUnit id="7311" loc="10.176">corpora veste levant et suco pinguis olivi</TextUnit>
    <TextUnit id="7312" loc="10.177">splendescunt latique ineunt certamina disci.</TextUnit>
    <TextUnit id="7313" loc="10.178">Quem prius aerias libratum Phoebus in auras</TextUnit>
    <TextUnit id="7314" loc="10.179">misit et oppositas disiecit pondere nubes.</TextUnit>
    <TextUnit id="7315" loc="10.180">Reccidit in solidam longo post tempore terram</TextUnit>
    <TextUnit id="7316" loc="10.181">pondus et exhibuit iunctam cum viribus artem.</TextUnit>
    <TextUnit id="7317" loc="10.182">Protinus imprudens actusque cupidine lusus</TextUnit>
    <TextUnit id="7318" loc="10.183">tollere Taenarides orbem properabat. At illum</TextUnit>
    <TextUnit id="7319" loc="10.184">dura repercusso subiecit verbere tellus</TextUnit>
    <TextUnit id="7320" loc="10.185">in vultus, Hyacinthe, tuos. Expalluit aeque</TextUnit>
    <TextUnit id="7321" loc="10.186">quam puer ipse deus conlapsosque excipit artus,</TextUnit>
    <TextUnit id="7322" loc="10.187">et modo te refovet, modo tristia vulnera siccat,</TextUnit>
    <TextUnit id="7323" loc="10.188">nunc animam admotis fugientem sustinet herbis.</TextUnit>
    <TextUnit id="7324" loc="10.189">Nil prosunt artes: erat inmedicabile vulnus.</TextUnit>
    <TextUnit id="7325" loc="10.190">Ut siquis violas rigidumve papaver in horto</TextUnit>
    <TextUnit id="7326" loc="10.191">liliaque infringat fulvis horrentia linguis,</TextUnit>
    <TextUnit id="7327" loc="10.192">marcida demittant subito caput illa vietum</TextUnit>
    <TextUnit id="7328" loc="10.193">nec se sustineant spectentque cacumine terram:</TextUnit>
    <TextUnit id="7329" loc="10.194">sic vultus moriens iacet, et defecta vigore</TextUnit>
    <TextUnit id="7330" loc="10.195">ipsa sibi est oneri cervix umeroque recumbit.</TextUnit>
    <TextUnit id="7331" loc="10.196">‘Laberis, Oebalide, prima fraudate iuventa,’</TextUnit>
    <TextUnit id="7332" loc="10.197">Phoebus ait ‘videoque tuum, mea crimina, vulnus.</TextUnit>
    <TextUnit id="7333" loc="10.198">Tu dolor es facinusque meum: mea dextera leto</TextUnit>
    <TextUnit id="7334" loc="10.199">inscribenda tuo est! Ego sum tibi funeris auctor.</TextUnit>
    <TextUnit id="7335" loc="10.200">Quae mea culpa tamen? Nisi si lusisse vocari</TextUnit>
    <TextUnit id="7336" loc="10.201">culpa potest, nisi culpa potest et amasse vocari.</TextUnit>
    <TextUnit id="7337" loc="10.202">Atque utinam merito vitam tecumque liceret</TextUnit>
    <TextUnit id="7338" loc="10.203">reddere! Quod quoniam fatali lege tenemur,</TextUnit>
    <TextUnit id="7339" loc="10.204">semper eris mecum memorique haerebis in ore.</TextUnit>
    <TextUnit id="7340" loc="10.205">Te lyra pulsa manu, te carmina nostra sonabunt,</TextUnit>
    <TextUnit id="7341" loc="10.206">flosque novus scripto gemitus imitabere nostros.</TextUnit>
    <TextUnit id="7342" loc="10.207">Tempus et illud erit, quo se fortissimus heros</TextUnit>
    <TextUnit id="7343" loc="10.208">addat in hunc florem folioque legatur eodem.’</TextUnit>
    <TextUnit id="7344" loc="10.209">Talia dum vero memorantur Apollinis ore,</TextUnit>
    <TextUnit id="7345" loc="10.210">ecce cruor, qui fusus humo signaverat herbas,</TextUnit>
    <TextUnit id="7346" loc="10.211">desinit esse cruor, Tyrioque nitentior ostro</TextUnit>
    <TextUnit id="7347" loc="10.212">flos oritur formamque capit quam lilia, si non</TextUnit>
    <TextUnit id="7348" loc="10.213">purpureus color his, argenteus esset in illis.</TextUnit>
    <TextUnit id="7349" loc="10.214">Non satis hoc Phoebo est (is enim fuit auctor honoris):</TextUnit>
    <TextUnit id="7350" loc="10.215">ipse suos gemitus foliis inscribit, et AI AI</TextUnit>
    <TextUnit id="7351" loc="10.216">flos habet inscriptum, funestaque littera dicta est.</TextUnit>
    <TextUnit id="7352" loc="10.217">Nec genuisse pudet Sparten Hyacinthon, honorque</TextUnit>
    <TextUnit id="7353" loc="10.218">durat in hoc aevi, celebrandaque more priorum</TextUnit>
    <TextUnit id="7354" loc="10.219">annua praelata redeunt Hyacinthia pompa.</TextUnit>
    <TextUnit id="7355" loc="10.220">At si forte roges fecundam Amathunta metallis,</TextUnit>
    <TextUnit id="7356" loc="10.221">an genuisse velit Propoetidas, abnuat aeque</TextUnit>
    <TextUnit id="7357" loc="10.222">atque illos, gemino quondam quibus aspera cornu</TextUnit>
    <TextUnit id="7358" loc="10.223">frons erat: unde etiam nomen traxere Cerastae.</TextUnit>
    <TextUnit id="7359" loc="10.224">Ante fores horum stabat Iovis Hospitis ara;</TextUnit>
    <TextUnit id="7360" loc="10.225">ignarus sceleris quam siquis sanguine tinctam</TextUnit>
    <TextUnit id="7361" loc="10.226">advena vidisset, mactatos crederet illic</TextUnit>
    <TextUnit id="7362" loc="10.227">lactantes vitulos Amathusiacasque bidentes:</TextUnit>
    <TextUnit id="7363" loc="10.228">hospes erat caesus. Sacris offensa nefandis</TextUnit>
    <TextUnit id="7364" loc="10.229">ipsa suas urbes Ophiusiaque arva parabat</TextUnit>
    <TextUnit id="7365" loc="10.230">deserere alma Venus. ‘Sed quid loca grata, quid urbes</TextUnit>
    <TextUnit id="7366" loc="10.231">peccavere meae? Quod’ dixit ‘crimen in illis?</TextUnit>
    <TextUnit id="7367" loc="10.232">Exsilio poenam potius gens impia pendat,</TextUnit>
    <TextUnit id="7368" loc="10.233">vel nece, vel siquid medium est mortisque fugaeque.</TextUnit>
    <TextUnit id="7369" loc="10.234">Idque quid esse potest, nisi versae poena figurae?’</TextUnit>
    <TextUnit id="7370" loc="10.235">Dum dubitat, quo mutet eos, ad cornua vultum</TextUnit>
    <TextUnit id="7371" loc="10.236">flexit et admonita est haec illis posse relinqui:</TextUnit>
    <TextUnit id="7372" loc="10.237">grandiaque in torvos transformat membra iuvencos.</TextUnit>
    <TextUnit id="7373" loc="10.238">Sunt tamen obscenae Venerem Propoetides ausae</TextUnit>
    <TextUnit id="7374" loc="10.239">esse negare deam. Pro quo sua, numinis ira,</TextUnit>
    <TextUnit id="7375" loc="10.240">corpora cum forma primae vulgasse feruntur:</TextUnit>
    <TextUnit id="7376" loc="10.241">utque pudor cessit sanguisque induruit oris,</TextUnit>
    <TextUnit id="7377" loc="10.242">in rigidum parvo silicem discrimine versae.</TextUnit>
    <TextUnit id="7378" loc="10.243">Quas quia Pygmalion aevum per crimen agentes</TextUnit>
    <TextUnit id="7379" loc="10.244">viderat, offensus vitiis, quae plurima menti</TextUnit>
    <TextUnit id="7380" loc="10.245">femineae natura dedit, sine coniuge caelebs</TextUnit>
    <TextUnit id="7381" loc="10.246">vivebat thalamique diu consorte carebat.</TextUnit>
    <TextUnit id="7382" loc="10.247">Interea niveum mira feliciter arte</TextUnit>
    <TextUnit id="7383" loc="10.248">sculpsit ebur formamque dedit, qua femina nasci</TextUnit>
    <TextUnit id="7384" loc="10.249">nulla potest: operisque sui concepit amorem.</TextUnit>
    <TextUnit id="7385" loc="10.250">Virginis est verae facies, quam vivere credas,</TextUnit>
    <TextUnit id="7386" loc="10.251">et, si non obstet reverentia, velle moveri:</TextUnit>
    <TextUnit id="7387" loc="10.252">ars adeo latet arte sua. Miratur et haurit</TextUnit>
    <TextUnit id="7388" loc="10.253">pectore Pygmalion simulati corporis ignes.</TextUnit>
    <TextUnit id="7389" loc="10.254">Saepe manus operi temptantes admovet, an sit</TextUnit>
    <TextUnit id="7390" loc="10.255">corpus an illud ebur: nec adhuc ebur esse fatetur.</TextUnit>
    <TextUnit id="7391" loc="10.256">Oscula dat reddique putat loquiturque tenetque,</TextUnit>
    <TextUnit id="7392" loc="10.257">et credit tactis digitos insidere membris,</TextUnit>
    <TextUnit id="7393" loc="10.258">et metuit, pressos veniat ne livor in artus.</TextUnit>
    <TextUnit id="7394" loc="10.259">Et modo blanditias adhibet, modo grata puellis</TextUnit>
    <TextUnit id="7395" loc="10.260">munera fert illi conchas teretesque lapillos</TextUnit>
    <TextUnit id="7396" loc="10.261">et parvas volucres et flores mille colorum</TextUnit>
    <TextUnit id="7397" loc="10.262">liliaque pictasque pilas et ab arbore lapsas</TextUnit>
    <TextUnit id="7398" loc="10.263">Heliadum lacrimas; ornat quoque vestibus artus,</TextUnit>
    <TextUnit id="7399" loc="10.264">dat digitis gemmas, dat longa monilia collo:</TextUnit>
    <TextUnit id="7400" loc="10.265">aure leves bacae, redimicula pectore pendent.</TextUnit>
    <TextUnit id="7401" loc="10.266">Cuncta decent: nec nuda minus formosa videtur.</TextUnit>
    <TextUnit id="7402" loc="10.267">Conlocat hanc stratis concha Sidonide tinctis</TextUnit>
    <TextUnit id="7403" loc="10.268">appellatque tori sociam, acclinataque colla</TextUnit>
    <TextUnit id="7404" loc="10.269">mollibus in plumis, tamquam sensura, reponit.</TextUnit>
    <TextUnit id="7405" loc="10.270">Festa dies Veneris tota celeberrima Cypro</TextUnit>
    <TextUnit id="7406" loc="10.271">venerat, et pandis inductae cornibus aurum</TextUnit>
    <TextUnit id="7407" loc="10.272">conciderant ictae nivea cervice iuvencae,</TextUnit>
    <TextUnit id="7408" loc="10.273">turaque fumabant: cum munere functus ad aras</TextUnit>
    <TextUnit id="7409" loc="10.274">constitit et timide, ‘si di dare cuncta potestis,</TextUnit>
    <TextUnit id="7410" loc="10.275">sit coniunx, opto’ (non ausus ‘eburnea virgo’</TextUnit>
    <TextUnit id="7411" loc="10.276">dicere) Pygmalion ‘similis mea’ dixit ‘eburnae.’</TextUnit>
    <TextUnit id="7412" loc="10.277">Sensit, ut ipsa suis aderat Venus aurea festis,</TextUnit>
    <TextUnit id="7413" loc="10.278">vota quid illa velint; et, amici numinis omen,</TextUnit>
    <TextUnit id="7414" loc="10.279">flamma ter accensa est apicemque per aera duxit.</TextUnit>
    <TextUnit id="7415" loc="10.280">Ut rediit, simulacra suae petit ille puellae</TextUnit>
    <TextUnit id="7416" loc="10.281">incumbensque toro dedit oscula: visa tepere est.</TextUnit>
    <TextUnit id="7417" loc="10.282">Admovet os iterum, manibus quoque pectora temptat:</TextUnit>
    <TextUnit id="7418" loc="10.283">temptatum mollescit ebur positoque rigore</TextUnit>
    <TextUnit id="7419" loc="10.284">subsidit digitis ceditque, ut Hymettia sole</TextUnit>
    <TextUnit id="7420" loc="10.285">cera remollescit tractataque pollice multas</TextUnit>
    <TextUnit id="7421" loc="10.286">flectitur in facies ipsoque fit utilis usu.</TextUnit>
    <TextUnit id="7422" loc="10.287">Dum stupet et dubie gaudet fallique veretur,</TextUnit>
    <TextUnit id="7423" loc="10.288">rursus amans rursusque manu sua vota retractat.</TextUnit>
    <TextUnit id="7424" loc="10.289">Corpus erat: saliunt temptatae pollice venae.</TextUnit>
    <TextUnit id="7425" loc="10.290">Tum vero Paphius plenissima concipit heros</TextUnit>
    <TextUnit id="7426" loc="10.291">verba, quibus Veneri grates agat, oraque tandem</TextUnit>
    <TextUnit id="7427" loc="10.292">ore suo non falsa premit: dataque oscula virgo</TextUnit>
    <TextUnit id="7428" loc="10.293">sensit et erubuit timidumque ad lumina lumen</TextUnit>
    <TextUnit id="7429" loc="10.294">attollens pariter cum caelo vidit amantem.</TextUnit>
    <TextUnit id="7430" loc="10.295">Coniugio, quod fecit, adest dea. Iamque coactis</TextUnit>
    <TextUnit id="7431" loc="10.296">cornibus in plenum noviens lunaribus orbem</TextUnit>
    <TextUnit id="7432" loc="10.297">illa Paphon genuit, de qua tenet insula nomen.</TextUnit>
    <TextUnit id="7433" loc="10.298">Editus hac ille est, qui, si sine prole fuisset,</TextUnit>
    <TextUnit id="7434" loc="10.299">inter felices Cinyras potuisset haberi.</TextUnit>
    <TextUnit id="7435" loc="10.300">Dira canam: procul hinc natae, procul este parentes!</TextUnit>
    <TextUnit id="7436" loc="10.301">Aut, mea si vestras mulcebunt carmina mentes,</TextUnit>
    <TextUnit id="7437" loc="10.302">desit in hac mihi parte fides, nec credite factum,</TextUnit>
    <TextUnit id="7438" loc="10.303">vel, si credetis, facti quoque credite poenam.</TextUnit>
    <TextUnit id="7439" loc="10.304">Si tamen admissum sinit hoc natura videri,</TextUnit>
    <TextUnit id="7440" loc="10.305">[gentibus Ismariis et nostro gratulor orbi,]</TextUnit>
    <TextUnit id="7441" loc="10.306">gratulor huic terrae, quod abest regionibus illis,</TextUnit>
    <TextUnit id="7442" loc="10.307">quae tantum genuere nefas. Sit dives amomo</TextUnit>
    <TextUnit id="7443" loc="10.308">cinnamaque costumque suum sudataque ligno</TextUnit>
    <TextUnit id="7444" loc="10.309">tura ferat floresque alios Panchaia tellus,</TextUnit>
    <TextUnit id="7445" loc="10.310">dum ferat et murram: tanti nova non fuit arbor.</TextUnit>
    <TextUnit id="7446" loc="10.311">Ipse negat nocuisse tibi sua tela Cupido,</TextUnit>
    <TextUnit id="7447" loc="10.312">Myrrha, facesque suas a crimine vindicat isto.</TextUnit>
    <TextUnit id="7448" loc="10.313">Stipite te Stygio tumidisque adflavit echidnis</TextUnit>
    <TextUnit id="7449" loc="10.314">e tribus una soror. Scelus est odisse parentem:</TextUnit>
    <TextUnit id="7450" loc="10.315">hic amor est odio maius scelus. Undique lecti</TextUnit>
    <TextUnit id="7451" loc="10.316">te cupiunt proceres, totoque oriente iuventus</TextUnit>
    <TextUnit id="7452" loc="10.317">ad thalami certamen adest. Ex omnibus unum</TextUnit>
    <TextUnit id="7453" loc="10.318">elige, Myrrha, virum: dum ne sit in omnibus unus.</TextUnit>
    <TextUnit id="7454" loc="10.319">Illa quidem sentit foedoque repugnat amori</TextUnit>
    <TextUnit id="7455" loc="10.320">et secum ‘quo mente feror? quid molior?’ inquit:</TextUnit>
    <TextUnit id="7456" loc="10.321">‘di, precor, et pietas sacrataque iura parentum,</TextUnit>
    <TextUnit id="7457" loc="10.322">hoc prohibete nefas scelerique resistite nostro, —</TextUnit>
    <TextUnit id="7458" loc="10.323">si tamen hoc scelus est. Sed enim damnare negatur</TextUnit>
    <TextUnit id="7459" loc="10.324">hanc venerem pietas, coeuntque animalia nullo</TextUnit>
    <TextUnit id="7460" loc="10.325">cetera delicto. Nec habetur turpe iuvencae</TextUnit>
    <TextUnit id="7461" loc="10.326">ferre patrem tergo, fit equo sua filia coniunx,</TextUnit>
    <TextUnit id="7462" loc="10.327">quasque creavit init pecudes caper, ipsaque, cuius</TextUnit>
    <TextUnit id="7463" loc="10.328">semine concepta est, ex illo concipit ales.</TextUnit>
    <TextUnit id="7464" loc="10.329">Felices, quibus ista licent! Humana malignas</TextUnit>
    <TextUnit id="7465" loc="10.330">cura dedit leges, et quod natura remittit,</TextUnit>
    <TextUnit id="7466" loc="10.331">invida iura negant. Gentes tamen esse feruntur,</TextUnit>
    <TextUnit id="7467" loc="10.332">in quibus et nato genetrix et nata parenti</TextUnit>
    <TextUnit id="7468" loc="10.333">iungitur, ut pietas geminato crescat amore.</TextUnit>
    <TextUnit id="7469" loc="10.334">Me miseram, quod non nasci mihi contigit illic,</TextUnit>
    <TextUnit id="7470" loc="10.335">fortunaque loci laedor! — Quid in ista revolvor?</TextUnit>
    <TextUnit id="7471" loc="10.336">Spes interdictae discedite! Dignus amari</TextUnit>
    <TextUnit id="7472" loc="10.337">ille, sed ut pater, est. — Ergo si filia magni</TextUnit>
    <TextUnit id="7473" loc="10.338">non essem Cinyrae, Cinyrae concumbere possem;</TextUnit>
    <TextUnit id="7474" loc="10.339">nunc quia iam meus est, non est meus, ipsaque damno</TextUnit>
    <TextUnit id="7475" loc="10.340">est mihi proximitas: aliena potentior essem.</TextUnit>
    <TextUnit id="7476" loc="10.341">Ire libet procul hinc patriaeque relinquere fines,</TextUnit>
    <TextUnit id="7477" loc="10.342">dum scelus effugiam. Retinet malus ardor amantem,</TextUnit>
    <TextUnit id="7478" loc="10.343">ut praesens spectem Cinyram tangamque loquarque</TextUnit>
    <TextUnit id="7479" loc="10.344">osculaque admoveam, si nil conceditur ultra.</TextUnit>
    <TextUnit id="7480" loc="10.345">Ultra autem spectare aliquid potes, impia virgo?</TextUnit>
    <TextUnit id="7481" loc="10.346">Et quot confundas et iura et nomina, sentis!</TextUnit>
    <TextUnit id="7482" loc="10.347">Tune eris et matris paelex et adultera patris?</TextUnit>
    <TextUnit id="7483" loc="10.348">Tune soror nati genetrixque vocabere fratris?</TextUnit>
    <TextUnit id="7484" loc="10.349">Nec metues atro crinitas angue sorores,</TextUnit>
    <TextUnit id="7485" loc="10.350">quas facibus saevis oculos atque ora petentes</TextUnit>
    <TextUnit id="7486" loc="10.351">noxia corda vident? At tu, dum corpore non es</TextUnit>
    <TextUnit id="7487" loc="10.352">passa nefas, animo ne concipe, neve potentis</TextUnit>
    <TextUnit id="7488" loc="10.353">concubitu vetito naturae pollue foedus.</TextUnit>
    <TextUnit id="7489" loc="10.354">Velle puta: res ipsa vetat. Pius ille memorque est</TextUnit>
    <TextUnit id="7490" loc="10.355">moris — et o vellem similis furor esset in illo!’</TextUnit>
    <TextUnit id="7491" loc="10.356">Dixerat, at Cinyras, quem copia digna procorum,</TextUnit>
    <TextUnit id="7492" loc="10.357">quid faciat, dubitare facit, scitatur ab ipsa</TextUnit>
    <TextUnit id="7493" loc="10.358">nominibus dictis, cuius velit esse mariti.</TextUnit>
    <TextUnit id="7494" loc="10.359">Illa silet primo, patriisque in vultibus haerens</TextUnit>
    <TextUnit id="7495" loc="10.360">aestuat et tepido suffundit lumina rore.</TextUnit>
    <TextUnit id="7496" loc="10.361">Virginei Cinyras haec credens esse timoris,</TextUnit>
    <TextUnit id="7497" loc="10.362">flere vetat siccatque genas atque oscula iungit.</TextUnit>
    <TextUnit id="7498" loc="10.363">Myrrha datis nimium gaudet: consultaque, qualem</TextUnit>
    <TextUnit id="7499" loc="10.364">optet habere virum, ‘similem tibi’ dixit. At ille</TextUnit>
    <TextUnit id="7500" loc="10.365">non intellectam vocem conlaudat et ‘esto</TextUnit>
    <TextUnit id="7501" loc="10.366">tam pia semper’ ait. Pietatis nomine dicto</TextUnit>
    <TextUnit id="7502" loc="10.367">demisit vultus sceleris sibi conscia virgo.</TextUnit>
    <TextUnit id="7503" loc="10.368">Noctis erat medium, curasque et corpora somnus</TextUnit>
    <TextUnit id="7504" loc="10.369">solverat. At virgo Cinyreia pervigil igni</TextUnit>
    <TextUnit id="7505" loc="10.370">carpitur indomito furiosaque vota retractat.</TextUnit>
    <TextUnit id="7506" loc="10.371">Et modo desperat, modo vult temptare, pudetque</TextUnit>
    <TextUnit id="7507" loc="10.372">et cupit, et, quid agat, non invenit. Utque securi</TextUnit>
    <TextUnit id="7508" loc="10.373">saucia trabs ingens, ubi plaga novissima restat,</TextUnit>
    <TextUnit id="7509" loc="10.374">quo cadat, in dubio est omnique a parte timetur:</TextUnit>
    <TextUnit id="7510" loc="10.375">sic animus vario labefactus vulnere nutat</TextUnit>
    <TextUnit id="7511" loc="10.376">huc levis atque illuc momentaque sumit utroque.</TextUnit>
    <TextUnit id="7512" loc="10.377">Nec modus aut requies, nisi mors, reperitur amoris.</TextUnit>
    <TextUnit id="7513" loc="10.378">Mors placet. Erigitur laqueoque innectere fauces</TextUnit>
    <TextUnit id="7514" loc="10.379">destinat et zona summo de poste revincta</TextUnit>
    <TextUnit id="7515" loc="10.380">‘care vale Cinyra causamque intellege mortis!’</TextUnit>
    <TextUnit id="7516" loc="10.381">dixit et aptabat pallenti vincula collo.</TextUnit>
    <TextUnit id="7517" loc="10.382">Murmura verborum fidas nutricis ad aures</TextUnit>
    <TextUnit id="7518" loc="10.383">pervenisse ferunt limen servantis alumnae.</TextUnit>
    <TextUnit id="7519" loc="10.384">Surgit anus reseratque fores, mortisque paratae</TextUnit>
    <TextUnit id="7520" loc="10.385">instrumenta videns spatio conclamat eodem</TextUnit>
    <TextUnit id="7521" loc="10.386">seque ferit scinditque sinus ereptaque collo</TextUnit>
    <TextUnit id="7522" loc="10.387">vincula dilaniat. Tum denique flere vacavit,</TextUnit>
    <TextUnit id="7523" loc="10.388">tum dare complexus laqueique requirere causam.</TextUnit>
    <TextUnit id="7524" loc="10.389">Muta silet virgo terramque inmota tuetur</TextUnit>
    <TextUnit id="7525" loc="10.390">et deprensa dolet tardae conamina mortis.</TextUnit>
    <TextUnit id="7526" loc="10.391">Instat anus canosque suos et inania nudans</TextUnit>
    <TextUnit id="7527" loc="10.392">ubera per cunas alimentaque prima precatur,</TextUnit>
    <TextUnit id="7528" loc="10.393">ut sibi committat, quidquid dolet. Illa rogantem</TextUnit>
    <TextUnit id="7529" loc="10.394">aversata gemit. Certa est exquirere nutrix</TextUnit>
    <TextUnit id="7530" loc="10.395">nec solam spondere fidem: ‘dic’ inquit ‘opemque</TextUnit>
    <TextUnit id="7531" loc="10.396">me sine ferre tibi; non est mea pigra senectus.</TextUnit>
    <TextUnit id="7532" loc="10.397">Seu furor est, habeo, quae carmine sanet et herbis,</TextUnit>
    <TextUnit id="7533" loc="10.398">sive aliquis nocuit, magico lustrabere ritu,</TextUnit>
    <TextUnit id="7534" loc="10.399">ira deum sive est, sacris placabilis ira.</TextUnit>
    <TextUnit id="7535" loc="10.400">Quid rear ulterius ? Certe fortuna domusque</TextUnit>
    <TextUnit id="7536" loc="10.401">sospes et in cursu est, vivit genetrixque paterque.’</TextUnit>
    <TextUnit id="7537" loc="10.402">Myrrha, patre audito, suspiria duxit ab imo</TextUnit>
    <TextUnit id="7538" loc="10.403">pectore. Nec nutrix etiamnum concipit ullum</TextUnit>
    <TextUnit id="7539" loc="10.404">mente nefas, aliquemque tamen praesentit amorem;</TextUnit>
    <TextUnit id="7540" loc="10.405">propositique tenax, quodcumque est, orat, ut ipsi</TextUnit>
    <TextUnit id="7541" loc="10.406">indicet, et gremio lacrimantem tollit anili</TextUnit>
    <TextUnit id="7542" loc="10.407">atque ita complectens infirmis membra lacertis</TextUnit>
    <TextUnit id="7543" loc="10.408">‘sensimus,’ inquit ‘amas! sed et hic mea (pone timorem)</TextUnit>
    <TextUnit id="7544" loc="10.409">sedulitas erit apta tibi, nec sentiet umquam</TextUnit>
    <TextUnit id="7545" loc="10.410">hoc pater.’ Exsiluit gremio furibunda torumque</TextUnit>
    <TextUnit id="7546" loc="10.411">ore premens ‘discede, precor, miseroque pudori</TextUnit>
    <TextUnit id="7547" loc="10.412">parce!’ ait. Instanti ‘discede, aut desine’ dixit</TextUnit>
    <TextUnit id="7548" loc="10.413">‘quaerere, quid doleam: scelus est, quod scire laboras.’</TextUnit>
    <TextUnit id="7549" loc="10.414">Horret anus tremulasque manus annisque metuque</TextUnit>
    <TextUnit id="7550" loc="10.415">tendit et ante pedes supplex procumbit alumnae</TextUnit>
    <TextUnit id="7551" loc="10.416">et modo blanditur, modo, si non conscia fiat,</TextUnit>
    <TextUnit id="7552" loc="10.417">terret; et indicium laquei coeptaeque minatur</TextUnit>
    <TextUnit id="7553" loc="10.418">mortis et officium commisso spondet amori.</TextUnit>
    <TextUnit id="7554" loc="10.419">Extulit illa caput lacrimisque implevit obortis</TextUnit>
    <TextUnit id="7555" loc="10.420">pectora nutricis; conataque saepe fateri</TextUnit>
    <TextUnit id="7556" loc="10.421">saepe tenet vocem, pudibundaque vestibus ora</TextUnit>
    <TextUnit id="7557" loc="10.422">texit et ‘o’ dixit ‘felicem coniuge matrem!’</TextUnit>
    <TextUnit id="7558" loc="10.423">Hactenus, et gemuit. Gelidus nutricis in artus</TextUnit>
    <TextUnit id="7559" loc="10.424">ossaque (sensit enim) penetrat tremor, albaque toto</TextUnit>
    <TextUnit id="7560" loc="10.425">vertice canities rigidis stetit hirta capillis.</TextUnit>
    <TextUnit id="7561" loc="10.426">Multaque, ut excuteret diros, si posset, amores,</TextUnit>
    <TextUnit id="7562" loc="10.427">addidit: at virgo scit se non falsa moneri,</TextUnit>
    <TextUnit id="7563" loc="10.428">certa mori tamen est, si non potiatur amore.</TextUnit>
    <TextUnit id="7564" loc="10.429">‘Vive,’ ait haec ‘potiere tuo’ — et, non ausa ‘parente’</TextUnit>
    <TextUnit id="7565" loc="10.430">dicere, conticuit promissaque numine firmat.</TextUnit>
    <TextUnit id="7566" loc="10.431">Festa piae Cereris celebrabant annua matres</TextUnit>
    <TextUnit id="7567" loc="10.432">illa, quibus nivea velatae corpora veste</TextUnit>
    <TextUnit id="7568" loc="10.433">primitias frugum dant spicea serta suarum</TextUnit>
    <TextUnit id="7569" loc="10.434">perque novem noctes venerem tactusque viriles</TextUnit>
    <TextUnit id="7570" loc="10.435">in vetitis numerant. Turba Cenchreis in illa</TextUnit>
    <TextUnit id="7571" loc="10.436">regis adest coniunx, arcanaque sacra frequentat.</TextUnit>
    <TextUnit id="7572" loc="10.437">Ergo legitima vacuus dum coniuge lectus,</TextUnit>
    <TextUnit id="7573" loc="10.438">nacta gravem vino Cinyram male sedula nutrix,</TextUnit>
    <TextUnit id="7574" loc="10.439">nomine mentito veros exponit amores</TextUnit>
    <TextUnit id="7575" loc="10.440">et faciem laudat. Quaesitis virginis annis</TextUnit>
    <TextUnit id="7576" loc="10.441">‘par’ ait ‘est Myrrhae.’ Quam postquam adducere iussa est</TextUnit>
    <TextUnit id="7577" loc="10.442">utque domum rediit, ‘gaude mea’ dixit ‘alumna:</TextUnit>
    <TextUnit id="7578" loc="10.443">vicimus.’ Infelix non toto pectore sentit</TextUnit>
    <TextUnit id="7579" loc="10.444">laetitiam virgo, praesagaque pectora maerent;</TextUnit>
    <TextUnit id="7580" loc="10.445">sed tamen et gaudet: tanta est discordia mentis.</TextUnit>
    <TextUnit id="7581" loc="10.446">Tempus erat, quo cuncta silent, interque triones</TextUnit>
    <TextUnit id="7582" loc="10.447">flexerat obliquo plaustrum temone Bootes:</TextUnit>
    <TextUnit id="7583" loc="10.448">ad facinus venit illa suum. Fugit aurea caelo</TextUnit>
    <TextUnit id="7584" loc="10.449">luna, tegunt nigrae latitantia sidera nubes:</TextUnit>
    <TextUnit id="7585" loc="10.450">nox caret igne suo. Primus tegis, Icare, vultus</TextUnit>
    <TextUnit id="7586" loc="10.451">Erigoneque pio sacrata parentis amore.</TextUnit>
    <TextUnit id="7587" loc="10.452">Ter pedis offensi signo est revocata, ter omen</TextUnit>
    <TextUnit id="7588" loc="10.453">funereus bubo letali carmine fecit:</TextUnit>
    <TextUnit id="7589" loc="10.454">it tamen, et tenebrae minuunt noxque atra pudorem;</TextUnit>
    <TextUnit id="7590" loc="10.455">nutricisque manum laeva tenet, altera motu</TextUnit>
    <TextUnit id="7591" loc="10.456">caecum iter explorat. Thalami iam limina tangit,</TextUnit>
    <TextUnit id="7592" loc="10.457">iamque fores aperit, iam ducitur intus: at illi</TextUnit>
    <TextUnit id="7593" loc="10.458">poplite succiduo genua intremuere, fugitque</TextUnit>
    <TextUnit id="7594" loc="10.459">et color et sanguis, animusque relinquit euntem.</TextUnit>
    <TextUnit id="7595" loc="10.460">Quoque suo propior sceleri est, magis horret, et ausi</TextUnit>
    <TextUnit id="7596" loc="10.461">paenitet, et vellet non cognita posse reverti.</TextUnit>
    <TextUnit id="7597" loc="10.462">Cunctantem longaeva manu deducit et alto</TextUnit>
    <TextUnit id="7598" loc="10.463">admotam lecto cum traderet ‘accipe,’ dixit</TextUnit>
    <TextUnit id="7599" loc="10.464">‘ista tua est, Cinyra’ devotaque corpora iunxit.</TextUnit>
    <TextUnit id="7600" loc="10.465">Accipit obsceno genitor sua viscera lecto</TextUnit>
    <TextUnit id="7601" loc="10.466">virgineosque metus levat hortaturque timentem.</TextUnit>
    <TextUnit id="7602" loc="10.467">Forsitan aetatis quoque nomine ‘filia’ dixit,</TextUnit>
    <TextUnit id="7603" loc="10.468">dixit et illa ‘pater,’ sceleri ne nomina desint.</TextUnit>
    <TextUnit id="7604" loc="10.469">Plena patris thalamis excedit et impia diro</TextUnit>
    <TextUnit id="7605" loc="10.470">semina fert utero conceptaque crimina portat.</TextUnit>
    <TextUnit id="7606" loc="10.471">Postera nox facinus geminat. Nec finis in illa est:</TextUnit>
    <TextUnit id="7607" loc="10.472">cum tandem Cinyras, avidus cognoscere amantem</TextUnit>
    <TextUnit id="7608" loc="10.473">post tot concubitus, inlato lumine vidit</TextUnit>
    <TextUnit id="7609" loc="10.474">et scelus et natam, verbisque dolore retentis</TextUnit>
    <TextUnit id="7610" loc="10.475">pendenti nitidum vagina deripit ensem.</TextUnit>
    <TextUnit id="7611" loc="10.476">Myrrha fugit, tenebrisque et caecae munere noctis</TextUnit>
    <TextUnit id="7612" loc="10.477">intercepta neci est: latosque vagata per agros</TextUnit>
    <TextUnit id="7613" loc="10.478">palmiferos Arabas Panchaeaque rura reliquit;</TextUnit>
    <TextUnit id="7614" loc="10.479">perque novem erravit redeuntis cornua lunae,</TextUnit>
    <TextUnit id="7615" loc="10.480">cum tandem terra requievit fessa Sabaea;</TextUnit>
    <TextUnit id="7616" loc="10.481">vixque uteri portabat onus. Tum nescia voti</TextUnit>
    <TextUnit id="7617" loc="10.482">atque inter mortisque metus et taedia vitae</TextUnit>
    <TextUnit id="7618" loc="10.483">est tales complexa preces: ‘O siqua patetis</TextUnit>
    <TextUnit id="7619" loc="10.484">numina confessis, merui nec triste recuso</TextUnit>
    <TextUnit id="7620" loc="10.485">supplicium. Sed ne violem vivosque superstes</TextUnit>
    <TextUnit id="7621" loc="10.486">mortuaque exstinctos, ambobus pellite regnis</TextUnit>
    <TextUnit id="7622" loc="10.487">mutataeque mihi vitamque necemque negate.’</TextUnit>
    <TextUnit id="7623" loc="10.488">Numen confessis aliquod patet: ultima certe</TextUnit>
    <TextUnit id="7624" loc="10.489">vota suos habuere deos. Nam crura loquentis</TextUnit>
    <TextUnit id="7625" loc="10.490">terra supervenit, ruptosque obliqua per ungues</TextUnit>
    <TextUnit id="7626" loc="10.491">porrigitur radix, longi firmamina trunci;</TextUnit>
    <TextUnit id="7627" loc="10.492">ossaque robur agunt, mediaque manente medulla</TextUnit>
    <TextUnit id="7628" loc="10.493">sanguis it in sucos, in magnos bracchia ramos,</TextUnit>
    <TextUnit id="7629" loc="10.494">in parvos digiti, duratur cortice pellis.</TextUnit>
    <TextUnit id="7630" loc="10.495">Iamque gravem crescens uterum perstrinxerat arbor</TextUnit>
    <TextUnit id="7631" loc="10.496">pectoraque obruerat collumque operire parabat,</TextUnit>
    <TextUnit id="7632" loc="10.497">non tulit illa moram venientique obvia ligno</TextUnit>
    <TextUnit id="7633" loc="10.498">subsedit mersitque suos in cortice vultus.</TextUnit>
    <TextUnit id="7634" loc="10.499">Quae quamquam amisit veteres cum corpore sensus,</TextUnit>
    <TextUnit id="7635" loc="10.500">flet tamen, et tepidae manant ex arbore guttae.</TextUnit>
    <TextUnit id="7636" loc="10.501">Est honor et lacrimis, stillataque robore murra</TextUnit>
    <TextUnit id="7637" loc="10.502">nomen erile tenet nulloque tacebitur aevo.</TextUnit>
    <TextUnit id="7638" loc="10.503">At male conceptus sub robore creverat infans</TextUnit>
    <TextUnit id="7639" loc="10.504">quaerebatque viam, qua se genetrice relicta</TextUnit>
    <TextUnit id="7640" loc="10.505">exsereret: media gravidus tumet arbore venter.</TextUnit>
    <TextUnit id="7641" loc="10.506">Tendit onus matrem: neque habent sua verba dolores,</TextUnit>
    <TextUnit id="7642" loc="10.507">nec Lucina potest parientis voce vocari.</TextUnit>
    <TextUnit id="7643" loc="10.508">Nitenti tamen est similis curvataque crebros</TextUnit>
    <TextUnit id="7644" loc="10.509">dat gemitus arbor lacrimisque cadentibus umet.</TextUnit>
    <TextUnit id="7645" loc="10.510">Constitit ad ramos mitis Lucina dolentes</TextUnit>
    <TextUnit id="7646" loc="10.511">admovitque manus et verba puerpera dixit.</TextUnit>
    <TextUnit id="7647" loc="10.512">Arbor agit rimas et fissa cortice vivum</TextUnit>
    <TextUnit id="7648" loc="10.513">reddit onus, vagitque puer; quem mollibus herbis</TextUnit>
    <TextUnit id="7649" loc="10.514">naides impositum lacrimis unxere parentis.</TextUnit>
    <TextUnit id="7650" loc="10.515">Laudaret faciem Livor quoque. Qualia namque</TextUnit>
    <TextUnit id="7651" loc="10.516">corpora nudorum tabula pinguntur Amorum,</TextUnit>
    <TextUnit id="7652" loc="10.517">talis erat: sed, ne faciat discrimina cultus,</TextUnit>
    <TextUnit id="7653" loc="10.518">aut huic adde leves, aut illi deme pharetras.</TextUnit>
    <TextUnit id="7654" loc="10.519">Labitur occulte fallitque volatilis aetas,</TextUnit>
    <TextUnit id="7655" loc="10.520">et nihil est annis velocius. Ille sorore</TextUnit>
    <TextUnit id="7656" loc="10.521">natus avoque suo, qui conditus arbore nuper,</TextUnit>
    <TextUnit id="7657" loc="10.522">nuper erat genitus, modo formosissimus infans,</TextUnit>
    <TextUnit id="7658" loc="10.523">iam iuvenis, iam vir, iam se formosior ipso est:</TextUnit>
    <TextUnit id="7659" loc="10.524">iam placet et Veneri matrisque ulciscitur ignes.</TextUnit>
    <TextUnit id="7660" loc="10.525">Namque pharetratus dum dat puer oscula matri,</TextUnit>
    <TextUnit id="7661" loc="10.526">inscius exstanti destrinxit harundine pectus.</TextUnit>
    <TextUnit id="7662" loc="10.527">Laesa manu natum dea reppulit. Altius actum</TextUnit>
    <TextUnit id="7663" loc="10.528">vulnus erat specie primoque fefellerat ipsam.</TextUnit>
    <TextUnit id="7664" loc="10.529">Capta viri forma non iam Cythereia curat</TextUnit>
    <TextUnit id="7665" loc="10.530">litora, non alto repetit Paphon aequore cinctam</TextUnit>
    <TextUnit id="7666" loc="10.531">piscosamque Gnidon gravidamve Amathunta metallis;</TextUnit>
    <TextUnit id="7667" loc="10.532">abstinet et caelo: caelo praefertur Adonis.</TextUnit>
    <TextUnit id="7668" loc="10.533">Hunc tenet, huic comes est; adsuetaque semper in umbra</TextUnit>
    <TextUnit id="7669" loc="10.534">indulgere sibi formamque augere colendo</TextUnit>
    <TextUnit id="7670" loc="10.535">per iuga, per silvas dumosaque saxa vagatur</TextUnit>
    <TextUnit id="7671" loc="10.536">fine genu vestem ritu succincta Dianae</TextUnit>
    <TextUnit id="7672" loc="10.537">hortaturque canes; tutaeque animalia praedae,</TextUnit>
    <TextUnit id="7673" loc="10.538">aut pronos lepores aut celsum in cornua cervum,</TextUnit>
    <TextUnit id="7674" loc="10.539">aut agitat dammas: a fortibus abstinet apris</TextUnit>
    <TextUnit id="7675" loc="10.540">raptoresque lupos armatosque unguibus ursos</TextUnit>
    <TextUnit id="7676" loc="10.541">vitat et armenti saturatos caede leones.</TextUnit>
    <TextUnit id="7677" loc="10.542">Te quoque, ut hos timeas, siquid prodesse monendo</TextUnit>
    <TextUnit id="7678" loc="10.543">possit, Adoni, monet, ‘fortis’ que ‘fugacibus esto’</TextUnit>
    <TextUnit id="7679" loc="10.544">inquit ‘in audaces non est audacia tuta.</TextUnit>
    <TextUnit id="7680" loc="10.545">Parce meo, iuvenis, temerarius esse periclo,</TextUnit>
    <TextUnit id="7681" loc="10.546">neve feras, quibus arma dedit natura, lacesse,</TextUnit>
    <TextUnit id="7682" loc="10.547">stet mihi ne magno tua gloria. Non movet aetas</TextUnit>
    <TextUnit id="7683" loc="10.548">nec facies nec quae Venerem movere, leones</TextUnit>
    <TextUnit id="7684" loc="10.549">saetigerosque sues oculosque animosque ferarum.</TextUnit>
    <TextUnit id="7685" loc="10.550">Fulmen habent acres in aduncis dentibus apri,</TextUnit>
    <TextUnit id="7686" loc="10.551">impetus est fulvis et vasta leonibus ira,</TextUnit>
    <TextUnit id="7687" loc="10.552">invisumque mihi genus est.’ Quae causa, roganti</TextUnit>
    <TextUnit id="7688" loc="10.553">‘dicam,’ ait ‘et veteris monstrum mirabere culpae.</TextUnit>
    <TextUnit id="7689" loc="10.554">Sed labor insolitus iam me lassavit, et ecce</TextUnit>
    <TextUnit id="7690" loc="10.555">opportuna sua blanditur populus umbra,</TextUnit>
    <TextUnit id="7691" loc="10.556">datque torum caespes; libet hac requiescere tecum’</TextUnit>
    <TextUnit id="7692" loc="10.557">(et requievit) ‘humo’ pressitque et gramen et ipsum,</TextUnit>
    <TextUnit id="7693" loc="10.558">inque sinu iuvenis posita cervice reclinis</TextUnit>
    <TextUnit id="7694" loc="10.559">sic ait ac mediis interserit oscula verbis:</TextUnit>
    <TextUnit id="7695" loc="10.560">‘Forsitan audieris aliquam certamine cursus</TextUnit>
    <TextUnit id="7696" loc="10.561">veloces superasse viros. Non fabula rumor</TextUnit>
    <TextUnit id="7697" loc="10.562">ille fuit: superabat enim; nec dicere posses,</TextUnit>
    <TextUnit id="7698" loc="10.563">laude pedum formaene bono praestantior esset.</TextUnit>
    <TextUnit id="7699" loc="10.564">Scitanti deus huic de coniuge “coniuge” dixit</TextUnit>
    <TextUnit id="7700" loc="10.565">“nil opus est, Atalanta, tibi: fuge coniugis usum!</TextUnit>
    <TextUnit id="7701" loc="10.566">nec tamen effugies teque ipsa viva carebis.”</TextUnit>
    <TextUnit id="7702" loc="10.567">Territa sorte dei per opacas innuba silvas</TextUnit>
    <TextUnit id="7703" loc="10.568">vivit et instantem turbam violenta procorum</TextUnit>
    <TextUnit id="7704" loc="10.569">condicione fugat, nec “sum potienda, nisi” inquit</TextUnit>
    <TextUnit id="7705" loc="10.570">“victa prius cursu. Pedibus contendite mecum:</TextUnit>
    <TextUnit id="7706" loc="10.571">praemia veloci coniunx thalamique dabuntur,</TextUnit>
    <TextUnit id="7707" loc="10.572">mors pretium tardis. Ea lex certaminis esto.”</TextUnit>
    <TextUnit id="7708" loc="10.573">Illa quidem inmitis: sed (tanta potentia formae est)</TextUnit>
    <TextUnit id="7709" loc="10.574">venit ad hanc legem temeraria turba procorum.</TextUnit>
    <TextUnit id="7710" loc="10.575">Sederat Hippomenes cursus spectator iniqui</TextUnit>
    <TextUnit id="7711" loc="10.576">et “petitur cuiquam per tanta pericula coniunx?”</TextUnit>
    <TextUnit id="7712" loc="10.577">dixerat ac nimios iuvenum damnarat amores.</TextUnit>
    <TextUnit id="7713" loc="10.578">Ut faciem et posito corpus velamine vidit,</TextUnit>
    <TextUnit id="7714" loc="10.579">quale meum, vel quale tuum, si femina fias,</TextUnit>
    <TextUnit id="7715" loc="10.580">obstipuit tollensque manus “ignoscite,” dixit</TextUnit>
    <TextUnit id="7716" loc="10.581">“quos modo culpavi. Nondum mihi praemia nota,</TextUnit>
    <TextUnit id="7717" loc="10.582">quae peteretis, erant.” Laudando concipit ignes</TextUnit>
    <TextUnit id="7718" loc="10.583">et, ne quis iuvenum currat velocius, optat</TextUnit>
    <TextUnit id="7719" loc="10.584">invidiaque timet. “Sed cur certaminis huius</TextUnit>
    <TextUnit id="7720" loc="10.585">intemptata mihi fortuna relinquitur?” inquit</TextUnit>
    <TextUnit id="7721" loc="10.586">“audentes deus ipse iuvat.” Dum talia secum</TextUnit>
    <TextUnit id="7722" loc="10.587">exigit Hippomenes, passu volat alite virgo.</TextUnit>
    <TextUnit id="7723" loc="10.588">Quae quamquam Scythica non setius ire sagitta</TextUnit>
    <TextUnit id="7724" loc="10.589">Aonio visa est iuveni, tamen ille decorem</TextUnit>
    <TextUnit id="7725" loc="10.590">miratur magis; et cursus facit ipse decorem.</TextUnit>
    <TextUnit id="7726" loc="10.591">Aura refert ablata citis talaria plantis,</TextUnit>
    <TextUnit id="7727" loc="10.592">tergaque iactantur crines per eburnea, quaeque</TextUnit>
    <TextUnit id="7728" loc="10.593">poplitibus suberant picto genualia limbo;</TextUnit>
    <TextUnit id="7729" loc="10.594">inque puellari corpus candore ruborem</TextUnit>
    <TextUnit id="7730" loc="10.595">traxerat, haud aliter, quam cum super atria velum</TextUnit>
    <TextUnit id="7731" loc="10.596">candida purpureum simulatas inficit umbras.</TextUnit>
    <TextUnit id="7732" loc="10.597">Dum notat haec hospes, decursa novissima meta est</TextUnit>
    <TextUnit id="7733" loc="10.598">et tegitur festa victrix Atalanta corona.</TextUnit>
    <TextUnit id="7734" loc="10.599">Dant gemitum victi penduntque ex foedere poenas.</TextUnit>
    <TextUnit id="7735" loc="10.600">Non tamen eventu iuvenis deterritus horum</TextUnit>
    <TextUnit id="7736" loc="10.601">constitit in medio, vultuque in virgine fixo</TextUnit>
    <TextUnit id="7737" loc="10.602">“quid facilem titulum superando quaeris inertes?</TextUnit>
    <TextUnit id="7738" loc="10.603">mecum confer!” ait. “Seu me fortuna potentem</TextUnit>
    <TextUnit id="7739" loc="10.604">fecerit, a tanto non indignabere vinci:</TextUnit>
    <TextUnit id="7740" loc="10.605">namque mihi genitor Megareus Onchestius, illi</TextUnit>
    <TextUnit id="7741" loc="10.606">est Neptunus avus, pronepos ego regis aquarum,</TextUnit>
    <TextUnit id="7742" loc="10.607">nec virtus citra genus est; seu vincar, habebis</TextUnit>
    <TextUnit id="7743" loc="10.608">Hippomene victo magnum et memorabile nomen.”</TextUnit>
    <TextUnit id="7744" loc="10.609">Talia dicentem molli Schoeneia vultu</TextUnit>
    <TextUnit id="7745" loc="10.610">adspicit et dubitat, superari an vincere malit.</TextUnit>
    <TextUnit id="7746" loc="10.611">Atque ita “quis deus hunc formosis” inquit “iniquus</TextUnit>
    <TextUnit id="7747" loc="10.612">perdere vult caraeque iubet discrimine vitae</TextUnit>
    <TextUnit id="7748" loc="10.613">coniugium petere hoc? Non sum, me iudice, tanti. —</TextUnit>
    <TextUnit id="7749" loc="10.614">Nec forma tangor (poteram tamen hac quoque tangi),</TextUnit>
    <TextUnit id="7750" loc="10.615">sed quod adhuc puer est: non me movet ipse, sed aetas.</TextUnit>
    <TextUnit id="7751" loc="10.616">Quid quod inest virtus et mens interrita leti?</TextUnit>
    <TextUnit id="7752" loc="10.617">Quid quod ab aequorea numeratur origine quartus?</TextUnit>
    <TextUnit id="7753" loc="10.618">Quid quod amat tantique putat conubia nostra,</TextUnit>
    <TextUnit id="7754" loc="10.619">ut pereat, si me fors illi dura negarit?</TextUnit>
    <TextUnit id="7755" loc="10.620">Dum licet, hospes, abi thalamosque relinque cruentos:</TextUnit>
    <TextUnit id="7756" loc="10.621">coniugium crudele meum est. Tibi nubere nulla</TextUnit>
    <TextUnit id="7757" loc="10.622">nolet, et optari potes a sapiente puella. —</TextUnit>
    <TextUnit id="7758" loc="10.623">Cur tamen est mihi cura tui tot iam ante peremptis?</TextUnit>
    <TextUnit id="7759" loc="10.624">Viderit! Intereat, quoniam tot caede procorum</TextUnit>
    <TextUnit id="7760" loc="10.625">admonitus non est agiturque in taedia vitae. —</TextUnit>
    <TextUnit id="7761" loc="10.626">Occidet hic igitur, voluit quia vivere mecum,</TextUnit>
    <TextUnit id="7762" loc="10.627">indignamque necem pretium patietur amoris?</TextUnit>
    <TextUnit id="7763" loc="10.628">Non erit invidiae victoria nostra ferendae.</TextUnit>
    <TextUnit id="7764" loc="10.629">Sed non culpa mea est. Utinam desistere velles,</TextUnit>
    <TextUnit id="7765" loc="10.630">aut, quoniam es demens, utinam velocior esses!</TextUnit>
    <TextUnit id="7766" loc="10.631">A! quam virgineus puerili vultus in ore est!</TextUnit>
    <TextUnit id="7767" loc="10.632">A! miser Hippomene, nollem tibi visa fuissem!</TextUnit>
    <TextUnit id="7768" loc="10.633">Vivere dignus eras. Quod si felicior essem,</TextUnit>
    <TextUnit id="7769" loc="10.634">nec mihi coniugium fata importuna negarent,</TextUnit>
    <TextUnit id="7770" loc="10.635">unus eras, cum quo sociare cubilia vellem.”</TextUnit>
    <TextUnit id="7771" loc="10.636">Dixerat; utque rudis primoque Cupidine tacta,</TextUnit>
    <TextUnit id="7772" loc="10.637">quid facit ignorans, amat et non sentit amorem.</TextUnit>
    <TextUnit id="7773" loc="10.638">Iam solitos poscunt cursus populusque paterque,</TextUnit>
    <TextUnit id="7774" loc="10.639">cum me sollicita proles Neptunia voce</TextUnit>
    <TextUnit id="7775" loc="10.640">invocat Hippomenes “Cytherea” que ‘comprecor, ausis</TextUnit>
    <TextUnit id="7776" loc="10.641">adsit’ ait “nostris et quos dedit adiuvet ignes.”</TextUnit>
    <TextUnit id="7777" loc="10.642">Detulit aura preces ad me non invida blandas;</TextUnit>
    <TextUnit id="7778" loc="10.643">motaque sum, fateor. Nec opis mora longa dabatur.</TextUnit>
    <TextUnit id="7779" loc="10.644">Est ager, indigenae Tamasenum nomine dicunt,</TextUnit>
    <TextUnit id="7780" loc="10.645">telluris Cypriae pars optima, quam mihi prisci</TextUnit>
    <TextUnit id="7781" loc="10.646">sacravere senes templisque accedere dotem</TextUnit>
    <TextUnit id="7782" loc="10.647">hanc iussere meis. Medio nitet arbor in arvo,</TextUnit>
    <TextUnit id="7783" loc="10.648">fulva comas, fulvo ramis crepitantibus auro.</TextUnit>
    <TextUnit id="7784" loc="10.649">Hinc tria forte mea veniens decerpta ferebam</TextUnit>
    <TextUnit id="7785" loc="10.650">aurea poma manu: nullique videnda nisi ipsi</TextUnit>
    <TextUnit id="7786" loc="10.651">Hippomenen adii docuique, quis usus in illis.</TextUnit>
    <TextUnit id="7787" loc="10.652">Signa tubae dederant, cum carcere pronus uterque</TextUnit>
    <TextUnit id="7788" loc="10.653">emicat et summam celeri pede libat harenam.</TextUnit>
    <TextUnit id="7789" loc="10.654">Posse putes illos sicco freta radere passu</TextUnit>
    <TextUnit id="7790" loc="10.655">et segetis canae stantes percurrere aristas.</TextUnit>
    <TextUnit id="7791" loc="10.656">Adiciunt animos iuveni clamorque favorque</TextUnit>
    <TextUnit id="7792" loc="10.657">verbaque dicentum: “Nunc, nunc incumbere tempus!</TextUnit>
    <TextUnit id="7793" loc="10.658">Hippomene, propera! nunc viribus utere totis!</TextUnit>
    <TextUnit id="7794" loc="10.659">pelle moram, vinces!” Dubium, Megareius heros</TextUnit>
    <TextUnit id="7795" loc="10.660">gaudeat, an virgo magis his Schoeneia dictis.</TextUnit>
    <TextUnit id="7796" loc="10.661">O quotiens, cum iam posset transire, morata est</TextUnit>
    <TextUnit id="7797" loc="10.662">spectatosque diu vultus invita reliquit!</TextUnit>
    <TextUnit id="7798" loc="10.663">Aridus e lasso veniebat anhelitus ore,</TextUnit>
    <TextUnit id="7799" loc="10.664">metaque erat longe. Tum denique de tribus unum</TextUnit>
    <TextUnit id="7800" loc="10.665">fetibus arboreis proles Neptunia misit.</TextUnit>
    <TextUnit id="7801" loc="10.666">Obstipuit virgo, nitidique cupidine pomi</TextUnit>
    <TextUnit id="7802" loc="10.667">declinat cursus aurumque volubile tollit.</TextUnit>
    <TextUnit id="7803" loc="10.668">Praeterit Hippomenes! Resonant spectacula plausu.</TextUnit>
    <TextUnit id="7804" loc="10.669">Illa moram celeri cessataque tempora cursu</TextUnit>
    <TextUnit id="7805" loc="10.670">corrigit atque iterum iuvenem post terga relinquit.</TextUnit>
    <TextUnit id="7806" loc="10.671">Et rursus pomi iactu remorata secundi</TextUnit>
    <TextUnit id="7807" loc="10.672">consequitur transitque virum. Pars ultima cursus</TextUnit>
    <TextUnit id="7808" loc="10.673">restabat; “nunc” inquit “ades, dea muneris auctor!”</TextUnit>
    <TextUnit id="7809" loc="10.674">inque latus campi, quo tardius illa rediret,</TextUnit>
    <TextUnit id="7810" loc="10.675">iecit ab obliquo nitidum iuvenaliter aurum.</TextUnit>
    <TextUnit id="7811" loc="10.676">An peteret, virgo visa est dubitare: coegi</TextUnit>
    <TextUnit id="7812" loc="10.677">tollere et adieci sublato pondera malo</TextUnit>
    <TextUnit id="7813" loc="10.678">impediique oneris pariter gravitate moraque.</TextUnit>
    <TextUnit id="7814" loc="10.679">Neve meus sermo cursu sit tardior ipso,</TextUnit>
    <TextUnit id="7815" loc="10.680">praeterita est virgo: duxit sua praemia victor.</TextUnit>
    <TextUnit id="7816" loc="10.681">Dignane, cui grates ageret, cui turis honorem</TextUnit>
    <TextUnit id="7817" loc="10.682">ferret, Adoni, fui? — nec grates inmemor egit,</TextUnit>
    <TextUnit id="7818" loc="10.683">nec mihi tura dedit. Subitam convertor in iram;</TextUnit>
    <TextUnit id="7819" loc="10.684">contemptuque dolens, ne sim spernenda futuris,</TextUnit>
    <TextUnit id="7820" loc="10.685">exemplo caveo meque ipsa exhortor in ambos.</TextUnit>
    <TextUnit id="7821" loc="10.686">Templa, deum Matri quae quondam clarus Echion</TextUnit>
    <TextUnit id="7822" loc="10.687">fecerat ex voto, nemorosis abdita silvis,</TextUnit>
    <TextUnit id="7823" loc="10.688">transibant, et iter longum requiescere suasit.</TextUnit>
    <TextUnit id="7824" loc="10.689">Illic concubitus intempestiva cupido</TextUnit>
    <TextUnit id="7825" loc="10.690">occupat Hippomenen, a numine concita nostro.</TextUnit>
    <TextUnit id="7826" loc="10.691">Luminis exigui fuerat prope templa recessus,</TextUnit>
    <TextUnit id="7827" loc="10.692">speluncae similis, nativo pumice tectus,</TextUnit>
    <TextUnit id="7828" loc="10.693">religione sacer prisca, quo multa sacerdos</TextUnit>
    <TextUnit id="7829" loc="10.694">lignea contulerat veterum simulacra deorum.</TextUnit>
    <TextUnit id="7830" loc="10.695">Hunc init et vetito temerat sacraria probro.</TextUnit>
    <TextUnit id="7831" loc="10.696">Sacra retorserunt oculos; turritaque Mater</TextUnit>
    <TextUnit id="7832" loc="10.697">an Stygia sontes dubitavit mergeret unda.</TextUnit>
    <TextUnit id="7833" loc="10.698">Poena levis visa est. Ergo modo levia fulvae</TextUnit>
    <TextUnit id="7834" loc="10.699">colla iubae velant, digiti curvantur in ungues,</TextUnit>
    <TextUnit id="7835" loc="10.700">ex umeris armi fiunt, in pectora totum</TextUnit>
    <TextUnit id="7836" loc="10.701">pondus abit, summae cauda verruntur harenae.</TextUnit>
    <TextUnit id="7837" loc="10.702">Iram vultus habet, pro verbis murmura reddunt,</TextUnit>
    <TextUnit id="7838" loc="10.703">pro thalamis celebrant silvas: aliisque timendi</TextUnit>
    <TextUnit id="7839" loc="10.704">dente premunt domito Cybeleia frena leones.</TextUnit>
    <TextUnit id="7840" loc="10.705">Hos tu, care mihi, cumque his genus omne ferarum,</TextUnit>
    <TextUnit id="7841" loc="10.706">quod non terga fugae, sed pugnae pectora praebet,</TextUnit>
    <TextUnit id="7842" loc="10.707">effuge, ne virtus tua sit damnosa duobus.’</TextUnit>
    <TextUnit id="7843" loc="10.708">Illa quidem monuit iunctisque per aera cygnis</TextUnit>
    <TextUnit id="7844" loc="10.709">carpit iter: sed stat monitis contraria virtus.</TextUnit>
    <TextUnit id="7845" loc="10.710">Forte suem latebris vestigia certa secuti</TextUnit>
    <TextUnit id="7846" loc="10.711">excivere canes, silvisque exire parantem</TextUnit>
    <TextUnit id="7847" loc="10.712">fixerat obliquo iuvenis Cinyreius ictu.</TextUnit>
    <TextUnit id="7848" loc="10.713">Protinus excussit pando venabula rostro</TextUnit>
    <TextUnit id="7849" loc="10.714">sanguine tincta suo trepidumque et tuta petentem</TextUnit>
    <TextUnit id="7850" loc="10.715">trux aper insequitur totosque sub inguine dentes</TextUnit>
    <TextUnit id="7851" loc="10.716">abdidit et fulva moribundum stravit harena.</TextUnit>
    <TextUnit id="7852" loc="10.717">Vecta levi curru medias Cytherea per auras</TextUnit>
    <TextUnit id="7853" loc="10.718">Cypron olorinis nondum pervenerat alis,</TextUnit>
    <TextUnit id="7854" loc="10.719">agnovit longe gemitum morientis et albas</TextUnit>
    <TextUnit id="7855" loc="10.720">flexit aves illuc. Utque aethere vidit ab alto</TextUnit>
    <TextUnit id="7856" loc="10.721">exanimem inque suo iactantem sanguine corpus,</TextUnit>
    <TextUnit id="7857" loc="10.722">desiluit pariterque sinum pariterque capillos</TextUnit>
    <TextUnit id="7858" loc="10.723">rupit et indignis percussit pectora palmis.</TextUnit>
    <TextUnit id="7859" loc="10.724">Questaque cum fatis ‘at non tamen omnia vestri</TextUnit>
    <TextUnit id="7860" loc="10.725">iuris erunt’ dixit. ‘Luctus monimenta manebunt</TextUnit>
    <TextUnit id="7861" loc="10.726">semper, Adoni, mei, repetitaque mortis imago</TextUnit>
    <TextUnit id="7862" loc="10.727">annua plangoris peraget simulamina nostri.</TextUnit>
    <TextUnit id="7863" loc="10.728">At cruor in florem mutabitur. An tibi quondam</TextUnit>
    <TextUnit id="7864" loc="10.729">femineos artus in olentes vertere mentas,</TextUnit>
    <TextUnit id="7865" loc="10.730">Persephone, licuit: nobis Cinyreius heros</TextUnit>
    <TextUnit id="7866" loc="10.731">invidiae mutatus erit ?’ — Sic fata cruorem</TextUnit>
    <TextUnit id="7867" loc="10.732">nectare odorato sparsit: qui tactus ab illo</TextUnit>
    <TextUnit id="7868" loc="10.733">intumuit sic ut fulvo perlucida caeno</TextUnit>
    <TextUnit id="7869" loc="10.734">surgere bulla solet. Nec plena longior hora</TextUnit>
    <TextUnit id="7870" loc="10.735">facta mora est, cum flos de sanguine concolor ortus,</TextUnit>
    <TextUnit id="7871" loc="10.736">qualem, quae lento celant sub cortice granum,</TextUnit>
    <TextUnit id="7872" loc="10.737">punica ferre solent. Brevis est tamen usus in illo:</TextUnit>
    <TextUnit id="7873" loc="10.738">namque male haerentem et nimia levitate caducum</TextUnit>
    <TextUnit id="7874" loc="10.739">excutiunt idem, qui praestant nomina, venti.”</TextUnit>
    <TextUnit id="7875" loc="11.1">Carmine dum tali silvas animosque ferarum</TextUnit>
    <TextUnit id="7876" loc="11.2">Threicius vates et saxa sequentia ducit,</TextUnit>
    <TextUnit id="7877" loc="11.3">ecce nurus Ciconum, tectae lymphata ferinis</TextUnit>
    <TextUnit id="7878" loc="11.4">pectora velleribus, tumuli de vertice cernunt</TextUnit>
    <TextUnit id="7879" loc="11.5">Orphea percussis sociantem carmina nervis.</TextUnit>
    <TextUnit id="7880" loc="11.6">E quibus una, leves iactato crine per auras,</TextUnit>
    <TextUnit id="7881" loc="11.7">“en,” ait “en hic est nostri contemptor!” et hastam</TextUnit>
    <TextUnit id="7882" loc="11.8">vatis Apollinei vocalia misit in ora,</TextUnit>
    <TextUnit id="7883" loc="11.9">quae foliis praesuta notam sine vulnere fecit;</TextUnit>
    <TextUnit id="7884" loc="11.10">alterius telum lapis est, qui missus in ipso</TextUnit>
    <TextUnit id="7885" loc="11.11">aere concentu victus vocisque lyraeque est</TextUnit>
    <TextUnit id="7886" loc="11.12">ac veluti supplex pro tam furialibus ausis</TextUnit>
    <TextUnit id="7887" loc="11.13">ante pedes iacuit. Sed enim temeraria crescunt</TextUnit>
    <TextUnit id="7888" loc="11.14">bella modusque abiit, insanaque regnat Erinys.</TextUnit>
    <TextUnit id="7889" loc="11.15">Cunctaque tela forent cantu mollita, sed ingens</TextUnit>
    <TextUnit id="7890" loc="11.16">clamor et infracto Berecyntia tibia cornu</TextUnit>
    <TextUnit id="7891" loc="11.17">tympanaque et plausus et Bacchei ululatus</TextUnit>
    <TextUnit id="7892" loc="11.18">obstrepuere sono citharae: tum denique saxa</TextUnit>
    <TextUnit id="7893" loc="11.19">non exauditi rubuerunt sanguine vatis.</TextUnit>
    <TextUnit id="7894" loc="11.20">Ac primum attonitas etiamnum voce canentis</TextUnit>
    <TextUnit id="7895" loc="11.21">innumeras volucres anguesque agmenque ferarum</TextUnit>
    <TextUnit id="7896" loc="11.22">Maenades, Orphei titulum, rapuere, theatri.</TextUnit>
    <TextUnit id="7897" loc="11.23">Inde cruentatis vertuntur in Orphea dextris</TextUnit>
    <TextUnit id="7898" loc="11.24">et coeunt ut aves, si quando luce vagantem</TextUnit>
    <TextUnit id="7899" loc="11.25">noctis avem cernunt. Structoque utrimque theatro</TextUnit>
    <TextUnit id="7900" loc="11.26">ceu matutina cervus periturus harena</TextUnit>
    <TextUnit id="7901" loc="11.27">praeda canum est, vatemque petunt et fronde virentes</TextUnit>
    <TextUnit id="7902" loc="11.28">coniciunt thyrsos non haec in munera factos.</TextUnit>
    <TextUnit id="7903" loc="11.29">Hae glaebas, illae direptos arbore ramos,</TextUnit>
    <TextUnit id="7904" loc="11.30">pars torquent silices. Neu desint tela furori,</TextUnit>
    <TextUnit id="7905" loc="11.31">forte boves presso subigebant vomere terram,</TextUnit>
    <TextUnit id="7906" loc="11.32">nec procul hinc multo fructum sudore parantes</TextUnit>
    <TextUnit id="7907" loc="11.33">dura lacertosi fodiebant arva coloni.</TextUnit>
    <TextUnit id="7908" loc="11.34">Agmine qui viso fugiunt operisque relinquunt</TextUnit>
    <TextUnit id="7909" loc="11.35">arma sui, vacuosque iacent dispersa per agros</TextUnit>
    <TextUnit id="7910" loc="11.36">sarculaque rastrique graves longique ligones.</TextUnit>
    <TextUnit id="7911" loc="11.37">Quae postquam rapuere ferae cornuque minaci</TextUnit>
    <TextUnit id="7912" loc="11.38">divulsere boves, ad vatis fata recurrunt</TextUnit>
    <TextUnit id="7913" loc="11.39">Tendentemque manus et in illo tempore primum</TextUnit>
    <TextUnit id="7914" loc="11.40">inrita dicentem nec quicquam voce moventem</TextUnit>
    <TextUnit id="7915" loc="11.41">sacrilegae perimunt. Perque os, pro Iuppiter! illud</TextUnit>
    <TextUnit id="7916" loc="11.42">auditum saxis intellectumque ferarum</TextUnit>
    <TextUnit id="7917" loc="11.43">sensibus in ventos anima exhalata recessit.</TextUnit>
    <TextUnit id="7918" loc="11.44">Te maestae volucres, Orpheu, te turba ferarum,</TextUnit>
    <TextUnit id="7919" loc="11.45">te rigidi silices, tua carmina saepe secutae</TextUnit>
    <TextUnit id="7920" loc="11.46">fleverunt silvae, positis te frondibus arbor</TextUnit>
    <TextUnit id="7921" loc="11.47">tonsa comas luxit. Lacrimis quoque flumina dicunt</TextUnit>
    <TextUnit id="7922" loc="11.48">increvisse suis, obstrusaque carbasa pullo</TextUnit>
    <TextUnit id="7923" loc="11.49">naides et dryades passosque habuere capillos.</TextUnit>
    <TextUnit id="7924" loc="11.50">Membra iacent diversa locis. Caput, Hebre, lyramque</TextUnit>
    <TextUnit id="7925" loc="11.51">excipis, et (mirum!) medio dum labitur amne,</TextUnit>
    <TextUnit id="7926" loc="11.52">flebile nescio quid queritur lyra, flebile lingua</TextUnit>
    <TextUnit id="7927" loc="11.53">murmurat exanimis, respondent flebile ripae.</TextUnit>
    <TextUnit id="7928" loc="11.54">Iamque mare invectae flumen populare relinquunt</TextUnit>
    <TextUnit id="7929" loc="11.55">et Methymnaeae potiuntur litore Lesbi.</TextUnit>
    <TextUnit id="7930" loc="11.56">Hic ferus expositum peregrinis anguis harenis</TextUnit>
    <TextUnit id="7931" loc="11.57">os petit et sparsos stillanti rore capillos.</TextUnit>
    <TextUnit id="7932" loc="11.58">Tandem Phoebus adest morsusque inferre parantem</TextUnit>
    <TextUnit id="7933" loc="11.59">arcet et in lapidem rictus serpentis apertos</TextUnit>
    <TextUnit id="7934" loc="11.60">congelat et patulos, ut erant, indurat hiatus.</TextUnit>
    <TextUnit id="7935" loc="11.61">Umbra subit terras et quae loca viderat ante,</TextUnit>
    <TextUnit id="7936" loc="11.62">cuncta recognoscit quaerensque per arva piorum</TextUnit>
    <TextUnit id="7937" loc="11.63">invenit Eurydicen cupidisque amplectitur ulnis.</TextUnit>
    <TextUnit id="7938" loc="11.64">Hic modo coniunctis spatiantur passibus ambo,</TextUnit>
    <TextUnit id="7939" loc="11.65">nunc praecedentem sequitur, nunc praevius anteit</TextUnit>
    <TextUnit id="7940" loc="11.66">Eurydicenque suam iam tutus respicit Orpheus.</TextUnit>
    <TextUnit id="7941" loc="11.67">Non impune tamen scelus hoc sinit esse Lyaeus,</TextUnit>
    <TextUnit id="7942" loc="11.68">amissoque dolens sacrorum vate suorum</TextUnit>
    <TextUnit id="7943" loc="11.69">protinus in silvis matres Edonidas omnes,</TextUnit>
    <TextUnit id="7944" loc="11.70">quae videre nefas, torta radice ligavit.</TextUnit>
    <TextUnit id="7945" loc="11.71">Quippe pedum digitos, in quantum est quaeque secuta,</TextUnit>
    <TextUnit id="7946" loc="11.72">traxit et in solidam detrusit acumina terram,</TextUnit>
    <TextUnit id="7947" loc="11.73">utque suum laqueis, quos callidus abdidit auceps,</TextUnit>
    <TextUnit id="7948" loc="11.74">crus ubi commisit volucris sensitque teneri,</TextUnit>
    <TextUnit id="7949" loc="11.75">plangitur ac trepidans adstringit vincula motu:</TextUnit>
    <TextUnit id="7950" loc="11.76">sic, ut quaeque solo defixa cohaeserat harum,</TextUnit>
    <TextUnit id="7951" loc="11.77">exsternata fugam frustra temptabat; at illam</TextUnit>
    <TextUnit id="7952" loc="11.78">lenta tenet radix exsultantemque coercet,</TextUnit>
    <TextUnit id="7953" loc="11.79">dumque ubi sint digiti, dum pes ubi, quaerit, et ungues,</TextUnit>
    <TextUnit id="7954" loc="11.80">adspicit in teretes lignum succedere suras,</TextUnit>
    <TextUnit id="7955" loc="11.81">et conata femur maerenti plangere dextra,</TextUnit>
    <TextUnit id="7956" loc="11.82">robora percussit: pectus quoque robora fiunt,</TextUnit>
    <TextUnit id="7957" loc="11.83">robora sunt umeri, porrectaque bracchia veros</TextUnit>
    <TextUnit id="7958" loc="11.84">esse putes ramos, et non fallere putando.</TextUnit>
    <TextUnit id="7959" loc="11.85">Nec satis hoc Baccho est: ipsos quoque deserit agros</TextUnit>
    <TextUnit id="7960" loc="11.86">cumque choro meliore sui vineta Timoli</TextUnit>
    <TextUnit id="7961" loc="11.87">Pactolonque petit, quamvis non aureus illo</TextUnit>
    <TextUnit id="7962" loc="11.88">tempore nec caris erat invidiosus harenis.</TextUnit>
    <TextUnit id="7963" loc="11.89">Hunc adsueta cohors satyri bacchaeque frequentant,</TextUnit>
    <TextUnit id="7964" loc="11.90">at Silenus abest: titubantem annisque meroque</TextUnit>
    <TextUnit id="7965" loc="11.91">ruricolae cepere Phryges vinctumque coronis</TextUnit>
    <TextUnit id="7966" loc="11.92">ad regem duxere Midan, cui Thracius Orpheus</TextUnit>
    <TextUnit id="7967" loc="11.93">orgia tradiderat cum Cecropio Eumolpo.</TextUnit>
    <TextUnit id="7968" loc="11.94">Quem simul agnovit socium comitemque sacrorum,</TextUnit>
    <TextUnit id="7969" loc="11.95">hospitis adventu festum genialiter egit</TextUnit>
    <TextUnit id="7970" loc="11.96">per bis quinque dies et iunctas ordine noctes.</TextUnit>
    <TextUnit id="7971" loc="11.97">Et iam stellarum sublime coegerat agmen</TextUnit>
    <TextUnit id="7972" loc="11.98">Lucifer undecimus, Lydos cum laetus in agros</TextUnit>
    <TextUnit id="7973" loc="11.99">rex venit et iuveni Silenum reddit alumno.</TextUnit>
    <TextUnit id="7974" loc="11.100">Huic deus optandi gratum, sed inutile, fecit</TextUnit>
    <TextUnit id="7975" loc="11.101">muneris arbitrium, gaudens altore recepto.</TextUnit>
    <TextUnit id="7976" loc="11.102">Ille male usurus donis ait “effice, quidquid</TextUnit>
    <TextUnit id="7977" loc="11.103">corpore contigero fulvum vertatur in aurum.”</TextUnit>
    <TextUnit id="7978" loc="11.104">Adnuit optatis nocituraque munera solvit</TextUnit>
    <TextUnit id="7979" loc="11.105">Liber, et indoluit, quod non meliora petisset.</TextUnit>
    <TextUnit id="7980" loc="11.106">Laetus abit gaudetque malo Berecyntius heros</TextUnit>
    <TextUnit id="7981" loc="11.107">pollicitique fidem tangendo singula temptat</TextUnit>
    <TextUnit id="7982" loc="11.108">Vixque sibi credens non alta fronde virentem</TextUnit>
    <TextUnit id="7983" loc="11.109">ilice detraxit virgam: virga aurea facta est.</TextUnit>
    <TextUnit id="7984" loc="11.110">Tollit humo saxum: saxum quoque palluit auro.</TextUnit>
    <TextUnit id="7985" loc="11.111">Contigit et glaebam: contactu glaeba potenti</TextUnit>
    <TextUnit id="7986" loc="11.112">massa fit. Arentes Cereris decerpsit aristas:</TextUnit>
    <TextUnit id="7987" loc="11.113">aurea messis erat. Demptum tenet arbore pomum:</TextUnit>
    <TextUnit id="7988" loc="11.114">Hesperidas donasse putes. Si postibus altis</TextUnit>
    <TextUnit id="7989" loc="11.115">admovit digitos, postes radiare videntur.</TextUnit>
    <TextUnit id="7990" loc="11.116">Ille etiam liquidis palmas ubi laverat undis,</TextUnit>
    <TextUnit id="7991" loc="11.117">unda fluens palmis Danaen eludere posset.</TextUnit>
    <TextUnit id="7992" loc="11.118">Vix spes ipse suas animo capit aurea fingens</TextUnit>
    <TextUnit id="7993" loc="11.119">omnia. Gaudenti mensas posuere ministri</TextUnit>
    <TextUnit id="7994" loc="11.120">exstructas dapibus nec tostae frugis egentes.</TextUnit>
    <TextUnit id="7995" loc="11.121">Tum vero, sive ille sua Cerealia dextra</TextUnit>
    <TextUnit id="7996" loc="11.122">munera contigerat, Cerealia dona rigebant,</TextUnit>
    <TextUnit id="7997" loc="11.123">sive dapes avido convellere dente parabat,</TextUnit>
    <TextUnit id="7998" loc="11.124">lammina fulva dapes admoto dente premebat.</TextUnit>
    <TextUnit id="7999" loc="11.125">Miscuerat puris auctorem muneris undis:</TextUnit>
    <TextUnit id="8000" loc="11.126">fusile per rictus aurum fluitare videres.</TextUnit>
    <TextUnit id="8001" loc="11.127">Attonitus novitate mali, divesque miserque,</TextUnit>
    <TextUnit id="8002" loc="11.128">effugere optat opes et, quae modo voverat, odit.</TextUnit>
    <TextUnit id="8003" loc="11.129">Copia nulla famem relevat; sitis arida guttur</TextUnit>
    <TextUnit id="8004" loc="11.130">urit, et inviso meritus torquetur ab auro</TextUnit>
    <TextUnit id="8005" loc="11.131">Ad caelumque manus et splendida bracchia tollens</TextUnit>
    <TextUnit id="8006" loc="11.132">“da veniam, Lenaee pater! peccavimus,” inquit,</TextUnit>
    <TextUnit id="8007" loc="11.133">“sed miserere, precor, speciosoque eripe damno.”</TextUnit>
    <TextUnit id="8008" loc="11.134">Mite deum numen: Bacchus peccasse fatentem</TextUnit>
    <TextUnit id="8009" loc="11.135">restituit factique fide data munera solvit</TextUnit>
    <TextUnit id="8010" loc="11.136">“Neve male optato maneas circumlitus auro,</TextUnit>
    <TextUnit id="8011" loc="11.137">vade” ait “ad magnis vicinum Sardibus amnem</TextUnit>
    <TextUnit id="8012" loc="11.138">perque iugum ripae labentibus obvius undis</TextUnit>
    <TextUnit id="8013" loc="11.139">carpe viam, donec venias ad fluminis ortus,</TextUnit>
    <TextUnit id="8014" loc="11.140">spumigeroque tuum fonti, qua plurimus exit,</TextUnit>
    <TextUnit id="8015" loc="11.141">subde caput corpusque simul, simul elue crimen.”</TextUnit>
    <TextUnit id="8016" loc="11.142">Rex iussae succedit aquae: vis aurea tinxit</TextUnit>
    <TextUnit id="8017" loc="11.143">flumen et humano de corpore cessit in amnem.</TextUnit>
    <TextUnit id="8018" loc="11.144">Nunc quoque iam veteris percepto semine venae</TextUnit>
    <TextUnit id="8019" loc="11.145">arva rigent auro madidis pallentia glaebis.</TextUnit>
    <TextUnit id="8020" loc="11.146">Ille, perosus opes, silvas et rura colebat</TextUnit>
    <TextUnit id="8021" loc="11.147">Panaque montanis habitantem semper in antris.</TextUnit>
    <TextUnit id="8022" loc="11.148">Pingue sed ingenium mansit, nocituraque, ut ante,</TextUnit>
    <TextUnit id="8023" loc="11.149">rursus erant domino stultae praecordia mentis.</TextUnit>
    <TextUnit id="8024" loc="11.150">Nam freta prospiciens late riget arduus alto</TextUnit>
    <TextUnit id="8025" loc="11.151">Tmolus in adscensu, clivoque extensus utroque</TextUnit>
    <TextUnit id="8026" loc="11.152">Sardibus hinc, illinc parvis finitur Hypaepis.</TextUnit>
    <TextUnit id="8027" loc="11.153">Pan ibi dum teneris iactat sua carmina nymphis</TextUnit>
    <TextUnit id="8028" loc="11.154">et leve cerata modulatur harundine carmen,</TextUnit>
    <TextUnit id="8029" loc="11.155">ausus Apollineos prae se contemnere cantus,</TextUnit>
    <TextUnit id="8030" loc="11.156">iudice sub Tmolo certamen venit ad impar.</TextUnit>
    <TextUnit id="8031" loc="11.157">Monte suo senior iudex consedit et aures</TextUnit>
    <TextUnit id="8032" loc="11.158">liberat arboribus: quercu coma caerula tantum</TextUnit>
    <TextUnit id="8033" loc="11.159">cingitur, et pendent circum cava tempora glandes.</TextUnit>
    <TextUnit id="8034" loc="11.160">Isque deum pecoris spectans “in indice” dixit</TextUnit>
    <TextUnit id="8035" loc="11.161">“nulla mora est.” Calamis agrestibus insonat ille</TextUnit>
    <TextUnit id="8036" loc="11.162">barbaricoque Midan (aderat nam forte canenti)</TextUnit>
    <TextUnit id="8037" loc="11.163">carmine delenit. Post hunc sacer ora retorsit</TextUnit>
    <TextUnit id="8038" loc="11.164">Tmolus ad os Phoebi: vultum sua silva secuta est.</TextUnit>
    <TextUnit id="8039" loc="11.165">Ille caput flavum lauro Parnaside vinctus</TextUnit>
    <TextUnit id="8040" loc="11.166">verrit humum Tyrio saturata murice palla,</TextUnit>
    <TextUnit id="8041" loc="11.167">instrictamque fidem gemmis et dentibus Indis</TextUnit>
    <TextUnit id="8042" loc="11.168">sustinet a laeva; tenuit manus altera plectrum.</TextUnit>
    <TextUnit id="8043" loc="11.169">Artificis status ipse fuit. Tum stamina docto</TextUnit>
    <TextUnit id="8044" loc="11.170">pollice sollicitat, quorum dulcedine captus</TextUnit>
    <TextUnit id="8045" loc="11.171">Pana iubet Tmolus citharae submittere cannas.</TextUnit>
    <TextUnit id="8046" loc="11.172">Iudicium sanctique placet sententia montis</TextUnit>
    <TextUnit id="8047" loc="11.173">omnibus, arguitur tamen atque iniusta vocatur</TextUnit>
    <TextUnit id="8048" loc="11.174">unius sermone Midae; nec Delius aures</TextUnit>
    <TextUnit id="8049" loc="11.175">humanam stolidas patitur retinere figuram,</TextUnit>
    <TextUnit id="8050" loc="11.176">sed trahit in spatium villisque albentibus implet</TextUnit>
    <TextUnit id="8051" loc="11.177">instabilesque imas facit et dat posse moveri,</TextUnit>
    <TextUnit id="8052" loc="11.178">cetera sunt hominis: partem damnatur in unam</TextUnit>
    <TextUnit id="8053" loc="11.179">induiturque aures lente gradientis aselli.</TextUnit>
    <TextUnit id="8054" loc="11.180">Ille quidem celare cupit, turpisque pudore</TextUnit>
    <TextUnit id="8055" loc="11.181">tempora purpureis temptat velare tiaris.</TextUnit>
    <TextUnit id="8056" loc="11.182">Sed solitus longos ferro resecare capillos</TextUnit>
    <TextUnit id="8057" loc="11.183">viderat hoc famulus. Qui cum nec prodere visum</TextUnit>
    <TextUnit id="8058" loc="11.184">dedecus auderet, cupiens efferre sub auras,</TextUnit>
    <TextUnit id="8059" loc="11.185">nec posset reticere tamen, secedit humumque</TextUnit>
    <TextUnit id="8060" loc="11.186">effodit et, domini quales adspexerit aures,</TextUnit>
    <TextUnit id="8061" loc="11.187">voce refert parva terraeque inmurmurat haustae,</TextUnit>
    <TextUnit id="8062" loc="11.188">indiciumque suae vocis tellure regesta</TextUnit>
    <TextUnit id="8063" loc="11.189">obruit et scrobibus tacitus discedit opertis.</TextUnit>
    <TextUnit id="8064" loc="11.190">Creber harundinibus tremulis ibi surgere lucus</TextUnit>
    <TextUnit id="8065" loc="11.191">coepit et, ut primum pleno maturuit anno,</TextUnit>
    <TextUnit id="8066" loc="11.192">prodidit agricolam: leni nam motus ab austro</TextUnit>
    <TextUnit id="8067" loc="11.193">obruta verba refert dominique coarguit aures.</TextUnit>
    <TextUnit id="8068" loc="11.194">Ultus abit Tmolo liquidumque per aera vectus</TextUnit>
    <TextUnit id="8069" loc="11.195">angustum citra pontum Nepheleidos Helles</TextUnit>
    <TextUnit id="8070" loc="11.196">Laomedonteis Latoius adstitit arvis.</TextUnit>
    <TextUnit id="8071" loc="11.197">Dextera Sigei, Rhoetei laeva profundi</TextUnit>
    <TextUnit id="8072" loc="11.198">ara Panomphaeo vetus est sacrata Tonanti.</TextUnit>
    <TextUnit id="8073" loc="11.199">Inde novae primum moliri moenia Troiae</TextUnit>
    <TextUnit id="8074" loc="11.200">Laomedonta videt susceptaque magna labore</TextUnit>
    <TextUnit id="8075" loc="11.201">crescere difficili nec opes exposcere parvas</TextUnit>
    <TextUnit id="8076" loc="11.202">cumque tridentigero tumidi genitore profundi</TextUnit>
    <TextUnit id="8077" loc="11.203">mortalem induitur formam Phrygiaeque tyranno</TextUnit>
    <TextUnit id="8078" loc="11.204">aedificat muros, pactus pro moenibus aurum.</TextUnit>
    <TextUnit id="8079" loc="11.205">Stabat opus: pretium rex infitiatur et addit,</TextUnit>
    <TextUnit id="8080" loc="11.206">perfidiae cumulum, falsis periuria verbis.</TextUnit>
    <TextUnit id="8081" loc="11.207">“Non impune feres” rector maris inquit et omnes</TextUnit>
    <TextUnit id="8082" loc="11.208">inclinavit aquas ad avarae litora Troiae,</TextUnit>
    <TextUnit id="8083" loc="11.209">inque freti formam terras complevit opesque</TextUnit>
    <TextUnit id="8084" loc="11.210">abstulit agricolis et fluctibus obruit agros.</TextUnit>
    <TextUnit id="8085" loc="11.211">Poena neque haec satis est: regis quoque filia monstro</TextUnit>
    <TextUnit id="8086" loc="11.212">poscitur aequoreo; quam dura ad saxa revinctam</TextUnit>
    <TextUnit id="8087" loc="11.213">vindicat Alcides promissaque munera, dictos</TextUnit>
    <TextUnit id="8088" loc="11.214">poscit equos, tantique operis mercede negata</TextUnit>
    <TextUnit id="8089" loc="11.215">bis periura capit superatae moenia Troiae.</TextUnit>
    <TextUnit id="8090" loc="11.216">Nec pars militiae, Telamon, sine honore recessit,</TextUnit>
    <TextUnit id="8091" loc="11.217">Hesioneque data potitur. Nam coniuge Peleus</TextUnit>
    <TextUnit id="8092" loc="11.218">clarus erat diva: nec avi magis ille superbus</TextUnit>
    <TextUnit id="8093" loc="11.219">nomine, quam soceri, siquidem Iovis esse nepoti</TextUnit>
    <TextUnit id="8094" loc="11.220">contigit haud uni, coniunx dea contigit uni.</TextUnit>
    <TextUnit id="8095" loc="11.221">Namque senex Thetidi Proteus “dea” dixerat “undae,</TextUnit>
    <TextUnit id="8096" loc="11.222">concipe: mater eris iuvenis, qui fortibus annis</TextUnit>
    <TextUnit id="8097" loc="11.223">acta patris vincet maiorque vocabitur illo.”</TextUnit>
    <TextUnit id="8098" loc="11.224">Ergo, ne quicquam mundus Iove maius haberet,</TextUnit>
    <TextUnit id="8099" loc="11.225">quamvis haud tepidos sub pectore senserat ignes,</TextUnit>
    <TextUnit id="8100" loc="11.226">Iuppiter aequoreae Thetidis conubia fugit</TextUnit>
    <TextUnit id="8101" loc="11.227">in suaque Aeaciden succedere vota nepotem</TextUnit>
    <TextUnit id="8102" loc="11.228">iussit et amplexus in virginis ire marinae.</TextUnit>
    <TextUnit id="8103" loc="11.229">Est sinus Haemoniae curvos falcatus in arcus:</TextUnit>
    <TextUnit id="8104" loc="11.230">bracchia procurrunt, ubi, si foret altior unda,</TextUnit>
    <TextUnit id="8105" loc="11.231">portus erat (summis inductum est aequor harenis);</TextUnit>
    <TextUnit id="8106" loc="11.232">litus habet solidum, quod nec vestigia servet</TextUnit>
    <TextUnit id="8107" loc="11.233">nec remoretur iter, nec opertum pendeat alga.</TextUnit>
    <TextUnit id="8108" loc="11.234">Myrtea silva subest bicoloribus obsita bacis</TextUnit>
    <TextUnit id="8109" loc="11.235">et specus in medio (natura factus an arte,</TextUnit>
    <TextUnit id="8110" loc="11.236">ambiguum, magis arte tamen), quo saepe venire</TextUnit>
    <TextUnit id="8111" loc="11.237">frenato delphine sedens, Theti, nuda solebas.</TextUnit>
    <TextUnit id="8112" loc="11.238">Illic te Peleus, ut somno vincta iacebas,</TextUnit>
    <TextUnit id="8113" loc="11.239">occupat: et quoniam precibus temptata repugnas,</TextUnit>
    <TextUnit id="8114" loc="11.240">vim parat, innectens ambobus colla lacertis.</TextUnit>
    <TextUnit id="8115" loc="11.241">Quod nisi venisses variatis saepe figuris</TextUnit>
    <TextUnit id="8116" loc="11.242">ad solitas artes, auso foret ille potitus.</TextUnit>
    <TextUnit id="8117" loc="11.243">Sed modo tu volucris (volucrem tamen ille tenebat),</TextUnit>
    <TextUnit id="8118" loc="11.244">nunc gravis arbor eras (haerebat in arbore Peleus),</TextUnit>
    <TextUnit id="8119" loc="11.245">tertia forma fuit maculosae tigridis: illa</TextUnit>
    <TextUnit id="8120" loc="11.246">territus Aeacides a corpore bracchia solvit.</TextUnit>
    <TextUnit id="8121" loc="11.247">Isque deos pelagi vino super aequora fuso</TextUnit>
    <TextUnit id="8122" loc="11.248">et pecoris fibris et fumo turis adorat,</TextUnit>
    <TextUnit id="8123" loc="11.249">donec Carpathius medio de gurgite vates</TextUnit>
    <TextUnit id="8124" loc="11.250">“Aeacide,” dixit, “thalamis potiere petitis!</TextUnit>
    <TextUnit id="8125" loc="11.251">Tu modo, cum rigido sopita quiescit in antro,</TextUnit>
    <TextUnit id="8126" loc="11.252">ignaram laqueis vincloque innecte tenaci.</TextUnit>
    <TextUnit id="8127" loc="11.253">Nec te decipiat centum mentita figuras,</TextUnit>
    <TextUnit id="8128" loc="11.254">sed preme, quidquid erit, dum, quod fuit ante, reformet!”</TextUnit>
    <TextUnit id="8129" loc="11.255">Dixerat haec Proteus et condidit aequore vultum</TextUnit>
    <TextUnit id="8130" loc="11.256">admisitque suos in verba novissima fluctus.</TextUnit>
    <TextUnit id="8131" loc="11.257">Pronus erat Titan inclinatoque tenebat</TextUnit>
    <TextUnit id="8132" loc="11.258">Hesperium temone fretum, cum pulchra relecto</TextUnit>
    <TextUnit id="8133" loc="11.259">Nereis ingreditur consueta cubilia saxo.</TextUnit>
    <TextUnit id="8134" loc="11.260">Vix bene virgineos Peleus invaserat artus,</TextUnit>
    <TextUnit id="8135" loc="11.261">illa novat formas, donec sua membra teneri</TextUnit>
    <TextUnit id="8136" loc="11.262">sentit et in partes diversas bracchia tendi.</TextUnit>
    <TextUnit id="8137" loc="11.263">Tum demum ingemuit, “neque” ait “sine numine vincis”</TextUnit>
    <TextUnit id="8138" loc="11.264">exhibita estque Thetis. Confessam amplectitur heros</TextUnit>
    <TextUnit id="8139" loc="11.265">et potitur votis ingentique implet Achille.</TextUnit>
    <TextUnit id="8140" loc="11.266">Felix et nato, felix et coniuge Peleus</TextUnit>
    <TextUnit id="8141" loc="11.267">et cui, si demas iugulati crimina Phoci,</TextUnit>
    <TextUnit id="8142" loc="11.268">omnia contigerant. Fraterno sanguine sontem</TextUnit>
    <TextUnit id="8143" loc="11.269">expulsumque domo patria Trachinia tellus</TextUnit>
    <TextUnit id="8144" loc="11.270">accipit. Hic regnum sine vi, sine caede regebat</TextUnit>
    <TextUnit id="8145" loc="11.271">Lucifero genitore satus patriumque nitorem</TextUnit>
    <TextUnit id="8146" loc="11.272">ore ferens Ceyx, illo qui tempore maestus</TextUnit>
    <TextUnit id="8147" loc="11.273">dissimilisque sui fratrem lugebat ademptum.</TextUnit>
    <TextUnit id="8148" loc="11.274">Quo postquam Aeacides fessus curaque viaque</TextUnit>
    <TextUnit id="8149" loc="11.275">venit et intravit paucis comitantibus urbem,</TextUnit>
    <TextUnit id="8150" loc="11.276">quosque greges pecorum, quae secum armenta trahebat,</TextUnit>
    <TextUnit id="8151" loc="11.277">haud procul a muris sub opaca valle reliquit,</TextUnit>
    <TextUnit id="8152" loc="11.278">copia cum facta est adeundi tecta tyranni,</TextUnit>
    <TextUnit id="8153" loc="11.279">velamenta manu praetendens supplice, qui sit</TextUnit>
    <TextUnit id="8154" loc="11.280">se quoque satus, memorat, tantum sua crimina celat</TextUnit>
    <TextUnit id="8155" loc="11.281">mentiturque fugae causam: petit, urbe vel agro</TextUnit>
    <TextUnit id="8156" loc="11.282">se iuvet. Hunc contra placido Trachinius ore</TextUnit>
    <TextUnit id="8157" loc="11.283">talibus adloquitur: “Mediae quoque commoda plebi</TextUnit>
    <TextUnit id="8158" loc="11.284">nostra patent, Peleu, nec inhospita regna tenemus.</TextUnit>
    <TextUnit id="8159" loc="11.285">Adicis huic animo momento potentia, clarum</TextUnit>
    <TextUnit id="8160" loc="11.286">nomen avumque Iovem. Ne tempora perde precando!</TextUnit>
    <TextUnit id="8161" loc="11.287">Quod petis, omne feres tuaque haec pro parte vocato,</TextUnit>
    <TextUnit id="8162" loc="11.288">qualiacumque vides! Utinam meliora videres!'</TextUnit>
    <TextUnit id="8163" loc="11.289">Et flebat: moveat tantos quae causa dolores,</TextUnit>
    <TextUnit id="8164" loc="11.290">Peleusque comitesque rogant. Quibus ille profatur:</TextUnit>
    <TextUnit id="8165" loc="11.291">“Forsitan hanc volucrem, rapto quae vivit et omnes</TextUnit>
    <TextUnit id="8166" loc="11.292">terret aves, semper pennas habuisse putetis:</TextUnit>
    <TextUnit id="8167" loc="11.293">vir fuit et (tanta est animi constantia!) iam tum</TextUnit>
    <TextUnit id="8168" loc="11.294">acer erat belloque ferox ad vimque paratus,</TextUnit>
    <TextUnit id="8169" loc="11.295">nomine Daedalion. Illo genitore creatis,</TextUnit>
    <TextUnit id="8170" loc="11.296">qui vocat auroram caeloque novissimus exit,</TextUnit>
    <TextUnit id="8171" loc="11.297">(cura mihi pax est) pacis mihi cura tenendae</TextUnit>
    <TextUnit id="8172" loc="11.298">coniugiique fuit, fratri fera bella placebant:</TextUnit>
    <TextUnit id="8173" loc="11.299">illius virtus reges gentesque subegit,</TextUnit>
    <TextUnit id="8174" loc="11.300">quae nunc Thisbaeas agitat mutata columbas.</TextUnit>
    <TextUnit id="8175" loc="11.301">Nata erat huic Chione. Quae dotatissima forma</TextUnit>
    <TextUnit id="8176" loc="11.302">mille procos habuit, bis septem nubilis annis.</TextUnit>
    <TextUnit id="8177" loc="11.303">Forte revertentes Phoebus Maiaque creatus,</TextUnit>
    <TextUnit id="8178" loc="11.304">ille suis Delphis, hic vertice Cylleneo,</TextUnit>
    <TextUnit id="8179" loc="11.305">videre hanc pariter, pariter traxere calorem.</TextUnit>
    <TextUnit id="8180" loc="11.306">Spem veneris differt in tempora noctis Apollo,</TextUnit>
    <TextUnit id="8181" loc="11.307">non fert ille moras virgaque movente soporem</TextUnit>
    <TextUnit id="8182" loc="11.308">virginis os tangit: tactu iacet illa potenti</TextUnit>
    <TextUnit id="8183" loc="11.309">vimque dei patitur. Nox caelum sparserat astris:</TextUnit>
    <TextUnit id="8184" loc="11.310">Phoebus anum simulat praereptaque gaudia sumit.</TextUnit>
    <TextUnit id="8185" loc="11.311">Ut sua maturus complevit tempora venter,</TextUnit>
    <TextUnit id="8186" loc="11.312">alipedis de stirpe dei versuta propago</TextUnit>
    <TextUnit id="8187" loc="11.313">nascitur, Autolycus, furtum ingeniosus ad omne,</TextUnit>
    <TextUnit id="8188" loc="11.314">candida de nigris et de candentibus atra</TextUnit>
    <TextUnit id="8189" loc="11.315">qui facere adsuerat, patriae non degener artis;</TextUnit>
    <TextUnit id="8190" loc="11.316">nascitur e Phoebo (namque est enixa gemellos)</TextUnit>
    <TextUnit id="8191" loc="11.317">carmine vocali clarus citharaque Philammon.</TextUnit>
    <TextUnit id="8192" loc="11.318">Quid peperisse duos et dis placuisse duobus</TextUnit>
    <TextUnit id="8193" loc="11.319">et forti genitore et progenitore Tonanti</TextUnit>
    <TextUnit id="8194" loc="11.320">esse satam prodest? An obest quoque gloria? multis</TextUnit>
    <TextUnit id="8195" loc="11.321">Offuit, huic certe! Quae se praeferre Dianae</TextUnit>
    <TextUnit id="8196" loc="11.322">sustinuit faciemque deae culpavit. At illi</TextUnit>
    <TextUnit id="8197" loc="11.323">ira ferox mota est ‘factis’ que ‘placebimus’ inquit.</TextUnit>
    <TextUnit id="8198" loc="11.324">Nec mora, curvavit cornu nervoque sagittam</TextUnit>
    <TextUnit id="8199" loc="11.325">impulit et meritam traiecit harundine linguam.</TextUnit>
    <TextUnit id="8200" loc="11.326">Lingua tacet, nec vox temptataque verba sequuntur,</TextUnit>
    <TextUnit id="8201" loc="11.327">conantemque loqui cum sanguine vita reliquit.</TextUnit>
    <TextUnit id="8202" loc="11.328">Quo miser amplexus ego tum patriumque dolorem</TextUnit>
    <TextUnit id="8203" loc="11.329">corde tuli fratrique pio solacia dixi!</TextUnit>
    <TextUnit id="8204" loc="11.330">Quae pater haud aliter quam cautes murmura ponti</TextUnit>
    <TextUnit id="8205" loc="11.331">accipit et natam delamentatur ademptam.</TextUnit>
    <TextUnit id="8206" loc="11.332">Ut vero ardentem vidit, quater impetus illi</TextUnit>
    <TextUnit id="8207" loc="11.333">in medios fuit ire rogos; quater inde repulsus</TextUnit>
    <TextUnit id="8208" loc="11.334">concita membra fugae mandat similisque iuvenco</TextUnit>
    <TextUnit id="8209" loc="11.335">spicula crabronum pressa cervice gerenti,</TextUnit>
    <TextUnit id="8210" loc="11.336">qua via nulla, ruit. Iam tum mihi currere visus</TextUnit>
    <TextUnit id="8211" loc="11.337">plus homine est, alasque pedes sumpsisse putares.</TextUnit>
    <TextUnit id="8212" loc="11.338">Effugit ergo omnes veloxque cupidine leti</TextUnit>
    <TextUnit id="8213" loc="11.339">vertice Parnasi potitur. Miseratus Apollo,</TextUnit>
    <TextUnit id="8214" loc="11.340">cum se Daedalion saxo misisset ab alto,</TextUnit>
    <TextUnit id="8215" loc="11.341">fecit avem et subitis pendentem sustulit alis</TextUnit>
    <TextUnit id="8216" loc="11.342">oraque adunca dedit, curvos dedit unguibus hamos,</TextUnit>
    <TextUnit id="8217" loc="11.343">virtutem antiquam, maiores corpore vires.</TextUnit>
    <TextUnit id="8218" loc="11.344">Et nunc accipiter, nulli satis aequus, in omnes</TextUnit>
    <TextUnit id="8219" loc="11.345">saevit aves aliisque dolens fit causa dolendi.”</TextUnit>
    <TextUnit id="8220" loc="11.346">Quae dum Lucifero genitus miracula narrat</TextUnit>
    <TextUnit id="8221" loc="11.347">de consorte suo, cursu festinus anhelo</TextUnit>
    <TextUnit id="8222" loc="11.348">advolat armenti custos Phoceus Onetor</TextUnit>
    <TextUnit id="8223" loc="11.349">et “Peleu, Peleu! magnae tibi nuntius adsum</TextUnit>
    <TextUnit id="8224" loc="11.350">cladis” ait. Quodcumque ferat, iubet edere Peleus,</TextUnit>
    <TextUnit id="8225" loc="11.351">pendet et ipse metu trepidi Trachinius oris.</TextUnit>
    <TextUnit id="8226" loc="11.352">Ille refert: “Fessos ad litora curva iuvencos</TextUnit>
    <TextUnit id="8227" loc="11.353">adpuleram, medio cum Sol altissimus orbe</TextUnit>
    <TextUnit id="8228" loc="11.354">tantum respiceret, quantum superesse videret;</TextUnit>
    <TextUnit id="8229" loc="11.355">parsque boum fulvis genua inclinarat harenis</TextUnit>
    <TextUnit id="8230" loc="11.356">latarumque iacens campos spectabat aquarum,</TextUnit>
    <TextUnit id="8231" loc="11.357">pars gradibus tardis illuc errabat et illuc,</TextUnit>
    <TextUnit id="8232" loc="11.358">nant alii celsoque exstant super aequora collo.</TextUnit>
    <TextUnit id="8233" loc="11.359">Templa mari subsunt nec marmore clara neque auro,</TextUnit>
    <TextUnit id="8234" loc="11.360">sed trabibus densis lucoque umbrosa vetusto.</TextUnit>
    <TextUnit id="8235" loc="11.361">Nereides Nereusque tenent: hos navita ponti</TextUnit>
    <TextUnit id="8236" loc="11.362">edidit esse deos, dum retia litore siccat.</TextUnit>
    <TextUnit id="8237" loc="11.363">Iuncta palus huic est, densis obsessa salictis,</TextUnit>
    <TextUnit id="8238" loc="11.364">quam restagnantis fecit maris unda paludem.</TextUnit>
    <TextUnit id="8239" loc="11.365">Inde fragore gravi strepitus loca proxima terret</TextUnit>
    <TextUnit id="8240" loc="11.366">belua vasta, lupus! Udisque paludibus exit,</TextUnit>
    <TextUnit id="8241" loc="11.367">oblitus et spumis et sparsus sanguine rictus,</TextUnit>
    <TextUnit id="8242" loc="11.368">fulmineus, rubra suffusus lumina flamma.</TextUnit>
    <TextUnit id="8243" loc="11.369">Qui quamquam saevit pariter rabieque fameque,</TextUnit>
    <TextUnit id="8244" loc="11.370">acrior est rabie: neque enim ieiunia curat</TextUnit>
    <TextUnit id="8245" loc="11.371">caede boum diramque famem finire, sed omne</TextUnit>
    <TextUnit id="8246" loc="11.372">vulnerat armentum sternitque hostiliter omne.</TextUnit>
    <TextUnit id="8247" loc="11.373">Pars quoque de nobis funesto saucia morsu,</TextUnit>
    <TextUnit id="8248" loc="11.374">dum defensamus, leto est data. Sanguine litus</TextUnit>
    <TextUnit id="8249" loc="11.375">undaque prima rubet demugitaeque paludes. —</TextUnit>
    <TextUnit id="8250" loc="11.376">Sed mora damnosa est, nec res dubitare remittit:</TextUnit>
    <TextUnit id="8251" loc="11.377">dum superest aliquid, cuncti coeamus et arma,</TextUnit>
    <TextUnit id="8252" loc="11.378">arma capessamus coniunctaque tela feramus!”</TextUnit>
    <TextUnit id="8253" loc="11.379">Dixerat agrestis; nec Pelea damna movebant,</TextUnit>
    <TextUnit id="8254" loc="11.380">sed, memor admissi, Nereida conligit orbam</TextUnit>
    <TextUnit id="8255" loc="11.381">damna sua inferias exstincto mittere Phoco.</TextUnit>
    <TextUnit id="8256" loc="11.382">Induere arma viros violentaque sumere tela</TextUnit>
    <TextUnit id="8257" loc="11.383">rex iubet Oetaeus; cum quis simul ipse parabat</TextUnit>
    <TextUnit id="8258" loc="11.384">ire, sed Alcyone coniunx excita tumultu</TextUnit>
    <TextUnit id="8259" loc="11.385">prosilit et, nondum totos ornata capillos,</TextUnit>
    <TextUnit id="8260" loc="11.386">disicit hos ipsos, colloque infusa mariti,</TextUnit>
    <TextUnit id="8261" loc="11.387">mittat ut auxilium sine se, verbisque precatur</TextUnit>
    <TextUnit id="8262" loc="11.388">et lacrimis, animasque duas ut servet in una.</TextUnit>
    <TextUnit id="8263" loc="11.389">Aeacides illi: “Pulchros, regina, piosque</TextUnit>
    <TextUnit id="8264" loc="11.390">pone metus! Plena est promissi gratia vestri.</TextUnit>
    <TextUnit id="8265" loc="11.391">Non placet arma mihi contra nova monstra moveri:</TextUnit>
    <TextUnit id="8266" loc="11.392">numen adorandum pelagi est.” Erat ardua turris</TextUnit>
    <TextUnit id="8267" loc="11.393">arce focus summa, fessis loca grata carinis.</TextUnit>
    <TextUnit id="8268" loc="11.394">Adscendunt illuc stratosque in litore tauros</TextUnit>
    <TextUnit id="8269" loc="11.395">cum gemitu adspiciunt vastatoremque cruento</TextUnit>
    <TextUnit id="8270" loc="11.396">ore ferum, longos infectum sanguine villos.</TextUnit>
    <TextUnit id="8271" loc="11.397">Inde manus tendens in aperti litora ponti</TextUnit>
    <TextUnit id="8272" loc="11.398">caeruleam Peleus Psamathen, ut finiat iram,</TextUnit>
    <TextUnit id="8273" loc="11.399">orat, opemque ferat; nec vocibus illa rogantis</TextUnit>
    <TextUnit id="8274" loc="11.400">flectitur Aeacidae: Thetis hanc pro coniuge supplex</TextUnit>
    <TextUnit id="8275" loc="11.401">accepit veniam. Sed enim revocatus ab acri</TextUnit>
    <TextUnit id="8276" loc="11.402">caede lupus perstat, dulcedine sanguinis asper,</TextUnit>
    <TextUnit id="8277" loc="11.403">donec inhaerentem lacerae cervice iuvencae</TextUnit>
    <TextUnit id="8278" loc="11.404">marmore mutavit. Corpus praeterque colorem</TextUnit>
    <TextUnit id="8279" loc="11.405">omnia servavit: lapidis color indicat illum</TextUnit>
    <TextUnit id="8280" loc="11.406">iam non esse lupum, iam non debere timeri.</TextUnit>
    <TextUnit id="8281" loc="11.407">Nec tamen hac profugum consistere Pelea terra</TextUnit>
    <TextUnit id="8282" loc="11.408">fata sinunt: Magnetas adit vagus exul et illic</TextUnit>
    <TextUnit id="8283" loc="11.409">sumit ab Haemonio purgamina caedis Acasto.</TextUnit>
    <TextUnit id="8284" loc="11.410">Interea fratrisque sui fratremque secutis</TextUnit>
    <TextUnit id="8285" loc="11.411">anxia prodigiis turbatus pectora Ceyx,</TextUnit>
    <TextUnit id="8286" loc="11.412">consulat ut sacras, hominum oblectamina, sortes,</TextUnit>
    <TextUnit id="8287" loc="11.413">ad Clarium parat ire deum; nam templa profanus</TextUnit>
    <TextUnit id="8288" loc="11.414">invia cum Phlegyis faciebat Delphica Phorbas.</TextUnit>
    <TextUnit id="8289" loc="11.415">Consilii tamen ante sui, fidissima, certam</TextUnit>
    <TextUnit id="8290" loc="11.416">te facit, Alcyone; cui protinus intima frigus</TextUnit>
    <TextUnit id="8291" loc="11.417">ossa receperunt, buxoque simillimus ora</TextUnit>
    <TextUnit id="8292" loc="11.418">pallor obit, lacrimisque genae maduere profusis.</TextUnit>
    <TextUnit id="8293" loc="11.419">Ter conata loqui ter fletibus ora rigavit,</TextUnit>
    <TextUnit id="8294" loc="11.420">singultuque pias interrumpente querellas</TextUnit>
    <TextUnit id="8295" loc="11.421">“quae mea culpa tuam,” dixit “carissime, mentem</TextUnit>
    <TextUnit id="8296" loc="11.422">vertit? Ubi est quae cura mei prior esse solebat?</TextUnit>
    <TextUnit id="8297" loc="11.423">Iam potes Alcyone securus abesse relicta?</TextUnit>
    <TextUnit id="8298" loc="11.424">Iam via longa placet? Iam sum tibi carior absens?</TextUnit>
    <TextUnit id="8299" loc="11.425">At, puto, per terras iter est, tantumque dolebo,</TextUnit>
    <TextUnit id="8300" loc="11.426">non etiam metuam, curaeque timore carebunt.</TextUnit>
    <TextUnit id="8301" loc="11.427">Aequora me terrent et ponti tristis imago:</TextUnit>
    <TextUnit id="8302" loc="11.428">et laceras nuper tabulas in litore vidi,</TextUnit>
    <TextUnit id="8303" loc="11.429">et saepe in tumulis sine corpore nomina legi.</TextUnit>
    <TextUnit id="8304" loc="11.430">Neve tuum fallax animum fiducia tangat,</TextUnit>
    <TextUnit id="8305" loc="11.431">quod socer Hippotades tibi sit, qui carcere fortes</TextUnit>
    <TextUnit id="8306" loc="11.432">contineat ventos et, cum velit, aequora placet!</TextUnit>
    <TextUnit id="8307" loc="11.433">Cum semel emissi tenuerunt aequora venti,</TextUnit>
    <TextUnit id="8308" loc="11.434">nil illis vetitum est, incommendataque tellus</TextUnit>
    <TextUnit id="8309" loc="11.435">omnis et omne fretum est. Caeli quoque nubila vexant</TextUnit>
    <TextUnit id="8310" loc="11.436">excutiuntque feri rutilos concursibus ignes.</TextUnit>
    <TextUnit id="8311" loc="11.437">Quo magis hos novi (nam novi et saepe paterna</TextUnit>
    <TextUnit id="8312" loc="11.438">parva domo vidi), magis hos reor esse timendos.</TextUnit>
    <TextUnit id="8313" loc="11.439">Quod tua si flecti precibus sententia nullis,</TextUnit>
    <TextUnit id="8314" loc="11.440">care, potest, coniunx, nimiumque es certus eundi,</TextUnit>
    <TextUnit id="8315" loc="11.441">me quoque tolle simul. Certe iactabimur una,</TextUnit>
    <TextUnit id="8316" loc="11.442">nec nisi quae patiar, metuam: pariterque feremus,</TextUnit>
    <TextUnit id="8317" loc="11.443">quidquid erit, pariter super aequora lata feremur.”</TextUnit>
    <TextUnit id="8318" loc="11.444">Talibus Aeolidis dictis lacrimisque movetur</TextUnit>
    <TextUnit id="8319" loc="11.445">sidereus coniunx: neque enim minor ignis in ipso est.</TextUnit>
    <TextUnit id="8320" loc="11.446">Sed neque propositos pelagi dimittere cursus,</TextUnit>
    <TextUnit id="8321" loc="11.447">nec vult Alcyonen in partem adhibere pericli,</TextUnit>
    <TextUnit id="8322" loc="11.448">multaque respondit timidum solantia pectus.</TextUnit>
    <TextUnit id="8323" loc="11.449">Non tamen idcirco causam probat; addidit illis</TextUnit>
    <TextUnit id="8324" loc="11.450">hoc quoque lenimen, quo solo flexit amantem:</TextUnit>
    <TextUnit id="8325" loc="11.451">“Longa quidem est nobis omnis mora: sed tibi iuro</TextUnit>
    <TextUnit id="8326" loc="11.452">per patrios ignes, si me modo fata remittant,</TextUnit>
    <TextUnit id="8327" loc="11.453">ante reversurum, quam luna bis impleat orbem.”</TextUnit>
    <TextUnit id="8328" loc="11.454">His ubi promissis spes est admota recursus,</TextUnit>
    <TextUnit id="8329" loc="11.455">protinus eductam navalibus aequore tingi</TextUnit>
    <TextUnit id="8330" loc="11.456">armarique suis pinum iubet armamentis.</TextUnit>
    <TextUnit id="8331" loc="11.457">Qua rursus visa, veluti praesaga futuri,</TextUnit>
    <TextUnit id="8332" loc="11.458">horruit Alcyone lacrimasque emisit obortas</TextUnit>
    <TextUnit id="8333" loc="11.459">amplexusque dedit, tristique miserrima tandem</TextUnit>
    <TextUnit id="8334" loc="11.460">ore “vale” dixit conlapsaque corpore toto est.</TextUnit>
    <TextUnit id="8335" loc="11.461">Ast iuvenes, quaerente moras Ceyce, reducunt</TextUnit>
    <TextUnit id="8336" loc="11.462">ordinibus geminis ad fortia pectora remos</TextUnit>
    <TextUnit id="8337" loc="11.463">aequalique ictu scindunt freta. Sustulit illa</TextUnit>
    <TextUnit id="8338" loc="11.464">umentes oculos, stantemque in puppe relicta</TextUnit>
    <TextUnit id="8339" loc="11.465">concussaque manu dantem sibi signa maritum</TextUnit>
    <TextUnit id="8340" loc="11.466">prima videt redditque notas; ubi terra recessit</TextUnit>
    <TextUnit id="8341" loc="11.467">longius atque oculi nequeunt cognoscere vultus,</TextUnit>
    <TextUnit id="8342" loc="11.468">dum licet, insequitur fugientem lumine pinum.</TextUnit>
    <TextUnit id="8343" loc="11.469">Haec quoque ut haud poterat, spatio submota, videri,</TextUnit>
    <TextUnit id="8344" loc="11.470">vela tamen spectat summo fluitantia malo;</TextUnit>
    <TextUnit id="8345" loc="11.471">ut nec vela videt, vacuum petit anxia lectum</TextUnit>
    <TextUnit id="8346" loc="11.472">seque toro ponit; renovat lectusque locusque</TextUnit>
    <TextUnit id="8347" loc="11.473">Alcyonae lacrimas et, quae pars, admonet, absit.</TextUnit>
    <TextUnit id="8348" loc="11.474">Portibus exierant, et moverat aura rudentes:</TextUnit>
    <TextUnit id="8349" loc="11.475">obvertit lateri pendentes navita remos</TextUnit>
    <TextUnit id="8350" loc="11.476">cornuaque in summa locat arbore totaque malo</TextUnit>
    <TextUnit id="8351" loc="11.477">carbasa deducit venientesque accipit auras.</TextUnit>
    <TextUnit id="8352" loc="11.478">Aut minus, aut certe medium non amplius aequor</TextUnit>
    <TextUnit id="8353" loc="11.479">puppe secabatur, longeque erat utraque tellus,</TextUnit>
    <TextUnit id="8354" loc="11.480">cum mare sub noctem tumidis albescere coepit</TextUnit>
    <TextUnit id="8355" loc="11.481">fluctibus et praeceps spirare valentius eurus.</TextUnit>
    <TextUnit id="8356" loc="11.482">“Ardua iamdudum demittite cornua” rector</TextUnit>
    <TextUnit id="8357" loc="11.483">clamat “et antemnis totum subnectite velum.”</TextUnit>
    <TextUnit id="8358" loc="11.484">Hic iubet: impediunt adversae iussa procellae,</TextUnit>
    <TextUnit id="8359" loc="11.485">nec sinit audiri vocem fragor aequoris ullam.</TextUnit>
    <TextUnit id="8360" loc="11.486">Sponte tamen properant alii subducere remos,</TextUnit>
    <TextUnit id="8361" loc="11.487">pars munire latus, pars ventis vela negare.</TextUnit>
    <TextUnit id="8362" loc="11.488">Egerit hic fluctus aequorque refundit in aequor,</TextUnit>
    <TextUnit id="8363" loc="11.489">hic rapit antemnas. Quae dum sine lege geruntur,</TextUnit>
    <TextUnit id="8364" loc="11.490">aspera crescit hiems, omnique e parte feroces</TextUnit>
    <TextUnit id="8365" loc="11.491">bella gerunt venti fretaque indignantia miscent.</TextUnit>
    <TextUnit id="8366" loc="11.492">Ipse pavet nec se, qui sit status, ipse fatetur</TextUnit>
    <TextUnit id="8367" loc="11.493">scire ratis rector, nec, quid iubeatve velitve:</TextUnit>
    <TextUnit id="8368" loc="11.494">tanta mali moles tantoque potentior arte est.</TextUnit>
    <TextUnit id="8369" loc="11.495">Quippe sonant clamore viri, stridore rudentes,</TextUnit>
    <TextUnit id="8370" loc="11.496">undarum incursu gravis unda, tonitribus aether.</TextUnit>
    <TextUnit id="8371" loc="11.497">Fluctibus erigitur caelumque aequare videtur</TextUnit>
    <TextUnit id="8372" loc="11.498">pontus et inductas adspergine tangere nubes;</TextUnit>
    <TextUnit id="8373" loc="11.499">et modo, cum fulvas ex imo vertit harenas,</TextUnit>
    <TextUnit id="8374" loc="11.500">concolor est illis, Stygia modo nigrior unda,</TextUnit>
    <TextUnit id="8375" loc="11.501">sternitur interdum spumisque sonantibus albet.</TextUnit>
    <TextUnit id="8376" loc="11.502">Ipsa quoque his agitur vicibus Trachinia puppis,</TextUnit>
    <TextUnit id="8377" loc="11.503">et nunc sublimis veluti de vertice montis</TextUnit>
    <TextUnit id="8378" loc="11.504">despicere in valles imumque Acheronta videtur,</TextUnit>
    <TextUnit id="8379" loc="11.505">nunc, ubi demissam curvum circumstetit aequor,</TextUnit>
    <TextUnit id="8380" loc="11.506">suspicere inferno summum de gurgite caelum.</TextUnit>
    <TextUnit id="8381" loc="11.507">Saepe dat ingentem fluctu latus icta fragorem</TextUnit>
    <TextUnit id="8382" loc="11.508">nec levius pulsata sonat, quam ferreus olim</TextUnit>
    <TextUnit id="8383" loc="11.509">cum laceras aries ballistave concutit arces.</TextUnit>
    <TextUnit id="8384" loc="11.510">Utque solent sumptis incursu viribus ire</TextUnit>
    <TextUnit id="8385" loc="11.511">pectore in arma feri protentaque tela leones,</TextUnit>
    <TextUnit id="8386" loc="11.512">sic ubi se ventis admiserat unda coortis,</TextUnit>
    <TextUnit id="8387" loc="11.513">ibat in arma ratis multoque erat altior illis.</TextUnit>
    <TextUnit id="8388" loc="11.514">Iamque labant cunei, spoliataque tegmine cerae</TextUnit>
    <TextUnit id="8389" loc="11.515">rima patet praebetque viam letalibus undis.</TextUnit>
    <TextUnit id="8390" loc="11.516">Ecce cadunt largi resolutis nubibus imbres,</TextUnit>
    <TextUnit id="8391" loc="11.517">inque fretum credas totum descendere caelum,</TextUnit>
    <TextUnit id="8392" loc="11.518">inque plagas caeli tumefactum adscendere pontum.</TextUnit>
    <TextUnit id="8393" loc="11.519">Vela madent nimbis, et cum caelestibus undis</TextUnit>
    <TextUnit id="8394" loc="11.520">aequoreae miscentur aquae; caret ignibus aether,</TextUnit>
    <TextUnit id="8395" loc="11.521">caecaque nox premitur tenebris hiemisque suisque.</TextUnit>
    <TextUnit id="8396" loc="11.522">Discutiunt tamen has praebentque micantia lumen</TextUnit>
    <TextUnit id="8397" loc="11.523">fulmina: fulmineis ardescunt ignibus ignes.</TextUnit>
    <TextUnit id="8398" loc="11.524">Dat quoque iam saltus intra cava texta carinae</TextUnit>
    <TextUnit id="8399" loc="11.525">fluctus; et ut miles, numero praestantior omni,</TextUnit>
    <TextUnit id="8400" loc="11.526">cum saepe adsiluit defensae moenibus urbis,</TextUnit>
    <TextUnit id="8401" loc="11.527">spe potitur tandem laudisque accensus amore</TextUnit>
    <TextUnit id="8402" loc="11.528">inter mille viros murum tamen occupat unus,</TextUnit>
    <TextUnit id="8403" loc="11.529">sic, ubi pulsarunt noviens latera ardua fluctus,</TextUnit>
    <TextUnit id="8404" loc="11.530">vastius insurgens decimae ruit impetus undae;</TextUnit>
    <TextUnit id="8405" loc="11.531">nec prius absistit fessam oppugnare carinam,</TextUnit>
    <TextUnit id="8406" loc="11.532">quam velut in captae descendat moenia navis.</TextUnit>
    <TextUnit id="8407" loc="11.533">Pars igitur temptabat adhuc invadere pinum,</TextUnit>
    <TextUnit id="8408" loc="11.534">pars maris intus erat. Trepidant haud segnius omnes,</TextUnit>
    <TextUnit id="8409" loc="11.535">quam solet urbs, aliis murum fodientibus extra</TextUnit>
    <TextUnit id="8410" loc="11.536">atque aliis murum, trepidare, tenentibus intus.</TextUnit>
    <TextUnit id="8411" loc="11.537">Deficit ars animique cadunt, totidemque videntur,</TextUnit>
    <TextUnit id="8412" loc="11.538">quot veniunt fluctus, ruere atque inrumpere mortes.</TextUnit>
    <TextUnit id="8413" loc="11.539">Non tenet hic lacrimas, stupet hic, vocat ille beatos,</TextUnit>
    <TextUnit id="8414" loc="11.540">funera quos maneant: hic votis numen adorat</TextUnit>
    <TextUnit id="8415" loc="11.541">bracchiaque ad caelum, quod non videt, inrita tollens</TextUnit>
    <TextUnit id="8416" loc="11.542">poscit opem, subeunt illi fraterque parensque,</TextUnit>
    <TextUnit id="8417" loc="11.543">huic cum pignoribus domus et quodcumque relictum est.</TextUnit>
    <TextUnit id="8418" loc="11.544">Alcyone Ceyca movet, Ceycis in ore</TextUnit>
    <TextUnit id="8419" loc="11.545">nulla nisi Alcyone est; et cum desideret unam,</TextUnit>
    <TextUnit id="8420" loc="11.546">gaudet abesse tamen. Patriae quoque vellet ad oras</TextUnit>
    <TextUnit id="8421" loc="11.547">respicere inque domum supremos vertere vultus,</TextUnit>
    <TextUnit id="8422" loc="11.548">verum ubi sit, nescit; tanta vertigine pontus</TextUnit>
    <TextUnit id="8423" loc="11.549">fervet, et inducta piceis e nubibus umbra</TextUnit>
    <TextUnit id="8424" loc="11.550">omne latet caelum, duplicataque noctis imago est.</TextUnit>
    <TextUnit id="8425" loc="11.551">Frangitur incursu nimbosi turbinis arbor,</TextUnit>
    <TextUnit id="8426" loc="11.552">frangitur et regimen, spoliisque animosa superstes</TextUnit>
    <TextUnit id="8427" loc="11.553">unda, velut victrix, sinuataque despicit undas,</TextUnit>
    <TextUnit id="8428" loc="11.554">nec levius, quam siquis Athon Pindumve revulsos</TextUnit>
    <TextUnit id="8429" loc="11.555">sede sua totos in apertum everterit aequor,</TextUnit>
    <TextUnit id="8430" loc="11.556">praecipitata cadit pariterque et pondere et ictu</TextUnit>
    <TextUnit id="8431" loc="11.557">mergit in ima ratem; cum qua pars magna virorum,</TextUnit>
    <TextUnit id="8432" loc="11.558">gurgite pressa gravi neque in aera reddita, fato</TextUnit>
    <TextUnit id="8433" loc="11.559">functa suo est: alii partes et membra carinae</TextUnit>
    <TextUnit id="8434" loc="11.560">trunca tenent: tenet ipse manu, qua sceptra solebat,</TextUnit>
    <TextUnit id="8435" loc="11.561">fragmina navigii Ceyx socerumque patremque</TextUnit>
    <TextUnit id="8436" loc="11.562">invocat heu! frustra. Sed plurima nantis in ore</TextUnit>
    <TextUnit id="8437" loc="11.563">Alcyone coniunx: illam meminitque refertque,</TextUnit>
    <TextUnit id="8438" loc="11.564">illius ante oculos ut agant sua corpora fluctus,</TextUnit>
    <TextUnit id="8439" loc="11.565">optat et exanimis manibus tumuletur amicis.</TextUnit>
    <TextUnit id="8440" loc="11.566">Dum natat, absentem, quotiens sinit hiscere fluctus,</TextUnit>
    <TextUnit id="8441" loc="11.567">nominat Alcyonen ipsisque inmurmurat undis.</TextUnit>
    <TextUnit id="8442" loc="11.568">Ecce super medios fluctus niger arcus aquarum</TextUnit>
    <TextUnit id="8443" loc="11.569">frangitur et rupta mersum caput obruit unda.</TextUnit>
    <TextUnit id="8444" loc="11.570">Lucifer obscurus nec quem cognoscere posses</TextUnit>
    <TextUnit id="8445" loc="11.571">illa luce fuit, quoniamque excedere caelo</TextUnit>
    <TextUnit id="8446" loc="11.572">non licuit, densis texit sua nubibus ora.</TextUnit>
    <TextUnit id="8447" loc="11.573">Aeolis interea tantorum ignara malorum</TextUnit>
    <TextUnit id="8448" loc="11.574">dinumerat noctes, et iam, quas induat ille</TextUnit>
    <TextUnit id="8449" loc="11.575">festinat vestes, iam quas, ubi venerit ille,</TextUnit>
    <TextUnit id="8450" loc="11.576">ipsa gerat, reditusque sibi promittit inanes.</TextUnit>
    <TextUnit id="8451" loc="11.577">Omnibus illa quidem superis pia tura ferebat,</TextUnit>
    <TextUnit id="8452" loc="11.578">ante tamen cunctos Iunonis templa colebat</TextUnit>
    <TextUnit id="8453" loc="11.579">proque viro, qui nullus erat, veniebat ad aras</TextUnit>
    <TextUnit id="8454" loc="11.580">utque foret sospes coniunx suus utque rediret,</TextUnit>
    <TextUnit id="8455" loc="11.581">optabat, nullamque sibi praeferret; at illi</TextUnit>
    <TextUnit id="8456" loc="11.582">hoc de tot votis poterat contingere solum.</TextUnit>
    <TextUnit id="8457" loc="11.583">At dea non ultra pro functo morte rogari</TextUnit>
    <TextUnit id="8458" loc="11.584">sustinet; utque manus funestas arceat aris,</TextUnit>
    <TextUnit id="8459" loc="11.585">“Iri, meae” dixit “fidissima nuntia vocis,</TextUnit>
    <TextUnit id="8460" loc="11.586">vise soporiferam Somni velociter aulam</TextUnit>
    <TextUnit id="8461" loc="11.587">exstinctique iube Ceycis imagine mittat</TextUnit>
    <TextUnit id="8462" loc="11.588">somnia ad Alcyonen veros narrantia casus.”</TextUnit>
    <TextUnit id="8463" loc="11.589">Dixerat: induitur velamina mille colorum</TextUnit>
    <TextUnit id="8464" loc="11.590">Iris, et arcuato caelum curvamine signans</TextUnit>
    <TextUnit id="8465" loc="11.591">tecta petit iussi sub nube latentia regis.</TextUnit>
    <TextUnit id="8466" loc="11.592">Est prope Cimmerios longo spelunca recessu,</TextUnit>
    <TextUnit id="8467" loc="11.593">mons cavus, ignavi domus et penetralia Somni:</TextUnit>
    <TextUnit id="8468" loc="11.594">quo numquam radiis oriens mediusve cadensve</TextUnit>
    <TextUnit id="8469" loc="11.595">Phoebus adire potest. Nebulae caligine mixtae</TextUnit>
    <TextUnit id="8470" loc="11.596">exhalantur humo dubiaeque crepuscula lucis.</TextUnit>
    <TextUnit id="8471" loc="11.597">Non vigil ales ibi cristati cantibus oris</TextUnit>
    <TextUnit id="8472" loc="11.598">evocat auroram, nec voce silentia rumpunt</TextUnit>
    <TextUnit id="8473" loc="11.599">sollicitive canes canibusve sagacior anser.</TextUnit>
    <TextUnit id="8474" loc="11.600">Non fera, non pecudes, non moti flamine rami</TextUnit>
    <TextUnit id="8475" loc="11.601">humanaeve sonum reddunt convicia linguae:</TextUnit>
    <TextUnit id="8476" loc="11.602">muta quies habitat; saxo tamen exit ab imo</TextUnit>
    <TextUnit id="8477" loc="11.603">rivus aquae Lethes, per quem cum murmure labens</TextUnit>
    <TextUnit id="8478" loc="11.604">invitat somnos crepitantibus unda lapillis.</TextUnit>
    <TextUnit id="8479" loc="11.605">Ante fores antri fecunda papavera florent</TextUnit>
    <TextUnit id="8480" loc="11.606">innumeraeque herbae, quarum de lacte soporem</TextUnit>
    <TextUnit id="8481" loc="11.607">nox legit et spargit per opacas umida terras.</TextUnit>
    <TextUnit id="8482" loc="11.608">Ianua nec verso stridores cardine reddit:</TextUnit>
    <TextUnit id="8483" loc="11.609">nulla domo tota, custos in limine nullus.</TextUnit>
    <TextUnit id="8484" loc="11.610">At medio torus est ebeno sublimis in antro,</TextUnit>
    <TextUnit id="8485" loc="11.611">plumeus, unicolor, pullo velamine tectus:</TextUnit>
    <TextUnit id="8486" loc="11.612">quo cubat ipse deus membris languore solutis.</TextUnit>
    <TextUnit id="8487" loc="11.613">Hunc circa passim varias imitantia formas</TextUnit>
    <TextUnit id="8488" loc="11.614">somnia vana iacent totidem, quot messis aristas,</TextUnit>
    <TextUnit id="8489" loc="11.615">silva gerit frondes, eiectas litus harenas.</TextUnit>
    <TextUnit id="8490" loc="11.616">Quo simul intravit manibusque obstantia virgo</TextUnit>
    <TextUnit id="8491" loc="11.617">somnia dimovit, vestis fulgore reluxit</TextUnit>
    <TextUnit id="8492" loc="11.618">sacra domus, tardaque deus gravitate iacentes</TextUnit>
    <TextUnit id="8493" loc="11.619">vix oculos tollens iterumque iterumque relabens</TextUnit>
    <TextUnit id="8494" loc="11.620">summaque percutiens nutanti pectora mento,</TextUnit>
    <TextUnit id="8495" loc="11.621">excussit tandem sibi se; cubitoque levatus,</TextUnit>
    <TextUnit id="8496" loc="11.622">quid veniat (cognovit enim), scitatur. At illa:</TextUnit>
    <TextUnit id="8497" loc="11.623">“Somne, quies rerum, placidissime, Somne, deorum,</TextUnit>
    <TextUnit id="8498" loc="11.624">pax animi, quem cura fugit, qui corpora duris</TextUnit>
    <TextUnit id="8499" loc="11.625">fessa ministeriis mulces reparasque labori,</TextUnit>
    <TextUnit id="8500" loc="11.626">somnia, quae veras aequent imitantia formas,</TextUnit>
    <TextUnit id="8501" loc="11.627">Herculea Trachine iube sub imagine regis</TextUnit>
    <TextUnit id="8502" loc="11.628">Alcyonen adeant simulacraque naufraga fingant.</TextUnit>
    <TextUnit id="8503" loc="11.629">Imperat hoc Iuno.” Postquam mandata peregit,</TextUnit>
    <TextUnit id="8504" loc="11.630">Iris abit (neque enim ulterius tolerare soporis</TextUnit>
    <TextUnit id="8505" loc="11.631">vim poterat), labique ut somnum sensit in artus,</TextUnit>
    <TextUnit id="8506" loc="11.632">effugit et remeat per quos modo venerat arcus.</TextUnit>
    <TextUnit id="8507" loc="11.633">At pater e populo natorum mille suorum</TextUnit>
    <TextUnit id="8508" loc="11.634">excitat artificem simulatoremque figurae</TextUnit>
    <TextUnit id="8509" loc="11.635">Morphea: non illic quisquam sollertius alter</TextUnit>
    <TextUnit id="8510" loc="11.636">exprimit incessus vultumque sonumque loquendi.</TextUnit>
    <TextUnit id="8511" loc="11.637">Adicit et vestes et consuetissima cuique</TextUnit>
    <TextUnit id="8512" loc="11.638">verba; sed hic solos homines imitatur, at alter</TextUnit>
    <TextUnit id="8513" loc="11.639">fit fera, fit volucris, fit longo corpore serpens:</TextUnit>
    <TextUnit id="8514" loc="11.640">hunc Icelon superi, mortale Phobetora vulgus</TextUnit>
    <TextUnit id="8515" loc="11.641">nominat. Est etiam diversae tertius artis</TextUnit>
    <TextUnit id="8516" loc="11.642">Phantasos: ille in humum saxumque undamque trabemque</TextUnit>
    <TextUnit id="8517" loc="11.643">quaeque vacant anima, fallaciter omnia transit.</TextUnit>
    <TextUnit id="8518" loc="11.644">Regibus hi ducibusque suos ostendere vultus</TextUnit>
    <TextUnit id="8519" loc="11.645">nocte solent, populos alii plebemque pererrant.</TextUnit>
    <TextUnit id="8520" loc="11.646">Praeterit hos senior cunctisque e fratribus unum</TextUnit>
    <TextUnit id="8521" loc="11.647">Morphea, qui peragat Thaumantidos edita, Somnus</TextUnit>
    <TextUnit id="8522" loc="11.648">eligit: et rursus molli languore solutus</TextUnit>
    <TextUnit id="8523" loc="11.649">deposuitque caput stratoque recondidit alto.</TextUnit>
    <TextUnit id="8524" loc="11.650">Ille volat nullos strepitus facientibus alis</TextUnit>
    <TextUnit id="8525" loc="11.651">per tenebras intraque morae breve tempus in urbem</TextUnit>
    <TextUnit id="8526" loc="11.652">pervenit Haemoniam positisque e corpore pennis</TextUnit>
    <TextUnit id="8527" loc="11.653">in faciem Ceycis abit sumptaque figura</TextUnit>
    <TextUnit id="8528" loc="11.654">luridus, exanimi similis, sine vestibus ullis,</TextUnit>
    <TextUnit id="8529" loc="11.655">coniugis ante torum miserae stetit: uda videtur</TextUnit>
    <TextUnit id="8530" loc="11.656">barba viri, madidisque gravis fluere unda capillis.</TextUnit>
    <TextUnit id="8531" loc="11.657">Tum lecto incumbens, fletu super ora profuso,</TextUnit>
    <TextUnit id="8532" loc="11.658">haec ait: “Agnoscis Ceyca, miserrima coniunx?</TextUnit>
    <TextUnit id="8533" loc="11.659">An mea mutata est facies? Nunc respice! nosces</TextUnit>
    <TextUnit id="8534" loc="11.660">inveniesque tuo pro coniuge coniugis umbram.</TextUnit>
    <TextUnit id="8535" loc="11.661">Nil opis, Alcyone, nobis tua vota tulerunt:</TextUnit>
    <TextUnit id="8536" loc="11.662">occidimus! Falso tibi me promittere noli!</TextUnit>
    <TextUnit id="8537" loc="11.663">Nubilus Aegaeo deprendit in aequore navem</TextUnit>
    <TextUnit id="8538" loc="11.664">auster et ingenti iactatam flamine solvit,</TextUnit>
    <TextUnit id="8539" loc="11.665">oraque nostra, tuum frustra clamantia nomen,</TextUnit>
    <TextUnit id="8540" loc="11.666">implerunt fluctus. Non haec tibi nuntiat auctor</TextUnit>
    <TextUnit id="8541" loc="11.667">ambiguus, non ista vagis rumoribus audis:</TextUnit>
    <TextUnit id="8542" loc="11.668">ipse ego fata tibi praesens mea naufragus edo.</TextUnit>
    <TextUnit id="8543" loc="11.669">Surge, age, da lacrimas lugubriaque indue nec me</TextUnit>
    <TextUnit id="8544" loc="11.670">indeploratum sub inania Tartara mitte.”</TextUnit>
    <TextUnit id="8545" loc="11.671">Adicit his vocem Morpheus, quam coniugis illa</TextUnit>
    <TextUnit id="8546" loc="11.672">crederet esse sui: fletus quoque fundere veros</TextUnit>
    <TextUnit id="8547" loc="11.673">visus erat, gestumque manus Ceycis habebat.</TextUnit>
    <TextUnit id="8548" loc="11.674">Ingemit Alcyone, lacrimas movet atque lacertos</TextUnit>
    <TextUnit id="8549" loc="11.675">per somnum, corpusque petens amplectitur auras</TextUnit>
    <TextUnit id="8550" loc="11.676">exclamatque “mane! quo te rapis? ibimus una!”</TextUnit>
    <TextUnit id="8551" loc="11.677">Voce sua specieque viri turbata soporem</TextUnit>
    <TextUnit id="8552" loc="11.678">excutit et primo, si sit, circumspicit, illic,</TextUnit>
    <TextUnit id="8553" loc="11.679">qui modo visus erat: nam moti voce ministri</TextUnit>
    <TextUnit id="8554" loc="11.680">intulerant lumen. Postquam non invenit usquam,</TextUnit>
    <TextUnit id="8555" loc="11.681">percutit ora manu laniatque a pectore vestes</TextUnit>
    <TextUnit id="8556" loc="11.682">pectoraque ipsa ferit, nec crines solvere curat:</TextUnit>
    <TextUnit id="8557" loc="11.683">scindit et altrici, quae luctus causa, roganti</TextUnit>
    <TextUnit id="8558" loc="11.684">“nulla est Alcyone, nulla est!” ait. “Occidit una</TextUnit>
    <TextUnit id="8559" loc="11.685">cum Ceyce suo! Solantia tollite verba!</TextUnit>
    <TextUnit id="8560" loc="11.686">Naufragus interiit! Vidi agnovique manusque</TextUnit>
    <TextUnit id="8561" loc="11.687">ad discedentem cupiens retinere, tetendi.</TextUnit>
    <TextUnit id="8562" loc="11.688">Umbra fuit, — sed et umbra tamen manifesta virique</TextUnit>
    <TextUnit id="8563" loc="11.689">vera mei! Non ille quidem, si quaeris, habebat</TextUnit>
    <TextUnit id="8564" loc="11.690">adsuetos vultus, nec quo prius, ore nitebat:</TextUnit>
    <TextUnit id="8565" loc="11.691">pallentem nudumque et adhuc umente capillo</TextUnit>
    <TextUnit id="8566" loc="11.692">infelix vidi. Stetit hoc miserabilis ipse</TextUnit>
    <TextUnit id="8567" loc="11.693">ecce loco!” (et quaerit, vestigia siqua supersint)</TextUnit>
    <TextUnit id="8568" loc="11.694">“Hoc erat, hoc, animo quod divinante timebam,</TextUnit>
    <TextUnit id="8569" loc="11.695">et ne me fugeres, ventos sequerere, rogabam.</TextUnit>
    <TextUnit id="8570" loc="11.696">At certe vellem, quoniam periturus abibas,</TextUnit>
    <TextUnit id="8571" loc="11.697">me quoque duxisses! Multum fuit utile tecum</TextUnit>
    <TextUnit id="8572" loc="11.698">ire mihi: neque enim de vitae tempore quicquam</TextUnit>
    <TextUnit id="8573" loc="11.699">non simul egissem, nec mors discreta fuisset.</TextUnit>
    <TextUnit id="8574" loc="11.700">Nunc absens perii, iactor quoque fluctibus absens,</TextUnit>
    <TextUnit id="8575" loc="11.701">et sine me me pontus habet. Crudelior ipso</TextUnit>
    <TextUnit id="8576" loc="11.702">sit mihi mens pelago, si vitam ducere nitar</TextUnit>
    <TextUnit id="8577" loc="11.703">longius et tanto pugnem superesse dolori.</TextUnit>
    <TextUnit id="8578" loc="11.704">Sed neque pugnabo, nec te, miserande, relinquam</TextUnit>
    <TextUnit id="8579" loc="11.705">et tibi nunc saltem veniam comes, inque sepulcro</TextUnit>
    <TextUnit id="8580" loc="11.706">si non urna, tamen iunget nos littera: si non</TextUnit>
    <TextUnit id="8581" loc="11.707">ossibus ossa meis, at nomen nomine tangam.”</TextUnit>
    <TextUnit id="8582" loc="11.708">Plura dolor prohibet, verboque intervenit omni</TextUnit>
    <TextUnit id="8583" loc="11.709">plangor, et attonito gemitus a corde trahuntur.</TextUnit>
    <TextUnit id="8584" loc="11.710">Mane erat, egreditur tectis ad litus et illum</TextUnit>
    <TextUnit id="8585" loc="11.711">maesta locum repetit, de quo spectarat euntem.</TextUnit>
    <TextUnit id="8586" loc="11.712">Dumque moratur ibi, dumque “hic retinacula solvit,</TextUnit>
    <TextUnit id="8587" loc="11.713">hoc mihi discedens dedit oscula litore” dicit,</TextUnit>
    <TextUnit id="8588" loc="11.714">dumque notata locis reminiscitur acta fretumque</TextUnit>
    <TextUnit id="8589" loc="11.715">prospicit: in liquida, spatio distante, tuetur</TextUnit>
    <TextUnit id="8590" loc="11.716">nescio quid quasi corpus, aqua. Primoque, quid illud</TextUnit>
    <TextUnit id="8591" loc="11.717">esset, erat dubium; postquam paulum appulit unda,</TextUnit>
    <TextUnit id="8592" loc="11.718">et, quamvis aberat, corpus tamen esse liquebat,</TextUnit>
    <TextUnit id="8593" loc="11.719">qui foret, ignorans, quia naufragus, omine mota est</TextUnit>
    <TextUnit id="8594" loc="11.720">et, tamquam ignoto lacrimam daret, “heu! miser” inquit</TextUnit>
    <TextUnit id="8595" loc="11.721">“quisquis es, et siqua est coniunx tibi !” Fluctibus actum</TextUnit>
    <TextUnit id="8596" loc="11.722">fit propius corpus; quod quo magis illa tuetur,</TextUnit>
    <TextUnit id="8597" loc="11.723">hoc minus et minus est mentis sua, iamque propinquae</TextUnit>
    <TextUnit id="8598" loc="11.724">admotum terrae, iam quod cognoscere posset,</TextUnit>
    <TextUnit id="8599" loc="11.725">cernit: erat coniunx. “Ille est!” exclamat et una</TextUnit>
    <TextUnit id="8600" loc="11.726">ora, comas, vestem lacerat tendensque trementes</TextUnit>
    <TextUnit id="8601" loc="11.727">ad Ceyca manus “sic, o carissime coniunx,</TextUnit>
    <TextUnit id="8602" loc="11.728">sic ad me, miserande, redis?” ait. Adiacet undis</TextUnit>
    <TextUnit id="8603" loc="11.729">facta manu moles, quae primas aequoris undas</TextUnit>
    <TextUnit id="8604" loc="11.730">frangit et incursus quae praedelassat aquarum.</TextUnit>
    <TextUnit id="8605" loc="11.731">Insilit huc, mirumque fuit potuisse: volabat</TextUnit>
    <TextUnit id="8606" loc="11.732">percutiensque levem modo natis aera pennis</TextUnit>
    <TextUnit id="8607" loc="11.733">stringebat summas ales miserabilis undas.</TextUnit>
    <TextUnit id="8608" loc="11.734">Dumque volat, maesto similem plenumque querellae</TextUnit>
    <TextUnit id="8609" loc="11.735">ora dedere sonum tenui crepitantia rostro.</TextUnit>
    <TextUnit id="8610" loc="11.736">Ut vero tetigit mutum et sine sanguine corpus,</TextUnit>
    <TextUnit id="8611" loc="11.737">dilectos artus amplexa recentibus alis</TextUnit>
    <TextUnit id="8612" loc="11.738">frigida nequiquam duro dedit oscula rostro.</TextUnit>
    <TextUnit id="8613" loc="11.739">Senserit hoc Ceyx, an vultum motibus undae</TextUnit>
    <TextUnit id="8614" loc="11.740">tollere sit visus, populus dubitabat: at ille</TextUnit>
    <TextUnit id="8615" loc="11.741">senserat, et tandem superis miserantibus, ambo</TextUnit>
    <TextUnit id="8616" loc="11.742">alite mutantur. Fatis obnoxius isdem</TextUnit>
    <TextUnit id="8617" loc="11.743">tunc quoque mansit amor, nec coniugiale solutum est</TextUnit>
    <TextUnit id="8618" loc="11.744">foedus in alitibus: coeunt fiuntque parentes,</TextUnit>
    <TextUnit id="8619" loc="11.745">perque dies placidos hiberno tempore septem</TextUnit>
    <TextUnit id="8620" loc="11.746">incubat Alcyone pendentibus aequore nidis.</TextUnit>
    <TextUnit id="8621" loc="11.747">Tunc iacet unda maris: ventos custodit et arcet</TextUnit>
    <TextUnit id="8622" loc="11.748">Aeolus egressu praestatque nepotibus aequor.</TextUnit>
    <TextUnit id="8623" loc="11.749">Hos aliquis senior iunctim freta lata volantes</TextUnit>
    <TextUnit id="8624" loc="11.750">spectat et ad finem servatos laudat amores;</TextUnit>
    <TextUnit id="8625" loc="11.751">proximus, aut idem, si fors tulit, “hic quoque,” dixit</TextUnit>
    <TextUnit id="8626" loc="11.752">“quem mare carpentem substrictaque crura gerentem</TextUnit>
    <TextUnit id="8627" loc="11.753">adspicis” (ostendens spatiosum in guttura mergum),</TextUnit>
    <TextUnit id="8628" loc="11.754">“regia progenies: sunt si descendere ad ipsum</TextUnit>
    <TextUnit id="8629" loc="11.755">ordine perpetuo quaeris, sunt huius origo</TextUnit>
    <TextUnit id="8630" loc="11.756">Ilus et Assaracus raptusque Iovi Ganymedes</TextUnit>
    <TextUnit id="8631" loc="11.757">Laomedonque senex Priamusque novissima Troiae</TextUnit>
    <TextUnit id="8632" loc="11.758">tempora sortitus. Frater fuit Hectoris iste:</TextUnit>
    <TextUnit id="8633" loc="11.759">qui nisi sensisset prima nova fata iuventa,</TextUnit>
    <TextUnit id="8634" loc="11.760">forsitan inferius non Hectore nomen haberet,</TextUnit>
    <TextUnit id="8635" loc="11.761">quamvis est illum proles enixa Dymantis,</TextUnit>
    <TextUnit id="8636" loc="11.762">Aesacon umbrosa furtim peperisse sub Ida</TextUnit>
    <TextUnit id="8637" loc="11.763">fertur Alexirhoe, Granico nata bicorni.</TextUnit>
    <TextUnit id="8638" loc="11.764">Oderat hic urbes nitidaque remotus ab aula</TextUnit>
    <TextUnit id="8639" loc="11.765">secretos montes et inambitiosa colebat</TextUnit>
    <TextUnit id="8640" loc="11.766">rura nec Iliacos coetus nisi rarus adibat.</TextUnit>
    <TextUnit id="8641" loc="11.767">Non agreste tamen nec inexpugnabile amori</TextUnit>
    <TextUnit id="8642" loc="11.768">pectus habens silvas captatam saepe per omnes</TextUnit>
    <TextUnit id="8643" loc="11.769">adspicit Hesperien patria Cebrenida ripa</TextUnit>
    <TextUnit id="8644" loc="11.770">iniectos umeris siccantem sole capillos.</TextUnit>
    <TextUnit id="8645" loc="11.771">Visa fugit nymphe, veluti perterrita fulvum</TextUnit>
    <TextUnit id="8646" loc="11.772">cerva lupum longeque lacu deprensa relicto</TextUnit>
    <TextUnit id="8647" loc="11.773">accipitrem fluvialis anas; quam Troius heros</TextUnit>
    <TextUnit id="8648" loc="11.774">insequitur celeremque metu celer urget amore:</TextUnit>
    <TextUnit id="8649" loc="11.775">ecce latens herba coluber fugientis adunco</TextUnit>
    <TextUnit id="8650" loc="11.776">dente pedem strinxit virusque in corpore liquit;</TextUnit>
    <TextUnit id="8651" loc="11.777">cum vita suppressa fuga est: amplectitur amens</TextUnit>
    <TextUnit id="8652" loc="11.778">exanimem clamatque ‘piget, piget esse secutum!</TextUnit>
    <TextUnit id="8653" loc="11.779">Sed non hoc timui, neque erat mihi vincere tanti.</TextUnit>
    <TextUnit id="8654" loc="11.780">Perdidimus miseram nos te duo: vulnus ab angue,</TextUnit>
    <TextUnit id="8655" loc="11.781">a me causa data est. Ego sum sceleratior illo,</TextUnit>
    <TextUnit id="8656" loc="11.782">qui tibi morte mea mortis solacia mittam.’</TextUnit>
    <TextUnit id="8657" loc="11.783">Dixit et e scopulo, quem rauca subederat unda,</TextUnit>
    <TextUnit id="8658" loc="11.784">decidit in pontum. Tethys miserata cadentem</TextUnit>
    <TextUnit id="8659" loc="11.785">molliter excepit nantemque per aequora pennis</TextUnit>
    <TextUnit id="8660" loc="11.786">texit, et optatae non est data copia mortis.</TextUnit>
    <TextUnit id="8661" loc="11.787">Indignatur amans invitum vivere cogi</TextUnit>
    <TextUnit id="8662" loc="11.788">obstarique animae misera de sede volenti</TextUnit>
    <TextUnit id="8663" loc="11.789">exire. Utque novas umeris adsumpserat alas,</TextUnit>
    <TextUnit id="8664" loc="11.790">subvolat atque iterum corpus super aequora mittit.</TextUnit>
    <TextUnit id="8665" loc="11.791">Pluma levat casus: furit Aesacos inque profundum</TextUnit>
    <TextUnit id="8666" loc="11.792">pronus abit letique viam sine fine retemptat.</TextUnit>
    <TextUnit id="8667" loc="11.793">Fecit amor maciem: longa internodia crurum,</TextUnit>
    <TextUnit id="8668" loc="11.794">longa manet cervix, caput est a corpore longe;</TextUnit>
    <TextUnit id="8669" loc="11.795">aequor amat nomenque manet, quia mergitur, illi.”</TextUnit>
    <TextUnit id="8670" loc="12.1">Nescius adsumptis Priamus pater Aesacon alis</TextUnit>
    <TextUnit id="8671" loc="12.2">vivere lugebat, tumulo quoque nomen habenti</TextUnit>
    <TextUnit id="8672" loc="12.3">inferias dederat cum fratribus Hector inani.</TextUnit>
    <TextUnit id="8673" loc="12.4">Defuit officio Paridis praesentia tristi,</TextUnit>
    <TextUnit id="8674" loc="12.5">postmodo qui rapta longum cum coniuge bellum</TextUnit>
    <TextUnit id="8675" loc="12.6">attulit in patriam; coniurataeque sequuntur</TextUnit>
    <TextUnit id="8676" loc="12.7">mille rates gentisque simul commune Pelasgae.</TextUnit>
    <TextUnit id="8677" loc="12.8">Nec dilata foret vindicta, nisi aequora saevi</TextUnit>
    <TextUnit id="8678" loc="12.9">invia fecissent venti Boeotaque tellus</TextUnit>
    <TextUnit id="8679" loc="12.10">Aulide piscosa puppes tenuisset ituras.</TextUnit>
    <TextUnit id="8680" loc="12.11">Hic patrio de more Iovi cum sacra parassent,</TextUnit>
    <TextUnit id="8681" loc="12.12">ut vetus accensis incanduit ignibus ara,</TextUnit>
    <TextUnit id="8682" loc="12.13">serpere caeruleum Danai videre draconem</TextUnit>
    <TextUnit id="8683" loc="12.14">in platanum, coeptis quae stabat proxima sacris.</TextUnit>
    <TextUnit id="8684" loc="12.15">Nidus erat volucrum bis quattuor arbore summa:</TextUnit>
    <TextUnit id="8685" loc="12.16">quas simul et matrem circum sua damna volantem</TextUnit>
    <TextUnit id="8686" loc="12.17">corripuit serpens avidoque recondidit ore.</TextUnit>
    <TextUnit id="8687" loc="12.18">Obstipuere omnes. At veri providus augur</TextUnit>
    <TextUnit id="8688" loc="12.19">Thestorides “vincemus” ait, “gaudete, Pelasgi!</TextUnit>
    <TextUnit id="8689" loc="12.20">Troia cadet, sed erit nostri mora longa laboris,”</TextUnit>
    <TextUnit id="8690" loc="12.21">atque novem volucres in belli digerit annos.</TextUnit>
    <TextUnit id="8691" loc="12.22">Ille, ut erat virides amplexus in arbore ramos,</TextUnit>
    <TextUnit id="8692" loc="12.23">fit lapis et servat serpentis imagine saxum.</TextUnit>
    <TextUnit id="8693" loc="12.24">Permanet Aoniis Nereus violentus in undis</TextUnit>
    <TextUnit id="8694" loc="12.25">bellaque non transfert; et sunt qui parcere Troiae</TextUnit>
    <TextUnit id="8695" loc="12.26">Neptunum credant, quia moenia fecerat urbi.</TextUnit>
    <TextUnit id="8696" loc="12.27">At non Thestorides: nec enim nescitve tacetve</TextUnit>
    <TextUnit id="8697" loc="12.28">sanguine virgineo placandam virginis iram</TextUnit>
    <TextUnit id="8698" loc="12.29">esse deae. Postquam pietatem publica causa</TextUnit>
    <TextUnit id="8699" loc="12.30">rexque patrem vicit castumque datura cruorem</TextUnit>
    <TextUnit id="8700" loc="12.31">flentibus ante aram stetit Iphigenia ministris,</TextUnit>
    <TextUnit id="8701" loc="12.32">victa dea est nubemque oculis obiecit et inter</TextUnit>
    <TextUnit id="8702" loc="12.33">officium turbamque sacri vocesque precantum</TextUnit>
    <TextUnit id="8703" loc="12.34">supposita fertur mutasse Mycenida cerva.</TextUnit>
    <TextUnit id="8704" loc="12.35">Ergo ubi, qua decuit, lenita est caede Diana,</TextUnit>
    <TextUnit id="8705" loc="12.36">et pariter Phoebes, pariter maris ira recessit,</TextUnit>
    <TextUnit id="8706" loc="12.37">accipiunt ventos a tergo mille carinae</TextUnit>
    <TextUnit id="8707" loc="12.38">multaque perpessae Phrygia potiuntur harena.</TextUnit>
    <TextUnit id="8708" loc="12.39">Orbe locus medio est inter terrasque fretumque</TextUnit>
    <TextUnit id="8709" loc="12.40">caelestesque plagas, triplicis confinia mundi,</TextUnit>
    <TextUnit id="8710" loc="12.41">unde quod est usquam, quamvis regionibus absit,</TextUnit>
    <TextUnit id="8711" loc="12.42">inspicitur, penetratque cavas vox omnis ad aures.</TextUnit>
    <TextUnit id="8712" loc="12.43">Fama tenet summaque domum sibi legit in arce,</TextUnit>
    <TextUnit id="8713" loc="12.44">innumerosque aditus ac mille foramina tectis</TextUnit>
    <TextUnit id="8714" loc="12.45">addidit et nullis inclusit limina portis:</TextUnit>
    <TextUnit id="8715" loc="12.46">nocte dieque patet. Tota est ex aere sonanti,</TextUnit>
    <TextUnit id="8716" loc="12.47">tota fremit vocesque refert iteratque quod audit.</TextUnit>
    <TextUnit id="8717" loc="12.48">Nulla quies intus nullaque silentia parte,</TextUnit>
    <TextUnit id="8718" loc="12.49">nec tamen est clamor, sed parvae murmura vocis,</TextUnit>
    <TextUnit id="8719" loc="12.50">qualia de pelagi, siquis procul audiat, undis</TextUnit>
    <TextUnit id="8720" loc="12.51">esse solent, qualemve sonum, cum Iuppiter atras</TextUnit>
    <TextUnit id="8721" loc="12.52">increpuit nubes, extrema tonitrua reddunt.</TextUnit>
    <TextUnit id="8722" loc="12.53">Atria turba tenet: veniunt, leve vulgus, euntque</TextUnit>
    <TextUnit id="8723" loc="12.54">mixtaque cum veris passim commenta vagantur</TextUnit>
    <TextUnit id="8724" loc="12.55">milia rumorum confusaque verba volutant.</TextUnit>
    <TextUnit id="8725" loc="12.56">E quibus hi vacuas inplent sermonibus aures,</TextUnit>
    <TextUnit id="8726" loc="12.57">hi narrata ferunt alio; mensuraque ficti</TextUnit>
    <TextUnit id="8727" loc="12.58">crescit, et auditis aliquid novus adicit auctor.</TextUnit>
    <TextUnit id="8728" loc="12.59">Illic Credulitas, illic temerarius Error</TextUnit>
    <TextUnit id="8729" loc="12.60">vanaque Laetitia est consternatique Timores</TextUnit>
    <TextUnit id="8730" loc="12.61">Seditioque recens dubioque auctore Susurri.</TextUnit>
    <TextUnit id="8731" loc="12.62">Ipsa, quid in caelo rerum pelagoque geratur</TextUnit>
    <TextUnit id="8732" loc="12.63">et tellure, videt totumque inquirit in orbem.</TextUnit>
    <TextUnit id="8733" loc="12.64">Fecerat haec notum Graias cum milite forti</TextUnit>
    <TextUnit id="8734" loc="12.65">adventare rates, neque inexspectatus in armis</TextUnit>
    <TextUnit id="8735" loc="12.66">hostis adest: prohibent aditus litusque tuentur</TextUnit>
    <TextUnit id="8736" loc="12.67">Troes, et Hectorea primus fataliter hasta,</TextUnit>
    <TextUnit id="8737" loc="12.68">Protesilae, cadis, commissaque proelia magno</TextUnit>
    <TextUnit id="8738" loc="12.69">stant Danais, fortisque animae nece cognitus Hector.</TextUnit>
    <TextUnit id="8739" loc="12.70">Nec Phryges exiguo, quid Achaica dextera possit</TextUnit>
    <TextUnit id="8740" loc="12.71">sanguine senserunt. Et iam Sigea rubebant</TextUnit>
    <TextUnit id="8741" loc="12.72">litora, iam leto proles Neptunia Cygnus</TextUnit>
    <TextUnit id="8742" loc="12.73">mille viros dederat, iam curru instabat Achilles</TextUnit>
    <TextUnit id="8743" loc="12.74">totaque Peliacae sternebat cuspidis ictu</TextUnit>
    <TextUnit id="8744" loc="12.75">agmina, perque acies aut Cygnum aut Hectora quaerens</TextUnit>
    <TextUnit id="8745" loc="12.76">congreditur Cygno (decimum dilatus in annum</TextUnit>
    <TextUnit id="8746" loc="12.77">Hector erat): tum colla iugo canentia pressos</TextUnit>
    <TextUnit id="8747" loc="12.78">exhortatus equos currum direxit in hostem</TextUnit>
    <TextUnit id="8748" loc="12.79">concutiensque suis vibrantia tela lacertis</TextUnit>
    <TextUnit id="8749" loc="12.80">“quisquis es, o iuvenis” dixit “solamen habeto</TextUnit>
    <TextUnit id="8750" loc="12.81">mortis, ab Haemonio quod sis iugulatus Achille.”</TextUnit>
    <TextUnit id="8751" loc="12.82">Hactenus Aeacides; vocem gravis hasta secuta est.</TextUnit>
    <TextUnit id="8752" loc="12.83">Sed quamquam certa nullus fuit error in hasta,</TextUnit>
    <TextUnit id="8753" loc="12.84">nil tamen emissi profecit acumine ferri</TextUnit>
    <TextUnit id="8754" loc="12.85">utque hebeti pectus tantummodo contudit ictu.</TextUnit>
    <TextUnit id="8755" loc="12.86">“Nate dea, nam te fama praenovimus,” inquit</TextUnit>
    <TextUnit id="8756" loc="12.87">ille “quid a nobis vulnus miraris abesse?”</TextUnit>
    <TextUnit id="8757" loc="12.88">(mirabatur enim) “non haec, quam cernis, equinis</TextUnit>
    <TextUnit id="8758" loc="12.89">fulva iubis cassis neque onus cava parma sinistrae</TextUnit>
    <TextUnit id="8759" loc="12.90">auxilio mihi sunt: decor est quaesitus ab istis.</TextUnit>
    <TextUnit id="8760" loc="12.91">Mars quoque ob hoc capere arma solet! Removebitur omne</TextUnit>
    <TextUnit id="8761" loc="12.92">tegminis officium, tamen indestrictus abibo.</TextUnit>
    <TextUnit id="8762" loc="12.93">Est aliquid non esse satum Nereide, sed qui</TextUnit>
    <TextUnit id="8763" loc="12.94">Nereaque et natas et totum temperat aequor.”</TextUnit>
    <TextUnit id="8764" loc="12.95">Dixit et haesurum clipei curvamine telum</TextUnit>
    <TextUnit id="8765" loc="12.96">misit in Aeaciden, quod et aes et proxima rupit</TextUnit>
    <TextUnit id="8766" loc="12.97">terga novena boum, decimo tamen orbe moratum est.</TextUnit>
    <TextUnit id="8767" loc="12.98">Excutit hoc heros rursusque trementia forti</TextUnit>
    <TextUnit id="8768" loc="12.99">tela manu torsit: rursus sine vulnere corpus</TextUnit>
    <TextUnit id="8769" loc="12.100">sincerumque fuit! Nec tertia cuspis apertum</TextUnit>
    <TextUnit id="8770" loc="12.101">et se praebentem valuit destringere Cygnum.</TextUnit>
    <TextUnit id="8771" loc="12.102">Haud secus exarsit, quam circo taurus aperto,</TextUnit>
    <TextUnit id="8772" loc="12.103">cum sua terribili petit inritamina cornu,</TextUnit>
    <TextUnit id="8773" loc="12.104">poeniceas vestes, elusaque vulnera sentit.</TextUnit>
    <TextUnit id="8774" loc="12.105">Num tamen exciderit ferrum, considerat hastae:</TextUnit>
    <TextUnit id="8775" loc="12.106">haerebat ligno. “Manus est mea debilis ergo,</TextUnit>
    <TextUnit id="8776" loc="12.107">quasque” ait “ante habuit vires, effudit in uno?</TextUnit>
    <TextUnit id="8777" loc="12.108">Nam certe valuit, vel cum Lyrnesia primus</TextUnit>
    <TextUnit id="8778" loc="12.109">moenia deieci, vel cum Tenedonque suoque</TextUnit>
    <TextUnit id="8779" loc="12.110">Eetioneas inplevi sanguine Thebas,</TextUnit>
    <TextUnit id="8780" loc="12.111">vel cum purpureus populari caede Caicus</TextUnit>
    <TextUnit id="8781" loc="12.112">fluxit opusque meae bis sensit Telephus hastae.</TextUnit>
    <TextUnit id="8782" loc="12.113">Hic quoque tot caesis, quorum per litus acervos</TextUnit>
    <TextUnit id="8783" loc="12.114">et feci et video, valuit mea dextra valetque.”</TextUnit>
    <TextUnit id="8784" loc="12.115">Dixit et, ante actis veluti male crederet, hastam</TextUnit>
    <TextUnit id="8785" loc="12.116">misit in adversum Lycia de plebe Menoeten</TextUnit>
    <TextUnit id="8786" loc="12.117">loricamque simul subiectaque pectora rupit.</TextUnit>
    <TextUnit id="8787" loc="12.118">Quo plangente gravem moribundo pectore terram</TextUnit>
    <TextUnit id="8788" loc="12.119">extrahit illud idem calido de vulnere telum</TextUnit>
    <TextUnit id="8789" loc="12.120">atque ait: “Haec manus est, haec, qua modo vicimus, hasta:</TextUnit>
    <TextUnit id="8790" loc="12.121">utar in hoc isdem; sit in hoc, precor, exitus idem!”</TextUnit>
    <TextUnit id="8791" loc="12.122">Sic fatus Cygnum repetit, nec fraxinus errat</TextUnit>
    <TextUnit id="8792" loc="12.123">inque umero sonuit non evitata sinistro,</TextUnit>
    <TextUnit id="8793" loc="12.124">inde velut muro solidaque a caute repulsa est;</TextUnit>
    <TextUnit id="8794" loc="12.125">qua tamen ictus erat, signatum sanguine Cygnum</TextUnit>
    <TextUnit id="8795" loc="12.126">viderat et frustra fuerat gavisus Achilles:</TextUnit>
    <TextUnit id="8796" loc="12.127">vulnus erat nullum, sanguis fuit ille Menoetae!</TextUnit>
    <TextUnit id="8797" loc="12.128">Tum vero praeceps curru fremebundus ab alto</TextUnit>
    <TextUnit id="8798" loc="12.129">desilit et nitido securum comminus hostem</TextUnit>
    <TextUnit id="8799" loc="12.130">ense petens parmam gladio galeamque cavari</TextUnit>
    <TextUnit id="8800" loc="12.131">cernit et in duro laedi quoque corpore ferrum!</TextUnit>
    <TextUnit id="8801" loc="12.132">Haud tulit ulterius, clipeoque adversa reducto</TextUnit>
    <TextUnit id="8802" loc="12.133">ter quater ora viri, capulo cava tempora pulsat</TextUnit>
    <TextUnit id="8803" loc="12.134">cedentique sequens instat turbatque ruitque</TextUnit>
    <TextUnit id="8804" loc="12.135">attonitoque negat requiem: pavor occupat illum,</TextUnit>
    <TextUnit id="8805" loc="12.136">ante oculosque natant tenebrae, retroque ferenti</TextUnit>
    <TextUnit id="8806" loc="12.137">aversos passus medio lapis obstitit arvo.</TextUnit>
    <TextUnit id="8807" loc="12.138">Quem super inpulsum resupino corpore Cygnum</TextUnit>
    <TextUnit id="8808" loc="12.139">vi multa vertit terraeque adflixit Achilles.</TextUnit>
    <TextUnit id="8809" loc="12.140">Tum clipeo genibusque premens praecordia duris</TextUnit>
    <TextUnit id="8810" loc="12.141">vincla trahit galeae: quae presso subdita mento</TextUnit>
    <TextUnit id="8811" loc="12.142">elidunt fauces et respiramen utrumque</TextUnit>
    <TextUnit id="8812" loc="12.143">eripiunt animae. Victum spoliare parabat:</TextUnit>
    <TextUnit id="8813" loc="12.144">arma relicta videt; corpus deus aequoris albam</TextUnit>
    <TextUnit id="8814" loc="12.145">contulit in volucrem, cuius modo nomen habebat.</TextUnit>
    <TextUnit id="8815" loc="12.146">Hic labor, haec requiem multorum pugna dierum</TextUnit>
    <TextUnit id="8816" loc="12.147">attulit, et positis pars utraque substitit armis.</TextUnit>
    <TextUnit id="8817" loc="12.148">Dumque vigil Phrygios servat custodia muros</TextUnit>
    <TextUnit id="8818" loc="12.149">et vigil Argolicas servat custodia fossas,</TextUnit>
    <TextUnit id="8819" loc="12.150">festa dies aderat, qua Cygni victor Achilles</TextUnit>
    <TextUnit id="8820" loc="12.151">Pallada mactatae placabat sanguine vaccae.</TextUnit>
    <TextUnit id="8821" loc="12.152">Cuius ut inposuit prosecta calentibus aris</TextUnit>
    <TextUnit id="8822" loc="12.153">et dis acceptus penetravit in aethera nidor,</TextUnit>
    <TextUnit id="8823" loc="12.154">sacra tulere suam, pars est data cetera mensis.</TextUnit>
    <TextUnit id="8824" loc="12.155">Discubuere toris proceres et corpora tosta</TextUnit>
    <TextUnit id="8825" loc="12.156">carne replent vinoque levant curasque sitimque.</TextUnit>
    <TextUnit id="8826" loc="12.157">Non illos citharae, non illos carmina vocum</TextUnit>
    <TextUnit id="8827" loc="12.158">longave multifori delectat tibia buxi,</TextUnit>
    <TextUnit id="8828" loc="12.159">sed noctem sermone trahunt, virtusque loquendi</TextUnit>
    <TextUnit id="8829" loc="12.160">materia est: pugnas referunt hostisque suasque,</TextUnit>
    <TextUnit id="8830" loc="12.161">inque vices adita atque exhausta pericula saepe</TextUnit>
    <TextUnit id="8831" loc="12.162">commemorare iuvat,— quid enim loqueretur Achilles,</TextUnit>
    <TextUnit id="8832" loc="12.163">aut quid apud magnum potius loquerentur Achillem?</TextUnit>
    <TextUnit id="8833" loc="12.164">Proxima praecipue domito victoria Cygno</TextUnit>
    <TextUnit id="8834" loc="12.165">in sermone fuit. Visum mirabile cunctis,</TextUnit>
    <TextUnit id="8835" loc="12.166">quod iuvenis corpus nullo penetrabile telo</TextUnit>
    <TextUnit id="8836" loc="12.167">invictumque a vulnere erat ferrumque terebat.</TextUnit>
    <TextUnit id="8837" loc="12.168">Hoc ipse Aeacides, hoc mirabantur Achivi,</TextUnit>
    <TextUnit id="8838" loc="12.169">cum sic Nestor ait: “Vestro fuit unicus aevo</TextUnit>
    <TextUnit id="8839" loc="12.170">contemptor ferri nulloque forabilis ictu</TextUnit>
    <TextUnit id="8840" loc="12.171">Cygnus. At ipse olim patientem vulnera mille</TextUnit>
    <TextUnit id="8841" loc="12.172">corpore non laeso Perrhaebum Caenea vidi,</TextUnit>
    <TextUnit id="8842" loc="12.173">Caenea Perrhaebum, qui factis inclitus Othryn</TextUnit>
    <TextUnit id="8843" loc="12.174">incoluit; quoque id mirum magis esset in illo,</TextUnit>
    <TextUnit id="8844" loc="12.175">femina natus erat.” Monstri novitate feruntur</TextUnit>
    <TextUnit id="8845" loc="12.176">quisquis adest, narretque rogant. Quos inter Achilles:</TextUnit>
    <TextUnit id="8846" loc="12.177">“Dic age! nam cunctis eadem est audire voluntas,</TextUnit>
    <TextUnit id="8847" loc="12.178">o facunde senex, aevi prudentia nostri,</TextUnit>
    <TextUnit id="8848" loc="12.179">quis fuerit Caeneus, cur in contraria versus,</TextUnit>
    <TextUnit id="8849" loc="12.180">qua tibi militia, cuius certamine pugnae</TextUnit>
    <TextUnit id="8850" loc="12.181">cognitus, a quo sit victus, si victus ab ullo est.”</TextUnit>
    <TextUnit id="8851" loc="12.182">Tum senior: “Quamvis obstet mihi tarda vetustas,</TextUnit>
    <TextUnit id="8852" loc="12.183">multaque me fugiant primis spectata sub annis,</TextUnit>
    <TextUnit id="8853" loc="12.184">plura tamen memini. Nec, quae magis haereat ulla</TextUnit>
    <TextUnit id="8854" loc="12.185">pectore res nostro est inter bellique domique</TextUnit>
    <TextUnit id="8855" loc="12.186">acta tot. Ac siquem potuit spatiosa senectus</TextUnit>
    <TextUnit id="8856" loc="12.187">spectatorem operum multorum reddere, vixi</TextUnit>
    <TextUnit id="8857" loc="12.188">annos bis centum; nunc tertia vivitur aetas.</TextUnit>
    <TextUnit id="8858" loc="12.189">Clara decore fuit proles Elateia Caenis,</TextUnit>
    <TextUnit id="8859" loc="12.190">Thessalidum virgo pulcherrima, perque propinquas</TextUnit>
    <TextUnit id="8860" loc="12.191">perque tuas urbes (tibi enim popularis, Achille),</TextUnit>
    <TextUnit id="8861" loc="12.192">multorum frustra votis optata procorum.</TextUnit>
    <TextUnit id="8862" loc="12.193">Temptasset Peleus thalamos quoque forsitan illos,</TextUnit>
    <TextUnit id="8863" loc="12.194">sed iam aut contigerant illi conubia matris,</TextUnit>
    <TextUnit id="8864" loc="12.195">aut fuerant promissa, tuae. Nec Caenis in ullos</TextUnit>
    <TextUnit id="8865" loc="12.196">denupsit thalamos secretaque litora carpens</TextUnit>
    <TextUnit id="8866" loc="12.197">aequorei vim passa dei est (ita fama ferebat),</TextUnit>
    <TextUnit id="8867" loc="12.198">utque novae Veneris Neptunus gaudia cepit,</TextUnit>
    <TextUnit id="8868" loc="12.199">‘sint tua vota licet’ dixit ‘secura repulsae:</TextUnit>
    <TextUnit id="8869" loc="12.200">elige, quid voveas!’ (eadem hoc quoque fama ferebat).</TextUnit>
    <TextUnit id="8870" loc="12.201">‘Magnum’ Caenis ait ‘facit haec iniuria votum;</TextUnit>
    <TextUnit id="8871" loc="12.202">tale pati iam posse nihil; da, femina ne sim:</TextUnit>
    <TextUnit id="8872" loc="12.203">omnia praestiteris.’ Graviore novissima dixit</TextUnit>
    <TextUnit id="8873" loc="12.204">verba sono, poteratque viri vox illa videri,</TextUnit>
    <TextUnit id="8874" loc="12.205">sicut erat; nam iam voto deus aequoris alti</TextUnit>
    <TextUnit id="8875" loc="12.206">adnuerat dederatque super, ne saucius ullis</TextUnit>
    <TextUnit id="8876" loc="12.207">vulneribus fieri ferrove occumbere posset.</TextUnit>
    <TextUnit id="8877" loc="12.208">Munere laetus abit studiisque virilibus aevum</TextUnit>
    <TextUnit id="8878" loc="12.209">exigit Atracides Peneiaque arva pererrat.</TextUnit>
    <TextUnit id="8879" loc="12.210">Duxerat Hippodamen audaci Ixione natus,</TextUnit>
    <TextUnit id="8880" loc="12.211">nubigenasque feros positis ex ordine mensis</TextUnit>
    <TextUnit id="8881" loc="12.212">arboribus tecto discumbere iusserat antro.</TextUnit>
    <TextUnit id="8882" loc="12.213">Haemonii proceres aderant, aderamus et ipsi,</TextUnit>
    <TextUnit id="8883" loc="12.214">festaque confusa resonabat regia turba.</TextUnit>
    <TextUnit id="8884" loc="12.215">Ecce canunt Hymenaeon, et ignibus atria fumant,</TextUnit>
    <TextUnit id="8885" loc="12.216">cinctaque adest virgo matrum nuruumque caterva;</TextUnit>
    <TextUnit id="8886" loc="12.217">praesignis facie. Felicem diximus illa</TextUnit>
    <TextUnit id="8887" loc="12.218">coniuge Pirithoum: quod paene fefellimus omen.</TextUnit>
    <TextUnit id="8888" loc="12.219">Nam tibi, saevorum saevissime Centaurorum,</TextUnit>
    <TextUnit id="8889" loc="12.220">Euryte, quam vino pectus, tam virgine visa</TextUnit>
    <TextUnit id="8890" loc="12.221">ardet, et ebrietas geminata libidine regnat.</TextUnit>
    <TextUnit id="8891" loc="12.222">Protinus eversae turbant convivia mensae,</TextUnit>
    <TextUnit id="8892" loc="12.223">raptaturque comis per vim nova nupta prehensis.</TextUnit>
    <TextUnit id="8893" loc="12.224">Eurytus Hippodamen, alii, quam quisque probabant,</TextUnit>
    <TextUnit id="8894" loc="12.225">aut poterant, rapiunt, captaeque erat urbis imago.</TextUnit>
    <TextUnit id="8895" loc="12.226">Femineo clamore sonat domus: ocius omnes</TextUnit>
    <TextUnit id="8896" loc="12.227">surgimus, et primus ‘quae te vecordia,’ Theseus</TextUnit>
    <TextUnit id="8897" loc="12.228">‘Euryte, pulsat’ ait, ‘qui me vivente lacessas</TextUnit>
    <TextUnit id="8898" loc="12.229">Pirithoum violesque duos ignarus in uno?’</TextUnit>
    <TextUnit id="8899" loc="12.230">[neve ea magnanimus frustra memoraverit heros,</TextUnit>
    <TextUnit id="8900" loc="12.231">submovet instantes raptamque furentibus aufert.]</TextUnit>
    <TextUnit id="8901" loc="12.232">Ille nihil contra (neque enim defendere verbis</TextUnit>
    <TextUnit id="8902" loc="12.233">talia facta potest), sed vindicis ora protervis</TextUnit>
    <TextUnit id="8903" loc="12.234">insequitur manibus generosaque pectora pulsat.</TextUnit>
    <TextUnit id="8904" loc="12.235">Forte fuit iuxta signis exstantibus asper</TextUnit>
    <TextUnit id="8905" loc="12.236">antiquus crater; quem vastum vastior ipso</TextUnit>
    <TextUnit id="8906" loc="12.237">sustulit Aegides adversaque misit in ora.</TextUnit>
    <TextUnit id="8907" loc="12.238">Sanguinis ille globos pariter cerebrumque merumque</TextUnit>
    <TextUnit id="8908" loc="12.239">vulnere et ore vomens madida resupinus harena</TextUnit>
    <TextUnit id="8909" loc="12.240">calcitrat. Ardescunt germani caede bimembres</TextUnit>
    <TextUnit id="8910" loc="12.241">certatimque omnes uno ore ‘arma, arma’ loquuntur.</TextUnit>
    <TextUnit id="8911" loc="12.242">Vina dabant animos, et prima pocula pugna</TextUnit>
    <TextUnit id="8912" loc="12.243">missa volant fragilesque cadi curvique lebetes,</TextUnit>
    <TextUnit id="8913" loc="12.244">res epulis quondam, tum bello et caedibus aptae.</TextUnit>
    <TextUnit id="8914" loc="12.245">Primus Ophionides Amycus penetralia donis</TextUnit>
    <TextUnit id="8915" loc="12.246">haud timuit spoliare suis et primus ab aede</TextUnit>
    <TextUnit id="8916" loc="12.247">lampadibus densum rapuit funale coruscis,</TextUnit>
    <TextUnit id="8917" loc="12.248">elatumque alte, veluti qui candida tauri</TextUnit>
    <TextUnit id="8918" loc="12.249">rumpere sacrifica molitur colla securi,</TextUnit>
    <TextUnit id="8919" loc="12.250">inlisit fronti Lapithae Celadontis et ossa</TextUnit>
    <TextUnit id="8920" loc="12.251">non cognoscendo confusa relinquit in ore.</TextUnit>
    <TextUnit id="8921" loc="12.252">Exsiluere oculi, disiectisque ossibus oris</TextUnit>
    <TextUnit id="8922" loc="12.253">acta retro naris medioque est fixa palato.</TextUnit>
    <TextUnit id="8923" loc="12.254">Hunc pede convulso mensae Pellaeus acernae</TextUnit>
    <TextUnit id="8924" loc="12.255">stravit humi Pelates deiecto in pectora mento,</TextUnit>
    <TextUnit id="8925" loc="12.256">cumque atro mixtos sputantem sanguine dentes</TextUnit>
    <TextUnit id="8926" loc="12.257">vulnere Tartareas geminato mittit ad umbras.</TextUnit>
    <TextUnit id="8927" loc="12.258">Proximus ut steterat, spectans altaria vultu</TextUnit>
    <TextUnit id="8928" loc="12.259">fumida terribili ‘cur non’ ait ‘utimur istis?’</TextUnit>
    <TextUnit id="8929" loc="12.260">cumque suis Gryneus inmanem sustulit aram</TextUnit>
    <TextUnit id="8930" loc="12.261">ignibus et medium Lapitharum iecit in agmen</TextUnit>
    <TextUnit id="8931" loc="12.262">depressitque duos, Brotean et Orion: Orio</TextUnit>
    <TextUnit id="8932" loc="12.263">mater erat Mycale, quam deduxisse canendo</TextUnit>
    <TextUnit id="8933" loc="12.264">saepe reluctantis constabat cornua lunae.</TextUnit>
    <TextUnit id="8934" loc="12.265">‘Non inpune feres, teli modo copia detur!’</TextUnit>
    <TextUnit id="8935" loc="12.266">dixerat Exadius telique habet instar, in alta</TextUnit>
    <TextUnit id="8936" loc="12.267">quae fuerant pinu votivi cornua cervi.</TextUnit>
    <TextUnit id="8937" loc="12.268">Figitur hinc duplici Gryneus in lumina ramo</TextUnit>
    <TextUnit id="8938" loc="12.269">eruiturque oculos, quorum pars cornibus haeret,</TextUnit>
    <TextUnit id="8939" loc="12.270">pars fluit in barbam concretaque sanguine pendet.</TextUnit>
    <TextUnit id="8940" loc="12.271">Ecce rapit mediis flagrantem Rhoetus ab aris</TextUnit>
    <TextUnit id="8941" loc="12.272">pruniceum torrem dextraque a parte Charaxi</TextUnit>
    <TextUnit id="8942" loc="12.273">tempora perstringit fulvo protecta capillo.</TextUnit>
    <TextUnit id="8943" loc="12.274">Correpti rapida, veluti seges arida, flamma</TextUnit>
    <TextUnit id="8944" loc="12.275">arserunt crines, et vulnere sanguis inustus</TextUnit>
    <TextUnit id="8945" loc="12.276">terribilem stridore sonum dedit, ut dare ferrum</TextUnit>
    <TextUnit id="8946" loc="12.277">igne rubens plerumque solet, quod forcipe curva</TextUnit>
    <TextUnit id="8947" loc="12.278">cum faber eduxit, lacubus demittit: at illud</TextUnit>
    <TextUnit id="8948" loc="12.279">stridet et in tepida submersum sibilat unda.</TextUnit>
    <TextUnit id="8949" loc="12.280">Saucius hirsutis avidum de crinibus ignem</TextUnit>
    <TextUnit id="8950" loc="12.281">excutit inque umeros limen tellure revulsum</TextUnit>
    <TextUnit id="8951" loc="12.282">tollit, onus plaustri, quod ne permittat in hostem,</TextUnit>
    <TextUnit id="8952" loc="12.283">ipsa facit gravitas: socium quoque saxea moles</TextUnit>
    <TextUnit id="8953" loc="12.284">oppressit spatio stantem propiore Cometen.</TextUnit>
    <TextUnit id="8954" loc="12.285">Gaudia nec retinet Rhoetus: ‘Sic, conprecor,’ inquit</TextUnit>
    <TextUnit id="8955" loc="12.286">‘cetera sit fortis castrorum turba tuorum!’</TextUnit>
    <TextUnit id="8956" loc="12.287">semicremoque novat repetitum stipite vulnus,</TextUnit>
    <TextUnit id="8957" loc="12.288">terque quaterque gravi iuncturas verticis ictu</TextUnit>
    <TextUnit id="8958" loc="12.289">rupit, et in liquido sederunt ossa cerebro.</TextUnit>
    <TextUnit id="8959" loc="12.290">Victor ad Euagrum Corythumque Dryantaque transit;</TextUnit>
    <TextUnit id="8960" loc="12.291">e quibus ut prima tectus lanugine malas</TextUnit>
    <TextUnit id="8961" loc="12.292">procubuit Corythus, ‘puero quae gloria fuso</TextUnit>
    <TextUnit id="8962" loc="12.293">parta tibi est?’ Euagrus ait, nec dicere Rhoetus</TextUnit>
    <TextUnit id="8963" loc="12.294">plura sinit rutilasque ferox in aperta loquentis</TextUnit>
    <TextUnit id="8964" loc="12.295">condidit ora viri perque os in pectora flammas.</TextUnit>
    <TextUnit id="8965" loc="12.296">Te quoque, saeve Drya, circum caput igne rotato</TextUnit>
    <TextUnit id="8966" loc="12.297">insequitur; sed non in te quoque constitit idem</TextUnit>
    <TextUnit id="8967" loc="12.298">exitus: adsiduae successu caedis ovantem,</TextUnit>
    <TextUnit id="8968" loc="12.299">qua iuncta est umero cervix, sude figis obusta.</TextUnit>
    <TextUnit id="8969" loc="12.300">Ingemuit duroque sudem vix osse revellit</TextUnit>
    <TextUnit id="8970" loc="12.301">Rhoetus et ipse suo madefactus sanguine fugit.</TextUnit>
    <TextUnit id="8971" loc="12.302">Fugit et Orneus Lycabasque et saucius armo</TextUnit>
    <TextUnit id="8972" loc="12.303">dexteriore Medon et cum Pisenore Thaumas,</TextUnit>
    <TextUnit id="8973" loc="12.304">quique pedum nuper certamine vicerat omnes</TextUnit>
    <TextUnit id="8974" loc="12.305">Mermeros (accepto tum vulnere tardius ibat!),</TextUnit>
    <TextUnit id="8975" loc="12.306">et Pholus et Melaneus et Abas praedator aprorum,</TextUnit>
    <TextUnit id="8976" loc="12.307">quique suis frustra bellum dissuaserat augur,</TextUnit>
    <TextUnit id="8977" loc="12.308">Astylos: ille etiam metuenti vulnera Nesso</TextUnit>
    <TextUnit id="8978" loc="12.309">‘ne fuge! ad Herculeos’ inquit ‘servaberis arcus.’</TextUnit>
    <TextUnit id="8979" loc="12.310">At non Eurynomus Lycidasque et Areos et Imbreus</TextUnit>
    <TextUnit id="8980" loc="12.311">effugere necem: quos omnes dextra Dryantis</TextUnit>
    <TextUnit id="8981" loc="12.312">perculit adversos. Adversum tu quoque, quamvis</TextUnit>
    <TextUnit id="8982" loc="12.313">terga fugae dederas, vulnus, Crenaee, tulisti;</TextUnit>
    <TextUnit id="8983" loc="12.314">nam grave respiciens inter duo lumina ferrum,</TextUnit>
    <TextUnit id="8984" loc="12.315">qua naris fronti committitur, accipis, imae.</TextUnit>
    <TextUnit id="8985" loc="12.316">In tanto fremitu cunctis sine fine iacebat</TextUnit>
    <TextUnit id="8986" loc="12.317">sopitus venis et inexperrectus Aphidas</TextUnit>
    <TextUnit id="8987" loc="12.318">languentique manu carchesia mixta tenebat,</TextUnit>
    <TextUnit id="8988" loc="12.319">fusus in Ossaeae villosis pellibus ursae.</TextUnit>
    <TextUnit id="8989" loc="12.320">Quem procul ut vidit frustra nulla arma moventem,</TextUnit>
    <TextUnit id="8990" loc="12.321">inserit amento digitos ‘miscenda’ que dixit</TextUnit>
    <TextUnit id="8991" loc="12.322">‘cum Styge vina bibes!’ Phorbas; nec plura moratus</TextUnit>
    <TextUnit id="8992" loc="12.323">in iuvenem torsit iaculum, ferrataque collo</TextUnit>
    <TextUnit id="8993" loc="12.324">fraxinus, ut casu iacuit resupinus, adacta est.</TextUnit>
    <TextUnit id="8994" loc="12.325">Mors caruit sensu, plenoque e gutture fluxit</TextUnit>
    <TextUnit id="8995" loc="12.326">inque toros inque ipsa niger carchesia sanguis.</TextUnit>
    <TextUnit id="8996" loc="12.327">Vidi ego Petraeum conantem tollere terra</TextUnit>
    <TextUnit id="8997" loc="12.328">glandiferam quercum; quam dum conplexibus ambit</TextUnit>
    <TextUnit id="8998" loc="12.329">et quatit huc illuc labefactaque robora iactat,</TextUnit>
    <TextUnit id="8999" loc="12.330">lancea Pirithoi costis inmissa Petraei</TextUnit>
    <TextUnit id="9000" loc="12.331">pectora cum duro luctantia robore fixit.</TextUnit>
    <TextUnit id="9001" loc="12.332">Pirithoi cecidisse Lycum virtute ferebant,</TextUnit>
    <TextUnit id="9002" loc="12.333">Pirithoi virtute Chromin. Sed uterque minorem</TextUnit>
    <TextUnit id="9003" loc="12.334">victori titulum quam Dictys Helopsque dederunt:</TextUnit>
    <TextUnit id="9004" loc="12.335">fixus Helops iaculo, quod pervia tempora fecit</TextUnit>
    <TextUnit id="9005" loc="12.336">et missum a dextra laevam penetravit ad aurem;</TextUnit>
    <TextUnit id="9006" loc="12.337">Dictys, ab ancipiti delapsus acumine montis,</TextUnit>
    <TextUnit id="9007" loc="12.338">dum fugit instantem trepidans Ixione natum,</TextUnit>
    <TextUnit id="9008" loc="12.339">decidit in praeceps et pondere corporis ornum</TextUnit>
    <TextUnit id="9009" loc="12.340">ingentem fregit suaque induit ilia fractae.</TextUnit>
    <TextUnit id="9010" loc="12.341">Victor adest Aphareus saxumque e monte revulsum</TextUnit>
    <TextUnit id="9011" loc="12.342">mittere conatur: mittentem stipite querno</TextUnit>
    <TextUnit id="9012" loc="12.343">occupat Aegides cubitique ingentia frangit</TextUnit>
    <TextUnit id="9013" loc="12.344">ossa; nec ulterius dare corpus inutile leto</TextUnit>
    <TextUnit id="9014" loc="12.345">aut vacat aut curat tergoque Bienoris alti</TextUnit>
    <TextUnit id="9015" loc="12.346">insilit haud solito quemquam portare nisi ipsum,</TextUnit>
    <TextUnit id="9016" loc="12.347">opposuitque genu costis prensamque sinistra</TextUnit>
    <TextUnit id="9017" loc="12.348">caesariem retinens vultum minitantiaque ora</TextUnit>
    <TextUnit id="9018" loc="12.349">robore nodoso praeduraque tempora fregit:</TextUnit>
    <TextUnit id="9019" loc="12.350">robore Nedymnum iaculatoremque Lycopen</TextUnit>
    <TextUnit id="9020" loc="12.351">sternit et inmissa protectum pectora barba</TextUnit>
    <TextUnit id="9021" loc="12.352">Hippason et summis exstantem Riphea silvis</TextUnit>
    <TextUnit id="9022" loc="12.353">Thereaque, Haemoniis qui prensos montibus ursos</TextUnit>
    <TextUnit id="9023" loc="12.354">ferre domum vivos indignantesque solebat.</TextUnit>
    <TextUnit id="9024" loc="12.355">Haud tulit utentem pugnae successibus ultra</TextUnit>
    <TextUnit id="9025" loc="12.356">Thesea Demoleon: solido divellere dumo</TextUnit>
    <TextUnit id="9026" loc="12.357">annosam pinum magno molimine temptat;</TextUnit>
    <TextUnit id="9027" loc="12.358">quod quia non potuit, praefractam misit in hostem.</TextUnit>
    <TextUnit id="9028" loc="12.359">Sed procul a telo Theseus veniente recessit</TextUnit>
    <TextUnit id="9029" loc="12.360">Pallados admonitu: credi sic ipse volebat.</TextUnit>
    <TextUnit id="9030" loc="12.361">Non tamen arbor iners cecidit; nam Crantoris alti</TextUnit>
    <TextUnit id="9031" loc="12.362">abscidit iugulo pectusque umerumque sinistrum.</TextUnit>
    <TextUnit id="9032" loc="12.363">Armiger ille tui fuerat genitoris, Achille,</TextUnit>
    <TextUnit id="9033" loc="12.364">quem Dolopum rector, bello superatus, Amyntor</TextUnit>
    <TextUnit id="9034" loc="12.365">Aeacidae dederat pacis pignusque fidemque.</TextUnit>
    <TextUnit id="9035" loc="12.366">Hunc procul ut foedo disiectum vulnere Peleus</TextUnit>
    <TextUnit id="9036" loc="12.367">vidit, ‘at inferias, iuvenum gratissime Crantor,</TextUnit>
    <TextUnit id="9037" loc="12.368">accipe’ ait, validoque in Demoleonta lacerto</TextUnit>
    <TextUnit id="9038" loc="12.369">fraxineam misit, mentis quoque viribus, hastam.</TextUnit>
    <TextUnit id="9039" loc="12.370">Quae laterum cratem praerupit et ossibus haerens</TextUnit>
    <TextUnit id="9040" loc="12.371">intremuit. Trahit ille manu sine cuspide lignum</TextUnit>
    <TextUnit id="9041" loc="12.372">(id quoque vix sequitur), cuspis pulmone retenta est.</TextUnit>
    <TextUnit id="9042" loc="12.373">Ipse dolor vires animo dabat: aeger in hostem</TextUnit>
    <TextUnit id="9043" loc="12.374">erigitur pedibusque virum proculcat equinis.</TextUnit>
    <TextUnit id="9044" loc="12.375">Excipit ille ictus galea clipeoque sonanti</TextUnit>
    <TextUnit id="9045" loc="12.376">defensatque umeros praetentaque sustinet arma</TextUnit>
    <TextUnit id="9046" loc="12.377">perque armos uno duo pectora perforat ictu.</TextUnit>
    <TextUnit id="9047" loc="12.378">Ante tamen leto dederat Phlegraeon et Hylen</TextUnit>
    <TextUnit id="9048" loc="12.379">eminus, Iphinoum conlato Marte Claninque;</TextUnit>
    <TextUnit id="9049" loc="12.380">additur his Dorylas, qui tempora tecta gerebat</TextUnit>
    <TextUnit id="9050" loc="12.381">pelle lupi saevique vicem praestantia teli</TextUnit>
    <TextUnit id="9051" loc="12.382">cornua vara boum multo rubefacta cruore.</TextUnit>
    <TextUnit id="9052" loc="12.383">Huic ego (nam vires animus dabat) ‘adspice,’ dixi,</TextUnit>
    <TextUnit id="9053" loc="12.384">‘quantum concedant nostro tua cornua ferro!’</TextUnit>
    <TextUnit id="9054" loc="12.385">et iaculum torsi; quod cum vitare nequiret,</TextUnit>
    <TextUnit id="9055" loc="12.386">opposuit dextram passurae vulnera fronti:</TextUnit>
    <TextUnit id="9056" loc="12.387">adfixa est cum fronte manus. Fit clamor, at illum</TextUnit>
    <TextUnit id="9057" loc="12.388">haerentem Peleus et acerbo vulnere victum</TextUnit>
    <TextUnit id="9058" loc="12.389">(stabat enim propior) mediam ferit ense sub alvum.</TextUnit>
    <TextUnit id="9059" loc="12.390">Prosiluit terraque ferox sua viscera traxit</TextUnit>
    <TextUnit id="9060" loc="12.391">tractaque calcavit calcataque rupit et illis</TextUnit>
    <TextUnit id="9061" loc="12.392">crura quoque inpediit et inani concidit alvo.</TextUnit>
    <TextUnit id="9062" loc="12.393">Nec te pugnantem tua, Cyllare, forma redemit,</TextUnit>
    <TextUnit id="9063" loc="12.394">si modo naturae formam concedimus illi:</TextUnit>
    <TextUnit id="9064" loc="12.395">barba erat incipiens, barbae color aureus, aurea</TextUnit>
    <TextUnit id="9065" loc="12.396">ex umeris medios coma dependebat in armos.</TextUnit>
    <TextUnit id="9066" loc="12.397">Gratus in ore vigor; cervix umerique manusque</TextUnit>
    <TextUnit id="9067" loc="12.398">pectoraque artificum laudatis proxima signis,</TextUnit>
    <TextUnit id="9068" loc="12.399">et quacumque vir est; nec equi mendosa sub illo</TextUnit>
    <TextUnit id="9069" loc="12.400">deteriorque viro facies: da colla caputque,</TextUnit>
    <TextUnit id="9070" loc="12.401">Castore dignus erit; sic tergum sessile, sic sunt</TextUnit>
    <TextUnit id="9071" loc="12.402">pectora celsa toris. Totus pice nigrior atra;</TextUnit>
    <TextUnit id="9072" loc="12.403">candida cauda tamen, color est quoque cruribus albus.</TextUnit>
    <TextUnit id="9073" loc="12.404">Multae illum petiere sua de gente, sed una</TextUnit>
    <TextUnit id="9074" loc="12.405">abstulit Hylonome, qua nulla decentior inter</TextUnit>
    <TextUnit id="9075" loc="12.406">semiferos altis habitavit femina silvis.</TextUnit>
    <TextUnit id="9076" loc="12.407">Haec et blanditiis et amando et amare fatendo</TextUnit>
    <TextUnit id="9077" loc="12.408">Cyllaron una tenet; cultus quoque, quantus in illis</TextUnit>
    <TextUnit id="9078" loc="12.409">esse potest membris, ut sit coma pectine levis,</TextUnit>
    <TextUnit id="9079" loc="12.410">ut modo rore maris, modo se violave rosave</TextUnit>
    <TextUnit id="9080" loc="12.411">inplicet, interdum candentia lilia gestet,</TextUnit>
    <TextUnit id="9081" loc="12.412">bisque die lapsis Pagasaeae vertice silvae</TextUnit>
    <TextUnit id="9082" loc="12.413">fontibus ora lavet, bis flumine corpora tingat,</TextUnit>
    <TextUnit id="9083" loc="12.414">nec nisi quae deceant electarumque ferarum</TextUnit>
    <TextUnit id="9084" loc="12.415">aut umero aut lateri praetendat vellera laevo.</TextUnit>
    <TextUnit id="9085" loc="12.416">Par amor est illis: errant in montibus una,</TextUnit>
    <TextUnit id="9086" loc="12.417">antra simul subeunt; et tum Lapitheia tecta</TextUnit>
    <TextUnit id="9087" loc="12.418">intrarant pariter, pariter fera bella gerebant.</TextUnit>
    <TextUnit id="9088" loc="12.419">Auctor in incerto est: iaculum de parte sinistra</TextUnit>
    <TextUnit id="9089" loc="12.420">venit et inferius qua collo pectora subsunt,</TextUnit>
    <TextUnit id="9090" loc="12.421">Cyllare, te fixit; parvo cor vulnere laesum</TextUnit>
    <TextUnit id="9091" loc="12.422">corpore cum toto post tela educta refrixit.</TextUnit>
    <TextUnit id="9092" loc="12.423">Protinus Hylonome morientes excipit artus</TextUnit>
    <TextUnit id="9093" loc="12.424">inpositaque manu vulnus fovet oraque ad ora</TextUnit>
    <TextUnit id="9094" loc="12.425">admovet atque animae fugienti obsistere temptat.</TextUnit>
    <TextUnit id="9095" loc="12.426">Ut videt exstinctum, dictis, quae clamor ad aures</TextUnit>
    <TextUnit id="9096" loc="12.427">arcuit ire meas, telo, quod inhaeserat illi,</TextUnit>
    <TextUnit id="9097" loc="12.428">incubuit moriensque suum conplexa maritum est.</TextUnit>
    <TextUnit id="9098" loc="12.429">Ante oculos stat et ille meos, qui sena leonum</TextUnit>
    <TextUnit id="9099" loc="12.430">vinxerat inter se conexis vellera nodis,</TextUnit>
    <TextUnit id="9100" loc="12.431">Phaeocomes, hominemque simul protectus equumque.</TextUnit>
    <TextUnit id="9101" loc="12.432">Codice qui misso, quem vix iuga bina moverent,</TextUnit>
    <TextUnit id="9102" loc="12.433">Tectaphon Oleniden a summo vertice fregit.</TextUnit>
    <TextUnit id="9103" loc="12.434">[fracta volubilitas capitis latissima, perque os</TextUnit>
    <TextUnit id="9104" loc="12.435">perque cavas nares oculosque auresque cerebrum</TextUnit>
    <TextUnit id="9105" loc="12.436">molle fluit veluti concretum vimine querno</TextUnit>
    <TextUnit id="9106" loc="12.437">lac solet, utve liquor rari sub pondere cribri</TextUnit>
    <TextUnit id="9107" loc="12.438">manat et exprimitur per densa foramina spissus.]</TextUnit>
    <TextUnit id="9108" loc="12.439">Ast ego, dum parat hic armis nudare iacentem,</TextUnit>
    <TextUnit id="9109" loc="12.440">(scit tuus hoc genitor) gladium spoliantis in ima</TextUnit>
    <TextUnit id="9110" loc="12.441">ilia demisi. Chthonius quoque Teleboasque</TextUnit>
    <TextUnit id="9111" loc="12.442">ense iacent nostro: ramum prior ille bifurcum</TextUnit>
    <TextUnit id="9112" loc="12.443">gesserat, hic iaculum; iaculo mihi vulnera fecit:</TextUnit>
    <TextUnit id="9113" loc="12.444">signa vides! adparet adhuc vetus inde cicatrix.</TextUnit>
    <TextUnit id="9114" loc="12.445">Tunc ego debueram capienda ad Pergama mitti,</TextUnit>
    <TextUnit id="9115" loc="12.446">tum poteram magni, si non superare, morari</TextUnit>
    <TextUnit id="9116" loc="12.447">Hectoris arma meis! Illo sed tempore nullus,</TextUnit>
    <TextUnit id="9117" loc="12.448">aut puer Hector erat, nunc me mea deficit aetas.</TextUnit>
    <TextUnit id="9118" loc="12.449">Quid tibi victorem gemini Periphanta Pyraethi,</TextUnit>
    <TextUnit id="9119" loc="12.450">Ampyca quid referam, qui quadrupedantis Echecli</TextUnit>
    <TextUnit id="9120" loc="12.451">fixit in adverso cornum sine cuspide vultu?</TextUnit>
    <TextUnit id="9121" loc="12.452">Vecte Pelethronium Macareus in pectus adacto</TextUnit>
    <TextUnit id="9122" loc="12.453">stravit Erigdupum, memini et venabula condi</TextUnit>
    <TextUnit id="9123" loc="12.454">inguine Nesseis manibus coniecta Cymeli.</TextUnit>
    <TextUnit id="9124" loc="12.455">Nec tu credideris tantum cecinisse futura</TextUnit>
    <TextUnit id="9125" loc="12.456">Ampyciden Mopsum: Mopso iaculante biformis</TextUnit>
    <TextUnit id="9126" loc="12.457">accubuit frustraque loqui temptavit Hodites</TextUnit>
    <TextUnit id="9127" loc="12.458">ad mentum lingua mentoque ad guttura fixo.</TextUnit>
    <TextUnit id="9128" loc="12.459">Quinque neci Caeneus dederat, Styphelumque Bromumque</TextUnit>
    <TextUnit id="9129" loc="12.460">Antimachumque Elymumque securiferumque Pyraechmen:</TextUnit>
    <TextUnit id="9130" loc="12.461">vulnera non memini, numerum nomenque notavi.</TextUnit>
    <TextUnit id="9131" loc="12.462">Provolat Emathii spoliis armatus Alesi,</TextUnit>
    <TextUnit id="9132" loc="12.463">quem dederat leto, membris et corpore Latreus</TextUnit>
    <TextUnit id="9133" loc="12.464">maximus: huic aetas inter iuvenemque senemque,</TextUnit>
    <TextUnit id="9134" loc="12.465">vis iuvenalis erat, variabant tempora cani.</TextUnit>
    <TextUnit id="9135" loc="12.466">Qui clipeo gladioque Macedoniaque sarisa</TextUnit>
    <TextUnit id="9136" loc="12.467">conspicuus faciemque obversus in agmen utrumque</TextUnit>
    <TextUnit id="9137" loc="12.468">armaque concussit certumque equitavit in orbem</TextUnit>
    <TextUnit id="9138" loc="12.469">verbaque tot fudit vacuas animosus in auras:</TextUnit>
    <TextUnit id="9139" loc="12.470">‘Et te, Caeni, feram? Nam tu mihi femina semper,</TextUnit>
    <TextUnit id="9140" loc="12.471">tu mihi Caenis eris. Nec te natalis origo</TextUnit>
    <TextUnit id="9141" loc="12.472">commonuit, mentemque subit, quo praemia facto</TextUnit>
    <TextUnit id="9142" loc="12.473">quaque viri falsam speciem mercede parasti?</TextUnit>
    <TextUnit id="9143" loc="12.474">Quid sis nata, vide, vel quid sis passa, columque,</TextUnit>
    <TextUnit id="9144" loc="12.475">i, cape cum calathis et stamina pollice torque:</TextUnit>
    <TextUnit id="9145" loc="12.476">bella relinque viris.’ Iactanti talia Caeneus</TextUnit>
    <TextUnit id="9146" loc="12.477">extentum cursu missa latus eruit hasta,</TextUnit>
    <TextUnit id="9147" loc="12.478">qua vir equo commissus erat. Furit ille dolore</TextUnit>
    <TextUnit id="9148" loc="12.479">nudaque Phyllei iuvenis ferit ora sarisa.</TextUnit>
    <TextUnit id="9149" loc="12.480">Non secus haec resilit, quam tecti a culmine grando,</TextUnit>
    <TextUnit id="9150" loc="12.481">aut siquis parvo feriat cava tympana saxo.</TextUnit>
    <TextUnit id="9151" loc="12.482">Comminus adgreditur laterique recondere duro</TextUnit>
    <TextUnit id="9152" loc="12.483">luctatur gladium: gladio loca pervia non sunt.</TextUnit>
    <TextUnit id="9153" loc="12.484">‘Haud tamen effugies! medio iugulaberis ense,</TextUnit>
    <TextUnit id="9154" loc="12.485">quandoquidem mucro est hebes’ inquit et in latus ensem</TextUnit>
    <TextUnit id="9155" loc="12.486">obliquat longaque amplectitur ilia dextra.</TextUnit>
    <TextUnit id="9156" loc="12.487">Plaga facit gemitus in corpore marmoris icti,</TextUnit>
    <TextUnit id="9157" loc="12.488">fractaque dissiluit percusso lammina callo.</TextUnit>
    <TextUnit id="9158" loc="12.489">Ut satis inlaesos miranti praebuit artus,</TextUnit>
    <TextUnit id="9159" loc="12.490">‘nunc age,’ ait Caeneus, ‘nostro tua corpora ferro</TextUnit>
    <TextUnit id="9160" loc="12.491">temptemus!’ capuloque tenus demisit in armos</TextUnit>
    <TextUnit id="9161" loc="12.492">ensem fatiferum caecumque in viscera movit</TextUnit>
    <TextUnit id="9162" loc="12.493">versavitque manu vulnusque in vulnere fecit.</TextUnit>
    <TextUnit id="9163" loc="12.494">Ecce ruunt vasto rabidi clamore bimembres</TextUnit>
    <TextUnit id="9164" loc="12.495">telaque in hunc omnes unum mittuntque feruntque.</TextUnit>
    <TextUnit id="9165" loc="12.496">Tela retusa cadunt: manet inperfossus ab omni</TextUnit>
    <TextUnit id="9166" loc="12.497">inque cruentatus Caeneus Elateius ictu.</TextUnit>
    <TextUnit id="9167" loc="12.498">Fecerat attonitos nova res. ‘Heu dedecus ingens!’</TextUnit>
    <TextUnit id="9168" loc="12.499">Monychus exclamat, ‘populus superamur ab uno</TextUnit>
    <TextUnit id="9169" loc="12.500">vixque viro: quamquam ille vir est, nos segnibus actis</TextUnit>
    <TextUnit id="9170" loc="12.501">quod fuit ille, sumus! Quid membra inmania prosunt?</TextUnit>
    <TextUnit id="9171" loc="12.502">Quid geminae vires et quod fortissima rerum</TextUnit>
    <TextUnit id="9172" loc="12.503">in nobis duplex natura animalia iunxit?</TextUnit>
    <TextUnit id="9173" loc="12.504">Nec nos matre dea, nec nos Ixione natos</TextUnit>
    <TextUnit id="9174" loc="12.505">esse reor, qui tantus erat, Iunonis ut altae</TextUnit>
    <TextUnit id="9175" loc="12.506">spem caperet: nos semimari superamur ab hoste!</TextUnit>
    <TextUnit id="9176" loc="12.507">Saxa trabesque super totosque involvite montes</TextUnit>
    <TextUnit id="9177" loc="12.508">vivacemque animam missis elidite silvis!</TextUnit>
    <TextUnit id="9178" loc="12.509">silva premat fauces, et erit pro vulnere pondus.’</TextUnit>
    <TextUnit id="9179" loc="12.510">Dixit et insanis deiectam viribus austri</TextUnit>
    <TextUnit id="9180" loc="12.511">forte trabem nactus validum coniecit in hostem</TextUnit>
    <TextUnit id="9181" loc="12.512">exemplumque fuit, parvoque in tempore nudus</TextUnit>
    <TextUnit id="9182" loc="12.513">arboris Othrys erat, nec habebat Pelion umbras.</TextUnit>
    <TextUnit id="9183" loc="12.514">Obrutus inmani tumulo sub pondere Caeneus</TextUnit>
    <TextUnit id="9184" loc="12.515">aestuat arboreo congestaque robora duris</TextUnit>
    <TextUnit id="9185" loc="12.516">fert umeris. Sed enim postquam super ora caputque</TextUnit>
    <TextUnit id="9186" loc="12.517">crevit onus neque habet, quas ducat, spiritus auras,</TextUnit>
    <TextUnit id="9187" loc="12.518">deficit interdum, modo se super aera frustra</TextUnit>
    <TextUnit id="9188" loc="12.519">tollere conatur iactasque evolvere silvas,</TextUnit>
    <TextUnit id="9189" loc="12.520">interdumque movet, veluti, quam cernimus, ecce,</TextUnit>
    <TextUnit id="9190" loc="12.521">ardua si terrae quatiatur motibus Ide.</TextUnit>
    <TextUnit id="9191" loc="12.522">Exitus in dubio est: alii sub inania corpus</TextUnit>
    <TextUnit id="9192" loc="12.523">Tartara detrusum silvarum mole ferebant;</TextUnit>
    <TextUnit id="9193" loc="12.524">abnuit Ampycides medioque ex aggere fulvis</TextUnit>
    <TextUnit id="9194" loc="12.525">vidit avem pennis liquidas exire sub auras,</TextUnit>
    <TextUnit id="9195" loc="12.526">quae mihi tum primum, tunc est conspecta supremum.</TextUnit>
    <TextUnit id="9196" loc="12.527">Hanc ubi lustrantem leni sua castra volatu</TextUnit>
    <TextUnit id="9197" loc="12.528">Mopsus et ingenti circum clangore sonantem</TextUnit>
    <TextUnit id="9198" loc="12.529">adspexit pariterque animis oculisque secutus</TextUnit>
    <TextUnit id="9199" loc="12.530">‘o salve’ dixit, ‘Lapithaeae gloria gentis,</TextUnit>
    <TextUnit id="9200" loc="12.531">maxime vir quondam, sed nunc avis unica, Caeneu!’</TextUnit>
    <TextUnit id="9201" loc="12.532">Credita res auctore suo est: dolor addidit iram,</TextUnit>
    <TextUnit id="9202" loc="12.533">oppressumque aegre tulimus tot ab hostibus unum;</TextUnit>
    <TextUnit id="9203" loc="12.534">nec prius abstitimus ferro exercere dolorem,</TextUnit>
    <TextUnit id="9204" loc="12.535">quam data pars leto, partem fuga noxque removit.”</TextUnit>
    <TextUnit id="9205" loc="12.536">Haec inter Lapithas et semihomines Centauros</TextUnit>
    <TextUnit id="9206" loc="12.537">proelia Tlepolemus Pylio referente dolorem</TextUnit>
    <TextUnit id="9207" loc="12.538">praeteriti Alcidae tacito non pertulit ore</TextUnit>
    <TextUnit id="9208" loc="12.539">atque ait: “Herculeae mirum est oblivia laudis</TextUnit>
    <TextUnit id="9209" loc="12.540">acta tibi, senior! Certe mihi saepe referre</TextUnit>
    <TextUnit id="9210" loc="12.541">nubigenas domitos a se pater esse solebat.”</TextUnit>
    <TextUnit id="9211" loc="12.542">Tristis ad haec Pylius: “Quid me meminisse malorum</TextUnit>
    <TextUnit id="9212" loc="12.543">cogis et obductos oculis rescindere luctus</TextUnit>
    <TextUnit id="9213" loc="12.544">inque tuum genitorem odium offensasque fateri?</TextUnit>
    <TextUnit id="9214" loc="12.545">Ille quidem maiora fide, di! gessit et orbem</TextUnit>
    <TextUnit id="9215" loc="12.546">inplevit meritis, quod mallem posse negare:</TextUnit>
    <TextUnit id="9216" loc="12.547">sed neque Deiphobum nec Polydamanta nec ipsum</TextUnit>
    <TextUnit id="9217" loc="12.548">Hectora laudamus—quis enim laudaverit hostem?</TextUnit>
    <TextUnit id="9218" loc="12.549">Ille tuus genitor Messenia moenia quondam</TextUnit>
    <TextUnit id="9219" loc="12.550">stravit et inmeritas urbes Elimque Pylumque</TextUnit>
    <TextUnit id="9220" loc="12.551">diruit inque meos ferrum flammamque penatis</TextUnit>
    <TextUnit id="9221" loc="12.552">inpulit, utque alios taceam, quos ille peremit,</TextUnit>
    <TextUnit id="9222" loc="12.553">bis sex Nelidae fuimus, conspecta iuventus:</TextUnit>
    <TextUnit id="9223" loc="12.554">bis sex Herculeis ceciderunt me minus uno</TextUnit>
    <TextUnit id="9224" loc="12.555">viribus; atque alios vinci potuisse ferendum est:</TextUnit>
    <TextUnit id="9225" loc="12.556">mira Periclymeni mors est, cui posse figuras</TextUnit>
    <TextUnit id="9226" loc="12.557">sumere, quas vellet, rursusque reponere sumptas</TextUnit>
    <TextUnit id="9227" loc="12.558">Neptunus dederat, Nelei sanguinis auctor.</TextUnit>
    <TextUnit id="9228" loc="12.559">Hic ubi nequiquam est formas variatus in omnes,</TextUnit>
    <TextUnit id="9229" loc="12.560">vertitur in faciem volucris, quae fulmina curvis</TextUnit>
    <TextUnit id="9230" loc="12.561">ferre solet pedibus divum gratissima regi;</TextUnit>
    <TextUnit id="9231" loc="12.562">Viribus usus avis pennis rostroque redunco</TextUnit>
    <TextUnit id="9232" loc="12.563">hamatisque viri laniaverat unguibus ora:</TextUnit>
    <TextUnit id="9233" loc="12.564">tendit in hunc nimium certos Tirynthius arcus</TextUnit>
    <TextUnit id="9234" loc="12.565">atque inter nubes sublimia membra ferentem</TextUnit>
    <TextUnit id="9235" loc="12.566">pendentemque ferit, lateri qua iungitur ala;</TextUnit>
    <TextUnit id="9236" loc="12.567">nec grave vulnus erat sed rupti vulnere nervi</TextUnit>
    <TextUnit id="9237" loc="12.568">deficiunt motumque negant viresque volandi.</TextUnit>
    <TextUnit id="9238" loc="12.569">Decidit in terram, non concipientibus auras</TextUnit>
    <TextUnit id="9239" loc="12.570">infirmis pennis, et qua levis haeserat alae,</TextUnit>
    <TextUnit id="9240" loc="12.571">corporis adfixi pressa est gravitate sagitta</TextUnit>
    <TextUnit id="9241" loc="12.572">perque latus summum iugulo est exacta sinistro.</TextUnit>
    <TextUnit id="9242" loc="12.573">Nunc videor debere tui praeconia rebus</TextUnit>
    <TextUnit id="9243" loc="12.574">Herculis, o Rhodiae rector pulcherrime classis?</TextUnit>
    <TextUnit id="9244" loc="12.575">Nec tamen ulterius, quam fortia facta silendo</TextUnit>
    <TextUnit id="9245" loc="12.576">ulciscor fratres: solida est mihi gratia tecum.”</TextUnit>
    <TextUnit id="9246" loc="12.577">Haec postquam dulci Neleius edidit ore,</TextUnit>
    <TextUnit id="9247" loc="12.578">a sermone senis repetito munere Bacchi</TextUnit>
    <TextUnit id="9248" loc="12.579">surrexere toris: nox est data cetera somno.</TextUnit>
    <TextUnit id="9249" loc="12.580">At deus, aequoreas qui cuspide temperat undas,</TextUnit>
    <TextUnit id="9250" loc="12.581">in volucrem corpus nati Phaethontida versum</TextUnit>
    <TextUnit id="9251" loc="12.582">mente dolet patria saevumque perosus Achillem</TextUnit>
    <TextUnit id="9252" loc="12.583">exercet memores plus quam civiliter iras,</TextUnit>
    <TextUnit id="9253" loc="12.584">iamque fere tracto duo per quinquennia bello</TextUnit>
    <TextUnit id="9254" loc="12.585">talibus intonsum conpellat Sminthea dictis:</TextUnit>
    <TextUnit id="9255" loc="12.586">“O mihi de fratris longe gratissime natis,</TextUnit>
    <TextUnit id="9256" loc="12.587">inrita qui mecum posuisti moenia Troiae,</TextUnit>
    <TextUnit id="9257" loc="12.588">ecquid, ubi has iamiam casuras adspicis arces,</TextUnit>
    <TextUnit id="9258" loc="12.589">ingemis? Aut ecquid tot defendentia muros</TextUnit>
    <TextUnit id="9259" loc="12.590">milia caesa doles? Ecquid, ne persequar omnes,</TextUnit>
    <TextUnit id="9260" loc="12.591">Hectoris umbra subit circum sua Pergama tracti?</TextUnit>
    <TextUnit id="9261" loc="12.592">cum tamen ille ferox belloque cruentior ipso</TextUnit>
    <TextUnit id="9262" loc="12.593">vivit adhuc, operis nostri populator, Achilles.</TextUnit>
    <TextUnit id="9263" loc="12.594">Det mihi se! faxo, triplici quid cuspide possim,</TextUnit>
    <TextUnit id="9264" loc="12.595">sentiat; at quoniam concurrere comminus hosti</TextUnit>
    <TextUnit id="9265" loc="12.596">non datur, occulta necopinum perde sagitta!”</TextUnit>
    <TextUnit id="9266" loc="12.597">Adnuit atque animo pariter patruique suoque</TextUnit>
    <TextUnit id="9267" loc="12.598">Delius indulgens nebula velatus in agmen</TextUnit>
    <TextUnit id="9268" loc="12.599">pervenit Iliacum mediaque in caede virorum</TextUnit>
    <TextUnit id="9269" loc="12.600">rara per ignotos spargentem cernit Achivos</TextUnit>
    <TextUnit id="9270" loc="12.601">tela Parim fassusque deum “Quid spicula perdis</TextUnit>
    <TextUnit id="9271" loc="12.602">sanguine plebis?” ait. “Siqua est tibi cura tuorum,</TextUnit>
    <TextUnit id="9272" loc="12.603">vertere in Aeaciden caesosque ulciscere fratres!”</TextUnit>
    <TextUnit id="9273" loc="12.604">Dixit et ostendens sternentem Troica ferro</TextUnit>
    <TextUnit id="9274" loc="12.605">corpora Peliden, arcus obvertit in illum</TextUnit>
    <TextUnit id="9275" loc="12.606">certaque letifera direxit spicula dextra.</TextUnit>
    <TextUnit id="9276" loc="12.607">Quod Priamus gaudere senex post Hectora posset,</TextUnit>
    <TextUnit id="9277" loc="12.608">hoc fuit: ille igitur tantorum victor, Achille,</TextUnit>
    <TextUnit id="9278" loc="12.609">victus es a timido Graiae raptore maritae!</TextUnit>
    <TextUnit id="9279" loc="12.610">At si femineo fuerat tibi Marte cadendum,</TextUnit>
    <TextUnit id="9280" loc="12.611">Thermodontiaca malles cecidisse bipenni!</TextUnit>
    <TextUnit id="9281" loc="12.612">Iam timor ille Phrygum, decus et tutela Pelasgi</TextUnit>
    <TextUnit id="9282" loc="12.613">nominis, Aeacides, caput insuperabile bello,</TextUnit>
    <TextUnit id="9283" loc="12.614">arserat: armarat deus idem idemque cremabat;</TextUnit>
    <TextUnit id="9284" loc="12.615">iam cinis est, et de tam magno restat Achille</TextUnit>
    <TextUnit id="9285" loc="12.616">nescio quid parvam, quod non bene conpleat urnam:</TextUnit>
    <TextUnit id="9286" loc="12.617">at vivit totum quae gloria conpleat orbem!</TextUnit>
    <TextUnit id="9287" loc="12.618">Haec illi mensura viro respondet, et hac est</TextUnit>
    <TextUnit id="9288" loc="12.619">par sibi Pelides nec inania Tartara sentit.</TextUnit>
    <TextUnit id="9289" loc="12.620">Ipse etiam, ut, cuius fuerit, cognoscere posses</TextUnit>
    <TextUnit id="9290" loc="12.621">bella movet clipeus, deque armis arma feruntur.</TextUnit>
    <TextUnit id="9291" loc="12.622">Non ea Tydides, non audet Oileos Aiax,</TextUnit>
    <TextUnit id="9292" loc="12.623">non minor Atrides, non bello maior et aevo</TextUnit>
    <TextUnit id="9293" loc="12.624">poscere, non alii: solis Telamone creato</TextUnit>
    <TextUnit id="9294" loc="12.625">Laerteque fuit tantae fiducia laudis.</TextUnit>
    <TextUnit id="9295" loc="12.626">A se Tantalides onus invidiamque removit</TextUnit>
    <TextUnit id="9296" loc="12.627">Argolicosque duces mediis considere castris</TextUnit>
    <TextUnit id="9297" loc="12.628">iussit et arbitrium litis traiecit in omnes.</TextUnit>
    <TextUnit id="9298" loc="13.1">Consedere duces, et vulgi stante corona</TextUnit>
    <TextUnit id="9299" loc="13.2">surgit ad hos clipei dominus septemplicis Aiax,</TextUnit>
    <TextUnit id="9300" loc="13.3">utque erat impatiens irae, Sigeia torvo</TextUnit>
    <TextUnit id="9301" loc="13.4">litora respexit classemque in litore vultu</TextUnit>
    <TextUnit id="9302" loc="13.5">intendensque manus “agimus, pro Iuppiter!” inquit</TextUnit>
    <TextUnit id="9303" loc="13.6">“ante rates causam, et mecum confertur Ulixes!</TextUnit>
    <TextUnit id="9304" loc="13.7">At non Hectoreis dubitavit cedere flammis,</TextUnit>
    <TextUnit id="9305" loc="13.8">quas ego sustinui, quas hac a classe fugavi.</TextUnit>
    <TextUnit id="9306" loc="13.9">Tutius est igitur fictis contendere verbis,</TextUnit>
    <TextUnit id="9307" loc="13.10">quam pugnare manu! Sed nec mihi dicere promptum,</TextUnit>
    <TextUnit id="9308" loc="13.11">nec facere est isti: quantumque ego Marte feroci</TextUnit>
    <TextUnit id="9309" loc="13.12">quantum acie valeo, tantum valet iste loquendo.</TextUnit>
    <TextUnit id="9310" loc="13.13">Nec memoranda tamen vobis mea facta, Pelasgi,</TextUnit>
    <TextUnit id="9311" loc="13.14">esse reor: vidistis enim. Sua narret Ulixes,</TextUnit>
    <TextUnit id="9312" loc="13.15">quae sine teste gerit, quorum nox conscia sola est.</TextUnit>
    <TextUnit id="9313" loc="13.16">Praemia magna peto, fateor; sed demit honorem</TextUnit>
    <TextUnit id="9314" loc="13.17">aemulus: Aiaci non est tenuisse superbum,</TextUnit>
    <TextUnit id="9315" loc="13.18">sit licet hoc ingens, quidquid speravit Ulixes.</TextUnit>
    <TextUnit id="9316" loc="13.19">Iste tulit pretium iam nunc temptaminis huius,</TextUnit>
    <TextUnit id="9317" loc="13.20">quod, cum victus erit, mecum certasse feretur.</TextUnit>
    <TextUnit id="9318" loc="13.21">Atque ego, si virtus in me dubitabilis esset,</TextUnit>
    <TextUnit id="9319" loc="13.22">nobilitate potens essem, Telamone creatus,</TextUnit>
    <TextUnit id="9320" loc="13.23">moenia qui forti Troiana sub Hercule cepit</TextUnit>
    <TextUnit id="9321" loc="13.24">litoraque intravit Pagasaea Colcha carina.</TextUnit>
    <TextUnit id="9322" loc="13.25">Aeacus huic pater est, qui iura silentibus illic</TextUnit>
    <TextUnit id="9323" loc="13.26">reddit, ubi Aeoliden saxum grave Sisyphon urget.</TextUnit>
    <TextUnit id="9324" loc="13.27">Aeacon agnoscit summus prolemque fatetur</TextUnit>
    <TextUnit id="9325" loc="13.28">Iuppiter esse suam: sic a Iove tertius Aiax.</TextUnit>
    <TextUnit id="9326" loc="13.29">Nec tamen haec series in causam prosit, Achivi,</TextUnit>
    <TextUnit id="9327" loc="13.30">si mihi cum magno non est communis Achille:</TextUnit>
    <TextUnit id="9328" loc="13.31">frater erat, fraterna peto! Quid sanguine cretus</TextUnit>
    <TextUnit id="9329" loc="13.32">Sisyphio furtisque et fraude simillimus illi</TextUnit>
    <TextUnit id="9330" loc="13.33">inseris Aeacidis alienae nomina gentis?</TextUnit>
    <TextUnit id="9331" loc="13.34">An quod in arma prior nulloque sub indice veni,</TextUnit>
    <TextUnit id="9332" loc="13.35">arma neganda mihi, potiorque videbitur ille,</TextUnit>
    <TextUnit id="9333" loc="13.36">ultima qui cepit detrectavitque furore</TextUnit>
    <TextUnit id="9334" loc="13.37">militiam ficto, donec sollertior isto</TextUnit>
    <TextUnit id="9335" loc="13.38">et sibi inutilior timidi commenta retexit</TextUnit>
    <TextUnit id="9336" loc="13.39">Naupliades animi vitataque traxit ad arma?</TextUnit>
    <TextUnit id="9337" loc="13.40">Optima num sumat, quia sumere noluit ulla:</TextUnit>
    <TextUnit id="9338" loc="13.41">nos inhonorati et donis patruelibus orbi,</TextUnit>
    <TextUnit id="9339" loc="13.42">obtulimus quia nos ad prima pericula, simus?</TextUnit>
    <TextUnit id="9340" loc="13.43">Atque utinam aut verus furor ille, aut creditus esset,</TextUnit>
    <TextUnit id="9341" loc="13.44">nec comes hic Phrygias umquam venisset ad arces</TextUnit>
    <TextUnit id="9342" loc="13.45">hortator scelerum. Non te, Poeantia proles,</TextUnit>
    <TextUnit id="9343" loc="13.46">expositum Lemnos nostro cum crimine haberet!</TextUnit>
    <TextUnit id="9344" loc="13.47">Qui nunc, ut memorant, silvestribus abditus antris</TextUnit>
    <TextUnit id="9345" loc="13.48">saxa moves gemitu Laertiadaeque precaris</TextUnit>
    <TextUnit id="9346" loc="13.49">quae meruit: quae, si di sunt, non vana precaris!</TextUnit>
    <TextUnit id="9347" loc="13.50">Et nunc ille eadem nobis iuratus in arma,</TextUnit>
    <TextUnit id="9348" loc="13.51">heu! pars una ducum, quo successore sagittae</TextUnit>
    <TextUnit id="9349" loc="13.52">Herculis utuntur, fractus morboque fameque</TextUnit>
    <TextUnit id="9350" loc="13.53">velaturque aliturque avibus, volucresque petendo</TextUnit>
    <TextUnit id="9351" loc="13.54">debita Troianis exercet spicula fatis.</TextUnit>
    <TextUnit id="9352" loc="13.55">Ille tamen vivit, quia non comitavit Ulixen;</TextUnit>
    <TextUnit id="9353" loc="13.56">mallet et infelix Palamedes esse relictus:</TextUnit>
    <TextUnit id="9354" loc="13.57">viveret aut certe letum sine crimine haberet!</TextUnit>
    <TextUnit id="9355" loc="13.58">Quem male convicti nimium memor iste furoris</TextUnit>
    <TextUnit id="9356" loc="13.59">prodere rem Danaam finxit fictumque probavit</TextUnit>
    <TextUnit id="9357" loc="13.60">crimen et ostendit, quod iam praefoderat, aurum.</TextUnit>
    <TextUnit id="9358" loc="13.61">Ergo aut exsilio vires subduxit Achivis,</TextUnit>
    <TextUnit id="9359" loc="13.62">aut nece: sic pugnat, sic est metuendus Ulixes.</TextUnit>
    <TextUnit id="9360" loc="13.63">Qui licet eloquio fidum quoque Nestora vincat,</TextUnit>
    <TextUnit id="9361" loc="13.64">haud tamen efficiet, desertum ut Nestora crimen</TextUnit>
    <TextUnit id="9362" loc="13.65">esse rear nullum. Qui cum imploraret Ulixem</TextUnit>
    <TextUnit id="9363" loc="13.66">vulnere tardus equi fessusque senilibus annis,</TextUnit>
    <TextUnit id="9364" loc="13.67">proditus a socio est. Non haec mihi crimina fingi</TextUnit>
    <TextUnit id="9365" loc="13.68">scit bene Tydides, qui nomine saepe vocatum</TextUnit>
    <TextUnit id="9366" loc="13.69">corripuit trepidoque fugam exprobravit amico.</TextUnit>
    <TextUnit id="9367" loc="13.70">Adspiciunt oculis superi mortalia iustis!</TextUnit>
    <TextUnit id="9368" loc="13.71">En eget auxilio, qui non tulit, utque reliquit,</TextUnit>
    <TextUnit id="9369" loc="13.72">sic linquendus erat: legem sibi dixerat ipse.</TextUnit>
    <TextUnit id="9370" loc="13.73">Conclamat socios: adsum videoque trementem</TextUnit>
    <TextUnit id="9371" loc="13.74">pallentemque metu et metuentem morte futura;</TextUnit>
    <TextUnit id="9372" loc="13.75">opposui molem clipei texique iacentem</TextUnit>
    <TextUnit id="9373" loc="13.76">servavique animam (minimum est hic laudis) inertem.</TextUnit>
    <TextUnit id="9374" loc="13.77">Si perstas certare, locum redeamus in illum:</TextUnit>
    <TextUnit id="9375" loc="13.78">redde hostem vulnusque tuum solitumque timorem</TextUnit>
    <TextUnit id="9376" loc="13.79">post clipeumque late et mecum contende sub illo!</TextUnit>
    <TextUnit id="9377" loc="13.80">At postquam eripui, cui standi vulnera vires</TextUnit>
    <TextUnit id="9378" loc="13.81">non dederant, nullo tardatus vulnere fugit.</TextUnit>
    <TextUnit id="9379" loc="13.82">Hector adest secumque deos in proelia ducit,</TextUnit>
    <TextUnit id="9380" loc="13.83">quaque ruit, non tu tantum terreris, Ulixe,</TextUnit>
    <TextUnit id="9381" loc="13.84">sed fortes etiam: tantum trahit ille timoris.</TextUnit>
    <TextUnit id="9382" loc="13.85">Hunc ego sanguineae successu caedis ovantem</TextUnit>
    <TextUnit id="9383" loc="13.86">eminus ingenti resupinum pondere fudi,</TextUnit>
    <TextUnit id="9384" loc="13.87">hunc ego poscentem, cum quo concurreret, unus</TextUnit>
    <TextUnit id="9385" loc="13.88">sustinui, sortemque meam vovistis, Achivi,</TextUnit>
    <TextUnit id="9386" loc="13.89">et vestrae valuere preces! Si quaeritis huius</TextUnit>
    <TextUnit id="9387" loc="13.90">fortunam pugnae, non sum superatus ab illo.</TextUnit>
    <TextUnit id="9388" loc="13.91">Ecce ferunt Troes ferrumque ignesque Iovemque</TextUnit>
    <TextUnit id="9389" loc="13.92">in Danaas classes: ubi nunc facundus Ulixes?</TextUnit>
    <TextUnit id="9390" loc="13.93">Nempe ego mille meo protexi pectore puppes,</TextUnit>
    <TextUnit id="9391" loc="13.94">spem vestri reditus: date pro tot navibus arma!</TextUnit>
    <TextUnit id="9392" loc="13.95">Quod si vera licet mihi dicere, quaeritur istis,</TextUnit>
    <TextUnit id="9393" loc="13.96">quam mihi, maior honos, coniunctaque gloria nostra est,</TextUnit>
    <TextUnit id="9394" loc="13.97">atque Aiax armis, non Aiaci arma petuntur.</TextUnit>
    <TextUnit id="9395" loc="13.98">Conferat his Ithacus Rhesum imbellemque Dolona</TextUnit>
    <TextUnit id="9396" loc="13.99">Priamidenque Helenum rapta cum Pallade captum:</TextUnit>
    <TextUnit id="9397" loc="13.100">luce nihil gestum est, nihil est Diomede remoto.</TextUnit>
    <TextUnit id="9398" loc="13.101">Si semel ista datis meritis tam vilibus arma,</TextUnit>
    <TextUnit id="9399" loc="13.102">dividite, et pars sit maior Diomedis in illis!</TextUnit>
    <TextUnit id="9400" loc="13.103">Quo tamen haec Ithaco, qui clam, qui semper inermis</TextUnit>
    <TextUnit id="9401" loc="13.104">rem gerit et furtis incautum decipit hostem?</TextUnit>
    <TextUnit id="9402" loc="13.105">Ipse nitor galeae claro radiantis ab auro</TextUnit>
    <TextUnit id="9403" loc="13.106">insidias prodet manifestabitque latentem.</TextUnit>
    <TextUnit id="9404" loc="13.107">Sed neque Dulichius sub Achillis casside vertex</TextUnit>
    <TextUnit id="9405" loc="13.108">pondera tanta feret, nec non onerosa gravisque</TextUnit>
    <TextUnit id="9406" loc="13.109">Pelias hasta potest imbellibus esse lacertis,</TextUnit>
    <TextUnit id="9407" loc="13.110">nec clipeus vasti concretus imagine mundi</TextUnit>
    <TextUnit id="9408" loc="13.111">conveniet timidae nataeque ad furta sinistrae:</TextUnit>
    <TextUnit id="9409" loc="13.112">debilitaturum quid te petis, Improbe, munus?</TextUnit>
    <TextUnit id="9410" loc="13.113">Quod tibi si populi donaverit error Achivi,</TextUnit>
    <TextUnit id="9411" loc="13.114">cur spolieris, erit, non cur metuaris ab hoste,</TextUnit>
    <TextUnit id="9412" loc="13.115">et fuga, qua sola cunctos, timidissime, vincis,</TextUnit>
    <TextUnit id="9413" loc="13.116">tarda futura tibi est gestamina tanta trahenti.</TextUnit>
    <TextUnit id="9414" loc="13.117">Adde quod iste tuus, tam raro proelia passus,</TextUnit>
    <TextUnit id="9415" loc="13.118">integer est clipeus: nostro, qui tela ferendo</TextUnit>
    <TextUnit id="9416" loc="13.119">mille patet plagis, novus est successor habendus.</TextUnit>
    <TextUnit id="9417" loc="13.120">Denique (quid verbis opus est?) spectemur agendo!</TextUnit>
    <TextUnit id="9418" loc="13.121">Arma viri fortis medios mittantur in hostes:</TextUnit>
    <TextUnit id="9419" loc="13.122">inde iubete peti et referentem ornate relatis?”</TextUnit>
    <TextUnit id="9420" loc="13.123">Finierat Telamone satus vulgique secutum</TextUnit>
    <TextUnit id="9421" loc="13.124">ultima murmur erat, donec Laertius heros</TextUnit>
    <TextUnit id="9422" loc="13.125">adstitit atque oculos paulum tellure moratos</TextUnit>
    <TextUnit id="9423" loc="13.126">sustulit ad proceres exspectatoque resolvit</TextUnit>
    <TextUnit id="9424" loc="13.127">ora sono; neque abest facundis gratia dictis.</TextUnit>
    <TextUnit id="9425" loc="13.128">“Si mea cum vestris valuissent vota, Pelasgi,</TextUnit>
    <TextUnit id="9426" loc="13.129">non foret ambiguus tanti certaminis heres,</TextUnit>
    <TextUnit id="9427" loc="13.130">tuque tuis armis, nos te poteremur, Achille.</TextUnit>
    <TextUnit id="9428" loc="13.131">Quem quoniam non aequa mihi vobisque negarunt</TextUnit>
    <TextUnit id="9429" loc="13.132">fata” (manuque simul veluti lacrimantia tersit</TextUnit>
    <TextUnit id="9430" loc="13.133">lumina), “quis magno melius succedit Achilli,</TextUnit>
    <TextUnit id="9431" loc="13.134">quam per quem magnus Danais successit Achilles?</TextUnit>
    <TextUnit id="9432" loc="13.135">Huic modo ne prosit, quod, uti est, hebes esse videtur,</TextUnit>
    <TextUnit id="9433" loc="13.136">neve mihi noceat, quod vobis semper, Achivi,</TextUnit>
    <TextUnit id="9434" loc="13.137">profuit ingenium, meaque haec facundia, siqua est,</TextUnit>
    <TextUnit id="9435" loc="13.138">quae nunc pro domino, pro vobis saepe locuta est,</TextUnit>
    <TextUnit id="9436" loc="13.139">invidia careat, bona nec sua quisque recuset.</TextUnit>
    <TextUnit id="9437" loc="13.140">Nam genus et proavos et quae non fecimus ipsi,</TextUnit>
    <TextUnit id="9438" loc="13.141">vix ea nostra voco; sed enim quia rettulit Aiax</TextUnit>
    <TextUnit id="9439" loc="13.142">esse Iovis pronepos, nostri quoque sanguinis auctor</TextUnit>
    <TextUnit id="9440" loc="13.143">Iuppiter est, totidemque gradus distamus ab illo.</TextUnit>
    <TextUnit id="9441" loc="13.144">Nam mihi Laertes pater est, Arcesius illi,</TextUnit>
    <TextUnit id="9442" loc="13.145">Iuppiter huic, neque in his quisquam damnatus et exsul.</TextUnit>
    <TextUnit id="9443" loc="13.146">Est quoque per matrem Cyllenius addita nobis</TextUnit>
    <TextUnit id="9444" loc="13.147">altera nobilitas: deus est in utroque parente.</TextUnit>
    <TextUnit id="9445" loc="13.148">Sed neque materno quod sum generosior ortu,</TextUnit>
    <TextUnit id="9446" loc="13.149">nec mihi quod pater est fraterni sanguinis insons,</TextUnit>
    <TextUnit id="9447" loc="13.150">proposita arma peto: meritis expendite causam,</TextUnit>
    <TextUnit id="9448" loc="13.151">dummodo, quod fratres Telamon Peleusque fuerunt,</TextUnit>
    <TextUnit id="9449" loc="13.152">Aiacis meritum non sit nec sanguinis ordo,</TextUnit>
    <TextUnit id="9450" loc="13.153">sed virtutis honor spoliis quaeratur in istis!</TextUnit>
    <TextUnit id="9451" loc="13.154">Aut si proximitas primusque requiritur heres,</TextUnit>
    <TextUnit id="9452" loc="13.155">est genitor Peleus, est Pyrrhus filius illi.</TextUnit>
    <TextUnit id="9453" loc="13.156">Quis locus Aiaci? Phthiam haec Scyrumve ferantur!</TextUnit>
    <TextUnit id="9454" loc="13.157">Nec minus est isto Teucer patruelis Achilli:</TextUnit>
    <TextUnit id="9455" loc="13.158">num petit ille tamen? num si petat, auferat illa?</TextUnit>
    <TextUnit id="9456" loc="13.159">Ergo operum quoniam nudum certamen habetur:</TextUnit>
    <TextUnit id="9457" loc="13.160">plura quidem feci, quam quae comprendere dictis</TextUnit>
    <TextUnit id="9458" loc="13.161">in promptu mihi sit; rerum tamen ordine ducar.</TextUnit>
    <TextUnit id="9459" loc="13.162">Praescia venturi genetrix Nereia leti</TextUnit>
    <TextUnit id="9460" loc="13.163">dissimulat cultu natum, et deceperat omnes,</TextUnit>
    <TextUnit id="9461" loc="13.164">in quibus Aiacem, sumptae fallacia vestis.</TextUnit>
    <TextUnit id="9462" loc="13.165">Arma ego femineis animum motura virilem</TextUnit>
    <TextUnit id="9463" loc="13.166">mercibus inserui, neque adhuc proiecerat heros</TextUnit>
    <TextUnit id="9464" loc="13.167">virgineos habitus, cum parmam hastamque tenenti</TextUnit>
    <TextUnit id="9465" loc="13.168">‘nate dea,’ dixi ‘tibi se peritura reservant</TextUnit>
    <TextUnit id="9466" loc="13.169">Pergama! quid dubitas ingentem evertere Troiam?’</TextUnit>
    <TextUnit id="9467" loc="13.170">iniecique manum fortemque ad fortia misi.</TextUnit>
    <TextUnit id="9468" loc="13.171">Ergo opera illius mea sunt: ego Telephon hasta</TextUnit>
    <TextUnit id="9469" loc="13.172">pugnantem domui, victum orantemque refeci;</TextUnit>
    <TextUnit id="9470" loc="13.173">quod Thebae cecidere, meum est, me credite Lesbon,</TextUnit>
    <TextUnit id="9471" loc="13.174">me Tenedon Chrysenque et Cillan, Apollinis urbes,</TextUnit>
    <TextUnit id="9472" loc="13.175">et Scyrum cepisse, mea concussa putate</TextUnit>
    <TextUnit id="9473" loc="13.176">procubuisse solo Lyrnesia moenia dextra,</TextUnit>
    <TextUnit id="9474" loc="13.177">utque alias taceam, qui saevum perdere posset</TextUnit>
    <TextUnit id="9475" loc="13.178">Hectora, nempe dedi: per me iacet inclitus Hector.</TextUnit>
    <TextUnit id="9476" loc="13.179">Illis haec armis, quibus est inventus Achilles,</TextUnit>
    <TextUnit id="9477" loc="13.180">arma peto: vivo dederam, post fata reposco. —</TextUnit>
    <TextUnit id="9478" loc="13.181">Ut dolor unius Danaos pervenit ad omnes</TextUnit>
    <TextUnit id="9479" loc="13.182">Aulidaque Euboicam complerunt mille carinae,</TextUnit>
    <TextUnit id="9480" loc="13.183">exspectata diu, nulla aut contraria classi</TextUnit>
    <TextUnit id="9481" loc="13.184">flamina erant, duraeque iubent Agamemnona sortes</TextUnit>
    <TextUnit id="9482" loc="13.185">inmeritam saevae natam mactare Dianae.</TextUnit>
    <TextUnit id="9483" loc="13.186">Denegat hoc genitor divisque irascitur ipsis</TextUnit>
    <TextUnit id="9484" loc="13.187">atque in rege tamen pater est. Ego mite parentis</TextUnit>
    <TextUnit id="9485" loc="13.188">ingenium verbis ad publica commoda verti.</TextUnit>
    <TextUnit id="9486" loc="13.189">Nunc equidem (fateor, fassoque ignoscat Atrides!)</TextUnit>
    <TextUnit id="9487" loc="13.190">difficilem tenui sub iniquo iudice causam.</TextUnit>
    <TextUnit id="9488" loc="13.191">Hunc tamen utilitas populi fraterque datique</TextUnit>
    <TextUnit id="9489" loc="13.192">summa movet sceptri, laudem ut cum sanguine penset.</TextUnit>
    <TextUnit id="9490" loc="13.193">Mittor et ad matrem, quae non hortanda, sed astu</TextUnit>
    <TextUnit id="9491" loc="13.194">decipienda fuit: quo si Telamonius isset,</TextUnit>
    <TextUnit id="9492" loc="13.195">orba suis essent etiamnum lintea ventis.</TextUnit>
    <TextUnit id="9493" loc="13.196">Mittor et Iliacas audax orator ad arces,</TextUnit>
    <TextUnit id="9494" loc="13.197">visaque et intrata est altae mihi curia Troiae</TextUnit>
    <TextUnit id="9495" loc="13.198">(plenaque adhuc erat illa viris), interritus egi,</TextUnit>
    <TextUnit id="9496" loc="13.199">quam mihi mandarat communis Graecia causam,</TextUnit>
    <TextUnit id="9497" loc="13.200">accusoque Parim praedamque Helenamque reposco</TextUnit>
    <TextUnit id="9498" loc="13.201">et moveo Priamum Priamoque Antenora iunctum.</TextUnit>
    <TextUnit id="9499" loc="13.202">At Paris et fratres et qui rapuere sub illo,</TextUnit>
    <TextUnit id="9500" loc="13.203">ni tenuere manus (scis hoc, Menelae) nefandas,</TextUnit>
    <TextUnit id="9501" loc="13.204">primaque lux nostri tecum fuit illa pericli.</TextUnit>
    <TextUnit id="9502" loc="13.205">Longa referre mora est, quae consilioque manuque</TextUnit>
    <TextUnit id="9503" loc="13.206">utiliter feci spatiosi tempore belli.</TextUnit>
    <TextUnit id="9504" loc="13.207">Post acies primas urbis se moenibus hostes</TextUnit>
    <TextUnit id="9505" loc="13.208">continuere diu, nec aperti copia Martis</TextUnit>
    <TextUnit id="9506" loc="13.209">ulla fuit: decimo demum pugnavimus anno.</TextUnit>
    <TextUnit id="9507" loc="13.210">Quid facis interea, qui nil nisi proelia, nosti?</TextUnit>
    <TextUnit id="9508" loc="13.211">Quis tuus usus erat? Nam si mea facta requiris,</TextUnit>
    <TextUnit id="9509" loc="13.212">hostibus insidior, fossas munimine cingo,</TextUnit>
    <TextUnit id="9510" loc="13.213">consolor socios, ut longi taedia belli</TextUnit>
    <TextUnit id="9511" loc="13.214">mente ferant placida, doceo, quo simus alendi</TextUnit>
    <TextUnit id="9512" loc="13.215">armandique modo, mittor, quo postulat usus.</TextUnit>
    <TextUnit id="9513" loc="13.216">Ecce Iovis monitu, deceptus imagine somni,</TextUnit>
    <TextUnit id="9514" loc="13.217">rex iubet incepti curam dimittere belli.</TextUnit>
    <TextUnit id="9515" loc="13.218">Ille potest auctore suam defendere vocem:</TextUnit>
    <TextUnit id="9516" loc="13.219">non sinat hoc Aiax delendaque Pergama poscat,</TextUnit>
    <TextUnit id="9517" loc="13.220">quodque potest, pugnet! Cur non remoratur ituros?</TextUnit>
    <TextUnit id="9518" loc="13.221">Cur non arma capit? det, quod vaga turba sequatur!</TextUnit>
    <TextUnit id="9519" loc="13.222">Non erat hoc nimium numquam nisi magna loquenti.</TextUnit>
    <TextUnit id="9520" loc="13.223">Quid quod et ipse fugit? Vidi, puduitque videre,</TextUnit>
    <TextUnit id="9521" loc="13.224">cum tu terga dares inhonestaque vela parares.</TextUnit>
    <TextUnit id="9522" loc="13.225">Nec mora, ‘quid facitis? quae vos dementia’ dixi</TextUnit>
    <TextUnit id="9523" loc="13.226">‘concitat, o socii? captam dimittite Troiam!</TextUnit>
    <TextUnit id="9524" loc="13.227">Quidve domum fertis decimo, nisi dedecus, anno?’</TextUnit>
    <TextUnit id="9525" loc="13.228">Talibus atque aliis, in quae dolor ipse disertum</TextUnit>
    <TextUnit id="9526" loc="13.229">fecerat, aversos profuga de classe reduxi.</TextUnit>
    <TextUnit id="9527" loc="13.230">Convocat Atrides socios terrore paventes;</TextUnit>
    <TextUnit id="9528" loc="13.231">nec Telamoniades etiam nunc hiscere quicquam</TextUnit>
    <TextUnit id="9529" loc="13.232">audet, at ausus erat reges incessere dictis</TextUnit>
    <TextUnit id="9530" loc="13.233">Thersites etiam, per me haud impune protervus!</TextUnit>
    <TextUnit id="9531" loc="13.234">Erigor et trepidos cives exhortor in hostem</TextUnit>
    <TextUnit id="9532" loc="13.235">amissamque mea virtutem voce reposco.</TextUnit>
    <TextUnit id="9533" loc="13.236">Tempore ab hoc, quodcumque potest fecisse videri</TextUnit>
    <TextUnit id="9534" loc="13.237">fortiter iste, meum est, qui dantem terga retraxi.</TextUnit>
    <TextUnit id="9535" loc="13.238">Denique de Danais quis te laudatve petitve?</TextUnit>
    <TextUnit id="9536" loc="13.239">At sua Tydides mecum communicat acta,</TextUnit>
    <TextUnit id="9537" loc="13.240">me probat et socio semper confidit Ulixe.</TextUnit>
    <TextUnit id="9538" loc="13.241">Est aliquid, de tot Graiorum milibus unum</TextUnit>
    <TextUnit id="9539" loc="13.242">a Diomede legi (nec me sors ire iubebat !),</TextUnit>
    <TextUnit id="9540" loc="13.243">si tamen et spreto noctisque hostisque periclo</TextUnit>
    <TextUnit id="9541" loc="13.244">ausum eadem, quae nos, Phrygia de gente Dolona</TextUnit>
    <TextUnit id="9542" loc="13.245">interimo, non ante tamen, quam cuncta coegi</TextUnit>
    <TextUnit id="9543" loc="13.246">prodere, et edidici, quid perfida Troia pararet.</TextUnit>
    <TextUnit id="9544" loc="13.247">Omnia cognoram, nec, quod specularer, habebam,</TextUnit>
    <TextUnit id="9545" loc="13.248">et iam promissa poteram cum laude reverti.</TextUnit>
    <TextUnit id="9546" loc="13.249">Haud contentus eo petii tentoria Rhesi</TextUnit>
    <TextUnit id="9547" loc="13.250">inque suis ipsum castris comitesque peremi</TextUnit>
    <TextUnit id="9548" loc="13.251">atque ita captivo victor votisque potitus</TextUnit>
    <TextUnit id="9549" loc="13.252">ingredior curru laetos imitante triumphos;</TextUnit>
    <TextUnit id="9550" loc="13.253">cuius equos pretium pro nocte poposcerat hostis,</TextUnit>
    <TextUnit id="9551" loc="13.254">arma negate mihi, fueritque benignior Aiax!</TextUnit>
    <TextUnit id="9552" loc="13.255">Quid Lycii referam Sarpedonis agmina ferro</TextUnit>
    <TextUnit id="9553" loc="13.256">devastata meo? Cum multo sanguine fudi</TextUnit>
    <TextUnit id="9554" loc="13.257">Coeranon Iphitiden et Alastoraque Chromiumque</TextUnit>
    <TextUnit id="9555" loc="13.258">Alcandrumque Haliumque Noemonaque Prytanimque,</TextUnit>
    <TextUnit id="9556" loc="13.259">exitioque dedi cum Chersidamante Thoona</TextUnit>
    <TextUnit id="9557" loc="13.260">et Charopem fatisque inmitibus Ennomon actum</TextUnit>
    <TextUnit id="9558" loc="13.261">quique minus celebres nostra sub moenibus urbis</TextUnit>
    <TextUnit id="9559" loc="13.262">procubuere manu. Sunt et mihi vulnera, cives,</TextUnit>
    <TextUnit id="9560" loc="13.263">ipso pulchra loco; nec vanis credite verbis:</TextUnit>
    <TextUnit id="9561" loc="13.264">adspicite en!” vestemque manu deduxit et ‘haec sunt</TextUnit>
    <TextUnit id="9562" loc="13.265">pectora semper’ ait ‘vestris exercita rebus.</TextUnit>
    <TextUnit id="9563" loc="13.266">At nil impendit per tot Telamonius annos</TextUnit>
    <TextUnit id="9564" loc="13.267">sanguinis in socios et habet sine vulnere corpus!</TextUnit>
    <TextUnit id="9565" loc="13.268">Quid tamen hoc refert, si se pro classe Pelasga</TextUnit>
    <TextUnit id="9566" loc="13.269">arma tulisse refert contra Troasque Iovemque?</TextUnit>
    <TextUnit id="9567" loc="13.270">Confiteorque, tulit (neque enim benefacta maligne</TextUnit>
    <TextUnit id="9568" loc="13.271">detractare meum est), sed ne communia solus</TextUnit>
    <TextUnit id="9569" loc="13.272">occupet atque aliquem vobis quoque reddat honorem,</TextUnit>
    <TextUnit id="9570" loc="13.273">reppulit Actorides sub imagine tutus Achillis</TextUnit>
    <TextUnit id="9571" loc="13.274">Troas ab arsuris cum defensore carinis.</TextUnit>
    <TextUnit id="9572" loc="13.275">Ausum etiam Hectoreis solum concurrere telis</TextUnit>
    <TextUnit id="9573" loc="13.276">se putat, oblitus regisque ducumque meique,</TextUnit>
    <TextUnit id="9574" loc="13.277">nonus in officio et praelatus munere sortis.</TextUnit>
    <TextUnit id="9575" loc="13.278">Sed tamen eventus vestrae, fortissime, pugnae</TextUnit>
    <TextUnit id="9576" loc="13.279">quis fuit? Hector abit violatus vulnere nullo!</TextUnit>
    <TextUnit id="9577" loc="13.280">Me miserum, quanto cogor meminisse dolore</TextUnit>
    <TextUnit id="9578" loc="13.281">temporis illius, quo Graium murus, Achilles</TextUnit>
    <TextUnit id="9579" loc="13.282">procubuit! Nec me lacrimae luctusque timorque</TextUnit>
    <TextUnit id="9580" loc="13.283">tardarunt, quin corpus humo sublime referrem.</TextUnit>
    <TextUnit id="9581" loc="13.284">His umeris, his, inquam, umeris ego corpus Achillis.</TextUnit>
    <TextUnit id="9582" loc="13.285">et simul arma tuli, quae nunc quoque ferre laboro!</TextUnit>
    <TextUnit id="9583" loc="13.286">Sunt mihi, quae valeant in talia pondera, vires,</TextUnit>
    <TextUnit id="9584" loc="13.287">est animus certe vestros sensurus honores.</TextUnit>
    <TextUnit id="9585" loc="13.288">Scilicet idcirco pro nato caerula mater</TextUnit>
    <TextUnit id="9586" loc="13.289">ambitiosa suo fuit, ut caelestia dona,</TextUnit>
    <TextUnit id="9587" loc="13.290">artis opus tantae, rudis et sine pectore miles</TextUnit>
    <TextUnit id="9588" loc="13.291">indueret? neque enim clipei caelamina novit,</TextUnit>
    <TextUnit id="9589" loc="13.292">Oceanum et terras cumque alto sidera caelo</TextUnit>
    <TextUnit id="9590" loc="13.293">Pleiadasque hyadasque inmunemque aequoris arcton</TextUnit>
    <TextUnit id="9591" loc="13.294">diversasque urbes nitidumque Orionis ensem:</TextUnit>
    <TextUnit id="9592" loc="13.295">postulat, ut capiat, quae non intelligit, arma!</TextUnit>
    <TextUnit id="9593" loc="13.296">Quid quod me duri fugientem munera belli</TextUnit>
    <TextUnit id="9594" loc="13.297">arguit incepto serum accessisse labori,</TextUnit>
    <TextUnit id="9595" loc="13.298">nec se magnanimo maledicere sentit Achilli?</TextUnit>
    <TextUnit id="9596" loc="13.299">Si simulasse vocas crimen, simulavimus ambo;</TextUnit>
    <TextUnit id="9597" loc="13.300">si mora pro culpa est, ego sum maturior illo.</TextUnit>
    <TextUnit id="9598" loc="13.301">Me pia detinuit coniunx, pia mater Achillem,</TextUnit>
    <TextUnit id="9599" loc="13.302">primaque sunt illis data tempora, cetera vobis.</TextUnit>
    <TextUnit id="9600" loc="13.303">Haud timeo, si iam nequeam defendere, crimen</TextUnit>
    <TextUnit id="9601" loc="13.304">cum tanto commune viro: deprensus Ulixis</TextUnit>
    <TextUnit id="9602" loc="13.305">ingenio tamen ille, at non Aiacis Ulixes!</TextUnit>
    <TextUnit id="9603" loc="13.306">Neve in me stolidae convicia fundere linguae</TextUnit>
    <TextUnit id="9604" loc="13.307">admiremur eum, vobis quoque digna pudore</TextUnit>
    <TextUnit id="9605" loc="13.308">obicit. An falso Palameden crimine turpe est</TextUnit>
    <TextUnit id="9606" loc="13.309">accusasse mihi, vobis damnasse decorum?</TextUnit>
    <TextUnit id="9607" loc="13.310">Sed neque Naupliades facinus defendere tantum</TextUnit>
    <TextUnit id="9608" loc="13.311">tamque patens valuit, nec vos audistis in illo</TextUnit>
    <TextUnit id="9609" loc="13.312">crimina: vidistis, pretioque obiecta patebant.</TextUnit>
    <TextUnit id="9610" loc="13.313">Nec Poeantiaden quod habet Vulcania Lemnos,</TextUnit>
    <TextUnit id="9611" loc="13.314">esse reus merui: factum defendite vestrum,</TextUnit>
    <TextUnit id="9612" loc="13.315">consensistis enim. Nec me suasisse negabo,</TextUnit>
    <TextUnit id="9613" loc="13.316">ut se subtraheret bellique viaeque labori</TextUnit>
    <TextUnit id="9614" loc="13.317">temptaretque feros requie finire dolores.</TextUnit>
    <TextUnit id="9615" loc="13.318">Paruit et vivit! Non haec sententia tantum</TextUnit>
    <TextUnit id="9616" loc="13.319">fida, sed et felix, cum sit satis esse fidelem.</TextUnit>
    <TextUnit id="9617" loc="13.320">Quem quoniam vates delenda ad Pergama poscunt,</TextUnit>
    <TextUnit id="9618" loc="13.321">ne mandate mihi: melius Telamonius ibit</TextUnit>
    <TextUnit id="9619" loc="13.322">eloquioque virum morbis iraque furentem</TextUnit>
    <TextUnit id="9620" loc="13.323">molliet aut aliqua producet callidus arte.</TextUnit>
    <TextUnit id="9621" loc="13.324">Ante retro Simois fluet et sine frondibus Ide</TextUnit>
    <TextUnit id="9622" loc="13.325">stabit et auxilium promittet Achaia Troiae,</TextUnit>
    <TextUnit id="9623" loc="13.326">quam, cessante meo pro vestris pectore rebus,</TextUnit>
    <TextUnit id="9624" loc="13.327">Aiacis stolidi Danais sollertia prosit!</TextUnit>
    <TextUnit id="9625" loc="13.328">Sis licet infestus sociis regique mihique,</TextUnit>
    <TextUnit id="9626" loc="13.329">dure Philoctete, licet exsecrere meumque</TextUnit>
    <TextUnit id="9627" loc="13.330">devoveas sine fine caput cupiasque dolenti</TextUnit>
    <TextUnit id="9628" loc="13.331">me tibi forte dari nostrumque haurire cruorem,</TextUnit>
    <TextUnit id="9629" loc="13.332">utque tui mihi, sic fiat tibi copia nostri:</TextUnit>
    <TextUnit id="9630" loc="13.333">te tamen adgrediar mecumque reducere nitar,</TextUnit>
    <TextUnit id="9631" loc="13.334">tamque tuis potiar (faveat Fortuna!) sagittis,</TextUnit>
    <TextUnit id="9632" loc="13.335">quam sum Dardanio, quem cepi, vate potitus,</TextUnit>
    <TextUnit id="9633" loc="13.336">quam responsa deum Troianaque fata retexi,</TextUnit>
    <TextUnit id="9634" loc="13.337">quam rapui Phrygiae signum penetrale Minervae</TextUnit>
    <TextUnit id="9635" loc="13.338">hostibus e mediis. Et se mihi comparat Aiax?</TextUnit>
    <TextUnit id="9636" loc="13.339">Nempe capi Troiam prohibebant fata sine illo:</TextUnit>
    <TextUnit id="9637" loc="13.340">fortis ubi est Aiax? Ubi sunt ingentia magni</TextUnit>
    <TextUnit id="9638" loc="13.341">verba viri? Cur hic metuis? cur audet Ulixes</TextUnit>
    <TextUnit id="9639" loc="13.342">ire per excubias et se committere nocti</TextUnit>
    <TextUnit id="9640" loc="13.343">perque feros enses non tantum moenia Troum,</TextUnit>
    <TextUnit id="9641" loc="13.344">verum etiam summas arces intrare suaque</TextUnit>
    <TextUnit id="9642" loc="13.345">eripere aede deam raptamque adferre per hostes?</TextUnit>
    <TextUnit id="9643" loc="13.346">Quae nisi fecissem, frustra Telamone creatus</TextUnit>
    <TextUnit id="9644" loc="13.347">gestasset laeva taurorum tergora septem.</TextUnit>
    <TextUnit id="9645" loc="13.348">Illa nocte mihi Troiae victoria parta est,</TextUnit>
    <TextUnit id="9646" loc="13.349">Pergama tunc vici, cum vinci posse coegi!</TextUnit>
    <TextUnit id="9647" loc="13.350">Desine Tydiden vultuque et murmure nobis</TextUnit>
    <TextUnit id="9648" loc="13.351">ostentare meum: pars est sua laudis in illo.</TextUnit>
    <TextUnit id="9649" loc="13.352">Nec tu, cum socia clipeum pro classe tenebas,</TextUnit>
    <TextUnit id="9650" loc="13.353">solus eras: tibi turba comes, mihi contigit unus.</TextUnit>
    <TextUnit id="9651" loc="13.354">Qui nisi pugnacem sciret sapiente minorem</TextUnit>
    <TextUnit id="9652" loc="13.355">esse nec indomitae deberi praemia dextrae,</TextUnit>
    <TextUnit id="9653" loc="13.356">ipse quoque haec peteret, peteret moderatior Aiax</TextUnit>
    <TextUnit id="9654" loc="13.357">Eurypylusque ferox claroque Andraemone natus,</TextUnit>
    <TextUnit id="9655" loc="13.358">nec minus Idomeneus patriaque creatus eadem</TextUnit>
    <TextUnit id="9656" loc="13.359">Meriones, peteret maioris frater Atridae:</TextUnit>
    <TextUnit id="9657" loc="13.360">quippe manu fortes nec sunt tibi Marte secundi,</TextUnit>
    <TextUnit id="9658" loc="13.361">consiliis cessere meis. Tibi dextera bello</TextUnit>
    <TextUnit id="9659" loc="13.362">utilis: ingenium est, quod eget moderamine nostro;</TextUnit>
    <TextUnit id="9660" loc="13.363">tu vires sine mente geris, mihi cura futuri;</TextUnit>
    <TextUnit id="9661" loc="13.364">tu pugnare potes, pugnandi tempora mecum</TextUnit>
    <TextUnit id="9662" loc="13.365">eligit Atrides; tu tantum corpore prodes,</TextUnit>
    <TextUnit id="9663" loc="13.366">nos animo; quantoque ratem qui temperat, anteit</TextUnit>
    <TextUnit id="9664" loc="13.367">remigis officium, quanto dux milite maior,</TextUnit>
    <TextUnit id="9665" loc="13.368">tantum ego te supero; nec non in corpore nostro</TextUnit>
    <TextUnit id="9666" loc="13.369">pectora sunt potiora manu: vigor omnis in illis.</TextUnit>
    <TextUnit id="9667" loc="13.370">At vos, o proceres, vigili date praemia vestro,</TextUnit>
    <TextUnit id="9668" loc="13.371">proque tot annorum cura, quibus anxius egi,</TextUnit>
    <TextUnit id="9669" loc="13.372">hunc titulum meritis pensandum reddite nostris.</TextUnit>
    <TextUnit id="9670" loc="13.373">Iam labor in fine est: obstantia fata removi</TextUnit>
    <TextUnit id="9671" loc="13.374">altaque posse capi faciendo Pergama cepi.</TextUnit>
    <TextUnit id="9672" loc="13.375">Per spes nunc socias casuraque moenia Troum</TextUnit>
    <TextUnit id="9673" loc="13.376">perque deos oro, quos hosti nuper ademi,</TextUnit>
    <TextUnit id="9674" loc="13.377">per siquid superest, quod sit sapienter agendum,</TextUnit>
    <TextUnit id="9675" loc="13.378">siquid adhuc audax ex praecipitique petendum est,</TextUnit>
    <TextUnit id="9676" loc="13.379">si Troiae fatis aliquid restare putatis,</TextUnit>
    <TextUnit id="9677" loc="13.380">este mei memores! Aut si mihi non datis arma,</TextUnit>
    <TextUnit id="9678" loc="13.381">huic date!” — et ostendit signum fatale Minervae.</TextUnit>
    <TextUnit id="9679" loc="13.382">Mota manus procerum est, et quid facundia posset,</TextUnit>
    <TextUnit id="9680" loc="13.383">re patuit, fortisque viri tulit arma disertus.</TextUnit>
    <TextUnit id="9681" loc="13.384">Hectora qui solus, qui ferrum ignesque Iovemque</TextUnit>
    <TextUnit id="9682" loc="13.385">sustinuit totiens, unam non sustinet iram,</TextUnit>
    <TextUnit id="9683" loc="13.386">invictumque virum vicit dolor: arripit ensem</TextUnit>
    <TextUnit id="9684" loc="13.387">et “meus hic certe est! an et hunc sibi poscit Ulixes?</TextUnit>
    <TextUnit id="9685" loc="13.388">Hoc” ait “utendum est in me mihi, quique cruore</TextUnit>
    <TextUnit id="9686" loc="13.389">saepe Phrygum maduit, domini nunc caede madebit,</TextUnit>
    <TextUnit id="9687" loc="13.390">ne quisquam Aiacem possit superare nisi Aiax.”</TextUnit>
    <TextUnit id="9688" loc="13.391">Dixit et in pectus tum demum vulnera passum,</TextUnit>
    <TextUnit id="9689" loc="13.392">qua patuit ferro, letalem condidit ensem.</TextUnit>
    <TextUnit id="9690" loc="13.393">Nec valuere manus infixum educere telum:</TextUnit>
    <TextUnit id="9691" loc="13.394">expulit ipse cruor, rubefactaque sanguine tellus</TextUnit>
    <TextUnit id="9692" loc="13.395">purpureum viridi genuit de caespite florem,</TextUnit>
    <TextUnit id="9693" loc="13.396">qui prius Oebalio fuerat de vulnere natus;</TextUnit>
    <TextUnit id="9694" loc="13.397">littera communis mediis pueroque viroque</TextUnit>
    <TextUnit id="9695" loc="13.398">incripta est foliis, haec nominis, illa querellae.</TextUnit>
    <TextUnit id="9696" loc="13.399">Victor ad Hypsipyles patriam clarique Thoantis</TextUnit>
    <TextUnit id="9697" loc="13.400">et veterum terras infames caede virorum</TextUnit>
    <TextUnit id="9698" loc="13.401">vela dat, ut referat Tirynthia tela, sagittas.</TextUnit>
    <TextUnit id="9699" loc="13.402">Quae postquam ad Graios, domino comitante, revexit,</TextUnit>
    <TextUnit id="9700" loc="13.403">imposita estque fero tandem manus ultima bello,</TextUnit>
    <TextUnit id="9701" loc="13.404">Troia simul Priamusque cadunt! Priameia coniunx</TextUnit>
    <TextUnit id="9702" loc="13.405">perdidit infelix hominis post omnia formam</TextUnit>
    <TextUnit id="9703" loc="13.406">externasque novo latratu terruit auras,</TextUnit>
    <TextUnit id="9704" loc="13.407">longus in angustum qua clauditur Hellespontus.</TextUnit>
    <TextUnit id="9705" loc="13.408">Ilion ardebat, neque adhuc consederat ignis,</TextUnit>
    <TextUnit id="9706" loc="13.409">exiguumque senis Priami Iovis ara cruorem</TextUnit>
    <TextUnit id="9707" loc="13.410">combiberat tracta atque comis antistita Phoebi</TextUnit>
    <TextUnit id="9708" loc="13.411">non profecturas tendebat ad aethera palmas.</TextUnit>
    <TextUnit id="9709" loc="13.412">Dardanidas matres patriorum signa deorum,</TextUnit>
    <TextUnit id="9710" loc="13.413">dum licet, amplexas succensaque templa tenentes</TextUnit>
    <TextUnit id="9711" loc="13.414">invidiosa trahunt victores praemia Grai.</TextUnit>
    <TextUnit id="9712" loc="13.415">Mittitur Astyanax illis de turribus, unde</TextUnit>
    <TextUnit id="9713" loc="13.416">pugnantem pro se proavitaque regna tuentem</TextUnit>
    <TextUnit id="9714" loc="13.417">saepe videre patrem monstratum a matre solebat.</TextUnit>
    <TextUnit id="9715" loc="13.418">Iamque viam suadet boreas, flatuque secundo</TextUnit>
    <TextUnit id="9716" loc="13.419">carbasa mota sonant, iubet uti navita ventis.</TextUnit>
    <TextUnit id="9717" loc="13.420">“Troia, vale! rapimur” clamant, dant oscula terrae</TextUnit>
    <TextUnit id="9718" loc="13.421">Troades et patriae fumantia tecta relinquunt.</TextUnit>
    <TextUnit id="9719" loc="13.422">Ultima conscendit classem (miserabile visu!)</TextUnit>
    <TextUnit id="9720" loc="13.423">in mediis Hecube natorum inventa sepulcris:</TextUnit>
    <TextUnit id="9721" loc="13.424">prensantem tumulos atque ossibus oscula dantem</TextUnit>
    <TextUnit id="9722" loc="13.425">Dulichiae traxere manus, tamen unius hausit</TextUnit>
    <TextUnit id="9723" loc="13.426">inque sinu cineres secum tulit Hectoris haustos;</TextUnit>
    <TextUnit id="9724" loc="13.427">Hectoris in tumulo canum de vertice crinem,</TextUnit>
    <TextUnit id="9725" loc="13.428">inferias inopes, crinem lacrimasque reliquit.</TextUnit>
    <TextUnit id="9726" loc="13.429">Est, ubi Troia fuit, Phrygiae contraria tellus,</TextUnit>
    <TextUnit id="9727" loc="13.430">Bistoniis habitata viris: Polymestoris illic</TextUnit>
    <TextUnit id="9728" loc="13.431">regia dives erat, cui te commisit alendum</TextUnit>
    <TextUnit id="9729" loc="13.432">clam, Polydore, pater Phrygiisque removit ab armis,</TextUnit>
    <TextUnit id="9730" loc="13.433">consilium sapiens, sceleris nisi praemia magnas</TextUnit>
    <TextUnit id="9731" loc="13.434">adiecisset opes, animi inritamen avari.</TextUnit>
    <TextUnit id="9732" loc="13.435">Ut cecidit fortuna Phrygum, capit impius ensem</TextUnit>
    <TextUnit id="9733" loc="13.436">rex Thracum iuguloque sui demisit alumni</TextUnit>
    <TextUnit id="9734" loc="13.437">et, tamquam tolli cum corpore crimina possent,</TextUnit>
    <TextUnit id="9735" loc="13.438">exanimem scopulo subiectas misit in undas.</TextUnit>
    <TextUnit id="9736" loc="13.439">Litore Threicio classem religarat Atrides,</TextUnit>
    <TextUnit id="9737" loc="13.440">dum mare pacatum, dum ventus amicior esset.</TextUnit>
    <TextUnit id="9738" loc="13.441">Hic subito, quantus cum viveret esse solebat,</TextUnit>
    <TextUnit id="9739" loc="13.442">exit humo late rupta similisque minanti</TextUnit>
    <TextUnit id="9740" loc="13.443">temporis illius vultum referebat Achilles,</TextUnit>
    <TextUnit id="9741" loc="13.444">quo ferus iniustum petiit Agamemnona ferro,</TextUnit>
    <TextUnit id="9742" loc="13.445">“inmemores” que “mei disceditis” inquit “Achivi,</TextUnit>
    <TextUnit id="9743" loc="13.446">obrutaque est mecum virtutis gratia nostrae?</TextUnit>
    <TextUnit id="9744" loc="13.447">Ne facite! utque meum non sit sine honore sepulcrum,</TextUnit>
    <TextUnit id="9745" loc="13.448">placet Achilleos mactata Polyxena manes!”</TextUnit>
    <TextUnit id="9746" loc="13.449">Dixit, et inmiti sociis parentibus umbrae,</TextUnit>
    <TextUnit id="9747" loc="13.450">rapta sinu matris, quam iam prope sola fovebat,</TextUnit>
    <TextUnit id="9748" loc="13.451">fortis et infelix et plus quam femina virgo</TextUnit>
    <TextUnit id="9749" loc="13.452">ducitur ad tumulum diroque fit hostia busto.</TextUnit>
    <TextUnit id="9750" loc="13.453">Quae memor ipsa sui, postquam crudelibus aris</TextUnit>
    <TextUnit id="9751" loc="13.454">admota est sensitque sibi fera sacra parari,</TextUnit>
    <TextUnit id="9752" loc="13.455">utque Neoptolemum stantem ferrumque tenentem</TextUnit>
    <TextUnit id="9753" loc="13.456">utque suo vidit figentem lumina vultu,</TextUnit>
    <TextUnit id="9754" loc="13.457">utere iamdudum generoso sanguine!” dixit,</TextUnit>
    <TextUnit id="9755" loc="13.458">“nulla mora est: aut tu iugulo vel pectore telum</TextUnit>
    <TextUnit id="9756" loc="13.459">conde meo! (iugulumque simul pectusque retexit)</TextUnit>
    <TextUnit id="9757" loc="13.460">scilicet haud ulli servire Polyxena vellem!</TextUnit>
    <TextUnit id="9758" loc="13.461">haud per tale sacrum numen placabitis ullum!</TextUnit>
    <TextUnit id="9759" loc="13.462">Mors tantum vellem matrem mea fallere posset!</TextUnit>
    <TextUnit id="9760" loc="13.463">Mater obest minuitque necis mihi gaudia, quamvis</TextUnit>
    <TextUnit id="9761" loc="13.464">non mea mors illi, verum sua vita gemenda est.</TextUnit>
    <TextUnit id="9762" loc="13.465">Vos modo, ne Stygios adeam non libera manes,</TextUnit>
    <TextUnit id="9763" loc="13.466">ite procul, si iusta peto, tactuque viriles</TextUnit>
    <TextUnit id="9764" loc="13.467">virgineo removete manus! Acceptior illi,</TextUnit>
    <TextUnit id="9765" loc="13.468">quisquis is est, quem caede mea placare paratis,</TextUnit>
    <TextUnit id="9766" loc="13.469">liber erit sanguis. Siquos tamen ultima nostri</TextUnit>
    <TextUnit id="9767" loc="13.470">verba movent oris (Priami vos filia regis,</TextUnit>
    <TextUnit id="9768" loc="13.471">nunc captiva rogat), genetrici corpus inemptum</TextUnit>
    <TextUnit id="9769" loc="13.472">reddite, neve auro redimat ius triste sepulcri,</TextUnit>
    <TextUnit id="9770" loc="13.473">sed lacrimis! Tunc, cum poterat, redimebat et auro.”</TextUnit>
    <TextUnit id="9771" loc="13.474">Dixerat, at populus lacrimas, quas illa tenebat,</TextUnit>
    <TextUnit id="9772" loc="13.475">non tenet; ipse etiam flens invitusque sacerdos</TextUnit>
    <TextUnit id="9773" loc="13.476">praebita coniecto rupit praecordia ferro.</TextUnit>
    <TextUnit id="9774" loc="13.477">Illa super terram defecto poplite labens</TextUnit>
    <TextUnit id="9775" loc="13.478">pertulit intrepidos ad fata novissima vultus.</TextUnit>
    <TextUnit id="9776" loc="13.479">Tunc quoque cura fuit partes velare tegendas,</TextUnit>
    <TextUnit id="9777" loc="13.480">cum caderet, castique decus servare pudoris.</TextUnit>
    <TextUnit id="9778" loc="13.481">Troades excipiunt deploratosque recensent</TextUnit>
    <TextUnit id="9779" loc="13.482">Priamidas et quid dederit domus una cruoris,</TextUnit>
    <TextUnit id="9780" loc="13.483">teque gemunt, virgo, teque, o modo regia coniunx,</TextUnit>
    <TextUnit id="9781" loc="13.484">regia dicta parens, Asiae florentis imago,</TextUnit>
    <TextUnit id="9782" loc="13.485">nunc etiam praedae mala sors, quam victor Ulixes</TextUnit>
    <TextUnit id="9783" loc="13.486">esse suam nollet, nisi quod tamen Hectora partu</TextUnit>
    <TextUnit id="9784" loc="13.487">edideras: dominum matri vix repperit Hector!</TextUnit>
    <TextUnit id="9785" loc="13.488">Quae corpus complexa animae tam fortis inane,</TextUnit>
    <TextUnit id="9786" loc="13.489">quas totiens patriae dederat natisque viroque,</TextUnit>
    <TextUnit id="9787" loc="13.490">huic quoque dat lacrimas lacrimas in vulnera fundit</TextUnit>
    <TextUnit id="9788" loc="13.491">osculaque ore tegit consuetaque pectora plangit</TextUnit>
    <TextUnit id="9789" loc="13.492">canitiemque suam concreto in sanguine verrens</TextUnit>
    <TextUnit id="9790" loc="13.493">plura quidem, sed et haec laniato pectore dixit:</TextUnit>
    <TextUnit id="9791" loc="13.494">“Nata, tuae (quid enim superest?) dolor ultime matris,</TextUnit>
    <TextUnit id="9792" loc="13.495">nata, iaces, videoque tuum, mea vulnera, pectus,</TextUnit>
    <TextUnit id="9793" loc="13.496">et ne perdiderim quemquam sine caede meorum,</TextUnit>
    <TextUnit id="9794" loc="13.497">tu quoque vulnus habes! At te, quia femina, rebar</TextUnit>
    <TextUnit id="9795" loc="13.498">a ferro tutam: cecidisti et femina ferro,</TextUnit>
    <TextUnit id="9796" loc="13.499">totque tuos idem fratres, te perdidit idem,</TextUnit>
    <TextUnit id="9797" loc="13.500">exitium Troiae nostrique orbator, Achilles.</TextUnit>
    <TextUnit id="9798" loc="13.501">At postquam cecidit Paridis Phoebique sagittis,</TextUnit>
    <TextUnit id="9799" loc="13.502">‘nunc certe,’ dixi, ‘non est metuendus Achilles!rsquo;</TextUnit>
    <TextUnit id="9800" loc="13.503">Nunc quoque mi metuendus erat: cinis ipse sepulti</TextUnit>
    <TextUnit id="9801" loc="13.504">in genus hoc saevit, tumulo quoque sensimus hostem.</TextUnit>
    <TextUnit id="9802" loc="13.505">Aeacidae fecunda fui! Iacet Ilion ingens,</TextUnit>
    <TextUnit id="9803" loc="13.506">eventuque gravi finita est publica clades, —</TextUnit>
    <TextUnit id="9804" loc="13.507">sed finita tamen; soli mihi Pergama restant,</TextUnit>
    <TextUnit id="9805" loc="13.508">in cursuque meus dolor est: modo maxima rerum,</TextUnit>
    <TextUnit id="9806" loc="13.509">tot generis natisque potens nuribusque viroque,</TextUnit>
    <TextUnit id="9807" loc="13.510">nunc trahor exul, inops, tumulis avulsa meorum,</TextUnit>
    <TextUnit id="9808" loc="13.511">Penelopae munus; quae me data pensa trahentem</TextUnit>
    <TextUnit id="9809" loc="13.512">matribus ostendens Ithacis ‘haec Hectoris illa est</TextUnit>
    <TextUnit id="9810" loc="13.513">clara parens, haec est’ dicet ‘Priameia coniunx!’</TextUnit>
    <TextUnit id="9811" loc="13.514">Postque tot amissos tu nunc, quae sola levabas</TextUnit>
    <TextUnit id="9812" loc="13.515">maternos luctus, hostilia busta piasti!</TextUnit>
    <TextUnit id="9813" loc="13.516">Inferias hosti peperi! Quo ferrea resto?</TextUnit>
    <TextUnit id="9814" loc="13.517">Quidve moror? Quo me servas, annosa senectus?</TextUnit>
    <TextUnit id="9815" loc="13.518">Quo, di crudeles, nisi uti nova funera cernam,</TextUnit>
    <TextUnit id="9816" loc="13.519">vivacem differtis anum? Quis posse putaret</TextUnit>
    <TextUnit id="9817" loc="13.520">felicem Priamum post diruta Pergama dici?</TextUnit>
    <TextUnit id="9818" loc="13.521">Felix morte sua est, nec te, mea nata, peremptam</TextUnit>
    <TextUnit id="9819" loc="13.522">adspicit et vitam pariter regnumque reliquit.</TextUnit>
    <TextUnit id="9820" loc="13.523">At, puto, funeribus dotabere, regia virgo,</TextUnit>
    <TextUnit id="9821" loc="13.524">condeturque tuum monumentis corpus avitis.</TextUnit>
    <TextUnit id="9822" loc="13.525">Non haec est fortuna domus: tibi munera matris</TextUnit>
    <TextUnit id="9823" loc="13.526">contingent fletus peregrinaeque haustus harenae!</TextUnit>
    <TextUnit id="9824" loc="13.527">Omnia perdidimus: superest, cur vivere tempus</TextUnit>
    <TextUnit id="9825" loc="13.528">in breve sustineam, proles gratissima matri,</TextUnit>
    <TextUnit id="9826" loc="13.529">nunc solus, quondam minimus de stirpe virili,</TextUnit>
    <TextUnit id="9827" loc="13.530">has datus Ismario regi Polydorus in oras.</TextUnit>
    <TextUnit id="9828" loc="13.531">Quid moror interea crudelia vulnera lymphis</TextUnit>
    <TextUnit id="9829" loc="13.532">abluere et sparsos inmiti sanguine vultus?”</TextUnit>
    <TextUnit id="9830" loc="13.533">Dixit et ad litus passu processit anili,</TextUnit>
    <TextUnit id="9831" loc="13.534">albentes lacerata comas. “Date, Troades, urnam”</TextUnit>
    <TextUnit id="9832" loc="13.535">dixerat infelix, liquidas hauriret ut undas:</TextUnit>
    <TextUnit id="9833" loc="13.536">adspicit eiectum Polydori in litore corpus</TextUnit>
    <TextUnit id="9834" loc="13.537">factaque Threiciis ingentia vulnera telis!</TextUnit>
    <TextUnit id="9835" loc="13.538">Troades exclamant: obmutuit illa dolore,</TextUnit>
    <TextUnit id="9836" loc="13.539">et pariter vocem lacrimasque introrsus obortas</TextUnit>
    <TextUnit id="9837" loc="13.540">devorat ipse dolor, duroque simillima saxo</TextUnit>
    <TextUnit id="9838" loc="13.541">torpet et adversa figit modo lumina terra,</TextUnit>
    <TextUnit id="9839" loc="13.542">interdum torvos sustollit ad aethera vultus,</TextUnit>
    <TextUnit id="9840" loc="13.543">nunc positi spectat vultum, nunc vulnera nati</TextUnit>
    <TextUnit id="9841" loc="13.544">vulnera praecipue, seque armat et instruit iram.”</TextUnit>
    <TextUnit id="9842" loc="13.545">Qua simul exarsit, tamquam regina maneret,</TextUnit>
    <TextUnit id="9843" loc="13.546">ulcisci statuit poenaeque in imagine tota est,</TextUnit>
    <TextUnit id="9844" loc="13.547">utque furit catulo lactente orbata leaena</TextUnit>
    <TextUnit id="9845" loc="13.548">signaque nacta pedum sequitur, quem non videt, hostem,</TextUnit>
    <TextUnit id="9846" loc="13.549">sic Hecube, postquam cum luctu miscuit iram,</TextUnit>
    <TextUnit id="9847" loc="13.550">non oblita animorum, annorum oblita suorum,</TextUnit>
    <TextUnit id="9848" loc="13.551">vadit ad artificem dirae, Polymestora, caedis</TextUnit>
    <TextUnit id="9849" loc="13.552">conloquiumque petit: nam se monstrare relictum</TextUnit>
    <TextUnit id="9850" loc="13.553">velle latens illi, quod nato redderet, aurum.</TextUnit>
    <TextUnit id="9851" loc="13.554">Credidit Odrysius praedaeque adsuetus amore</TextUnit>
    <TextUnit id="9852" loc="13.555">in secreta venit. Tum blando callidus ore</TextUnit>
    <TextUnit id="9853" loc="13.556">“tolle moras, Hecube,” dixit, “da munera nato!</TextUnit>
    <TextUnit id="9854" loc="13.557">Omne fore illius quod das, quod et ante dedisti,</TextUnit>
    <TextUnit id="9855" loc="13.558">per superos iuro.” Spectat truculenta loquentem</TextUnit>
    <TextUnit id="9856" loc="13.559">falsaque iurantem tumidaque exaestuat ira</TextUnit>
    <TextUnit id="9857" loc="13.560">atque ita correpto captivarum agmina matrum</TextUnit>
    <TextUnit id="9858" loc="13.561">invocat et digitos in perfida lumina condit</TextUnit>
    <TextUnit id="9859" loc="13.562">expellitque genis oculos (facit ira nocentem)</TextUnit>
    <TextUnit id="9860" loc="13.563">immergitque manus, foedataque sanguine sonti</TextUnit>
    <TextUnit id="9861" loc="13.564">non lumen (neque enim superest), loca luminis haurit.</TextUnit>
    <TextUnit id="9862" loc="13.565">Clade sui Thracum gens inritata tyranni</TextUnit>
    <TextUnit id="9863" loc="13.566">Troada telorum lapidumque incessere iactu</TextUnit>
    <TextUnit id="9864" loc="13.567">coepit. At haec missum rauco cum murmure saxum</TextUnit>
    <TextUnit id="9865" loc="13.568">morsibus insequitur, rictuque in verba parato</TextUnit>
    <TextUnit id="9866" loc="13.569">latravit, conata loqui: locus exstat et ex re</TextUnit>
    <TextUnit id="9867" loc="13.570">nomen habet, veterumque diu memor illa malorum</TextUnit>
    <TextUnit id="9868" loc="13.571">tum quoque Sithonios ululavit maesta per agros.</TextUnit>
    <TextUnit id="9869" loc="13.572">illius Troasque suos hostesque Pelasgos,</TextUnit>
    <TextUnit id="9870" loc="13.573">illius fortuna deos quoque moverat omnes,</TextUnit>
    <TextUnit id="9871" loc="13.574">sic omnes, ut et ipsa Iovis coniunxque sororque</TextUnit>
    <TextUnit id="9872" loc="13.575">eventus Hecubam meruisse negaverit illos.</TextUnit>
    <TextUnit id="9873" loc="13.576">Non vacat Aurorae, quamquam isdem faverat armis,</TextUnit>
    <TextUnit id="9874" loc="13.577">cladibus et casu Troiaeque Hecubaeque moveri.</TextUnit>
    <TextUnit id="9875" loc="13.578">Cura deam proprior luctusque domesticus angit</TextUnit>
    <TextUnit id="9876" loc="13.579">Memnonis amissi, Phrygiis quem lutea campis</TextUnit>
    <TextUnit id="9877" loc="13.580">vidit Achillea pereuntem cuspide mater:</TextUnit>
    <TextUnit id="9878" loc="13.581">vidit, et ille rubor, quo matutina rubescunt</TextUnit>
    <TextUnit id="9879" loc="13.582">tempora, palluerat, latuitque in nubibus aether.</TextUnit>
    <TextUnit id="9880" loc="13.583">At non impositos supremis ignibus artus</TextUnit>
    <TextUnit id="9881" loc="13.584">sustinuit spectare parens, sed crine soluto,</TextUnit>
    <TextUnit id="9882" loc="13.585">sicut erat, magni genibus procumbere non est</TextUnit>
    <TextUnit id="9883" loc="13.586">dedignata Iovis lacrimisque has addere voces:</TextUnit>
    <TextUnit id="9884" loc="13.587">“Omnibus inferior, quas sustinet aureus aether</TextUnit>
    <TextUnit id="9885" loc="13.588">(nam mihi sunt totum rarissima templa per orbem),</TextUnit>
    <TextUnit id="9886" loc="13.589">diva tamen veni, non ut delubra diesque</TextUnit>
    <TextUnit id="9887" loc="13.590">des mihi sacrificos caliturasque ignibus aras.</TextUnit>
    <TextUnit id="9888" loc="13.591">Si tamen adspicias, quantum tibi femina praestem,</TextUnit>
    <TextUnit id="9889" loc="13.592">tum cum luce nova noctis confinia servo,</TextUnit>
    <TextUnit id="9890" loc="13.593">praemia danda putes; sed non ea cura neque hic est</TextUnit>
    <TextUnit id="9891" loc="13.594">nunc status Aurorae, meritos ut poscat honores:</TextUnit>
    <TextUnit id="9892" loc="13.595">Memnonis orba mei venio, qui fortia frustra</TextUnit>
    <TextUnit id="9893" loc="13.596">pro patruo tulit arma suo primisque sub annis</TextUnit>
    <TextUnit id="9894" loc="13.597">occidit a forti, sic vos voluistis, Achille.</TextUnit>
    <TextUnit id="9895" loc="13.598">Da, precor, huic aliquem, solacia mortis, honorem,</TextUnit>
    <TextUnit id="9896" loc="13.599">summe deum rector, maternaque vulnera leni.”</TextUnit>
    <TextUnit id="9897" loc="13.600">Iuppiter adnuerat, cum Memnonis arduus alto</TextUnit>
    <TextUnit id="9898" loc="13.601">corruit igne rogus nigrique volumine fumi</TextUnit>
    <TextUnit id="9899" loc="13.602">infecere diem (veluti cum flumina natas</TextUnit>
    <TextUnit id="9900" loc="13.603">exhalant nebulas, nec sol admittitur infra);</TextUnit>
    <TextUnit id="9901" loc="13.604">atra favilla volat glomerataque corpus in unum</TextUnit>
    <TextUnit id="9902" loc="13.605">densetur faciemque capit sumitque calorem</TextUnit>
    <TextUnit id="9903" loc="13.606">atque animam ex igni (levitas sua praebuit alas),</TextUnit>
    <TextUnit id="9904" loc="13.607">et primo similis volucri, mox vera volucris</TextUnit>
    <TextUnit id="9905" loc="13.608">insonuit pennis: pariter sonuere sorores</TextUnit>
    <TextUnit id="9906" loc="13.609">innumerae, quibus est eadem natalis origo,</TextUnit>
    <TextUnit id="9907" loc="13.610">terque rogum lustrant, et consonus exit in auras</TextUnit>
    <TextUnit id="9908" loc="13.611">ter plangor: quarto seducunt castra volatu.</TextUnit>
    <TextUnit id="9909" loc="13.612">Tam duo diversa populi de parte feroces</TextUnit>
    <TextUnit id="9910" loc="13.613">bella gerunt rostrisque et aduncis unguibus iras</TextUnit>
    <TextUnit id="9911" loc="13.614">exercent alasque adversaque pectora iactant</TextUnit>
    <TextUnit id="9912" loc="13.615">inferiaeque cadunt cineri cognata sepulto</TextUnit>
    <TextUnit id="9913" loc="13.616">corpora seque viro forti meminere creatas.</TextUnit>
    <TextUnit id="9914" loc="13.617">praepetibus subitis nomen facit auctor: ab illo</TextUnit>
    <TextUnit id="9915" loc="13.618">Memnonides dictae, cum sol duodena peregit</TextUnit>
    <TextUnit id="9916" loc="13.619">signa, parentali moriturae voce rebellant.</TextUnit>
    <TextUnit id="9917" loc="13.620">Ergo aliis latrasse Dymantida flebile visum est:</TextUnit>
    <TextUnit id="9918" loc="13.621">luctibus est Aurora suis intenta, piasque</TextUnit>
    <TextUnit id="9919" loc="13.622">nunc quoque dat lacrimas et toto rorat in orbe.</TextUnit>
    <TextUnit id="9920" loc="13.623">Non tamen eversam Troiae cum moenibus esse</TextUnit>
    <TextUnit id="9921" loc="13.624">spem quoque fata sinunt: sacra et, sacra altera, patrem</TextUnit>
    <TextUnit id="9922" loc="13.625">fert umeris, venerabile onus, Cythereius heros:</TextUnit>
    <TextUnit id="9923" loc="13.626">de tantis opibus praedam pius eligit illam</TextUnit>
    <TextUnit id="9924" loc="13.627">Ascaniumque suum profugaque per aequora classe</TextUnit>
    <TextUnit id="9925" loc="13.628">fertur ab Antandro scelerataque limina Thracum</TextUnit>
    <TextUnit id="9926" loc="13.629">et Polydoreo manantem sanguine terram</TextUnit>
    <TextUnit id="9927" loc="13.630">linquit et utilibus ventis aestuque secundo</TextUnit>
    <TextUnit id="9928" loc="13.631">intrat Apollineam sociis comitantibus urbem.</TextUnit>
    <TextUnit id="9929" loc="13.632">Hunc Anius, quo rege homines, antistite Phoebus</TextUnit>
    <TextUnit id="9930" loc="13.633">rite colebatur, temploque domoque recepit</TextUnit>
    <TextUnit id="9931" loc="13.634">urbemque ostendit delubraque nota duasque</TextUnit>
    <TextUnit id="9932" loc="13.635">Latona quondam stirpes pariente retentas.</TextUnit>
    <TextUnit id="9933" loc="13.636">Ture dato flammis vinoque in tura profuso</TextUnit>
    <TextUnit id="9934" loc="13.637">caesarumque boum fibris de more crematis</TextUnit>
    <TextUnit id="9935" loc="13.638">regia tecta petunt positisque tapetibus altis</TextUnit>
    <TextUnit id="9936" loc="13.639">munera cum liquido capiunt Cerealia Baccho.</TextUnit>
    <TextUnit id="9937" loc="13.640">Tum pius Anchises: “O Phoebi lecte sacerdos,</TextUnit>
    <TextUnit id="9938" loc="13.641">fallor, an et natum, cum primum haec moenia vidi,</TextUnit>
    <TextUnit id="9939" loc="13.642">bisque duas natas, quantum reminiscor, habebas?”</TextUnit>
    <TextUnit id="9940" loc="13.643">Huic Anius niveis circumdata tempora vittis</TextUnit>
    <TextUnit id="9941" loc="13.644">concutiens et tristis ait: “Non falleris, heros</TextUnit>
    <TextUnit id="9942" loc="13.645">maxime: vidisti natorum quinque parentem,</TextUnit>
    <TextUnit id="9943" loc="13.646">quem nunc (tanta homines rerum inconstantia versat!)</TextUnit>
    <TextUnit id="9944" loc="13.647">paene vides orbum. Quod enim mihi filius absens</TextUnit>
    <TextUnit id="9945" loc="13.648">auxilium, quem dicta suo de nomine tellus</TextUnit>
    <TextUnit id="9946" loc="13.649">Andros habet pro patre locumque et regna tenentem?</TextUnit>
    <TextUnit id="9947" loc="13.650">Delius augurium dedit huic, dedit altera Liber</TextUnit>
    <TextUnit id="9948" loc="13.651">femineae stirpi voto maiora fideque</TextUnit>
    <TextUnit id="9949" loc="13.652">munera: nam tactu natarum cuncta mearum</TextUnit>
    <TextUnit id="9950" loc="13.653">in segetem laticemque meri canaeque Minervae</TextUnit>
    <TextUnit id="9951" loc="13.654">transformabantur, divesque erat usus in illis.</TextUnit>
    <TextUnit id="9952" loc="13.655">Hoc ubi cognovit Troiae populator Atrides,</TextUnit>
    <TextUnit id="9953" loc="13.656">ne non ex aliqua vestram sensisse procellam</TextUnit>
    <TextUnit id="9954" loc="13.657">nos quoque parte putes, armorum viribus usus</TextUnit>
    <TextUnit id="9955" loc="13.658">abstrahit invitas gremio genitoris, alantque</TextUnit>
    <TextUnit id="9956" loc="13.659">imperat Argolicam caelesti munere classem.</TextUnit>
    <TextUnit id="9957" loc="13.660">Effugiunt, quo quaeque potest: Euboea duabus,</TextUnit>
    <TextUnit id="9958" loc="13.661">et totidem natis Andros fraterna petita est.</TextUnit>
    <TextUnit id="9959" loc="13.662">Miles adest et, ni dedantur, bella minatur.</TextUnit>
    <TextUnit id="9960" loc="13.663">Victa metu pietas: consortia corpora poenae</TextUnit>
    <TextUnit id="9961" loc="13.664">dedidit (et timido possis ignoscere fratri:</TextUnit>
    <TextUnit id="9962" loc="13.665">non hic Aeneas, non, qui defenderet Andron,</TextUnit>
    <TextUnit id="9963" loc="13.666">Hector erat, per quem decimum durastis in annum);</TextUnit>
    <TextUnit id="9964" loc="13.667">iamque parabantur captivis vincla lacertis:</TextUnit>
    <TextUnit id="9965" loc="13.668">illae tollentes etiamnum libera caelo</TextUnit>
    <TextUnit id="9966" loc="13.669">bracchia ‘Bacche pater, fer opem!’ dixere, tulitque</TextUnit>
    <TextUnit id="9967" loc="13.670">muneris auctor opem, — si miro perdere more</TextUnit>
    <TextUnit id="9968" loc="13.671">ferre vocatur opem, nec qua ratione figuram</TextUnit>
    <TextUnit id="9969" loc="13.672">perdiderint, potui scire aut nunc dicere possum;</TextUnit>
    <TextUnit id="9970" loc="13.673">summa mali nota est: pennas sumpsere tuaeque</TextUnit>
    <TextUnit id="9971" loc="13.674">coniugis in volucres, niveas abiere columbas.”</TextUnit>
    <TextUnit id="9972" loc="13.675">Talibus atque aliis postquam convivia dictis</TextUnit>
    <TextUnit id="9973" loc="13.676">implerunt, mensa somnum petiere remota,</TextUnit>
    <TextUnit id="9974" loc="13.677">cumque die surgunt adeuntque oracula Phoebi:</TextUnit>
    <TextUnit id="9975" loc="13.678">qui petere antiquam matrem cognataque iussit</TextUnit>
    <TextUnit id="9976" loc="13.679">litora; prosequitur rex et dat munus ituris,</TextUnit>
    <TextUnit id="9977" loc="13.680">Anchisae sceptrum, chlamydem pharetramque nepoti,</TextUnit>
    <TextUnit id="9978" loc="13.681">cratera Aeneae, quem quondam transtulit illi</TextUnit>
    <TextUnit id="9979" loc="13.682">hospes ab Aoniis Therses Ismenius oris.</TextUnit>
    <TextUnit id="9980" loc="13.683">Miserat hunc illi Therses, fabricaverat Alcon</TextUnit>
    <TextUnit id="9981" loc="13.684">Hyleus et longo caelaverat argumento.</TextUnit>
    <TextUnit id="9982" loc="13.685">Urbs erat, et septem posses ostendere portas:</TextUnit>
    <TextUnit id="9983" loc="13.686">hae pro nomine erant et, quae foret illa, docebant.</TextUnit>
    <TextUnit id="9984" loc="13.687">Ante urbem exequiae tumulique ignesque rogique</TextUnit>
    <TextUnit id="9985" loc="13.688">effusaeque comas et apertae pectora matres</TextUnit>
    <TextUnit id="9986" loc="13.689">significant luctum: nymphae quoque flere videntur</TextUnit>
    <TextUnit id="9987" loc="13.690">siccatosque queri fontes, sine frondibus arbor</TextUnit>
    <TextUnit id="9988" loc="13.691">nuda riget, rodunt arentia saxa capellae.</TextUnit>
    <TextUnit id="9989" loc="13.692">Ecce facit mediis natas Orione Thebis,</TextUnit>
    <TextUnit id="9990" loc="13.693">agmen femineum, iugulo dare pectus aperto,</TextUnit>
    <TextUnit id="9991" loc="13.694">illas demisso per inertia vulnera telo</TextUnit>
    <TextUnit id="9992" loc="13.695">pro populo cecidisse suo pulchrisque per urbem</TextUnit>
    <TextUnit id="9993" loc="13.696">funeribus ferri celebrique in parte cremari,</TextUnit>
    <TextUnit id="9994" loc="13.697">tum de virginea geminos exire favilla,</TextUnit>
    <TextUnit id="9995" loc="13.698">ne genus intereat, iuvenes, quos fama Coronos</TextUnit>
    <TextUnit id="9996" loc="13.699">nominat, et cineri materno ducere pompam.</TextUnit>
    <TextUnit id="9997" loc="13.700">Hactenus antiquo signis fulgentibus aere,</TextUnit>
    <TextUnit id="9998" loc="13.701">summus inaurato crater erat asper acantho.</TextUnit>
    <TextUnit id="9999" loc="13.702">Nec leviora datis Troiani dona remittunt</TextUnit>
    <TextUnit id="10000" loc="13.703">dantque sacerdoti custodem turis acerram,</TextUnit>
    <TextUnit id="10001" loc="13.704">dant pateram claramque auro gemmisque coronam.</TextUnit>
    <TextUnit id="10002" loc="13.705">Inde recordati Teucros a sanguine Teucri</TextUnit>
    <TextUnit id="10003" loc="13.706">ducere principium, Cretam tenuere locique</TextUnit>
    <TextUnit id="10004" loc="13.707">ferre diu nequiere Iovem, centumque relictis</TextUnit>
    <TextUnit id="10005" loc="13.708">urbibus Ausonios optant contingere portus:</TextUnit>
    <TextUnit id="10006" loc="13.709">saevit hiems iactatque viros, Strophadumque receptos</TextUnit>
    <TextUnit id="10007" loc="13.710">portubus infidis exterruit ales Aello.</TextUnit>
    <TextUnit id="10008" loc="13.711">Et iam Dulichios portus Ithacamque Samonque</TextUnit>
    <TextUnit id="10009" loc="13.712">Neritiasque domus, regnum fallacis Ulixis,</TextUnit>
    <TextUnit id="10010" loc="13.713">praeter erant vecti: certatam lite deorum</TextUnit>
    <TextUnit id="10011" loc="13.714">Ambraciam versique vident sub imagine saxum</TextUnit>
    <TextUnit id="10012" loc="13.715">iudicis, Actiaco quae nunc ab Apolline nota est,</TextUnit>
    <TextUnit id="10013" loc="13.716">vocalemque sua terram Dodonida quercu</TextUnit>
    <TextUnit id="10014" loc="13.717">Chaoniosque sinus, ubi nati rege Molosso</TextUnit>
    <TextUnit id="10015" loc="13.718">inpia subiectis fugere incendia pennis.</TextUnit>
    <TextUnit id="10016" loc="13.719">Proxima Phaeacum felicibus obsita pomis</TextUnit>
    <TextUnit id="10017" loc="13.720">rura petunt, Epiros ab his regnataque vati</TextUnit>
    <TextUnit id="10018" loc="13.721">Buthrotos Phrygio simulataque Troia tenetur.</TextUnit>
    <TextUnit id="10019" loc="13.722">Inde futurorum certi, quae cuncta fideli</TextUnit>
    <TextUnit id="10020" loc="13.723">Priamides Helenus monitu praedixerat, intrant</TextUnit>
    <TextUnit id="10021" loc="13.724">Sicaniam: tribus haec excurrit in aequora pinnis,</TextUnit>
    <TextUnit id="10022" loc="13.725">e quibus imbriferos est versa Pachynos ad austros,</TextUnit>
    <TextUnit id="10023" loc="13.726">mollibus expositum zephyris Lilybaeon, ad arctos</TextUnit>
    <TextUnit id="10024" loc="13.727">aequoris expertes spectat boreamque Peloros.</TextUnit>
    <TextUnit id="10025" loc="13.728">Hac subeunt Teucri, et remis aestuque secundo</TextUnit>
    <TextUnit id="10026" loc="13.729">sub noctem potitur Zanclaea classis harena.</TextUnit>
    <TextUnit id="10027" loc="13.730">Scylla latus dextrum, laevum inrequieta Charybdis</TextUnit>
    <TextUnit id="10028" loc="13.731">infestat: vorat haec raptas revomitque carinas,</TextUnit>
    <TextUnit id="10029" loc="13.732">illa feris atram canibus succingitur alvum,</TextUnit>
    <TextUnit id="10030" loc="13.733">virginis ora gerens, et, si non omnia vates</TextUnit>
    <TextUnit id="10031" loc="13.734">ficta reliquerunt aliquo quoque tempore virgo.</TextUnit>
    <TextUnit id="10032" loc="13.735">Hanc multi petiere proci; quibus illa repulsis</TextUnit>
    <TextUnit id="10033" loc="13.736">ad pelagi nymphas, pelagi gratissima nymphis,</TextUnit>
    <TextUnit id="10034" loc="13.737">ibat et elusos iuvenum narrabat amores.</TextUnit>
    <TextUnit id="10035" loc="13.738">Quam, dum pectendos praebet Galatea capillos,</TextUnit>
    <TextUnit id="10036" loc="13.739">talibus adloquitur, referens suspiria, dictis:</TextUnit>
    <TextUnit id="10037" loc="13.740">“Te tamen, o virgo, genus haud inmite virorum</TextUnit>
    <TextUnit id="10038" loc="13.741">expetit, utque facis, potes his impune negare;</TextUnit>
    <TextUnit id="10039" loc="13.742">At mihi, cui pater est Nereus, quam caerula Doris</TextUnit>
    <TextUnit id="10040" loc="13.743">enixa est, quae sum turba quoque tuta sororum,</TextUnit>
    <TextUnit id="10041" loc="13.744">non nisi per luctus licuit Cyclopis amorem</TextUnit>
    <TextUnit id="10042" loc="13.745">effugere,” — et lacrimae vocem impediere loquentis.</TextUnit>
    <TextUnit id="10043" loc="13.746">Quas ubi marmoreo detersit pollice virgo</TextUnit>
    <TextUnit id="10044" loc="13.747">et solata deam est, “refer, o carissima,” dixit.</TextUnit>
    <TextUnit id="10045" loc="13.748">“neve tui causam tege (sic sum fida) doloris!”</TextUnit>
    <TextUnit id="10046" loc="13.749">Nereis his contra resecuta Crataeide natam est:</TextUnit>
    <TextUnit id="10047" loc="13.750">“Acis erat Fauno nymphaque Symaethide cretus,</TextUnit>
    <TextUnit id="10048" loc="13.751">magna quidem patrisque sui matrisque voluptas,</TextUnit>
    <TextUnit id="10049" loc="13.752">nostra tamen maior: nam me sibi iunxerat uni.</TextUnit>
    <TextUnit id="10050" loc="13.753">Pulcher et octonis iterum natalibus actis</TextUnit>
    <TextUnit id="10051" loc="13.754">signarat teneras dubia lanugine malas.</TextUnit>
    <TextUnit id="10052" loc="13.755">Hunc ego, me Cyclops nulla cum fine petebat.</TextUnit>
    <TextUnit id="10053" loc="13.756">En si quaesieris, odium Cyclopis, amorne</TextUnit>
    <TextUnit id="10054" loc="13.757">Acidis in nobis fuerit praesentior, edam:</TextUnit>
    <TextUnit id="10055" loc="13.758">par utrumque fuit. Pro quanta potentia regni</TextUnit>
    <TextUnit id="10056" loc="13.759">est, Venus alma, tui! Nempe ille inmitis et ipsis</TextUnit>
    <TextUnit id="10057" loc="13.760">horrendus silvis et visus ab hospite nullo</TextUnit>
    <TextUnit id="10058" loc="13.761">impune et magni cum dis contemptor Olympi,</TextUnit>
    <TextUnit id="10059" loc="13.762">quid sit amor, sensit validaque cupidine captus</TextUnit>
    <TextUnit id="10060" loc="13.763">uritur, oblitus pecorum antrorumque suorum.</TextUnit>
    <TextUnit id="10061" loc="13.764">Iamque tibi formae, iamque est tibi cura placendi,</TextUnit>
    <TextUnit id="10062" loc="13.765">iam rigidos pectis rastris, Polypheme, capillos,</TextUnit>
    <TextUnit id="10063" loc="13.766">iam libet hirsutam tibi falce recidere barbam</TextUnit>
    <TextUnit id="10064" loc="13.767">et spectare feros in aqua et componere vultus.</TextUnit>
    <TextUnit id="10065" loc="13.768">Caedis amor feritasque sitisque inmensa cruoris</TextUnit>
    <TextUnit id="10066" loc="13.769">cessant, et tutae veniunt abeuntque carinae.</TextUnit>
    <TextUnit id="10067" loc="13.770">Telemus interea Siculam delatus ad Aetnen,</TextUnit>
    <TextUnit id="10068" loc="13.771">Telemus Eurymides, quem nulla fefellerat ales,</TextUnit>
    <TextUnit id="10069" loc="13.772">terribilem Polyphemon adit ‘lumen’ que, ‘quod unum</TextUnit>
    <TextUnit id="10070" loc="13.773">fronte geris media, rapiet tibi’ dixit ‘Ulixes!’</TextUnit>
    <TextUnit id="10071" loc="13.774">Risit et ‘o vatum stolidissime, falleris,’ inquit,</TextUnit>
    <TextUnit id="10072" loc="13.775">‘altera iam rapuit!’ Sic frustra vera monentem</TextUnit>
    <TextUnit id="10073" loc="13.776">spernit et aut gradiens ingenti litora passu</TextUnit>
    <TextUnit id="10074" loc="13.777">degravat aut fessus sub opaca revertitur antra.</TextUnit>
    <TextUnit id="10075" loc="13.778">Prominet in pontum cuneatus acumine longo</TextUnit>
    <TextUnit id="10076" loc="13.779">collis utrumque latus circumfluit aequoris unda;</TextUnit>
    <TextUnit id="10077" loc="13.780">huc ferus ascendit Cyclops mediusque resedit,</TextUnit>
    <TextUnit id="10078" loc="13.781">lanigerae pecudes nullo ducente secutae.</TextUnit>
    <TextUnit id="10079" loc="13.782">Cui postquam pinus, baculi quae praebuit usum,</TextUnit>
    <TextUnit id="10080" loc="13.783">ante pedes posita est, antemnis apta ferendis,</TextUnit>
    <TextUnit id="10081" loc="13.784">sumptaque harundinibus compacta est fistula centum,</TextUnit>
    <TextUnit id="10082" loc="13.785">senserunt toti pastoria sibila montes,</TextUnit>
    <TextUnit id="10083" loc="13.786">senserunt undae; latitans ego rupe meique</TextUnit>
    <TextUnit id="10084" loc="13.787">Acidis in gremio residens procul auribus hausi</TextUnit>
    <TextUnit id="10085" loc="13.788">talia dicta meis auditaque verba notavi:</TextUnit>
    <TextUnit id="10086" loc="13.789">‘Candidior folio nivei, Galatea, ligustri,</TextUnit>
    <TextUnit id="10087" loc="13.790">floridior pratis, longa procerior alno,</TextUnit>
    <TextUnit id="10088" loc="13.791">splendidior vitro, tenero lascivior haedo,</TextUnit>
    <TextUnit id="10089" loc="13.792">levior adsiduo detritis aequore conchis,</TextUnit>
    <TextUnit id="10090" loc="13.793">solibus hibernis, aestiva gratior umbra,</TextUnit>
    <TextUnit id="10091" loc="13.794">nobilior pomis, platano conspectior alta,</TextUnit>
    <TextUnit id="10092" loc="13.795">lucidior glacie, matura dulcior uva,</TextUnit>
    <TextUnit id="10093" loc="13.796">mollior et cygni plumis et lacte coacto</TextUnit>
    <TextUnit id="10094" loc="13.797">et, si non fugias, riguo formosior horto:</TextUnit>
    <TextUnit id="10095" loc="13.798">saevior indomitis eadem Galatea iuvencis,</TextUnit>
    <TextUnit id="10096" loc="13.799">durior annosa quercu, fallacior undis,</TextUnit>
    <TextUnit id="10097" loc="13.800">lentior et salicis virgis et vitibus albis,</TextUnit>
    <TextUnit id="10098" loc="13.801">his inmobilior scopulis, violentior amne,</TextUnit>
    <TextUnit id="10099" loc="13.802">laudato pavone superbior, acrior igni,</TextUnit>
    <TextUnit id="10100" loc="13.803">asperior tribulis, feta truculentior ursa,</TextUnit>
    <TextUnit id="10101" loc="13.804">surdior aequoribus, calcato inmitior hydro,</TextUnit>
    <TextUnit id="10102" loc="13.805">et, quod praecipue vellem tibi demere possem.</TextUnit>
    <TextUnit id="10103" loc="13.806">Non tantum cervo claris latratibus acto,</TextUnit>
    <TextUnit id="10104" loc="13.807">verum etiam ventis volucrique fugacior aura!</TextUnit>
    <TextUnit id="10105" loc="13.808">At bene si noris, pigeat fugisse morasque</TextUnit>
    <TextUnit id="10106" loc="13.809">ipsa tuas damnes et me retinere labores.</TextUnit>
    <TextUnit id="10107" loc="13.810">Sunt mihi, pars montis, vivo pendentia saxo</TextUnit>
    <TextUnit id="10108" loc="13.811">antra, quibus nec sol medio sentitur in aestu</TextUnit>
    <TextUnit id="10109" loc="13.812">nec sentitur hiems; sunt poma gravantia ramos,</TextUnit>
    <TextUnit id="10110" loc="13.813">sunt auro similes longis in vitibus uvae,</TextUnit>
    <TextUnit id="10111" loc="13.814">sunt et purpureae: tibi et has servamus et illas.</TextUnit>
    <TextUnit id="10112" loc="13.815">Ipsa tuis manibus silvestri nata sub umbra</TextUnit>
    <TextUnit id="10113" loc="13.816">mollia fraga leges, ipsa autumnalia corna</TextUnit>
    <TextUnit id="10114" loc="13.817">prunaque, non solum nigro liventia suco,</TextUnit>
    <TextUnit id="10115" loc="13.818">verum etiam generosa novasque imitantia ceras.</TextUnit>
    <TextUnit id="10116" loc="13.819">Nec tibi castaneae me coniuge, nec tibi deerunt</TextUnit>
    <TextUnit id="10117" loc="13.820">arbutei fetus: omnis tibi serviet arbor.</TextUnit>
    <TextUnit id="10118" loc="13.821">Hoc pecus omne meum est, multae quoque vallibus errant,</TextUnit>
    <TextUnit id="10119" loc="13.822">multas silva tegit, multae stabulantur in antris.</TextUnit>
    <TextUnit id="10120" loc="13.823">Nec, si forte roges, possim tibi dicere, quot sint:</TextUnit>
    <TextUnit id="10121" loc="13.824">pauperis est numerare pecus! De laudibus harum</TextUnit>
    <TextUnit id="10122" loc="13.825">nil mihi credideris: praesens potes ipse videre,</TextUnit>
    <TextUnit id="10123" loc="13.826">ut vix circueant distentum cruribus uber.</TextUnit>
    <TextUnit id="10124" loc="13.827">Sunt, fetura minor, tepidis in ovilibus agni,</TextUnit>
    <TextUnit id="10125" loc="13.828">sunt quoque, par aetas, aliis in ovilibus haedi.</TextUnit>
    <TextUnit id="10126" loc="13.829">Lac mihi semper adest niveum: pars inde bibenda</TextUnit>
    <TextUnit id="10127" loc="13.830">servatur, partem liquefacta coagula durant.</TextUnit>
    <TextUnit id="10128" loc="13.831">Nec tibi deliciae faciles vulgataque tantum</TextUnit>
    <TextUnit id="10129" loc="13.832">munera contingent, dammae leporesque caperque</TextUnit>
    <TextUnit id="10130" loc="13.833">parve columbarum demptusve cacumine nidus:</TextUnit>
    <TextUnit id="10131" loc="13.834">inveni geminos, qui tecum ludere possint,</TextUnit>
    <TextUnit id="10132" loc="13.835">inter se similes, vix ut dignoscere possis,</TextUnit>
    <TextUnit id="10133" loc="13.836">villosae catulos in summis montibus ursae,</TextUnit>
    <TextUnit id="10134" loc="13.837">inveni et dixi “dominae servabimus istos!”</TextUnit>
    <TextUnit id="10135" loc="13.838">Iam modo caeruleo nitidum caput exsere ponto,</TextUnit>
    <TextUnit id="10136" loc="13.839">iam, Galatea, veni, nec munera despice nostra.</TextUnit>
    <TextUnit id="10137" loc="13.840">Certe ego me novi liquidaeque in imagine vidi</TextUnit>
    <TextUnit id="10138" loc="13.841">nuper aquae, placuitque mihi mea forma videnti.</TextUnit>
    <TextUnit id="10139" loc="13.842">Adspice, sim quantus! Non est hoc corpore maior</TextUnit>
    <TextUnit id="10140" loc="13.843">Iuppiter in caelo: nam vos narrare soletis,</TextUnit>
    <TextUnit id="10141" loc="13.844">nescio quem regnare Iovem. Coma plurima torvos</TextUnit>
    <TextUnit id="10142" loc="13.845">prominet in vultus umerosque, ut lucus, obumbrat.</TextUnit>
    <TextUnit id="10143" loc="13.846">Nec mea quod rigidis horrent densissima saetis</TextUnit>
    <TextUnit id="10144" loc="13.847">corpora, turpe puta (turpis sine frondibus arbor,</TextUnit>
    <TextUnit id="10145" loc="13.848">turpis equus, nisi colla iubae flaventia velent!);</TextUnit>
    <TextUnit id="10146" loc="13.849">pluma tegit volucres, ovibus sua lana decori est:</TextUnit>
    <TextUnit id="10147" loc="13.850">barba viros hirtaeque decent in corpore saetae.</TextUnit>
    <TextUnit id="10148" loc="13.851">Unum est in media lumen mihi fronte, sed instar</TextUnit>
    <TextUnit id="10149" loc="13.852">ingentis clipei. Quid? non haec omnia magnus</TextUnit>
    <TextUnit id="10150" loc="13.853">Sol videt e caelo? Soli tamen unicus orbis!</TextUnit>
    <TextUnit id="10151" loc="13.854">Adde, quod in vestro genitor meus aequore regnat:</TextUnit>
    <TextUnit id="10152" loc="13.855">hunc tibi do socerum; tantum miserere precesque</TextUnit>
    <TextUnit id="10153" loc="13.856">supplicis exaudi! tibi enim succumbimus uni.</TextUnit>
    <TextUnit id="10154" loc="13.857">Quique Iovem et caelum sperno et penetrabile fulmen,</TextUnit>
    <TextUnit id="10155" loc="13.858">Nerei, te veneror: tua fulmine saevior ira est. —</TextUnit>
    <TextUnit id="10156" loc="13.859">Atque ego contemptus essem patientior huius,</TextUnit>
    <TextUnit id="10157" loc="13.860">si fugeres omnes; sed cur Cyclope repulso</TextUnit>
    <TextUnit id="10158" loc="13.861">Acin amas praefersque meis complexibus Acin?</TextUnit>
    <TextUnit id="10159" loc="13.862">Ille tamen placeatque sibi placeatque licebit,</TextUnit>
    <TextUnit id="10160" loc="13.863">quod nollem, Galatea, tibi; modo copia detur,</TextUnit>
    <TextUnit id="10161" loc="13.864">sentiet esse mihi tanto pro corpore vires!</TextUnit>
    <TextUnit id="10162" loc="13.865">Viscera viva traham divisaque membra per agros</TextUnit>
    <TextUnit id="10163" loc="13.866">perque tuas spargam (sic se tibi misceat!) undas.</TextUnit>
    <TextUnit id="10164" loc="13.867">Uror enim, laesusque exaestuat acrior ignis,</TextUnit>
    <TextUnit id="10165" loc="13.868">cumque suis videor translatam viribus Aetnam</TextUnit>
    <TextUnit id="10166" loc="13.869">pectore ferre meo: nec tu, Galatea, moveris.’</TextUnit>
    <TextUnit id="10167" loc="13.870">Talia nequiquam questus (nam cuncta videbam)</TextUnit>
    <TextUnit id="10168" loc="13.871">surgit et ut taurus vacca furibundus adempta,</TextUnit>
    <TextUnit id="10169" loc="13.872">stare nequit silvaque et notis saltibus errat:</TextUnit>
    <TextUnit id="10170" loc="13.873">cum ferus ignaros nec quicquam tale timentes</TextUnit>
    <TextUnit id="10171" loc="13.874">me videt atque Acin ‘video’ que exclamat ‘et ista</TextUnit>
    <TextUnit id="10172" loc="13.875">ultima sit, faciam, veneris concordia vestrae!’</TextUnit>
    <TextUnit id="10173" loc="13.876">Tantaque vox, quantam Cyclops iratus habere</TextUnit>
    <TextUnit id="10174" loc="13.877">debuit, illa fuit: clamore perhorruit Aetne.</TextUnit>
    <TextUnit id="10175" loc="13.878">Ast ego vicino pavefacta sub aequore mergor,</TextUnit>
    <TextUnit id="10176" loc="13.879">terga fugae dederat conversa Symaethius heros</TextUnit>
    <TextUnit id="10177" loc="13.880">et ‘fer opem, Galatea, precor, mihi! ferte, parentes’</TextUnit>
    <TextUnit id="10178" loc="13.881">dixerat ‘et vestris periturum admittite regnis!’</TextUnit>
    <TextUnit id="10179" loc="13.882">Insequitur Cyclops partemque e monte revulsam</TextUnit>
    <TextUnit id="10180" loc="13.883">mittit, et extremus quamvis pervenit ad illum,</TextUnit>
    <TextUnit id="10181" loc="13.884">angulus is molis totum tamen obruit Acin.</TextUnit>
    <TextUnit id="10182" loc="13.885">At nos, quod fieri solum per fata licebat,</TextUnit>
    <TextUnit id="10183" loc="13.886">fecimus, ut vires adsumeret Acis avitas.</TextUnit>
    <TextUnit id="10184" loc="13.887">Puniceus de mole cruor manabat, et intra</TextUnit>
    <TextUnit id="10185" loc="13.888">temporis exiguum rubor evanescere coepit</TextUnit>
    <TextUnit id="10186" loc="13.889">fitque color primo turbati fluminis imbre</TextUnit>
    <TextUnit id="10187" loc="13.890">purgaturque mora; tum moles tacta dehiscit,</TextUnit>
    <TextUnit id="10188" loc="13.891">vivaque per rimas proceraque surgit harundo,</TextUnit>
    <TextUnit id="10189" loc="13.892">osque cavum saxi sonat exsultantibus undis:</TextUnit>
    <TextUnit id="10190" loc="13.893">miraque res, subito media tenus exstitit alvo</TextUnit>
    <TextUnit id="10191" loc="13.894">incinctus iuvenis flexis nova cornua cannis,</TextUnit>
    <TextUnit id="10192" loc="13.895">qui, nisi quod maior, quod toto caerulus ore,</TextUnit>
    <TextUnit id="10193" loc="13.896">Acis erat. Sed sic quoque erat tamen Acis, in amnem</TextUnit>
    <TextUnit id="10194" loc="13.897">versus, et antiquum tenuerunt flumina nomen.”</TextUnit>
    <TextUnit id="10195" loc="13.898">Desierat Galatea loqui, coetuque soluto</TextUnit>
    <TextUnit id="10196" loc="13.899">discedunt placidisque natant Nereides undis.</TextUnit>
    <TextUnit id="10197" loc="13.900">Scylla redit (neque enim medio se credere ponto</TextUnit>
    <TextUnit id="10198" loc="13.901">audet) et aut bibula sine vestibus errat harena,</TextUnit>
    <TextUnit id="10199" loc="13.902">aut, ubi lassata est, seductos nacta recessus</TextUnit>
    <TextUnit id="10200" loc="13.903">gurgitis, inclusa sua membra refrigerat unda.</TextUnit>
    <TextUnit id="10201" loc="13.904">Ecce fretum scindens alti novus incola ponti,</TextUnit>
    <TextUnit id="10202" loc="13.905">nuper in Euboica versis Anthedone membris,</TextUnit>
    <TextUnit id="10203" loc="13.906">Glaucus adest visaeque cupidine virginis haeret</TextUnit>
    <TextUnit id="10204" loc="13.907">et quaecumque putat fugientem posse morari</TextUnit>
    <TextUnit id="10205" loc="13.908">verba refert; fugit illa tamen veloxque timore</TextUnit>
    <TextUnit id="10206" loc="13.909">pervenit in summum positi prope litora montis.</TextUnit>
    <TextUnit id="10207" loc="13.910">Ante fretum est ingens, apicem conlectus in unum,</TextUnit>
    <TextUnit id="10208" loc="13.911">longa sub arboribus convexus in aequora vertex:</TextUnit>
    <TextUnit id="10209" loc="13.912">constitit hic, et tuta loco, monstrumne deusne</TextUnit>
    <TextUnit id="10210" loc="13.913">ille sit, ignorans, admiraturque colorem</TextUnit>
    <TextUnit id="10211" loc="13.914">caesariemque umeros subiectaque terga tegentem,</TextUnit>
    <TextUnit id="10212" loc="13.915">ultimaque excipiat quod tortilis inguina piscis.</TextUnit>
    <TextUnit id="10213" loc="13.916">Sensit et innitens, quae stabat proxima, moli,</TextUnit>
    <TextUnit id="10214" loc="13.917">“non ego prodigium nec sum fera belua, virgo,</TextUnit>
    <TextUnit id="10215" loc="13.918">sed deus” inquit “aquae: nec maius in aequore Proteus</TextUnit>
    <TextUnit id="10216" loc="13.919">ius habet et Triton Athamantiadesque Palaemon.</TextUnit>
    <TextUnit id="10217" loc="13.920">Ante tamen mortalis eram, sed, scilicet altis</TextUnit>
    <TextUnit id="10218" loc="13.921">deditus aequoribus, tantum exercebar in illis.</TextUnit>
    <TextUnit id="10219" loc="13.922">Nam modo ducebam ducentia retia pisces,</TextUnit>
    <TextUnit id="10220" loc="13.923">nunc in mole sedens moderabar harundine linum.</TextUnit>
    <TextUnit id="10221" loc="13.924">Sunt viridi prato confinia litora, quorum</TextUnit>
    <TextUnit id="10222" loc="13.925">altera pars undis, pars altera cingitur herbis,</TextUnit>
    <TextUnit id="10223" loc="13.926">quas neque cornigerae morsu laesere iuvencae,</TextUnit>
    <TextUnit id="10224" loc="13.927">nec placidae carpsistis oves hirtaeve capellae;</TextUnit>
    <TextUnit id="10225" loc="13.928">non apis inde tulit conlectos semine flores,</TextUnit>
    <TextUnit id="10226" loc="13.929">non data sunt capiti genialia serta, neque umquam</TextUnit>
    <TextUnit id="10227" loc="13.930">falciferae secuere manus; ego primus in illo</TextUnit>
    <TextUnit id="10228" loc="13.931">caespite consedi, dum lina madentia sicco,</TextUnit>
    <TextUnit id="10229" loc="13.932">utque recenserem captivos ordine pisces,</TextUnit>
    <TextUnit id="10230" loc="13.933">insuper exposui, quos aut in retia casus</TextUnit>
    <TextUnit id="10231" loc="13.934">aut sua credulitas in aduncos egerat hamos.</TextUnit>
    <TextUnit id="10232" loc="13.935">Res similis fictae (sed quid mihi fingere prodest?):</TextUnit>
    <TextUnit id="10233" loc="13.936">gramine contacto coepit mea praeda moveri</TextUnit>
    <TextUnit id="10234" loc="13.937">et mutare latus terraque, ut in aequore, niti.</TextUnit>
    <TextUnit id="10235" loc="13.938">Dumque moror mirorque simul, fugit omnis in undas</TextUnit>
    <TextUnit id="10236" loc="13.939">turba suas dominumque novum litusque relinquunt.</TextUnit>
    <TextUnit id="10237" loc="13.940">Obstipui dubitoque diu causamque requiro,</TextUnit>
    <TextUnit id="10238" loc="13.941">num deus hoc aliquis, num sucus fecerit herbae.</TextUnit>
    <TextUnit id="10239" loc="13.942">‘Quae’ tamen ‘has’ inquam ‘vires habet herba?’,manuque</TextUnit>
    <TextUnit id="10240" loc="13.943">pabula decerpsi decerptaque dente momordi.</TextUnit>
    <TextUnit id="10241" loc="13.944">Vix bene combiberant ignotos guttura sucos,</TextUnit>
    <TextUnit id="10242" loc="13.945">cum subito trepidare intus praecordia sensi</TextUnit>
    <TextUnit id="10243" loc="13.946">alteriusque rapi naturae pectus amore,</TextUnit>
    <TextUnit id="10244" loc="13.947">nec potui restare diu ‘repetenda’ que ‘numquam</TextUnit>
    <TextUnit id="10245" loc="13.948">terra, vale!’ dixi corpusque sub aequora mersi.</TextUnit>
    <TextUnit id="10246" loc="13.949">Di maris exceptum socio dignantur honore,</TextUnit>
    <TextUnit id="10247" loc="13.950">utque mihi quaecumque feram mortalia, demant,</TextUnit>
    <TextUnit id="10248" loc="13.951">Oceanum Tethynque rogant: ego lustror ab illis,</TextUnit>
    <TextUnit id="10249" loc="13.952">et purgante nefas noviens mihi carmine dicto</TextUnit>
    <TextUnit id="10250" loc="13.953">pectora fluminibus iubeor supponere centum;</TextUnit>
    <TextUnit id="10251" loc="13.954">nec mora, diversis lapsi de partibus amnes</TextUnit>
    <TextUnit id="10252" loc="13.955">totaque vertuntur supra caput aequora nostrum.</TextUnit>
    <TextUnit id="10253" loc="13.956">Hactenus acta tibi possum memoranda referre,</TextUnit>
    <TextUnit id="10254" loc="13.957">hactenus haec memini, nec mens mea cetera sensit.</TextUnit>
    <TextUnit id="10255" loc="13.958">Quae postquam rediit, alium me corpore toto</TextUnit>
    <TextUnit id="10256" loc="13.959">ac fueram nuper, neque eundem mente recepi.</TextUnit>
    <TextUnit id="10257" loc="13.960">Hanc ego tum primum viridem ferrugine barbam</TextUnit>
    <TextUnit id="10258" loc="13.961">caesariemque meam, quam longa per aequora verro,</TextUnit>
    <TextUnit id="10259" loc="13.962">ingentesque umeros et caerula bracchia vidi</TextUnit>
    <TextUnit id="10260" loc="13.963">cruraque pinnigero curvata novissima pisce.</TextUnit>
    <TextUnit id="10261" loc="13.964">Quid tamen haec species, quid dis placuisse marinis,</TextUnit>
    <TextUnit id="10262" loc="13.965">quid iuvat esse deum, si tu non tangeris istis?”</TextUnit>
    <TextUnit id="10263" loc="13.966">Talia dicentem, dicturum plura, reliquit</TextUnit>
    <TextUnit id="10264" loc="13.967">Scylla deum; furit ille inritatusque repulsa</TextUnit>
    <TextUnit id="10265" loc="13.968">prodigiosa petit Titanidos atria Circes.</TextUnit>
    <TextUnit id="10266" loc="14.1">Iamque Giganteis iniectam faucibus Aetnen</TextUnit>
    <TextUnit id="10267" loc="14.2">arvaque Cyclopum, quid rastra, quid usus aratri</TextUnit>
    <TextUnit id="10268" loc="14.3">nescia nec quicquam iunctis debentia bubus,</TextUnit>
    <TextUnit id="10269" loc="14.4">liquerat Euboicus tumidarum cultor aquarum,</TextUnit>
    <TextUnit id="10270" loc="14.5">liquerat et Zanclen adversaque moenia Rhegi</TextUnit>
    <TextUnit id="10271" loc="14.6">navifragumque fretum, gemino quod litore pressum</TextUnit>
    <TextUnit id="10272" loc="14.7">Ausoniae Siculaeque tenet confinia terrae.</TextUnit>
    <TextUnit id="10273" loc="14.8">Inde manu magna Tyrrhena per aequora raptus</TextUnit>
    <TextUnit id="10274" loc="14.9">herbiferos adiit colles atque atria Glaucus</TextUnit>
    <TextUnit id="10275" loc="14.10">Sole satae Circes, variarum plena ferarum.</TextUnit>
    <TextUnit id="10276" loc="14.11">Quam simul adspexit, dicta acceptaque salute,</TextUnit>
    <TextUnit id="10277" loc="14.12">“diva, dei miserere, precor! nam sola levare</TextUnit>
    <TextUnit id="10278" loc="14.13">tu potes hunc,” dixit “videar modo dignior esse!</TextUnit>
    <TextUnit id="10279" loc="14.14">Quanta sit herbarum, Titani, potentia, nulli</TextUnit>
    <TextUnit id="10280" loc="14.15">quam mihi cognitius, qui sum mutatus ab illis.</TextUnit>
    <TextUnit id="10281" loc="14.16">Neve mei non nota tibi sit causa furoris:</TextUnit>
    <TextUnit id="10282" loc="14.17">litore in Italico, Messenia moenia contra,</TextUnit>
    <TextUnit id="10283" loc="14.18">Scylla mihi visa est; pudor est promissa precesque</TextUnit>
    <TextUnit id="10284" loc="14.19">blanditiasque meas contemptaque verba referre.</TextUnit>
    <TextUnit id="10285" loc="14.20">At tu, sive aliquod regnum est in carmine, carmen</TextUnit>
    <TextUnit id="10286" loc="14.21">ore move sacro, sive expugnantior herba est,</TextUnit>
    <TextUnit id="10287" loc="14.22">utere temptatis operosae viribus herbae.</TextUnit>
    <TextUnit id="10288" loc="14.23">Nec medeare mihi sanesque haec vulnera mando,</TextUnit>
    <TextUnit id="10289" loc="14.24">fineque nil opus est: partem ferat illa caloris.”</TextUnit>
    <TextUnit id="10290" loc="14.25">At Circe (neque enim flammis habet aptius ulla</TextUnit>
    <TextUnit id="10291" loc="14.26">talibus ingenium, seu causa est huius in ipsa,</TextUnit>
    <TextUnit id="10292" loc="14.27">seu Venus indicio facit hoc offensa paterno)</TextUnit>
    <TextUnit id="10293" loc="14.28">talia verba refert. “Melius sequerere volentem</TextUnit>
    <TextUnit id="10294" loc="14.29">optantemque eadem parilique cupidine captam.</TextUnit>
    <TextUnit id="10295" loc="14.30">Dignus eras ultro (poteras certeque) rogari,</TextUnit>
    <TextUnit id="10296" loc="14.31">et, si spem dederis, mihi crede, rogaberis ultro.</TextUnit>
    <TextUnit id="10297" loc="14.32">Neu dubites adsitque tuae fiducia formae:</TextUnit>
    <TextUnit id="10298" loc="14.33">en ego, cum dea sim, nitidi cum filia Solis,</TextUnit>
    <TextUnit id="10299" loc="14.34">gramine cum tantum, tantum quoque carmine possim,</TextUnit>
    <TextUnit id="10300" loc="14.35">ut tua sim, voveo; spernentem sperne, sequenti</TextUnit>
    <TextUnit id="10301" loc="14.36">redde vices unoque duas ulciscere facto!”</TextUnit>
    <TextUnit id="10302" loc="14.37">Talia temptanti “prius” inquit “in aequore frondes”</TextUnit>
    <TextUnit id="10303" loc="14.38">Glaucus “et in summis nascentur montibus algae,</TextUnit>
    <TextUnit id="10304" loc="14.39">sospite quam Scylla nostri mutentur amores!”</TextUnit>
    <TextUnit id="10305" loc="14.40">Indignata dea est, et laedere quatenus ipsum</TextUnit>
    <TextUnit id="10306" loc="14.41">non poterat (nec vellet amans), irascitur illi,</TextUnit>
    <TextUnit id="10307" loc="14.42">quae sibi praelata est, venerisque offensa repulsa</TextUnit>
    <TextUnit id="10308" loc="14.43">protinus horrendis infamia pabula sucis</TextUnit>
    <TextUnit id="10309" loc="14.44">conterit et tritis Hecateia carmina miscet</TextUnit>
    <TextUnit id="10310" loc="14.45">caerulaque induitur velamina perque ferarum</TextUnit>
    <TextUnit id="10311" loc="14.46">agmen adulantum media procedit ab aula,</TextUnit>
    <TextUnit id="10312" loc="14.47">oppositumque petens contra Zancleia saxa</TextUnit>
    <TextUnit id="10313" loc="14.48">Rhegion ingreditur ferventes aestibus undas,</TextUnit>
    <TextUnit id="10314" loc="14.49">in quibus ut solida ponit vestigia terra</TextUnit>
    <TextUnit id="10315" loc="14.50">summaque decurrit pedibus super aequora siccis.</TextUnit>
    <TextUnit id="10316" loc="14.51">Parvus erat gurges, curvos sinuatus in arcus,</TextUnit>
    <TextUnit id="10317" loc="14.52">grata quies Scyllae; quo se referebat ab aestu</TextUnit>
    <TextUnit id="10318" loc="14.53">et maris et caeli, medio cum plurimus orbe</TextUnit>
    <TextUnit id="10319" loc="14.54">sol erat et minimas a vertice fecerat umbras.</TextUnit>
    <TextUnit id="10320" loc="14.55">Hunc dea praevitiat portentificisque venenis</TextUnit>
    <TextUnit id="10321" loc="14.56">inquinat, hic pressos latices radice nocenti</TextUnit>
    <TextUnit id="10322" loc="14.57">spargit et obscurum verborum ambage novorum</TextUnit>
    <TextUnit id="10323" loc="14.58">ter noviens carmen magico demurmurat ore.</TextUnit>
    <TextUnit id="10324" loc="14.59">Scylla venit mediaque tenus descenderat alvo,</TextUnit>
    <TextUnit id="10325" loc="14.60">cum sua foedari latrantibus inguina monstris</TextUnit>
    <TextUnit id="10326" loc="14.61">adspicit ac primo credens non corporis illas</TextUnit>
    <TextUnit id="10327" loc="14.62">esse sui partes refugitque abigitque timetque</TextUnit>
    <TextUnit id="10328" loc="14.63">ora proterva canum, sed quos fugit, attrahit una</TextUnit>
    <TextUnit id="10329" loc="14.64">et corpus quaerens femorum crurumque pedumque,</TextUnit>
    <TextUnit id="10330" loc="14.65">Cerbereos rictus pro partibus invenit illis:</TextUnit>
    <TextUnit id="10331" loc="14.66">statque canum rabie subiectaque terga ferarum</TextUnit>
    <TextUnit id="10332" loc="14.67">inguinibus truncis uteroque exstante coercet.</TextUnit>
    <TextUnit id="10333" loc="14.68">Flevit amans Glaucus nimiumque hostiliter usae</TextUnit>
    <TextUnit id="10334" loc="14.69">viribus herbarum fugit conubia Circes;</TextUnit>
    <TextUnit id="10335" loc="14.70">Scylla loco mansit cumque est data copia primum,</TextUnit>
    <TextUnit id="10336" loc="14.71">in Circes odium sociis spoliavit Ulixen;</TextUnit>
    <TextUnit id="10337" loc="14.72">mox eadem Teucras fuerat mersura carinas,</TextUnit>
    <TextUnit id="10338" loc="14.73">ni prius in scopulum, qui nunc quoque saxeus exstat,</TextUnit>
    <TextUnit id="10339" loc="14.74">transformata foret: scopulum quoque navita vitat.</TextUnit>
    <TextUnit id="10340" loc="14.75">Hunc ubi Troianae remis avidamque Charybdim</TextUnit>
    <TextUnit id="10341" loc="14.76">evicere rates, cum iam prope litus adesset</TextUnit>
    <TextUnit id="10342" loc="14.77">Ausonium, Libycas vento referuntur ad oras.</TextUnit>
    <TextUnit id="10343" loc="14.78">Excipit Aenean illic animoque domoque</TextUnit>
    <TextUnit id="10344" loc="14.79">non bene discidium Phrygii latura mariti</TextUnit>
    <TextUnit id="10345" loc="14.80">Sidonis; inque pyra sacri sub imagine facta</TextUnit>
    <TextUnit id="10346" loc="14.81">incubuit ferro deceptaque decipit omnes.</TextUnit>
    <TextUnit id="10347" loc="14.82">Rursus harenosae fugiens nova moenia terrae</TextUnit>
    <TextUnit id="10348" loc="14.83">ad sedes Erycis fidumque relatus Acesten</TextUnit>
    <TextUnit id="10349" loc="14.84">sacrificat tumulumque sui genitoris honorat;</TextUnit>
    <TextUnit id="10350" loc="14.85">quasque rates Iris Iunonia paene cremarat,</TextUnit>
    <TextUnit id="10351" loc="14.86">solvit et Hippotadae regnum terrasque calenti</TextUnit>
    <TextUnit id="10352" loc="14.87">sulphure fumantes Acheloiadumque relinquit</TextUnit>
    <TextUnit id="10353" loc="14.88">Sirenum scopulos, orbataque praeside pinus</TextUnit>
    <TextUnit id="10354" loc="14.89">Inarimen Prochytenque legit sterilique locatas</TextUnit>
    <TextUnit id="10355" loc="14.90">colle Pithecusas, habitantum nomine dictas.</TextUnit>
    <TextUnit id="10356" loc="14.91">Quippe deum genitor, fraudem et periuria quondam</TextUnit>
    <TextUnit id="10357" loc="14.92">Cercopum exosus gentisque admissa dolosae,</TextUnit>
    <TextUnit id="10358" loc="14.93">in deforme viros animal mutavit, ut idem</TextUnit>
    <TextUnit id="10359" loc="14.94">dissimiles homini possent similesque videri,</TextUnit>
    <TextUnit id="10360" loc="14.95">membraque contraxit naresque a fronte resimas</TextUnit>
    <TextUnit id="10361" loc="14.96">contudit et rugis peraravit anilibus ora</TextUnit>
    <TextUnit id="10362" loc="14.97">totaque velatos flaventi corpora villo</TextUnit>
    <TextUnit id="10363" loc="14.98">misit in has sedes nec non prius abstulit usum</TextUnit>
    <TextUnit id="10364" loc="14.99">verborum et natae dira in periuria linguae:</TextUnit>
    <TextUnit id="10365" loc="14.100">posse queri tantum rauco stridore reliquit.</TextUnit>
    <TextUnit id="10366" loc="14.101">Has ubi praeteriit et Parthenopeia dextra</TextUnit>
    <TextUnit id="10367" loc="14.102">moenia deseruit, laeva de parte canori</TextUnit>
    <TextUnit id="10368" loc="14.103">Aeolidae tumulum et, loca feta palustribus undis,</TextUnit>
    <TextUnit id="10369" loc="14.104">litora Cumarum vivacisque antra Sibyllae</TextUnit>
    <TextUnit id="10370" loc="14.105">intrat, et ut manes veniat per Averna paternos,</TextUnit>
    <TextUnit id="10371" loc="14.106">orat. At illa diu vultum tellure moratum</TextUnit>
    <TextUnit id="10372" loc="14.107">erexit tandemque deo furibunda recepto</TextUnit>
    <TextUnit id="10373" loc="14.108">“magna petis” dixit, “vir factis maxime, cuius</TextUnit>
    <TextUnit id="10374" loc="14.109">dextera per ferrum est, pietas spectata per ignes.</TextUnit>
    <TextUnit id="10375" loc="14.110">Pone tamen, Troiane, metum: potiere petitis</TextUnit>
    <TextUnit id="10376" loc="14.111">Elysiasque domos et regna novissima mundi</TextUnit>
    <TextUnit id="10377" loc="14.112">me duce cognosces simulacraque cara parentis.</TextUnit>
    <TextUnit id="10378" loc="14.113">Invia virtuti nulla est via!” Dixit et auro</TextUnit>
    <TextUnit id="10379" loc="14.114">fulgentem ramum silva Iunonis Avernae</TextUnit>
    <TextUnit id="10380" loc="14.115">monstravit iussitque suo divellere trunco.</TextUnit>
    <TextUnit id="10381" loc="14.116">Paruit Aeneas et formidabilis Orci</TextUnit>
    <TextUnit id="10382" loc="14.117">vidit opes atavosque suos umbramque senilem</TextUnit>
    <TextUnit id="10383" loc="14.118">magnanimi Anchisae; didicit quoque iura locorum,</TextUnit>
    <TextUnit id="10384" loc="14.119">quaeque novis essent adeunda pericula bellis.</TextUnit>
    <TextUnit id="10385" loc="14.120">Inde ferens lassos adverso tramite passus</TextUnit>
    <TextUnit id="10386" loc="14.121">cum duce Cumaea mollit sermone laborem.</TextUnit>
    <TextUnit id="10387" loc="14.122">Dumque iter horrendum per opaca crepuscula carpit,</TextUnit>
    <TextUnit id="10388" loc="14.123">“seu dea tu praesens, seu dis gratissima” dixit,</TextUnit>
    <TextUnit id="10389" loc="14.124">“numinis instar eris semper mihi meque fatebor</TextUnit>
    <TextUnit id="10390" loc="14.125">muneris esse tui, quae me loca mortis adire,</TextUnit>
    <TextUnit id="10391" loc="14.126">quae loca me visae voluisti evadere mortis.</TextUnit>
    <TextUnit id="10392" loc="14.127">Pro quibus aerias meritis evectus ad auras</TextUnit>
    <TextUnit id="10393" loc="14.128">templa tibi statuam, tribuam tibi turis honores.”</TextUnit>
    <TextUnit id="10394" loc="14.129">Respicit hunc vates et suspiratibus haustis</TextUnit>
    <TextUnit id="10395" loc="14.130">“nec dea sum” dixit “nec sacri turis honore</TextUnit>
    <TextUnit id="10396" loc="14.131">humanum dignare caput; neu nescius erres,</TextUnit>
    <TextUnit id="10397" loc="14.132">lux aeterna mihi carituraque fine dabatur,</TextUnit>
    <TextUnit id="10398" loc="14.133">si mea virginitas Phoebo patuisset amanti.</TextUnit>
    <TextUnit id="10399" loc="14.134">Dum tamen hanc sperat dum praecorrumpere donis</TextUnit>
    <TextUnit id="10400" loc="14.135">me cupit, ‘elige’ ait, ‘virgo Cumaea, quid optes:</TextUnit>
    <TextUnit id="10401" loc="14.136">optatis potiere tuis.’ Ego pulveris hausti</TextUnit>
    <TextUnit id="10402" loc="14.137">ostendi cumulum: quot haberet corpora pulvis,</TextUnit>
    <TextUnit id="10403" loc="14.138">tot mihi natales contingere vana rogavi;</TextUnit>
    <TextUnit id="10404" loc="14.139">excidit, ut peterem iuvenes quoque protinus annos.</TextUnit>
    <TextUnit id="10405" loc="14.140">Hos tamen ille mihi dabat aeternamque iuventam,</TextUnit>
    <TextUnit id="10406" loc="14.141">si venerem paterer: contempto munere Phoebi</TextUnit>
    <TextUnit id="10407" loc="14.142">innuba permaneo; sed iam felicior aetas</TextUnit>
    <TextUnit id="10408" loc="14.143">terga dedit, tremuloque gradu venit aegra senectus,</TextUnit>
    <TextUnit id="10409" loc="14.144">quae patienda diu est (nam iam mihi saecula septem</TextUnit>
    <TextUnit id="10410" loc="14.145">acta vides): superest, numeros ut pulveris aequem,</TextUnit>
    <TextUnit id="10411" loc="14.146">ter centum messes, ter centum musta videre.</TextUnit>
    <TextUnit id="10412" loc="14.147">Tempus erit, cum de tanto me corpore parvam</TextUnit>
    <TextUnit id="10413" loc="14.148">longa dies faciet consumptaque membra senecta</TextUnit>
    <TextUnit id="10414" loc="14.149">ad minimum redigentur onus: nec amata videbor</TextUnit>
    <TextUnit id="10415" loc="14.150">nec placuisse deo; Phoebus quoque forsitan ipse</TextUnit>
    <TextUnit id="10416" loc="14.151">vel non cognoscet vel dilexisse negabit:</TextUnit>
    <TextUnit id="10417" loc="14.152">usque adeo mutata ferar, nullique videnda,</TextUnit>
    <TextUnit id="10418" loc="14.153">voce tamen noscar; vocem mihi fata relinquent.”</TextUnit>
    <TextUnit id="10419" loc="14.154">Talia convexum per iter memorante Sibylla</TextUnit>
    <TextUnit id="10420" loc="14.155">sedibus Euboicam Stygiis emergit in urbem</TextUnit>
    <TextUnit id="10421" loc="14.156">Troius Aeneas sacrisque ex more litatis</TextUnit>
    <TextUnit id="10422" loc="14.157">litora adit nondum nutricis habentia nomen.</TextUnit>
    <TextUnit id="10423" loc="14.158">Hic quoque substiterat per taedia longa laborum</TextUnit>
    <TextUnit id="10424" loc="14.159">Neritius Macareus, comes experientis Ulixei;</TextUnit>
    <TextUnit id="10425" loc="14.160">desertum quondam mediis e rupibus Aetnae</TextUnit>
    <TextUnit id="10426" loc="14.161">noscit Achaemeniden improvisoque repertum</TextUnit>
    <TextUnit id="10427" loc="14.162">vivere miratus “qui de casusve deusve</TextUnit>
    <TextUnit id="10428" loc="14.163">servat, Achaemenide? cur” inquit “barbara Graium</TextUnit>
    <TextUnit id="10429" loc="14.164">prora vehit? petitur vestra quae terra carina?”</TextUnit>
    <TextUnit id="10430" loc="14.165">Talia quaerenti iam non hirsutus amictu,</TextUnit>
    <TextUnit id="10431" loc="14.166">iam suus et spinis conserto tegmine nullis,</TextUnit>
    <TextUnit id="10432" loc="14.167">fatur Achaemenides: “Iterum Polyphemon et illos</TextUnit>
    <TextUnit id="10433" loc="14.168">adspiciam fluidos humano sanguine rictus,</TextUnit>
    <TextUnit id="10434" loc="14.169">hac mihi si potior domus est Ithacique carina,</TextUnit>
    <TextUnit id="10435" loc="14.170">si minus Aenean veneror genitore nec umquam</TextUnit>
    <TextUnit id="10436" loc="14.171">esse satis potero, praestem licet omnia, gratus.</TextUnit>
    <TextUnit id="10437" loc="14.172">Quod loquor et spiro caelumque et sidera solis</TextUnit>
    <TextUnit id="10438" loc="14.173">respicio, possimne ingratus et impius esse?</TextUnit>
    <TextUnit id="10439" loc="14.174">Ille dedit, quod non anima haec Cyclopis in ora</TextUnit>
    <TextUnit id="10440" loc="14.175">venit, et ut iam nunc lumen vitale relinquam,</TextUnit>
    <TextUnit id="10441" loc="14.176">aut tumulo aut certe non illa condar in alvo.</TextUnit>
    <TextUnit id="10442" loc="14.177">Quid mihi tunc animi (nisi si timor abstulit omnem</TextUnit>
    <TextUnit id="10443" loc="14.178">sensum animumque) fuit, cum vos petere alta relictus</TextUnit>
    <TextUnit id="10444" loc="14.179">aequora conspexi? Volui inclamare, sed hosti</TextUnit>
    <TextUnit id="10445" loc="14.180">prodere me timui: vestrae quoque clamor Ulixis</TextUnit>
    <TextUnit id="10446" loc="14.181">paene rati nocuit. Vidi, cum monte revulsum</TextUnit>
    <TextUnit id="10447" loc="14.182">inmanem scopulum medias permisit in undas;</TextUnit>
    <TextUnit id="10448" loc="14.183">vidi iterum veluti tormenti viribus acta</TextUnit>
    <TextUnit id="10449" loc="14.184">vasta Giganteo iaculantem saxa lacerto</TextUnit>
    <TextUnit id="10450" loc="14.185">et, ne deprimeret fluctus ventusve carinam,</TextUnit>
    <TextUnit id="10451" loc="14.186">pertimui, iam me non esse oblitus in illa.</TextUnit>
    <TextUnit id="10452" loc="14.187">Ut vero fuga vos a certa morte reduxit,</TextUnit>
    <TextUnit id="10453" loc="14.188">ille quidem totam gemebundus obambulat Aetnam</TextUnit>
    <TextUnit id="10454" loc="14.189">praetemptatque manu silvas et luminis orbus</TextUnit>
    <TextUnit id="10455" loc="14.190">rupibus incursat foedataque bracchia tabo</TextUnit>
    <TextUnit id="10456" loc="14.191">in mare protendens gentem exsecratur Achivam</TextUnit>
    <TextUnit id="10457" loc="14.192">atque ait: ‘O si quis referat mihi casus Ulixem</TextUnit>
    <TextUnit id="10458" loc="14.193">aut aliquem e sociis, in quem mea saeviat ira,</TextUnit>
    <TextUnit id="10459" loc="14.194">viscera cuius edam, cuius viventia dextra</TextUnit>
    <TextUnit id="10460" loc="14.195">membra mea laniem, cuius mihi sanguis inundet</TextUnit>
    <TextUnit id="10461" loc="14.196">guttur et elisi trepident sub dentibus artus:</TextUnit>
    <TextUnit id="10462" loc="14.197">quam nullum aut leve sit damnum mihi lucis ademptae!’</TextUnit>
    <TextUnit id="10463" loc="14.198">Haec et plura ferox; me luridus occupat horror</TextUnit>
    <TextUnit id="10464" loc="14.199">spectantem vultus etiamnum caede madentes</TextUnit>
    <TextUnit id="10465" loc="14.200">crudelesque manus et inanem luminis orbem</TextUnit>
    <TextUnit id="10466" loc="14.201">membraque et humano concretam sanguine barbam.</TextUnit>
    <TextUnit id="10467" loc="14.202">mors erat ante oculos, minimum tamen ipsa doloris:</TextUnit>
    <TextUnit id="10468" loc="14.203">et iam prensurum, iam nunc mea viscera rebar</TextUnit>
    <TextUnit id="10469" loc="14.204">in sua mersurum, mentique haerebat imago</TextUnit>
    <TextUnit id="10470" loc="14.205">temporis illius, quo vidi bina meorum</TextUnit>
    <TextUnit id="10471" loc="14.206">ter quater adfligi sociorum corpora terrae,</TextUnit>
    <TextUnit id="10472" loc="14.207">cum super ipse iacens hirsuti more leonis</TextUnit>
    <TextUnit id="10473" loc="14.208">visceraque et carnes cumque albis ossa medullis</TextUnit>
    <TextUnit id="10474" loc="14.209">semianimesque artus avidam condebat in alvum.</TextUnit>
    <TextUnit id="10475" loc="14.210">Me tremor invasit: stabam sine sanguine maestus;</TextUnit>
    <TextUnit id="10476" loc="14.211">mandentemque videns eiectantemque cruentas</TextUnit>
    <TextUnit id="10477" loc="14.212">ore dapes et frusta mero glomerata vomentem</TextUnit>
    <TextUnit id="10478" loc="14.213">talia fingebam misero mihi fata parari</TextUnit>
    <TextUnit id="10479" loc="14.214">perque dies multos latitans omnemque tremescens</TextUnit>
    <TextUnit id="10480" loc="14.215">ad strepitum, mortemque timens cupidusque moriri,</TextUnit>
    <TextUnit id="10481" loc="14.216">glande famem pellens et mixta frondibus herba,</TextUnit>
    <TextUnit id="10482" loc="14.217">solus, inops, exspes, leto poenaeque relictus</TextUnit>
    <TextUnit id="10483" loc="14.218">hanc procul adspexi longo post tempore navem</TextUnit>
    <TextUnit id="10484" loc="14.219">oravique fugam gestu ad litusque cucurri —</TextUnit>
    <TextUnit id="10485" loc="14.220">et movi. Graiumque ratis Troiana recepit!</TextUnit>
    <TextUnit id="10486" loc="14.221">Tu quoque pande tuos, comitum gratissime, casus</TextUnit>
    <TextUnit id="10487" loc="14.222">et ducis et turbae, quae tecum est credita ponto.”</TextUnit>
    <TextUnit id="10488" loc="14.223">Aeolon ille refert Tusco regnare profundo,</TextUnit>
    <TextUnit id="10489" loc="14.224">Aeolon Hippotaden, cohibentem carcere ventos;</TextUnit>
    <TextUnit id="10490" loc="14.225">quos bovis inclusos tergo, memorabile munus,</TextUnit>
    <TextUnit id="10491" loc="14.226">Dulichium sumpsisse ducem flatuque secundo</TextUnit>
    <TextUnit id="10492" loc="14.227">lucibus isse novem et terram adspexisse petitam;</TextUnit>
    <TextUnit id="10493" loc="14.228">proxima post nonam cum sese aurora moveret,</TextUnit>
    <TextUnit id="10494" loc="14.229">invidia socios praedaeque cupidine victos,</TextUnit>
    <TextUnit id="10495" loc="14.230">esse ratos aurum, dempsisse ligamina ventis;</TextUnit>
    <TextUnit id="10496" loc="14.231">cum quibus isse retro, per quas modo venerat undas,</TextUnit>
    <TextUnit id="10497" loc="14.232">Aeoliique ratem portus repetisse tyranni.</TextUnit>
    <TextUnit id="10498" loc="14.233">“Inde Lami veterem Laestrygonis” inquit “in urbem</TextUnit>
    <TextUnit id="10499" loc="14.234">venimus. Antiphates terra regnabat in illa.</TextUnit>
    <TextUnit id="10500" loc="14.235">Missus ad hunc ego sum, numero comitante duorum,</TextUnit>
    <TextUnit id="10501" loc="14.236">vixque fuga quaesita salus comitique mihique:</TextUnit>
    <TextUnit id="10502" loc="14.237">tertius e nobis Laestrygonis impia tinxit</TextUnit>
    <TextUnit id="10503" loc="14.238">ora cruore suo. Fugientibus instat et agmen</TextUnit>
    <TextUnit id="10504" loc="14.239">concitat Antiphates. Coeunt et saxa trabesque</TextUnit>
    <TextUnit id="10505" loc="14.240">coniciunt merguntque viros merguntque carinas.</TextUnit>
    <TextUnit id="10506" loc="14.241">Una tamen, quae nos ipsumque vehebat Ulixen,</TextUnit>
    <TextUnit id="10507" loc="14.242">effugit. Amissa sociorum parte dolentes</TextUnit>
    <TextUnit id="10508" loc="14.243">multaque conquesti terris adlabimur illis,</TextUnit>
    <TextUnit id="10509" loc="14.244">quas procul hinc cernis (procul hinc, mihi crede, videnda</TextUnit>
    <TextUnit id="10510" loc="14.245">insula, visa mihi!), tuque o iustissime Troum,</TextUnit>
    <TextUnit id="10511" loc="14.246">nate dea (neque enim finito Marte vocandus</TextUnit>
    <TextUnit id="10512" loc="14.247">hostis es, Aenea), moneo, fuge litora Circes.</TextUnit>
    <TextUnit id="10513" loc="14.248">Nos quoque Circaeo religata in litore pinu,</TextUnit>
    <TextUnit id="10514" loc="14.249">Antiphatae memores inmansuetique Cyclopis,</TextUnit>
    <TextUnit id="10515" loc="14.250">ire negabamus vel tecta ignota subire;</TextUnit>
    <TextUnit id="10516" loc="14.251">sorte sumus lecti, sors me fidumque Politen</TextUnit>
    <TextUnit id="10517" loc="14.252">Eurylochumque simul nimiique Elpenora vini</TextUnit>
    <TextUnit id="10518" loc="14.253">bisque novem socios Circaea ad moenia misit.</TextUnit>
    <TextUnit id="10519" loc="14.254">Quae simul attigimus stetimusque in limine tecti,</TextUnit>
    <TextUnit id="10520" loc="14.255">mille lupi mixtaeque lupis ursique leaeque</TextUnit>
    <TextUnit id="10521" loc="14.256">occursu fecere metum, sed nulla timenda</TextUnit>
    <TextUnit id="10522" loc="14.257">nullaque erat nostro factura in corpore vulnus.</TextUnit>
    <TextUnit id="10523" loc="14.258">Quin etiam blandas movere per aera caudas</TextUnit>
    <TextUnit id="10524" loc="14.259">nostraque adulantes comitant vestigia, donec</TextUnit>
    <TextUnit id="10525" loc="14.260">excipiunt famulae perque atria marmore tecta</TextUnit>
    <TextUnit id="10526" loc="14.261">ad dominam ducunt: pulchro sedet illa recessu,</TextUnit>
    <TextUnit id="10527" loc="14.262">sollemni solio, pallamque induta nitentem</TextUnit>
    <TextUnit id="10528" loc="14.263">insuper aurato circumvelatur amictu.</TextUnit>
    <TextUnit id="10529" loc="14.264">Nereides nymphaeque simul, quae vellera motis</TextUnit>
    <TextUnit id="10530" loc="14.265">nulla trahunt digitis nec fila sequentia ducunt:</TextUnit>
    <TextUnit id="10531" loc="14.266">gramina disponunt sparsosque sine ordine flores</TextUnit>
    <TextUnit id="10532" loc="14.267">secernunt calathis variasque coloribus herbas;</TextUnit>
    <TextUnit id="10533" loc="14.268">ipsa quod hae faciunt opus, exigit, ipsa, quis usus</TextUnit>
    <TextUnit id="10534" loc="14.269">quove sit in folio, quae sit concordia mixtis,</TextUnit>
    <TextUnit id="10535" loc="14.270">novit et advertens pensas examinat herbas.</TextUnit>
    <TextUnit id="10536" loc="14.271">Haec ubi nos vidit, dicta acceptaque salute,</TextUnit>
    <TextUnit id="10537" loc="14.272">diffudit vultus et reddidit omina voce.</TextUnit>
    <TextUnit id="10538" loc="14.273">Nec mora, misceri tosti iubet hordea grani</TextUnit>
    <TextUnit id="10539" loc="14.274">mellaque vimque meri cum lacte coagula passo,</TextUnit>
    <TextUnit id="10540" loc="14.275">quique sub hac lateant furtim dulcedine, sucos</TextUnit>
    <TextUnit id="10541" loc="14.276">adicit. Accipimus sacra data pocula dextra.</TextUnit>
    <TextUnit id="10542" loc="14.277">Quae simul arenti sitientes hausimus ore,</TextUnit>
    <TextUnit id="10543" loc="14.278">et tetigit summos virga dea dira capillos,</TextUnit>
    <TextUnit id="10544" loc="14.279">(et pudet et referam!) saetis horrescere coepi</TextUnit>
    <TextUnit id="10545" loc="14.280">nec iam posse loqui, pro verbis edere raucum</TextUnit>
    <TextUnit id="10546" loc="14.281">murmur et in terram toto procumbere vultu;</TextUnit>
    <TextUnit id="10547" loc="14.282">osque meum sensi pando occallescere rostro,</TextUnit>
    <TextUnit id="10548" loc="14.283">colla tumere toris, et qua modo pocula parte</TextUnit>
    <TextUnit id="10549" loc="14.284">sumpta mihi fuerant, illa vestigia feci,</TextUnit>
    <TextUnit id="10550" loc="14.285">cumque eadem passis (tantum medicamina possunt!)</TextUnit>
    <TextUnit id="10551" loc="14.286">claudor hara, solumque suis caruisse figura</TextUnit>
    <TextUnit id="10552" loc="14.287">vidimus Eurylochum: solus data pocula fugit.</TextUnit>
    <TextUnit id="10553" loc="14.288">Quae nisi vitasset, pecoris pars una manerem</TextUnit>
    <TextUnit id="10554" loc="14.289">nunc quoque saetigeri, nec tantae cladis ab illo</TextUnit>
    <TextUnit id="10555" loc="14.290">certior ad Circen ultor venisset Ulixes.</TextUnit>
    <TextUnit id="10556" loc="14.291">Pacifer huic dederat florem Cyllenius album,</TextUnit>
    <TextUnit id="10557" loc="14.292">moly vocant superi, nigra radice tenetur;</TextUnit>
    <TextUnit id="10558" loc="14.293">tutus eo monitisque simul caelestibus intrat</TextUnit>
    <TextUnit id="10559" loc="14.294">ille domum Circes, et ad insidiosa vocatus</TextUnit>
    <TextUnit id="10560" loc="14.295">pocula, conantem virga mulcere capillos</TextUnit>
    <TextUnit id="10561" loc="14.296">reppulit et stricto pavidam deterruit ense.</TextUnit>
    <TextUnit id="10562" loc="14.297">Inde fides dextraeque datae, thalamoque receptus</TextUnit>
    <TextUnit id="10563" loc="14.298">coniugii dotem sociorum corpora poscit.</TextUnit>
    <TextUnit id="10564" loc="14.299">Spargimur ignotae sucis melioribus herbae</TextUnit>
    <TextUnit id="10565" loc="14.300">percutimurque caput conversae verbere virgae,</TextUnit>
    <TextUnit id="10566" loc="14.301">verbaque dicuntur dictis contraria verbis.</TextUnit>
    <TextUnit id="10567" loc="14.302">Quo magis illa canit, magis hoc tellure levati</TextUnit>
    <TextUnit id="10568" loc="14.303">erigimur, saetaeque cadunt, bifidosque relinquit</TextUnit>
    <TextUnit id="10569" loc="14.304">rima pedes, redeunt umeri et subiecta lacertis</TextUnit>
    <TextUnit id="10570" loc="14.305">bracchia sunt: flentem flentes amplectimur ipsi</TextUnit>
    <TextUnit id="10571" loc="14.306">haeremusque ducis collo nec verba locuti</TextUnit>
    <TextUnit id="10572" loc="14.307">ulla priora sumus quam nos testantia gratos.</TextUnit>
    <TextUnit id="10573" loc="14.308">Annua nos illic tenuit mora, multaque praesens</TextUnit>
    <TextUnit id="10574" loc="14.309">tempore tam longo vidi, multa auribus hausi,</TextUnit>
    <TextUnit id="10575" loc="14.310">hoc quoque cum multis, quod clam mihi rettulit una</TextUnit>
    <TextUnit id="10576" loc="14.311">quattuor e famulis ad talia sacra paratis.</TextUnit>
    <TextUnit id="10577" loc="14.312">Cum duce namque meo Circe dum sola moratur,</TextUnit>
    <TextUnit id="10578" loc="14.313">illa mihi niveo factum de marmore signum</TextUnit>
    <TextUnit id="10579" loc="14.314">ostendit iuvenale, gerens in vertice picum,</TextUnit>
    <TextUnit id="10580" loc="14.315">aede sacra positum multisque insigne coronis.</TextUnit>
    <TextUnit id="10581" loc="14.316">Quis foret et quare sacra coleretur in aede,</TextUnit>
    <TextUnit id="10582" loc="14.317">cur hanc ferret avem, quaerenti et scire volenti</TextUnit>
    <TextUnit id="10583" loc="14.318">‘accipe’ ait ‘Macareu, dominaeque potentia quae sit</TextUnit>
    <TextUnit id="10584" loc="14.319">hinc quoque disce meae: tu dictis adice mentem!</TextUnit>
    <TextUnit id="10585" loc="14.320">Picus in Ausoniis, proles Saturnia terris</TextUnit>
    <TextUnit id="10586" loc="14.321">rex fuit, utilium bello studiosus equorum;</TextUnit>
    <TextUnit id="10587" loc="14.322">forma viro, quam cernis, erat: licet ipse decorem</TextUnit>
    <TextUnit id="10588" loc="14.323">adspicias fictaque probes ab imagine veram.</TextUnit>
    <TextUnit id="10589" loc="14.324">Par animus formae; nec adhuc spectasse per annos</TextUnit>
    <TextUnit id="10590" loc="14.325">quinquennem poterat Graia quater Elide pugnam.</TextUnit>
    <TextUnit id="10591" loc="14.326">Ille suos dryadas Latiis in montibus ortas</TextUnit>
    <TextUnit id="10592" loc="14.327">verterat in vultus, illum fontana petebant</TextUnit>
    <TextUnit id="10593" loc="14.328">numina, naiades, quas Albula, quasque Numici,</TextUnit>
    <TextUnit id="10594" loc="14.329">quas Anienis aquae cursuque brevissimus Almo</TextUnit>
    <TextUnit id="10595" loc="14.330">Narve tulit praeceps et opacae Farfarus umbrae,</TextUnit>
    <TextUnit id="10596" loc="14.331">quaeque colunt Scythicae stagnum nemorale Dianae</TextUnit>
    <TextUnit id="10597" loc="14.332">finitimosque lacus; spretis tamen omnibus unam</TextUnit>
    <TextUnit id="10598" loc="14.333">ille colit nymphen, quam quondam in colle Palati</TextUnit>
    <TextUnit id="10599" loc="14.334">dicitur Ionio peperisse Venilia Iano.</TextUnit>
    <TextUnit id="10600" loc="14.335">Haec ubi nubilibus primum maturuit annis,</TextUnit>
    <TextUnit id="10601" loc="14.336">praeposito cunctis Laurenti tradita Pico est,</TextUnit>
    <TextUnit id="10602" loc="14.337">rara quidem facie, sed rarior arte canendi,</TextUnit>
    <TextUnit id="10603" loc="14.338">unde Canens dicta est: silvas et saxa movere</TextUnit>
    <TextUnit id="10604" loc="14.339">et mulcere feras et flumina longa morari</TextUnit>
    <TextUnit id="10605" loc="14.340">ore suo volucresque vagas retinere solebat.</TextUnit>
    <TextUnit id="10606" loc="14.341">Quae dum feminea modulatur carmina voce,</TextUnit>
    <TextUnit id="10607" loc="14.342">exierat tecto Laurentes Picus in agros,</TextUnit>
    <TextUnit id="10608" loc="14.343">indigenas fixurus apros, tergumque premebat</TextUnit>
    <TextUnit id="10609" loc="14.344">acris equi, laevaque hastilia bina ferebat,</TextUnit>
    <TextUnit id="10610" loc="14.345">poeniceam fulvo chlamydem contractus ab auro.</TextUnit>
    <TextUnit id="10611" loc="14.346">Venerat in silvas et filia Solis easdem,</TextUnit>
    <TextUnit id="10612" loc="14.347">utque novas legeret fecundis collibus herbas,</TextUnit>
    <TextUnit id="10613" loc="14.348">nomine dicta suo Circaea reliquerat arva.</TextUnit>
    <TextUnit id="10614" loc="14.349">Quae simul ac iuvenem, virgultis abdita, vidit,</TextUnit>
    <TextUnit id="10615" loc="14.350">obstipuit: cecidere manu, quas legerat, herbae,</TextUnit>
    <TextUnit id="10616" loc="14.351">flammaque per totas visa est errare medullas.</TextUnit>
    <TextUnit id="10617" loc="14.352">Ut primum valido mentem conlegit ab aestu,</TextUnit>
    <TextUnit id="10618" loc="14.353">quid cuperet, fassura fuit: ne posset adire,</TextUnit>
    <TextUnit id="10619" loc="14.354">cursus equi fecit circumfususque satelles.</TextUnit>
    <TextUnit id="10620" loc="14.355">“Non” ait “effugies, vento rapiare licebit,</TextUnit>
    <TextUnit id="10621" loc="14.356">si modo me novi, si non evanuit omnis</TextUnit>
    <TextUnit id="10622" loc="14.357">herbarum virtus et non mea carmina fallunt.”</TextUnit>
    <TextUnit id="10623" loc="14.358">Dixit et effigiem, nullo cum corpore, falsi</TextUnit>
    <TextUnit id="10624" loc="14.359">finxit apri praeterque oculos transcurrere regis</TextUnit>
    <TextUnit id="10625" loc="14.360">iussit et in densum trabibus nemus ire videri,</TextUnit>
    <TextUnit id="10626" loc="14.361">plurima qua silva est et equo loca pervia non sunt.</TextUnit>
    <TextUnit id="10627" loc="14.362">Haud mora: continuo praedae petit inscius umbram</TextUnit>
    <TextUnit id="10628" loc="14.363">Picus equique celer spumantia terga relinquit</TextUnit>
    <TextUnit id="10629" loc="14.364">spemque sequens vanam silva pedes errat in alta.</TextUnit>
    <TextUnit id="10630" loc="14.365">Concipit illa preces et verba precantia dicit</TextUnit>
    <TextUnit id="10631" loc="14.366">ignotosque deos ignoto carmine adorat,</TextUnit>
    <TextUnit id="10632" loc="14.367">quo solet et niveae vultum confundere Lunae</TextUnit>
    <TextUnit id="10633" loc="14.368">et patrio capiti bibulas subtexere nubes.</TextUnit>
    <TextUnit id="10634" loc="14.369">Tum quoque cantato densetur carmine caelum,</TextUnit>
    <TextUnit id="10635" loc="14.370">et nebulas exhalat humus, caecisque vagantur</TextUnit>
    <TextUnit id="10636" loc="14.371">limitibus comites, et abest custodia regis.</TextUnit>
    <TextUnit id="10637" loc="14.372">Nacta locum tempusque “per, o, tua lumina” dixit,</TextUnit>
    <TextUnit id="10638" loc="14.373">“quae mea ceperunt, perque hanc, pulcherrime, formam,</TextUnit>
    <TextUnit id="10639" loc="14.374">quae facit, ut supplex tibi sim dea, consule nostris</TextUnit>
    <TextUnit id="10640" loc="14.375">ignibus et socerum, qui pervidet omnia, Solem</TextUnit>
    <TextUnit id="10641" loc="14.376">accipe, nec durus Titanida despice Circen!”</TextUnit>
    <TextUnit id="10642" loc="14.377">Dixerat. Ille ferox ipsamque precesque relinquit</TextUnit>
    <TextUnit id="10643" loc="14.378">et “quaecumque es” ait, “non sum tuus: altera captum</TextUnit>
    <TextUnit id="10644" loc="14.379">me tenet et teneat per longum, comprecor, aevum!</TextUnit>
    <TextUnit id="10645" loc="14.380">Nec venere externa socialia foedera laedam,</TextUnit>
    <TextUnit id="10646" loc="14.381">dum mihi Ianigenam servabunt fata Canentem!”</TextUnit>
    <TextUnit id="10647" loc="14.382">Saepe retemptatis precibus Titania frustra</TextUnit>
    <TextUnit id="10648" loc="14.383">“non impune feres, neque” ait “reddere Canenti,</TextUnit>
    <TextUnit id="10649" loc="14.384">laesaque quid faciat, quid amans, quid femina disces</TextUnit>
    <TextUnit id="10650" loc="14.385">rebus” ait “sed amans et laesa et femina Circe!”</TextUnit>
    <TextUnit id="10651" loc="14.386">Tum bis ad occasum, bis se convertit ad ortus,</TextUnit>
    <TextUnit id="10652" loc="14.387">ter iuvenem baculo tetigit, tria carmina dixit.</TextUnit>
    <TextUnit id="10653" loc="14.388">Ille fugit, sed se solito velocius ipse</TextUnit>
    <TextUnit id="10654" loc="14.389">currere miratur: pennas in corpore vidit,</TextUnit>
    <TextUnit id="10655" loc="14.390">seque novam subito Latiis accedere silvis</TextUnit>
    <TextUnit id="10656" loc="14.391">indignatus avem duro fera robora rostro</TextUnit>
    <TextUnit id="10657" loc="14.392">figit et iratus longis dat vulnera ramis.</TextUnit>
    <TextUnit id="10658" loc="14.393">Purpureum chlamydis pennae traxere colorem,</TextUnit>
    <TextUnit id="10659" loc="14.394">fibula quod fuerat vestemque momorderat aurum,</TextUnit>
    <TextUnit id="10660" loc="14.395">pluma fit, et fulvo cervix praecingitur auro,</TextUnit>
    <TextUnit id="10661" loc="14.396">nec quicquam antiquum Pico nisi nomina restat.</TextUnit>
    <TextUnit id="10662" loc="14.397">Interea comites, clamato saepe per agros</TextUnit>
    <TextUnit id="10663" loc="14.398">nequiquam Pico nullaque in parte reperto,</TextUnit>
    <TextUnit id="10664" loc="14.399">inveniunt Circen (nam iam tenuaverat auras</TextUnit>
    <TextUnit id="10665" loc="14.400">passaque erat nebulas ventis ac sole recludi)</TextUnit>
    <TextUnit id="10666" loc="14.401">criminibusque premunt veris regemque reposcunt</TextUnit>
    <TextUnit id="10667" loc="14.402">vimque ferunt saevisque parant incessere telis.</TextUnit>
    <TextUnit id="10668" loc="14.403">Illa nocens spargit virus sucosque veneni</TextUnit>
    <TextUnit id="10669" loc="14.404">et Noctem noctisque deos Ereboque chaoque</TextUnit>
    <TextUnit id="10670" loc="14.405">convocat et longis Hecaten ululatibus orat:</TextUnit>
    <TextUnit id="10671" loc="14.406">exsiluere loco (dictu mirabile) silvae,</TextUnit>
    <TextUnit id="10672" loc="14.407">ingemuitque solum, vicinaque palluit arbor,</TextUnit>
    <TextUnit id="10673" loc="14.408">sparsaque sanguineis maduerunt pabula guttis,</TextUnit>
    <TextUnit id="10674" loc="14.409">et lapides visi mugitus edere raucos,</TextUnit>
    <TextUnit id="10675" loc="14.410">et latrare canes et humus serpentibus atris</TextUnit>
    <TextUnit id="10676" loc="14.411">squalere et tenues animae volitare videntur.</TextUnit>
    <TextUnit id="10677" loc="14.412">Attonitum monstris vulgus pavet: illa paventis</TextUnit>
    <TextUnit id="10678" loc="14.413">ora venenata tetigit mirantia virga,</TextUnit>
    <TextUnit id="10679" loc="14.414">cuius ab attactu variarum monstra ferarum</TextUnit>
    <TextUnit id="10680" loc="14.415">in iuvenes veniunt: nulli sua mansit imago.</TextUnit>
    <TextUnit id="10681" loc="14.416">Sparserat occiduus Tartessia litora Phoebus,</TextUnit>
    <TextUnit id="10682" loc="14.417">et frustra coniunx oculis animoque Canentis</TextUnit>
    <TextUnit id="10683" loc="14.418">exspectatus erat: famuli populusque per omnes</TextUnit>
    <TextUnit id="10684" loc="14.419">discurrunt silvas atque obvia lumina portant;</TextUnit>
    <TextUnit id="10685" loc="14.420">nec satis est nymphae flere et lacerare capillos</TextUnit>
    <TextUnit id="10686" loc="14.421">et dare plangorem (facit et tamen omnia) seque</TextUnit>
    <TextUnit id="10687" loc="14.422">proripit ac Latios errat vesana per agros.</TextUnit>
    <TextUnit id="10688" loc="14.423">Sex illam noctes, tetidem redeuntia solis</TextUnit>
    <TextUnit id="10689" loc="14.424">lumina viderunt inopem somnique cibique</TextUnit>
    <TextUnit id="10690" loc="14.425">per iuga, per valles, qua fors ducebat, euntem.</TextUnit>
    <TextUnit id="10691" loc="14.426">Ultimus adspexit Thybris luctuque viaque</TextUnit>
    <TextUnit id="10692" loc="14.427">fessam et iam longa ponentem corpora ripa.</TextUnit>
    <TextUnit id="10693" loc="14.428">Illic cum lacrimis ipso modulata dolore</TextUnit>
    <TextUnit id="10694" loc="14.429">verba sono tenui maerens fundebat, ut olim</TextUnit>
    <TextUnit id="10695" loc="14.430">carmina iam moriens canit exequialia cygnus.</TextUnit>
    <TextUnit id="10696" loc="14.431">Luctibus extremis teneras liquefacta medullas</TextUnit>
    <TextUnit id="10697" loc="14.432">tabuit inque leves paulatim evanuit auras;</TextUnit>
    <TextUnit id="10698" loc="14.433">fama tamen signata loco est, quem rite Canentem</TextUnit>
    <TextUnit id="10699" loc="14.434">nomine de nymphae veteres dixere Camenae.’</TextUnit>
    <TextUnit id="10700" loc="14.435">Talia multa mihi longum narrata per annum</TextUnit>
    <TextUnit id="10701" loc="14.436">visaque sunt. Resides et desuetudine tardi</TextUnit>
    <TextUnit id="10702" loc="14.437">rursus inire fretum, rursus dare vela iubemur.</TextUnit>
    <TextUnit id="10703" loc="14.438">Ancipitesque vias et iter Titania vastum</TextUnit>
    <TextUnit id="10704" loc="14.439">dixerat et saevi restare pericula ponti.</TextUnit>
    <TextUnit id="10705" loc="14.440">Pertimui, fateor, nactusque hoc litus adhaesi.”</TextUnit>
    <TextUnit id="10706" loc="14.441">Finierat Macareus. Urnaque Aeneia nutrix</TextUnit>
    <TextUnit id="10707" loc="14.442">condita marmoreo tumulo breve carmen habebat:</TextUnit>
    <TextUnit id="10708" loc="14.443">HIC · ME · CAIETAM · NOTAE · PIETATIS · ALUMNUS</TextUnit>
    <TextUnit id="10709" loc="14.444">EREPTAM · ARGOLICO · QUO · DEBUIT · IGNE · CREMAVIT.</TextUnit>
    <TextUnit id="10710" loc="14.445">Solvitur herboso religatus ab aggere funis,</TextUnit>
    <TextUnit id="10711" loc="14.446">et procul insidias infamataeque relinquunt</TextUnit>
    <TextUnit id="10712" loc="14.447">tecta deae lucosque petunt, ubi nubilus umbra</TextUnit>
    <TextUnit id="10713" loc="14.448">in mare cum flava prorumpit Thybris harena;</TextUnit>
    <TextUnit id="10714" loc="14.449">Faunigenaeque domo potitur nataque Latini,</TextUnit>
    <TextUnit id="10715" loc="14.450">non sine Marte tamen: bellum cum gente feroci</TextUnit>
    <TextUnit id="10716" loc="14.451">suscipitur, pactaque furit pro coniuge Turnus.</TextUnit>
    <TextUnit id="10717" loc="14.452">Concurrit Latio Tyrrhenia tota, diuque</TextUnit>
    <TextUnit id="10718" loc="14.453">ardua sollicitis victoria quaeritur armis.</TextUnit>
    <TextUnit id="10719" loc="14.454">Auget uterque suas externo robore vires,</TextUnit>
    <TextUnit id="10720" loc="14.455">et multi Rutulos, multi Troiana tuentur</TextUnit>
    <TextUnit id="10721" loc="14.456">castra. Neque Aeneas Euandri ad moenia frustra,</TextUnit>
    <TextUnit id="10722" loc="14.457">at Venulus frustra profugi Diomedis ad urbem</TextUnit>
    <TextUnit id="10723" loc="14.458">venerat: ille quidem sub Iapyge maxima Dauno</TextUnit>
    <TextUnit id="10724" loc="14.459">moenia condiderat dotaliaque arva tenebat.</TextUnit>
    <TextUnit id="10725" loc="14.460">Sed Venulus Turni postquam mandata peregit</TextUnit>
    <TextUnit id="10726" loc="14.461">auxilium petiit, vires Aetolius heros</TextUnit>
    <TextUnit id="10727" loc="14.462">excusat: nec se aut soceri committere pugnae</TextUnit>
    <TextUnit id="10728" loc="14.463">velle sui populos, aut quos e gente suorum</TextUnit>
    <TextUnit id="10729" loc="14.464">armet habere ullos, “neve haec commenta putetis,</TextUnit>
    <TextUnit id="10730" loc="14.465">admonitu quamquam luctus renoventur amari</TextUnit>
    <TextUnit id="10731" loc="14.466">perpetiar memorare tamen. Postquam alta cremata est</TextUnit>
    <TextUnit id="10732" loc="14.467">Ilion et Danaas paverunt Pergama flammas,</TextUnit>
    <TextUnit id="10733" loc="14.468">Naryciusque heros, a virgine virgine rapta,</TextUnit>
    <TextUnit id="10734" loc="14.469">quam meruit poenam solus, digessit in omnes,</TextUnit>
    <TextUnit id="10735" loc="14.470">spargimur et ventis inimica per aequora rapti</TextUnit>
    <TextUnit id="10736" loc="14.471">fulmina, noctem, imbres, iram caelique marisque</TextUnit>
    <TextUnit id="10737" loc="14.472">perpetimur Danai cumulumque Capherea cladis.</TextUnit>
    <TextUnit id="10738" loc="14.473">Neve morer referens tristes ex ordine casus,</TextUnit>
    <TextUnit id="10739" loc="14.474">Graecia tum potuit Priamo quoque flenda videri.</TextUnit>
    <TextUnit id="10740" loc="14.475">Me tamen armiferae servatum cura Minervae</TextUnit>
    <TextUnit id="10741" loc="14.476">fluctibus eripuit, patriis sed rursus ab agris</TextUnit>
    <TextUnit id="10742" loc="14.477">pellor, et antiquo memores de vulnere poenas</TextUnit>
    <TextUnit id="10743" loc="14.478">exigit alma Venus, tantosque per alta labores</TextUnit>
    <TextUnit id="10744" loc="14.479">aequora sustinui, tantos terrestribus armis,</TextUnit>
    <TextUnit id="10745" loc="14.480">ut mihi felices sint illi saepe vocati,</TextUnit>
    <TextUnit id="10746" loc="14.481">quos communis hiems importunusque Caphereus</TextUnit>
    <TextUnit id="10747" loc="14.482">mersit aquis, vellemque horum pars una fuissem.</TextUnit>
    <TextUnit id="10748" loc="14.483">Ultima iam passi comites belloque fretoque</TextUnit>
    <TextUnit id="10749" loc="14.484">deficiunt finemque rogant erroris, at Acmon</TextUnit>
    <TextUnit id="10750" loc="14.485">fervidus ingenio, tum vero et cladibus asper,</TextUnit>
    <TextUnit id="10751" loc="14.486">‘quid superest, quod iam patientia nostra recuset</TextUnit>
    <TextUnit id="10752" loc="14.487">ferre, viri?’ dixit; ‘quid habet Cytherea, quod ultra</TextUnit>
    <TextUnit id="10753" loc="14.488">(velle puta!) faciat? Nam dum peiora timentur,</TextUnit>
    <TextUnit id="10754" loc="14.489">est locus in vulnus: sors autem ubi pessima rerum,</TextUnit>
    <TextUnit id="10755" loc="14.490">sub pedibus timor est securaque summa malorum.</TextUnit>
    <TextUnit id="10756" loc="14.491">Audiat ipsa licet, et, quod facit, oderit omnes</TextUnit>
    <TextUnit id="10757" loc="14.492">sub Diomede viros, odium tamen illius omnes</TextUnit>
    <TextUnit id="10758" loc="14.493">spernimus: et magno stat magna potentia nobis!’</TextUnit>
    <TextUnit id="10759" loc="14.494">Talibus iratam Venerem Pleuronius Acmon</TextUnit>
    <TextUnit id="10760" loc="14.495">instimulat verbis stimulisque resuscitat iram.</TextUnit>
    <TextUnit id="10761" loc="14.496">Dicta placent paucis: numeri maioris amici</TextUnit>
    <TextUnit id="10762" loc="14.497">Acmona corripimus; cui respondere volenti</TextUnit>
    <TextUnit id="10763" loc="14.498">vox pariter vocisque via est tenuata, comaeque</TextUnit>
    <TextUnit id="10764" loc="14.499">in plumas abeunt, plumis nova colla teguntur</TextUnit>
    <TextUnit id="10765" loc="14.500">pectoraque et tergum, maiores bracchia pennas</TextUnit>
    <TextUnit id="10766" loc="14.501">accipiunt, cubitusque leves sinuatur in alas.</TextUnit>
    <TextUnit id="10767" loc="14.502">Magna pedis digitos pars occupat, oraque cornu</TextUnit>
    <TextUnit id="10768" loc="14.503">indurata rigent finemque in acumine ponunt.</TextUnit>
    <TextUnit id="10769" loc="14.504">Hunc Lycus, hunc Idas et cum Rhexenore Nycteus,</TextUnit>
    <TextUnit id="10770" loc="14.505">hunc miratur Abas: et dum mirantur, eandem</TextUnit>
    <TextUnit id="10771" loc="14.506">accipiunt faciem, numerusque ex agmine maior</TextUnit>
    <TextUnit id="10772" loc="14.507">subvolat et remos plausis circumvolat alis.</TextUnit>
    <TextUnit id="10773" loc="14.508">Si volucrum quae sit dubiarum forma, requiris,</TextUnit>
    <TextUnit id="10774" loc="14.509">ut non cygnorum, sic albis proxima cygnis.</TextUnit>
    <TextUnit id="10775" loc="14.510">Vix equidem has sedes et Iapygis arida Dauni</TextUnit>
    <TextUnit id="10776" loc="14.511">arva gener teneo minima cum parte meorum.”</TextUnit>
    <TextUnit id="10777" loc="14.512">Hactenus Oenides. Venulus Calydonia regna</TextUnit>
    <TextUnit id="10778" loc="14.513">Peucetiosque sinus Messapiaque arva relinquit.</TextUnit>
    <TextUnit id="10779" loc="14.514">In quibus antra videt, quae multa nubila silva</TextUnit>
    <TextUnit id="10780" loc="14.515">et levibus cannis manantia semicaper Pan</TextUnit>
    <TextUnit id="10781" loc="14.516">nunc tenet, at quodam tenuerunt tempore nymphae.</TextUnit>
    <TextUnit id="10782" loc="14.517">Apulus has illa pastor regione fugatas</TextUnit>
    <TextUnit id="10783" loc="14.518">terruit et primo subita formidine movit,</TextUnit>
    <TextUnit id="10784" loc="14.519">mox, ubi mens rediit et contempsere sequentem,</TextUnit>
    <TextUnit id="10785" loc="14.520">ad numerum motis pedibus duxere choreas.</TextUnit>
    <TextUnit id="10786" loc="14.521">Improbat has pastor, saltuque imitatus agresti</TextUnit>
    <TextUnit id="10787" loc="14.522">addidit obscenis convicia rustica dictis,</TextUnit>
    <TextUnit id="10788" loc="14.523">nec prius os tacuit, quam guttura condidit arbor:</TextUnit>
    <TextUnit id="10789" loc="14.524">arbore enim sucoque licet cognoscere mores;</TextUnit>
    <TextUnit id="10790" loc="14.525">quippe notam linguae bacis oleaster amaris</TextUnit>
    <TextUnit id="10791" loc="14.526">exhibet: asperitas verborum cessit in illas.</TextUnit>
    <TextUnit id="10792" loc="14.527">Hinc ubi legati rediere, negata ferentes</TextUnit>
    <TextUnit id="10793" loc="14.528">arma Aetola sibi, Rutuli sine viribus illis</TextUnit>
    <TextUnit id="10794" loc="14.529">bella instructa gerunt, multumque ab utraque cruoris</TextUnit>
    <TextUnit id="10795" loc="14.530">parte datur; fert ecce avidas in pinea Turnus</TextUnit>
    <TextUnit id="10796" loc="14.531">texta faces, ignesque timent, quibus unda pepercit.</TextUnit>
    <TextUnit id="10797" loc="14.532">Iamque picem et ceras alimentaque cetera flammae</TextUnit>
    <TextUnit id="10798" loc="14.533">Mulciber urebat perque altum ad carbasa malum</TextUnit>
    <TextUnit id="10799" loc="14.534">ibat, et incurvae fumabant transtra carinae:</TextUnit>
    <TextUnit id="10800" loc="14.535">cum memor has pinus Idaeo vertice caesas</TextUnit>
    <TextUnit id="10801" loc="14.536">sancta deum genetrix tinnitibus aera pulsi</TextUnit>
    <TextUnit id="10802" loc="14.537">aeris et inflati complevit murmure buxi,</TextUnit>
    <TextUnit id="10803" loc="14.538">perque leves domitis invecta leonibus auras</TextUnit>
    <TextUnit id="10804" loc="14.539">“inrita sacrilega iactas incendia dextra,</TextUnit>
    <TextUnit id="10805" loc="14.540">Turne!” ait. “Eripiam, nec me patiente cremabit</TextUnit>
    <TextUnit id="10806" loc="14.541">ignis edax nemorum partes et membra meorum.”</TextUnit>
    <TextUnit id="10807" loc="14.542">Intonuit dicente dea, tonitrumque secuti</TextUnit>
    <TextUnit id="10808" loc="14.543">cum saliente graves ceciderunt grandine nimbi,</TextUnit>
    <TextUnit id="10809" loc="14.544">aeraque et tumidum subitis concursibus aequor</TextUnit>
    <TextUnit id="10810" loc="14.545">Astraei turbant et eunt in proelia fratres.</TextUnit>
    <TextUnit id="10811" loc="14.546">E quibus alma parens unius viribus usa</TextUnit>
    <TextUnit id="10812" loc="14.547">stuppea praerupit Phrygiae retinacula puppis</TextUnit>
    <TextUnit id="10813" loc="14.548">fertque rates pronas medioque sub aequore mergit;</TextUnit>
    <TextUnit id="10814" loc="14.549">robore mollito lignoque in corpora verso</TextUnit>
    <TextUnit id="10815" loc="14.550">in capitum facies puppes mutantur aduncae,</TextUnit>
    <TextUnit id="10816" loc="14.551">in digitos abeunt et crura natantia remi,</TextUnit>
    <TextUnit id="10817" loc="14.552">quodque prius fuerat, latus est mediisque carina</TextUnit>
    <TextUnit id="10818" loc="14.553">subdita navigiis spinae mutatur in usum,</TextUnit>
    <TextUnit id="10819" loc="14.554">lina comae molles, antemnae bracchia fiunt,</TextUnit>
    <TextUnit id="10820" loc="14.555">caerulus, ut fuerat, color est; quasque ante timebant,</TextUnit>
    <TextUnit id="10821" loc="14.556">illas virgineis exercent lusibus undas</TextUnit>
    <TextUnit id="10822" loc="14.557">naides aequoreae durisque in montibus ortae</TextUnit>
    <TextUnit id="10823" loc="14.558">molle fretum celebrant nec eas sua tangit origo.</TextUnit>
    <TextUnit id="10824" loc="14.559">Non tamen oblitae, quam multa pericula saepe</TextUnit>
    <TextUnit id="10825" loc="14.560">pertulerint pelago, iactatis saepe carinis</TextUnit>
    <TextUnit id="10826" loc="14.561">supposuere manus, nisi siqua vehebat Achivos:</TextUnit>
    <TextUnit id="10827" loc="14.562">cladis adhuc Phrygiae memores, odere Pelasgos</TextUnit>
    <TextUnit id="10828" loc="14.563">Neritiaeque ratis viderunt fragmina laetis</TextUnit>
    <TextUnit id="10829" loc="14.564">vultibus et laetis videre rigescere puppem</TextUnit>
    <TextUnit id="10830" loc="14.565">vultibus Alcinoi saxumque increscere ligno.</TextUnit>
    <TextUnit id="10831" loc="14.566">Spes erat, in nymphas animata classe marinas,</TextUnit>
    <TextUnit id="10832" loc="14.567">posse metu monstri Rutulum desistere bello:</TextUnit>
    <TextUnit id="10833" loc="14.568">perstat, habetque deos pars utraque, quodque deorum est</TextUnit>
    <TextUnit id="10834" loc="14.569">instar, habent animos; nec iam dotalia regna</TextUnit>
    <TextUnit id="10835" loc="14.570">nec sceptrum soceri, nec te, Lavinia virgo,</TextUnit>
    <TextUnit id="10836" loc="14.571">sed vicisse petunt deponendique pudore</TextUnit>
    <TextUnit id="10837" loc="14.572">bella gerunt, tandemque Venus victricia nati</TextUnit>
    <TextUnit id="10838" loc="14.573">arma videt, Turnusque cadit, cadit Ardea, Turno</TextUnit>
    <TextUnit id="10839" loc="14.574">sospite dicta potens. Quem postquam barbarus ensis</TextUnit>
    <TextUnit id="10840" loc="14.575">abstulit et tepida latuerunt tecta favilla,</TextUnit>
    <TextUnit id="10841" loc="14.576">congerie e media tum primum cognita praepes</TextUnit>
    <TextUnit id="10842" loc="14.577">subvolat et cineres plausis everberat alis.</TextUnit>
    <TextUnit id="10843" loc="14.578">Et sonus et macies et pallor et omnia, captam</TextUnit>
    <TextUnit id="10844" loc="14.579">quae deceant urbem, nomen quoque mansit in illa</TextUnit>
    <TextUnit id="10845" loc="14.580">urbis; et ipsa suis deplangitur Ardea pennis.</TextUnit>
    <TextUnit id="10846" loc="14.581">Iamque deos omnes ipsamque Aeneia virtus</TextUnit>
    <TextUnit id="10847" loc="14.582">Iunonem veteres finire coegerat iras,</TextUnit>
    <TextUnit id="10848" loc="14.583">cum, bene fundatis opibus crescentis Iuli,</TextUnit>
    <TextUnit id="10849" loc="14.584">tempestivus erat caelo Cythereius heros:</TextUnit>
    <TextUnit id="10850" loc="14.585">ambieratque Venus superos, colloque parentis</TextUnit>
    <TextUnit id="10851" loc="14.586">circumfusa sui “numquam mihi” dixerat “ullo</TextUnit>
    <TextUnit id="10852" loc="14.587">tempore dure pater, nunc sis mitissimus, opto,</TextUnit>
    <TextUnit id="10853" loc="14.588">Aeneaeque meo, qui te de sanguine nostro</TextUnit>
    <TextUnit id="10854" loc="14.589">fecit avum, quamvis parvum des, optime, numen,</TextUnit>
    <TextUnit id="10855" loc="14.590">dummodo des aliquod: satis est inamabile regnum</TextUnit>
    <TextUnit id="10856" loc="14.591">adspexisse semel, Stygios semel isse per amnes.”</TextUnit>
    <TextUnit id="10857" loc="14.592">Adsensere dei, nec coniunx regia vultus</TextUnit>
    <TextUnit id="10858" loc="14.593">immotos tenuit placatoque adnuit ore;</TextUnit>
    <TextUnit id="10859" loc="14.594">tum pater “estis” ait “caelesti numine digni,</TextUnit>
    <TextUnit id="10860" loc="14.595">quaeque petis, pro quoque petis: cape, nata, quod optas!”</TextUnit>
    <TextUnit id="10861" loc="14.596">Fatus erat: gaudet gratesque agit illa parenti,</TextUnit>
    <TextUnit id="10862" loc="14.597">perque leves auras iunctis invecta columbis</TextUnit>
    <TextUnit id="10863" loc="14.598">litus adit Laurens, ubi tectus harundine serpit</TextUnit>
    <TextUnit id="10864" loc="14.599">in freta flumineis vicina Numicius undis.</TextUnit>
    <TextUnit id="10865" loc="14.600">Hunc iubet Aeneae, quaecumque obnoxia morti,</TextUnit>
    <TextUnit id="10866" loc="14.601">abluere et tacito deferre sub aequora cursu;</TextUnit>
    <TextUnit id="10867" loc="14.602">corniger exsequitur Veneris mandata suisque,</TextUnit>
    <TextUnit id="10868" loc="14.603">quidquid in Aenea fuerat mortale, repurgat</TextUnit>
    <TextUnit id="10869" loc="14.604">et respergit aquis: pars optima restitit illi.</TextUnit>
    <TextUnit id="10870" loc="14.605">Lustratum genetrix divino corpus odore</TextUnit>
    <TextUnit id="10871" loc="14.606">unxit et ambrosia cum dulci nectare mixta</TextUnit>
    <TextUnit id="10872" loc="14.607">contigit os fecitque deum, quem turba Quirini</TextUnit>
    <TextUnit id="10873" loc="14.608">nuncupat Indigetem temploque arisque recepit.</TextUnit>
    <TextUnit id="10874" loc="14.609">Inde sub Ascanii dicione binominis Alba</TextUnit>
    <TextUnit id="10875" loc="14.610">resque Latina fuit. Succedit Silvius illi.</TextUnit>
    <TextUnit id="10876" loc="14.611">Quo satus antiquo tenuit repetita Latinus</TextUnit>
    <TextUnit id="10877" loc="14.612">nomina cum sceptro. Clarus subit Alba Latinum.</TextUnit>
    <TextUnit id="10878" loc="14.613">Epytus ex illo est; post hunc Capetusque Capysque,</TextUnit>
    <TextUnit id="10879" loc="14.614">sed Capys ante fuit. Regnum Tiberinus ab illis</TextUnit>
    <TextUnit id="10880" loc="14.615">cepit et in Tusci demersus fluminis undis</TextUnit>
    <TextUnit id="10881" loc="14.616">nomina fecit aquae; de quo Remulusque feroxque</TextUnit>
    <TextUnit id="10882" loc="14.617">Acrota sunt geniti. Remulus maturior annis</TextUnit>
    <TextUnit id="10883" loc="14.618">fulmineo periit, imitator fulminis, ictu.</TextUnit>
    <TextUnit id="10884" loc="14.619">Fratre suo sceptrum moderatior Acrota forti</TextUnit>
    <TextUnit id="10885" loc="14.620">tradit Aventino, qui, quo regnarat, eodem</TextUnit>
    <TextUnit id="10886" loc="14.621">monte iacet positus tribuitque vocabula monti.</TextUnit>
    <TextUnit id="10887" loc="14.622">Iamque Palatinae summam Proca gentis habebat.</TextUnit>
    <TextUnit id="10888" loc="14.623">Rege sub hoc Pomona fuit, qua nulla Latinas</TextUnit>
    <TextUnit id="10889" loc="14.624">inter hamadryadas coluit sollertius hortos</TextUnit>
    <TextUnit id="10890" loc="14.625">nec fuit arborei studiosior altera fetus.</TextUnit>
    <TextUnit id="10891" loc="14.626">Unde tenet nomen: non silvas illa nec amnes,</TextUnit>
    <TextUnit id="10892" loc="14.627">rus amat et ramos felicia poma ferentes.</TextUnit>
    <TextUnit id="10893" loc="14.628">Nec iaculo gravis est, sed adunca dextera falce,</TextUnit>
    <TextUnit id="10894" loc="14.629">qua modo luxuriem premit et spatiantia passim</TextUnit>
    <TextUnit id="10895" loc="14.630">bracchia compescit, fisso modo cortice lignum</TextUnit>
    <TextUnit id="10896" loc="14.631">inserit et sucos alieno praestat alumno;</TextUnit>
    <TextUnit id="10897" loc="14.632">nec sentire sitim patitur bibulaeque recurvas</TextUnit>
    <TextUnit id="10898" loc="14.633">radicis fibras labentibus inrigat undis:</TextUnit>
    <TextUnit id="10899" loc="14.634">hic amor, hoc studium; veneris quoque nulla cupido est.</TextUnit>
    <TextUnit id="10900" loc="14.635">Vim tamen agrestum metuens pomaria claudit</TextUnit>
    <TextUnit id="10901" loc="14.636">intus et accessus prohibet refugitque viriles.</TextUnit>
    <TextUnit id="10902" loc="14.637">Quid non et satyri, saltatibus apta iuventus,</TextUnit>
    <TextUnit id="10903" loc="14.638">fecere et pinu praecincti cornua Panes</TextUnit>
    <TextUnit id="10904" loc="14.639">Silenusque, suis semper iuvenalior annis,</TextUnit>
    <TextUnit id="10905" loc="14.640">quique deus fures vel falce vel inguine terret,</TextUnit>
    <TextUnit id="10906" loc="14.641">ut poterentur ea? Sed enim superabat amando</TextUnit>
    <TextUnit id="10907" loc="14.642">hos quoque Vertumnus neque erat felicior illis.</TextUnit>
    <TextUnit id="10908" loc="14.643">O quotiens habitu duri messoris aristas</TextUnit>
    <TextUnit id="10909" loc="14.644">corbe tulit verique fuit messoris imago!</TextUnit>
    <TextUnit id="10910" loc="14.645">Tempora saepe gerens faeno religata recenti</TextUnit>
    <TextUnit id="10911" loc="14.646">desectum poterat gramen versasse videri;</TextUnit>
    <TextUnit id="10912" loc="14.647">saepe manu stimulos rigida portabat, ut illum</TextUnit>
    <TextUnit id="10913" loc="14.648">iurasses fessos modo disiunxisse iuvencos.</TextUnit>
    <TextUnit id="10914" loc="14.649">Falce data frondator erat vitisque putator;</TextUnit>
    <TextUnit id="10915" loc="14.650">induerat scalas: lecturum poma putares;</TextUnit>
    <TextUnit id="10916" loc="14.651">miles erat gladio, piscator harundine sumpta.</TextUnit>
    <TextUnit id="10917" loc="14.652">Denique per multas aditum sibi saepe figuras</TextUnit>
    <TextUnit id="10918" loc="14.653">repperit, ut caperet spectatae gaudia formae.</TextUnit>
    <TextUnit id="10919" loc="14.654">Ille etiam picta redimitus tempora mitra,</TextUnit>
    <TextUnit id="10920" loc="14.655">innitens baculo, positis per tempora canis,</TextUnit>
    <TextUnit id="10921" loc="14.656">adsimulavit anum cultosque intravit in hortos</TextUnit>
    <TextUnit id="10922" loc="14.657">pomaque mirata est “tanto” que “potentior!” inquit,</TextUnit>
    <TextUnit id="10923" loc="14.658">paucaque laudatae dedit oscula, qualia numquam</TextUnit>
    <TextUnit id="10924" loc="14.659">vera dedisset anus, glaebaque incurva resedit</TextUnit>
    <TextUnit id="10925" loc="14.660">suspiciens pandos autumni pondere ramos.</TextUnit>
    <TextUnit id="10926" loc="14.661">Ulmus erat contra speciosa nitentibus uvis:</TextUnit>
    <TextUnit id="10927" loc="14.662">quam socia postquam pariter cum vite probavit,</TextUnit>
    <TextUnit id="10928" loc="14.663">“at si staret” ait “caelebs sine palmite truncus,</TextUnit>
    <TextUnit id="10929" loc="14.664">nil praeter frondes, quare peteretur, haberet;</TextUnit>
    <TextUnit id="10930" loc="14.665">haec quoque, quae iuncta est, vitis requiescit in illo:</TextUnit>
    <TextUnit id="10931" loc="14.666">si non nupta foret, terrae acclinata iaceret.</TextUnit>
    <TextUnit id="10932" loc="14.667">Tu tamen exemplo non tangeris arboris huius</TextUnit>
    <TextUnit id="10933" loc="14.668">concubitusque fugis nec te coniungere curas.</TextUnit>
    <TextUnit id="10934" loc="14.669">Atque utinam velles! Helene non pluribus esset</TextUnit>
    <TextUnit id="10935" loc="14.670">sollicitata procis nec quae Lapitheia movit</TextUnit>
    <TextUnit id="10936" loc="14.671">proelia nec coniunx nimium tardantis Ulixei.</TextUnit>
    <TextUnit id="10937" loc="14.672">Nunc quoque, cum fugias averserisque petentes,</TextUnit>
    <TextUnit id="10938" loc="14.673">mille viri cupiunt et semideique deique</TextUnit>
    <TextUnit id="10939" loc="14.674">et quaecumque tenent Albanos numina montes.</TextUnit>
    <TextUnit id="10940" loc="14.675">Sed tu, si sapies, si te bene iungere anumque</TextUnit>
    <TextUnit id="10941" loc="14.676">hanc audire voles, quae te plus omnibus illis,</TextUnit>
    <TextUnit id="10942" loc="14.677">plus quam credis, amo, vulgares reice taedas</TextUnit>
    <TextUnit id="10943" loc="14.678">Vertumnumque tori socium tibi selige! pro quo</TextUnit>
    <TextUnit id="10944" loc="14.679">me quoque pignus habes (neque enim sibi notior ille est,</TextUnit>
    <TextUnit id="10945" loc="14.680">quam mihi); nec passim toto vagus errat in orbe:</TextUnit>
    <TextUnit id="10946" loc="14.681">haec loca magna colit; nec, uti pars magna procorum,</TextUnit>
    <TextUnit id="10947" loc="14.682">quam modo vidit, amat: tu primus et ultimus illi</TextUnit>
    <TextUnit id="10948" loc="14.683">ardor eris, solique suos tibi devovet annos.</TextUnit>
    <TextUnit id="10949" loc="14.684">Adde, quod est iuvenis, quod naturale decoris</TextUnit>
    <TextUnit id="10950" loc="14.685">munus habet formasque apte fingetur in omnes,</TextUnit>
    <TextUnit id="10951" loc="14.686">et quod erit iussus, iubeas licet omnia, fiet.</TextUnit>
    <TextUnit id="10952" loc="14.687">Quid quod amatis idem? quod, quae tibi poma coluntur,</TextUnit>
    <TextUnit id="10953" loc="14.688">primus habet laetaque tenet tua munera dextra?</TextUnit>
    <TextUnit id="10954" loc="14.689">Sed neque iam fetus desiderat arbore demptos,</TextUnit>
    <TextUnit id="10955" loc="14.690">nec, quas hortus alit, cum sucis mitibus herbas,</TextUnit>
    <TextUnit id="10956" loc="14.691">nec quicquam, nisi te; miserere ardentis et ipsum,</TextUnit>
    <TextUnit id="10957" loc="14.692">quod petit, ore meo praesentem crede precari</TextUnit>
    <TextUnit id="10958" loc="14.693">ultoresque deos et pectora dura perosam</TextUnit>
    <TextUnit id="10959" loc="14.694">Idalien memoremque time Rhamnusidis iram!</TextUnit>
    <TextUnit id="10960" loc="14.695">Quoque magis timeas (etenim mihi multa vetustas</TextUnit>
    <TextUnit id="10961" loc="14.696">scire dedit), referam tota notissima Cypro</TextUnit>
    <TextUnit id="10962" loc="14.697">facta, quibus flecti facile et mitescere possis.</TextUnit>
    <TextUnit id="10963" loc="14.698">Viderat a veteris generosam sanguine Teucri</TextUnit>
    <TextUnit id="10964" loc="14.699">Iphis Anaxareten, humili de stirpe creatus,</TextUnit>
    <TextUnit id="10965" loc="14.700">viderat et totis perceperat ossibus aestum</TextUnit>
    <TextUnit id="10966" loc="14.701">luctatusque diu, postquam ratione furorem</TextUnit>
    <TextUnit id="10967" loc="14.702">vincere non potuit, supplex ad limina venit</TextUnit>
    <TextUnit id="10968" loc="14.703">et modo nutrici miserum confessus amorem,</TextUnit>
    <TextUnit id="10969" loc="14.704">ne sibi dura foret, per spes oravit alumnae,</TextUnit>
    <TextUnit id="10970" loc="14.705">et modo de multis blanditus cuique ministris</TextUnit>
    <TextUnit id="10971" loc="14.706">sollicita petiit propensum voce favorem;</TextUnit>
    <TextUnit id="10972" loc="14.707">saepe ferenda dedit blandis sua verba tabellis,</TextUnit>
    <TextUnit id="10973" loc="14.708">interdum madidas lacrimarum rore coronas</TextUnit>
    <TextUnit id="10974" loc="14.709">postibus intendit posuitque in limine duro</TextUnit>
    <TextUnit id="10975" loc="14.710">molle latus tristisque serae convicia fecit.</TextUnit>
    <TextUnit id="10976" loc="14.711">Saevior illa freto surgente cadentibus Haedis,</TextUnit>
    <TextUnit id="10977" loc="14.712">durior et ferro, quod Noricus excoquit ignis,</TextUnit>
    <TextUnit id="10978" loc="14.713">et saxo, quod adhuc vivum radice tenetur,</TextUnit>
    <TextUnit id="10979" loc="14.714">spernit et inridet factisque inmitibus addit</TextUnit>
    <TextUnit id="10980" loc="14.715">verba superba ferox et spe quoque fraudat amantem.</TextUnit>
    <TextUnit id="10981" loc="14.716">Non tulit impatiens longi tormenta doloris</TextUnit>
    <TextUnit id="10982" loc="14.717">Iphis et ante fores haec verba novissima dixit:</TextUnit>
    <TextUnit id="10983" loc="14.718">‘Vincis, Anaxarete, neque erunt tibi taedia tandem</TextUnit>
    <TextUnit id="10984" loc="14.719">ulla ferenda mei: laetos molire triumphos</TextUnit>
    <TextUnit id="10985" loc="14.720">et Paeana voca nitidaque incingere lauru!</TextUnit>
    <TextUnit id="10986" loc="14.721">Vincis enim, moriorque libens: age, ferrea, gaude!</TextUnit>
    <TextUnit id="10987" loc="14.722">Certe aliquid laudare mei cogeris amoris,</TextUnit>
    <TextUnit id="10988" loc="14.723">quo tibi sim gratus, meritumque fatebere nostrum.</TextUnit>
    <TextUnit id="10989" loc="14.724">Non tamen ante tui curam fugisse memento,</TextUnit>
    <TextUnit id="10990" loc="14.725">quam vitam, geminaque simul mihi luce carendum est.</TextUnit>
    <TextUnit id="10991" loc="14.726">Nec tibi fama mei ventura est nuntia leti:</TextUnit>
    <TextUnit id="10992" loc="14.727">ipse ego, ne dubites, adero praesensque videbor,</TextUnit>
    <TextUnit id="10993" loc="14.728">corpore ut exanimi crudelia lumina pascas.</TextUnit>
    <TextUnit id="10994" loc="14.729">Si tamen, o superi, mortalia facta videtis,</TextUnit>
    <TextUnit id="10995" loc="14.730">este mei memores (nihil ultra lingua precari</TextUnit>
    <TextUnit id="10996" loc="14.731">sustinet) et longo facite ut narremur in aevo,</TextUnit>
    <TextUnit id="10997" loc="14.732">et, quae dempsistis vitae, date tempora famae!’</TextUnit>
    <TextUnit id="10998" loc="14.733">Dixit, et ad postes ornatos saepe coronis</TextUnit>
    <TextUnit id="10999" loc="14.734">umentes oculos et pallida bracchia tollens,</TextUnit>
    <TextUnit id="11000" loc="14.735">cum foribus laquei religaret vincula summis,</TextUnit>
    <TextUnit id="11001" loc="14.736">‘haec tibi serta placent, crudelis et impia?’ dixit,</TextUnit>
    <TextUnit id="11002" loc="14.737">inseruitque caput, sed tum quoque versus ad illam,</TextUnit>
    <TextUnit id="11003" loc="14.738">atque onus infelix elisa fauce pependit.</TextUnit>
    <TextUnit id="11004" loc="14.739">Icta pedum motu [trepidantem et multa timenem]</TextUnit>
    <TextUnit id="11005" loc="14.740">[visa dedisse sonum] est adapertaque ianua factum</TextUnit>
    <TextUnit id="11006" loc="14.741">prodidit. Exclamant famuli frustraque levatum</TextUnit>
    <TextUnit id="11007" loc="14.742">(nam pater occiderat) referunt ad limina matris;</TextUnit>
    <TextUnit id="11008" loc="14.743">accipit illa sinu complexaque frigida nati</TextUnit>
    <TextUnit id="11009" loc="14.744">membra sui postquam miserarum verba parentum</TextUnit>
    <TextUnit id="11010" loc="14.745">edidit et matrum miserarum facta peregit,</TextUnit>
    <TextUnit id="11011" loc="14.746">funera ducebat mediam lacrimosa per urbem</TextUnit>
    <TextUnit id="11012" loc="14.747">luridaque arsuro portabat membra feretro.</TextUnit>
    <TextUnit id="11013" loc="14.748">Forte viae vicina domus, qua flebilis ibat</TextUnit>
    <TextUnit id="11014" loc="14.749">pompa, fuit, duraeque sonus plangoris ad aures</TextUnit>
    <TextUnit id="11015" loc="14.750">venit Anaxaretae, quam iam deus ultor agebat:</TextUnit>
    <TextUnit id="11016" loc="14.751">mota ‘tamen videamus’ ait ‘miserabile funus’</TextUnit>
    <TextUnit id="11017" loc="14.752">et patulis iniit tectum sublime fenestris;</TextUnit>
    <TextUnit id="11018" loc="14.753">vixque bene impositum lecto prospexerat Iphin,</TextUnit>
    <TextUnit id="11019" loc="14.754">deriguere oculi, calidusque e corpore sanguis</TextUnit>
    <TextUnit id="11020" loc="14.755">inducto pallore fugit, conataque retro</TextUnit>
    <TextUnit id="11021" loc="14.756">ferre pedes haesit, conata avertere vultus</TextUnit>
    <TextUnit id="11022" loc="14.757">hoc quoque non potuit, paulatimque occupat artus,</TextUnit>
    <TextUnit id="11023" loc="14.758">quod fuit in duro iam pridem pectore, saxum.</TextUnit>
    <TextUnit id="11024" loc="14.759">Neve ea ficta putes, dominae sub imagine signum</TextUnit>
    <TextUnit id="11025" loc="14.760">servat adhuc Salamis: Veneris quoque nomine templum</TextUnit>
    <TextUnit id="11026" loc="14.761">Prospicientis habet. — Quorum memor, o mea, lentos</TextUnit>
    <TextUnit id="11027" loc="14.762">pone, precor, fastus et amanti iungere, nymphe.</TextUnit>
    <TextUnit id="11028" loc="14.763">Sic tibi nil vernum nascentia frigus adurat</TextUnit>
    <TextUnit id="11029" loc="14.764">poma nec excutiant rapidi florentia venti!'</TextUnit>
    <TextUnit id="11030" loc="14.765">Haec ubi nequiquam formae deus aptus anili</TextUnit>
    <TextUnit id="11031" loc="14.766">edidit, in iuvenem rediit et anilia demit</TextUnit>
    <TextUnit id="11032" loc="14.767">instrumenta sibi talisque apparuit illi,</TextUnit>
    <TextUnit id="11033" loc="14.768">qualis ubi oppositas nitidissima solis imago</TextUnit>
    <TextUnit id="11034" loc="14.769">evicit nubes nullaque obstante reluxit,</TextUnit>
    <TextUnit id="11035" loc="14.770">vimque parat: sed vi non est opus, inque figura</TextUnit>
    <TextUnit id="11036" loc="14.771">capta dei nymphe est et mutua vulnera sensit.</TextUnit>
    <TextUnit id="11037" loc="14.772">Proximus Ausonias iniusti miles Amuli</TextUnit>
    <TextUnit id="11038" loc="14.773">rexit opes, Numitorque senex amissa nepotis</TextUnit>
    <TextUnit id="11039" loc="14.774">munere regna capit, festisque Palilibus urbis</TextUnit>
    <TextUnit id="11040" loc="14.775">moenia conduntur, Tatiusque patresque Sabini</TextUnit>
    <TextUnit id="11041" loc="14.776">bella gerunt, arcisque via Tarpeia reclusa</TextUnit>
    <TextUnit id="11042" loc="14.777">dignam animam poena congestis exuit armis.</TextUnit>
    <TextUnit id="11043" loc="14.778">Inde sati Curibus tacitorum more luporum</TextUnit>
    <TextUnit id="11044" loc="14.779">ore premunt voces et corpora victa sopore</TextUnit>
    <TextUnit id="11045" loc="14.780">invadunt portasque petunt, quas obice firmo</TextUnit>
    <TextUnit id="11046" loc="14.781">clauserat Iliades: unam tamen ipsa reclusit</TextUnit>
    <TextUnit id="11047" loc="14.782">nec strepitum verso Saturnia cardine fecit.</TextUnit>
    <TextUnit id="11048" loc="14.783">Sola Venus portae cecidisse repagula sensit</TextUnit>
    <TextUnit id="11049" loc="14.784">et clausura fuit, nisi quod rescindere numquam</TextUnit>
    <TextUnit id="11050" loc="14.785">dis licet acta deum. Iano loca iuncta tenebant</TextUnit>
    <TextUnit id="11051" loc="14.786">naides Ausoniae gelido rorantia fonte:</TextUnit>
    <TextUnit id="11052" loc="14.787">has rogat auxilium, nec nymphae iusta petentem</TextUnit>
    <TextUnit id="11053" loc="14.788">sustinuere deam venasque et flumina fontis</TextUnit>
    <TextUnit id="11054" loc="14.789">elicuere sui; nondum tamen invia Iani</TextUnit>
    <TextUnit id="11055" loc="14.790">ora patentis erant, neque iter praecluserat unda:</TextUnit>
    <TextUnit id="11056" loc="14.791">lurida supponunt fecundo sulphura fonti</TextUnit>
    <TextUnit id="11057" loc="14.792">incenduntque cavas fumante bitumine venas.</TextUnit>
    <TextUnit id="11058" loc="14.793">Viribus his aliisque vapor penetravit ad ima</TextUnit>
    <TextUnit id="11059" loc="14.794">fontis, et Alpino modo quae certare rigori</TextUnit>
    <TextUnit id="11060" loc="14.795">audebatis aquae, non ceditis ignibus ipsis!</TextUnit>
    <TextUnit id="11061" loc="14.796">Flammifera gemini fumant adspergine postes,</TextUnit>
    <TextUnit id="11062" loc="14.797">portaque, nequiquam rigidis promissa Sabinis,</TextUnit>
    <TextUnit id="11063" loc="14.798">fonte fuit praestructa novo, dum Martius arma</TextUnit>
    <TextUnit id="11064" loc="14.799">indueret miles; quae postquam Romulus ultro</TextUnit>
    <TextUnit id="11065" loc="14.800">obtulit, et strata est tellus Romana Sabinis</TextUnit>
    <TextUnit id="11066" loc="14.801">corporibus strata estque suis, generique cruorem</TextUnit>
    <TextUnit id="11067" loc="14.802">sanguine cum soceri permiscuit impius ensis,</TextUnit>
    <TextUnit id="11068" loc="14.803">pace tamen sisti bellum nec in ultima tantum</TextUnit>
    <TextUnit id="11069" loc="14.804">decertare placet Tatiumque accedere regno.</TextUnit>
    <TextUnit id="11070" loc="14.805">Occiderat Tatius, populisque aequata duobus,</TextUnit>
    <TextUnit id="11071" loc="14.806">Romule, iura dabas, posita cum casside Mavors</TextUnit>
    <TextUnit id="11072" loc="14.807">talibus adfatur divumque hominumque parentem:</TextUnit>
    <TextUnit id="11073" loc="14.808">“Tempus adest, genitor, quoniam fundamine magno</TextUnit>
    <TextUnit id="11074" loc="14.809">res Romana valet et praeside pendet ab uno,</TextUnit>
    <TextUnit id="11075" loc="14.810">praemia (sunt promissa mihi dignoque nepoti!)</TextUnit>
    <TextUnit id="11076" loc="14.811">solvere et ablatum terris imponere caelo.</TextUnit>
    <TextUnit id="11077" loc="14.812">Tu mihi concilio quondam praesente deorum</TextUnit>
    <TextUnit id="11078" loc="14.813">(nam memoro memorique animo pia verba notavi)</TextUnit>
    <TextUnit id="11079" loc="14.814">‘unus erit, quem tu tolles in caerula caeli’</TextUnit>
    <TextUnit id="11080" loc="14.815">dixisti: rata sit verborum summa tuorum!”</TextUnit>
    <TextUnit id="11081" loc="14.816">Adnuit omnipotens et nubibus aera caecis</TextUnit>
    <TextUnit id="11082" loc="14.817">occuluit tonitruque et fulgure terruit orbem:</TextUnit>
    <TextUnit id="11083" loc="14.818">quae sibi promissae sensit rata signa rapinae</TextUnit>
    <TextUnit id="11084" loc="14.819">innixusque hastae pressos temone cruento</TextUnit>
    <TextUnit id="11085" loc="14.820">impavidus conscendit equos Gradivus et ictu</TextUnit>
    <TextUnit id="11086" loc="14.821">verberis increpuit pronusque per aera lapsus</TextUnit>
    <TextUnit id="11087" loc="14.822">constitit in summo nemorosi colle Palati</TextUnit>
    <TextUnit id="11088" loc="14.823">reddentemque suo non regia iura Quiriti</TextUnit>
    <TextUnit id="11089" loc="14.824">abstulit Iliaden: corpus mortale per auras</TextUnit>
    <TextUnit id="11090" loc="14.825">dilapsum tenues, ceu lata plumbea funda</TextUnit>
    <TextUnit id="11091" loc="14.826">missa solet medio glans intabescere caelo.</TextUnit>
    <TextUnit id="11092" loc="14.827">Pulchra subit facies et pulvinaribus altis</TextUnit>
    <TextUnit id="11093" loc="14.828">dignior, est qualis trabeati forma Quirini.</TextUnit>
    <TextUnit id="11094" loc="14.829">Flebat ut amissum coniunx, cum regia Iuno</TextUnit>
    <TextUnit id="11095" loc="14.830">Irin ad Hersiliam descendere limite curvo</TextUnit>
    <TextUnit id="11096" loc="14.831">imperat et vacuae sua sic mandata referre:</TextUnit>
    <TextUnit id="11097" loc="14.832">“O et de Latio, o et de gente Sabina</TextUnit>
    <TextUnit id="11098" loc="14.833">praecipuum, matrona, decus, dignissima tanti</TextUnit>
    <TextUnit id="11099" loc="14.834">ante fuisse viri, coniunx nunc esse Quirini,</TextUnit>
    <TextUnit id="11100" loc="14.835">siste tuos fletus et, si tibi cura videndi</TextUnit>
    <TextUnit id="11101" loc="14.836">coniugis est, duce me lucum pete, colle Quirini</TextUnit>
    <TextUnit id="11102" loc="14.837">qui viret et templum Romani regis obumbrat.”</TextUnit>
    <TextUnit id="11103" loc="14.838">Paret et in terram pictos delapsa per arcus</TextUnit>
    <TextUnit id="11104" loc="14.839">Hersilien iussis compellat vocibus Iris.</TextUnit>
    <TextUnit id="11105" loc="14.840">Illa verecundo vix tollens lumina vultu</TextUnit>
    <TextUnit id="11106" loc="14.841">“o, dea, namque mihi nec, quae sis, dicere promptum est,</TextUnit>
    <TextUnit id="11107" loc="14.842">et liquet esse deam, duc, o duc” inquit “et offer</TextUnit>
    <TextUnit id="11108" loc="14.843">coniugis ora mihi, quem si modo posse videre</TextUnit>
    <TextUnit id="11109" loc="14.844">fata semel dederint, caelum accepisse fatebor.”</TextUnit>
    <TextUnit id="11110" loc="14.845">Nec mora, Romuleos cum virgine Thaumantea</TextUnit>
    <TextUnit id="11111" loc="14.846">ingreditur colles: ibi sidus ab aethere lapsum</TextUnit>
    <TextUnit id="11112" loc="14.847">decidit in terras, a cuius lumine flagrans</TextUnit>
    <TextUnit id="11113" loc="14.848">Hersilie crines cum sidere cessit in auras.</TextUnit>
    <TextUnit id="11114" loc="14.849">Hanc manibus notis Romanae conditor urbis</TextUnit>
    <TextUnit id="11115" loc="14.850">excipit et priscum pariter cum corpore nomen</TextUnit>
    <TextUnit id="11116" loc="14.851">mutat Horamque vocat, quae nunc dea iuncta Quirino est.</TextUnit>
    <TextUnit id="11117" loc="15.1">Quaeritur interea quis tantae pondera molis</TextUnit>
    <TextUnit id="11118" loc="15.2">sustineat tantoque queat succedere regi:</TextUnit>
    <TextUnit id="11119" loc="15.3">destinat imperio clarum praenuntia veri</TextUnit>
    <TextUnit id="11120" loc="15.4">fama Numam; non ille satis cognosse Sabinae</TextUnit>
    <TextUnit id="11121" loc="15.5">gentis habet ritus: animo maiora capaci</TextUnit>
    <TextUnit id="11122" loc="15.6">concipit et, quae sit rerum natura, requirit.</TextUnit>
    <TextUnit id="11123" loc="15.7">Huius amor curae, patria Curibusque relictis,</TextUnit>
    <TextUnit id="11124" loc="15.8">fecit ut Herculei penetraret ad hospitis urbem.</TextUnit>
    <TextUnit id="11125" loc="15.9">Graia quis Italicis auctor posuisset in oris</TextUnit>
    <TextUnit id="11126" loc="15.10">moenia, quaerenti sic e senioribus unus</TextUnit>
    <TextUnit id="11127" loc="15.11">rettulit indigenis, veteris non inscius aevi:</TextUnit>
    <TextUnit id="11128" loc="15.12">“Dives ab Oceano bubus Iove natus Hiberis</TextUnit>
    <TextUnit id="11129" loc="15.13">litora felici tenuisse Lacinia cursu</TextUnit>
    <TextUnit id="11130" loc="15.14">fertur et, armento teneras errante per herbas,</TextUnit>
    <TextUnit id="11131" loc="15.15">ipse domum magni nec inhospita tecta Crotonis</TextUnit>
    <TextUnit id="11132" loc="15.16">intrasse et requie longum relevasse laborem</TextUnit>
    <TextUnit id="11133" loc="15.17">atque ita discedens ‘aevo’ dixisse ‘nepotum</TextUnit>
    <TextUnit id="11134" loc="15.18">hic locus urbis erit’; promissaque vera fuerunt.</TextUnit>
    <TextUnit id="11135" loc="15.19">Nam fuit Argolico generatus Alemone quidam</TextUnit>
    <TextUnit id="11136" loc="15.20">Myscelos, illius dis acceptissimus aevi.</TextUnit>
    <TextUnit id="11137" loc="15.21">Hunc super incumbens pressum gravitate soporis</TextUnit>
    <TextUnit id="11138" loc="15.22">claviger adloquitur: ‘Lapidosas Aesaris undas</TextUnit>
    <TextUnit id="11139" loc="15.23">i, pete diversi! Patrias, age, desere sedes!’</TextUnit>
    <TextUnit id="11140" loc="15.24">et, nisi paruerit multa ac metuenda minatur;</TextUnit>
    <TextUnit id="11141" loc="15.25">post ea discedunt pariter somnusque deusque.</TextUnit>
    <TextUnit id="11142" loc="15.26">Surgit Alemonides tacitaque recentia mente</TextUnit>
    <TextUnit id="11143" loc="15.27">visa refert, pugnatque diu sententia secum:</TextUnit>
    <TextUnit id="11144" loc="15.28">numen abire iubet, prohibent discedere leges,</TextUnit>
    <TextUnit id="11145" loc="15.29">poenaque mors posita est patriam mutare volenti.</TextUnit>
    <TextUnit id="11146" loc="15.30">Candidus Oceano nitidum caput abdiderat Sol,</TextUnit>
    <TextUnit id="11147" loc="15.31">et caput extulerat densissima sidereum Nox:</TextUnit>
    <TextUnit id="11148" loc="15.32">visus adesse idem deus est eademque monere</TextUnit>
    <TextUnit id="11149" loc="15.33">et, nisi paruerit, plura et graviora minari.</TextUnit>
    <TextUnit id="11150" loc="15.34">Pertimuit patriumque simul transferre parabat</TextUnit>
    <TextUnit id="11151" loc="15.35">in sedes penetrale novas: fit murmur in urbe,</TextUnit>
    <TextUnit id="11152" loc="15.36">spretarumque agitur legum reus; utque peracta est</TextUnit>
    <TextUnit id="11153" loc="15.37">causa prior crimenque patens sine teste probatum,</TextUnit>
    <TextUnit id="11154" loc="15.38">squalidus ad superos tollens reus ora manusque</TextUnit>
    <TextUnit id="11155" loc="15.39">‘o cui ius caeli bis sex fecere labores,</TextUnit>
    <TextUnit id="11156" loc="15.40">fer, precor’ inquit, ‘opem! nam tu mihi criminis auctor.’</TextUnit>
    <TextUnit id="11157" loc="15.41">Mos erat antiquus niveis atrisque lapillis,</TextUnit>
    <TextUnit id="11158" loc="15.42">his damnare reos, illis absolvere culpa;</TextUnit>
    <TextUnit id="11159" loc="15.43">tunc quoque sic lata est sententia tristis, et omnis</TextUnit>
    <TextUnit id="11160" loc="15.44">calculus inmitem demittitur ater in urnam.</TextUnit>
    <TextUnit id="11161" loc="15.45">Quae simul effudit numerandos versa lapillos,</TextUnit>
    <TextUnit id="11162" loc="15.46">omnibus e nigro color est mutatus in album,</TextUnit>
    <TextUnit id="11163" loc="15.47">candidaque Herculeo sententia numine facta</TextUnit>
    <TextUnit id="11164" loc="15.48">solvit Alemoniden. Grates agit ille parenti</TextUnit>
    <TextUnit id="11165" loc="15.49">Amphitryoniadae, ventisque faventibus aequor</TextUnit>
    <TextUnit id="11166" loc="15.50">navigat Ionium Lacedaemoniumque Tarentum</TextUnit>
    <TextUnit id="11167" loc="15.51">praeterit et Sybarin Sallentinumque Neretum</TextUnit>
    <TextUnit id="11168" loc="15.52">Thurinosque sinus Nemesenque et Iapygis arva;</TextUnit>
    <TextUnit id="11169" loc="15.53">vixque pererratis, quae spectant litora, terris,</TextUnit>
    <TextUnit id="11170" loc="15.54">invenit Aesarei fatalia fluminis ora</TextUnit>
    <TextUnit id="11171" loc="15.55">nec procul hinc tumulum, sub quo sacrata Crotonis</TextUnit>
    <TextUnit id="11172" loc="15.56">ossa tegebat humus, iussaque ibi moenia terra</TextUnit>
    <TextUnit id="11173" loc="15.57">condidit et nomen tumulati traxit in urbem.”</TextUnit>
    <TextUnit id="11174" loc="15.58">Talia constabat certa primordia fama</TextUnit>
    <TextUnit id="11175" loc="15.59">esse loci positaeque Italis in finibus urbis.</TextUnit>
    <TextUnit id="11176" loc="15.60">Vir fuit hic, ortu Samius, sed fugerat una</TextUnit>
    <TextUnit id="11177" loc="15.61">et Samon et dominos odioque tyrannidis exsul</TextUnit>
    <TextUnit id="11178" loc="15.62">sponte erat, isque, licet caeli regione remotos,</TextUnit>
    <TextUnit id="11179" loc="15.63">mente deos adiit et quae natura negabat</TextUnit>
    <TextUnit id="11180" loc="15.64">visibus humanis, oculis ea pectoris hausit,</TextUnit>
    <TextUnit id="11181" loc="15.65">cumque animo et vigili perspexerat omnia cura,</TextUnit>
    <TextUnit id="11182" loc="15.66">in medium discenda dabat coetusque silentum</TextUnit>
    <TextUnit id="11183" loc="15.67">dictaque mirantum magni primordia mundi</TextUnit>
    <TextUnit id="11184" loc="15.68">et rerum causas et, quid natura, docebat,</TextUnit>
    <TextUnit id="11185" loc="15.69">quid deus, unde nives, quae fulminis esset origo,</TextUnit>
    <TextUnit id="11186" loc="15.70">Iuppiter an venti discussa nube tonarent,</TextUnit>
    <TextUnit id="11187" loc="15.71">quid quateret terras, qua sidera lege mearent —</TextUnit>
    <TextUnit id="11188" loc="15.72">et quodcumque latet; primusque animalia mensis</TextUnit>
    <TextUnit id="11189" loc="15.73">arguit imponi, primus quoque talibus ora</TextUnit>
    <TextUnit id="11190" loc="15.74">docta quidem solvit, sed non et credita, verbis:</TextUnit>
    <TextUnit id="11191" loc="15.75">“Parcite, mortales, dapibus temerare nefandis</TextUnit>
    <TextUnit id="11192" loc="15.76">corpora! Sunt fruges, sunt deducentia ramos</TextUnit>
    <TextUnit id="11193" loc="15.77">pondere poma suo tumidaeque in vitibus uvae,</TextUnit>
    <TextUnit id="11194" loc="15.78">sunt herbae dulces, sunt quae mitescere flamma</TextUnit>
    <TextUnit id="11195" loc="15.79">mollirique queant; nec vobis lacteus umor</TextUnit>
    <TextUnit id="11196" loc="15.80">eripitur, nec mella thymi redolentia flore:</TextUnit>
    <TextUnit id="11197" loc="15.81">prodiga divitias alimentaque mitia tellus</TextUnit>
    <TextUnit id="11198" loc="15.82">suggerit atque epulas sine caede et sanguine praebet.</TextUnit>
    <TextUnit id="11199" loc="15.83">Carne ferae sedant ieiunia, nec tamen omnes:</TextUnit>
    <TextUnit id="11200" loc="15.84">quippe equus et pecudes armentaque gramine vivunt.</TextUnit>
    <TextUnit id="11201" loc="15.85">At quibus ingenium est inmansuetumque ferumque,</TextUnit>
    <TextUnit id="11202" loc="15.86">Armeniae tigres iracundique leones</TextUnit>
    <TextUnit id="11203" loc="15.87">cumque lupis ursi, dapibus cum sanguine gaudent.</TextUnit>
    <TextUnit id="11204" loc="15.88">Heu quantum scelus est in viscera viscera condi</TextUnit>
    <TextUnit id="11205" loc="15.89">congestoque avidum pinguescere corpore corpus</TextUnit>
    <TextUnit id="11206" loc="15.90">alteriusque animantem animantis vivere leto!</TextUnit>
    <TextUnit id="11207" loc="15.91">Scilicet in tantis opibus, quas optima matrum</TextUnit>
    <TextUnit id="11208" loc="15.92">terra parit, nil te nisi tristia mandere saevo</TextUnit>
    <TextUnit id="11209" loc="15.93">vulnera dente iuvat ritusque referre Cyclopum,</TextUnit>
    <TextUnit id="11210" loc="15.94">nec, nisi perdideris alium, placare voracis</TextUnit>
    <TextUnit id="11211" loc="15.95">et male morati poteris ieiunia ventris?</TextUnit>
    <TextUnit id="11212" loc="15.96">At vetus illa aetas, cui fecimus aurea nomen,</TextUnit>
    <TextUnit id="11213" loc="15.97">fetibus arboreis et, quas humus educat, herbis</TextUnit>
    <TextUnit id="11214" loc="15.98">fortunata fuit nec polluit ora cruore.</TextUnit>
    <TextUnit id="11215" loc="15.99">Tunc et aves tutae movere per aera pennas,</TextUnit>
    <TextUnit id="11216" loc="15.100">et lepus impavidus mediis erravit in arvis,</TextUnit>
    <TextUnit id="11217" loc="15.101">nec sua credulitas piscem suspenderat hamo:</TextUnit>
    <TextUnit id="11218" loc="15.102">cuncta sine insidiis nullamque timentia fraudem</TextUnit>
    <TextUnit id="11219" loc="15.103">plenaque pacis erant. Postquam non utilis auctor</TextUnit>
    <TextUnit id="11220" loc="15.104">victibus invidit, quisquis fuit ille, deorum</TextUnit>
    <TextUnit id="11221" loc="15.105">corporeasque dapes avidam demersit in alvum,</TextUnit>
    <TextUnit id="11222" loc="15.106">fecit iter sceleri, primoque e caede ferarum</TextUnit>
    <TextUnit id="11223" loc="15.107">incaluisse potest maculatum sanguine ferrum</TextUnit>
    <TextUnit id="11224" loc="15.108">(idque satis fuerat), nostrumque petentia letum</TextUnit>
    <TextUnit id="11225" loc="15.109">corpora missa neci salva pietate fatemur:</TextUnit>
    <TextUnit id="11226" loc="15.110">sed quam danda neci, tam non epulanda fuerunt.</TextUnit>
    <TextUnit id="11227" loc="15.111">Longius inde nefas abiit, et prima putatur</TextUnit>
    <TextUnit id="11228" loc="15.112">hostia sus meruisse mori, quia semina pando</TextUnit>
    <TextUnit id="11229" loc="15.113">eruerit rostro spemque interceperit anni.</TextUnit>
    <TextUnit id="11230" loc="15.114">Vite caper morsa Bacchi mactatus ad aras</TextUnit>
    <TextUnit id="11231" loc="15.115">dicitur ultoris; nocuit sua culpa duobus!</TextUnit>
    <TextUnit id="11232" loc="15.116">Quid meruistis oves, placidum pecus, inque tuendos</TextUnit>
    <TextUnit id="11233" loc="15.117">natum homines, pleno quae fertis in ubere nectar,</TextUnit>
    <TextUnit id="11234" loc="15.118">mollia quae nobis vestras velamina lanas</TextUnit>
    <TextUnit id="11235" loc="15.119">praebetis vitaque magis quam morte iuvatis?</TextUnit>
    <TextUnit id="11236" loc="15.120">Quid meruere boves, animal sine fraude dolisque,</TextUnit>
    <TextUnit id="11237" loc="15.121">innocuum, simplex, natum tolerare labores?</TextUnit>
    <TextUnit id="11238" loc="15.122">Inmemor est demum nec frugum munere dignus,</TextUnit>
    <TextUnit id="11239" loc="15.123">qui potuit curvi dempto modo pondere aratri</TextUnit>
    <TextUnit id="11240" loc="15.124">ruricolam mactare suum, qui trita labore</TextUnit>
    <TextUnit id="11241" loc="15.125">illa, quibus totiens durum renovaverat arvum,</TextUnit>
    <TextUnit id="11242" loc="15.126">tot dederat messes, percussit colla securi.</TextUnit>
    <TextUnit id="11243" loc="15.127">Nec satis est, quod tale nefas committitur: ipsos</TextUnit>
    <TextUnit id="11244" loc="15.128">inscripsere deos sceleri, numenque supernum</TextUnit>
    <TextUnit id="11245" loc="15.129">caede laboriferi credunt gaudere iuvenci.</TextUnit>
    <TextUnit id="11246" loc="15.130">Victima labe carens et praestantissima forma</TextUnit>
    <TextUnit id="11247" loc="15.131">(nam placuisse nocet) vittis insignis et auro</TextUnit>
    <TextUnit id="11248" loc="15.132">sistitur ante aras auditque ignara precantem</TextUnit>
    <TextUnit id="11249" loc="15.133">imponique suae videt inter cornua fronti,</TextUnit>
    <TextUnit id="11250" loc="15.134">quas coluit, fruges percussaque sanguine cultros</TextUnit>
    <TextUnit id="11251" loc="15.135">inficit in liquida praevisos forsitan unda.</TextUnit>
    <TextUnit id="11252" loc="15.136">Protinus ereptas viventi pectore fibras</TextUnit>
    <TextUnit id="11253" loc="15.137">inspiciunt mentesque deum scrutantur in illis:</TextUnit>
    <TextUnit id="11254" loc="15.138">unde (fames homini vetitorum tanta ciborum!)</TextUnit>
    <TextUnit id="11255" loc="15.139">audetis vesci, genus o mortale? Quod, oro,</TextUnit>
    <TextUnit id="11256" loc="15.140">ne facite, et monitis animos advertite nostris!</TextUnit>
    <TextUnit id="11257" loc="15.141">Cumque boum dabitis caesorum membra palato,</TextUnit>
    <TextUnit id="11258" loc="15.142">mandere vos vestros scite et sentite colonos.</TextUnit>
    <TextUnit id="11259" loc="15.143">Et quoniam deus ora movet, sequar ora moventem</TextUnit>
    <TextUnit id="11260" loc="15.144">rite deum Delphosque meos ipsumque recludam</TextUnit>
    <TextUnit id="11261" loc="15.145">aethera et augustae reserabo oracula mentis.</TextUnit>
    <TextUnit id="11262" loc="15.146">Magna nec ingeniis investigata priorum</TextUnit>
    <TextUnit id="11263" loc="15.147">quaeque diu latuere, canam; iuvat ire per alta</TextUnit>
    <TextUnit id="11264" loc="15.148">astra, iuvat terris et inerti sede relicta</TextUnit>
    <TextUnit id="11265" loc="15.149">nube vehi validique umeris insistere Atlantis</TextUnit>
    <TextUnit id="11266" loc="15.150">palantesque homines passim ac rationis egentes</TextUnit>
    <TextUnit id="11267" loc="15.151">despectare procul trepidosque obitumque timentes</TextUnit>
    <TextUnit id="11268" loc="15.152">sic exhortari seriemque evolvere fati:</TextUnit>
    <TextUnit id="11269" loc="15.153">O genus attonitum gelidae formidine mortis,</TextUnit>
    <TextUnit id="11270" loc="15.154">quid Styga, quid manes et nomina vana timetis,</TextUnit>
    <TextUnit id="11271" loc="15.155">materiem vatum, falsique pericula mundi?</TextUnit>
    <TextUnit id="11272" loc="15.156">Corpora, sive rogus flamma, seu tabe vetustas</TextUnit>
    <TextUnit id="11273" loc="15.157">abstulerit, mala posse pati non ulla putetis!</TextUnit>
    <TextUnit id="11274" loc="15.158">Morte carent animae, semperque priore relicta</TextUnit>
    <TextUnit id="11275" loc="15.159">sede novis domibus vivunt habitantque receptae.</TextUnit>
    <TextUnit id="11276" loc="15.160">Ipse ego (nam memini) Troiani tempore belli</TextUnit>
    <TextUnit id="11277" loc="15.161">Panthoides Euphorbus eram, cui pectore quondam</TextUnit>
    <TextUnit id="11278" loc="15.162">haesit in adverso gravis hasta minoris Atridae:</TextUnit>
    <TextUnit id="11279" loc="15.163">cognovi clipeum, laevae gestamina nostrae,</TextUnit>
    <TextUnit id="11280" loc="15.164">nuper Abanteis templo Iunonis in Argis.</TextUnit>
    <TextUnit id="11281" loc="15.165">Omnia mutantur, nihil interit: errat et illinc</TextUnit>
    <TextUnit id="11282" loc="15.166">huc venit, hinc illuc, et quoslibet occupat artus</TextUnit>
    <TextUnit id="11283" loc="15.167">spiritus eque feris humana in corpora transit</TextUnit>
    <TextUnit id="11284" loc="15.168">inque feras noster nec tempore deperit ullo;</TextUnit>
    <TextUnit id="11285" loc="15.169">utque novis facilis signatur cera figuris</TextUnit>
    <TextUnit id="11286" loc="15.170">nec manet ut fuerat nec formas servat easdem,</TextUnit>
    <TextUnit id="11287" loc="15.171">sed tamen ipsa eadem est: animam sic semper eandem</TextUnit>
    <TextUnit id="11288" loc="15.172">esse, sed in varias doceo migrare figuras.</TextUnit>
    <TextUnit id="11289" loc="15.173">Ergo, ne pietas sit victa cupidine ventris,</TextUnit>
    <TextUnit id="11290" loc="15.174">parcite, vaticinor, cognatas caede nefanda</TextUnit>
    <TextUnit id="11291" loc="15.175">exturbare animas, nec sanguine sanguis alatur!</TextUnit>
    <TextUnit id="11292" loc="15.176">Et quoniam magno feror aequore plenaque ventis</TextUnit>
    <TextUnit id="11293" loc="15.177">vela dedi: nihil est toto, quod perstet, in orbe.</TextUnit>
    <TextUnit id="11294" loc="15.178">Cuncta fluunt, omnisque vagans formatur imago;</TextUnit>
    <TextUnit id="11295" loc="15.179">ipsa quoque adsiduo labuntur tempora motu,</TextUnit>
    <TextUnit id="11296" loc="15.180">non secus ac flumen, neque enim consistere flumen</TextUnit>
    <TextUnit id="11297" loc="15.181">nec levis hora potest, sed ut unda impellitur unda</TextUnit>
    <TextUnit id="11298" loc="15.182">urgeturque eadem veniente urgetque priorem,</TextUnit>
    <TextUnit id="11299" loc="15.183">tempora sic fugiunt pariter pariterque sequuntur</TextUnit>
    <TextUnit id="11300" loc="15.184">et nova sunt semper; nam quod fuit ante, relictum est,</TextUnit>
    <TextUnit id="11301" loc="15.185">fitque quod haud fuerat, momentaque cuncta novantur.</TextUnit>
    <TextUnit id="11302" loc="15.186">Cernis et emensas in lucem tendere noctes,</TextUnit>
    <TextUnit id="11303" loc="15.187">et iubar hoc nitidum nigrae succedere nocti.</TextUnit>
    <TextUnit id="11304" loc="15.188">Nec color est idem caelo, cum lassa quiete</TextUnit>
    <TextUnit id="11305" loc="15.189">cuncta iacent media, cumque albo Lucifer exit</TextUnit>
    <TextUnit id="11306" loc="15.190">clarus equo rursusque alius, cum praevia lucis</TextUnit>
    <TextUnit id="11307" loc="15.191">tradendum Phoebo Pallantias inficit orbem.</TextUnit>
    <TextUnit id="11308" loc="15.192">Ipse dei clipeus, terra cum tollitur ima,</TextUnit>
    <TextUnit id="11309" loc="15.193">mane rubet, terraque, rubet cum conditur ima,</TextUnit>
    <TextUnit id="11310" loc="15.194">candidus in summo est, melior natura quod illic</TextUnit>
    <TextUnit id="11311" loc="15.195">aetheris est terraeque procul contagia fugit.</TextUnit>
    <TextUnit id="11312" loc="15.196">Nec par aut eadem nocturnae forma Dianae</TextUnit>
    <TextUnit id="11313" loc="15.197">esse potest umquam, semperque hodierna sequente,</TextUnit>
    <TextUnit id="11314" loc="15.198">si crescit, minor est, maior, si contrahit orbem.</TextUnit>
    <TextUnit id="11315" loc="15.199">Quid? non in species succedere quattuor annum</TextUnit>
    <TextUnit id="11316" loc="15.200">adspicis, aetatis peragentem imitamina nostrae?</TextUnit>
    <TextUnit id="11317" loc="15.201">Nam tener ac lactens puerique simillimus aevo</TextUnit>
    <TextUnit id="11318" loc="15.202">vere novo est: tunc herba nitens et roboris expers</TextUnit>
    <TextUnit id="11319" loc="15.203">turget et insolida est et spe delectat agrestes.</TextUnit>
    <TextUnit id="11320" loc="15.204">Omnia tunc florent, florumque coloribus almus</TextUnit>
    <TextUnit id="11321" loc="15.205">ludit ager, neque adhuc virtus in frondibus ulla est.</TextUnit>
    <TextUnit id="11322" loc="15.206">Transit in aestatem post ver robustior annus</TextUnit>
    <TextUnit id="11323" loc="15.207">fitque valens iuvenis: neque enim robustior aetas</TextUnit>
    <TextUnit id="11324" loc="15.208">ulla nec uberior, nec quae magis ardeat, ulla est.</TextUnit>
    <TextUnit id="11325" loc="15.209">Excipit autumnus, posito fervore iuventae</TextUnit>
    <TextUnit id="11326" loc="15.210">maturus mitisque, inter iuvenemque senemque</TextUnit>
    <TextUnit id="11327" loc="15.211">temperie medius, sparsus quoque tempora canis.</TextUnit>
    <TextUnit id="11328" loc="15.212">Inde senilis hiems tremulo venit horrida passu,</TextUnit>
    <TextUnit id="11329" loc="15.213">aut spoliata suos, aut quos habet, alba capillos.</TextUnit>
    <TextUnit id="11330" loc="15.214">Nostra quoque ipsorum semper requieque sine ulla</TextUnit>
    <TextUnit id="11331" loc="15.215">corpora vertuntur, nec, quod fuimusve sumusve,</TextUnit>
    <TextUnit id="11332" loc="15.216">cras erimus; fuit illa dies, qua semina tantum</TextUnit>
    <TextUnit id="11333" loc="15.217">spesque hominum primae matrisque habitavimus alvo.</TextUnit>
    <TextUnit id="11334" loc="15.218">Artifices natura manus admovit et angi</TextUnit>
    <TextUnit id="11335" loc="15.219">corpora visceribus distentae condita matris</TextUnit>
    <TextUnit id="11336" loc="15.220">noluit eque domo vacuas emisit in auras.</TextUnit>
    <TextUnit id="11337" loc="15.221">Editus in lucem iacuit sine viribus infans;</TextUnit>
    <TextUnit id="11338" loc="15.222">mox quadrupes rituque tulit sua membra ferarum,</TextUnit>
    <TextUnit id="11339" loc="15.223">paulatimque tremens et nondum poplite firmo</TextUnit>
    <TextUnit id="11340" loc="15.224">constitit adiutis aliquo conamine nervis.</TextUnit>
    <TextUnit id="11341" loc="15.225">Inde valens veloxque fuit spatiumque iuventae</TextUnit>
    <TextUnit id="11342" loc="15.226">transit et emeritis medii quoque temporis annis</TextUnit>
    <TextUnit id="11343" loc="15.227">labitur occiduae per iter declive senectae.</TextUnit>
    <TextUnit id="11344" loc="15.228">Subruit haec aevi demoliturque prioris</TextUnit>
    <TextUnit id="11345" loc="15.229">robora, fletque Milon senior, cum spectat inanes</TextUnit>
    <TextUnit id="11346" loc="15.230">(illos, qui fuerant solidorum mole tororum</TextUnit>
    <TextUnit id="11347" loc="15.231">Herculeis similes!) fluidos pendere lacertos;</TextUnit>
    <TextUnit id="11348" loc="15.232">Flet quoque, ut in speculo rugas adspexit aniles,</TextUnit>
    <TextUnit id="11349" loc="15.233">Tyndaris et secum, cur sit bis rapta, requirit.</TextUnit>
    <TextUnit id="11350" loc="15.234">Tempus edax rerum, tuque, invidiosa vetustas,</TextUnit>
    <TextUnit id="11351" loc="15.235">omnia destruitis, vitiataque dentibus aevi</TextUnit>
    <TextUnit id="11352" loc="15.236">paulatim lenta consumitis omnia morte.</TextUnit>
    <TextUnit id="11353" loc="15.237">Haec quoque non perstant, quae nos elementa vocamus,</TextUnit>
    <TextUnit id="11354" loc="15.238">quasque vices peragant, (animos adhibete!) docebo.</TextUnit>
    <TextUnit id="11355" loc="15.239">Quattuor aeternus genitalia corpora mundus</TextUnit>
    <TextUnit id="11356" loc="15.240">continet; ex illis duo sunt onerosa suoque</TextUnit>
    <TextUnit id="11357" loc="15.241">pondere in inferius, tellus atque unda, feruntur,</TextUnit>
    <TextUnit id="11358" loc="15.242">et totidem gravitate carent nulloque premente</TextUnit>
    <TextUnit id="11359" loc="15.243">alta petunt, aer atque aere purior ignis.</TextUnit>
    <TextUnit id="11360" loc="15.244">Quae quamquam spatio distant, tamen omnia fiunt</TextUnit>
    <TextUnit id="11361" loc="15.245">ex ipsis et in ipsa cadunt, resolutaque tellus</TextUnit>
    <TextUnit id="11362" loc="15.246">in liquidas rarescit aquas, tenuatus in auras</TextUnit>
    <TextUnit id="11363" loc="15.247">aeraque umor abit, dempto quoque pondere rursus</TextUnit>
    <TextUnit id="11364" loc="15.248">in superos aer tenuissimus emicat ignes.</TextUnit>
    <TextUnit id="11365" loc="15.249">Inde retro redeunt, idemque retexitur ordo;</TextUnit>
    <TextUnit id="11366" loc="15.250">ignis enim densum spissatus in aera transit,</TextUnit>
    <TextUnit id="11367" loc="15.251">hic in aquas, tellus glomerata cogitur unda.</TextUnit>
    <TextUnit id="11368" loc="15.252">Nec species sua cuique manet, rerumque novatrix</TextUnit>
    <TextUnit id="11369" loc="15.253">ex aliis alias reddit natura figuras:</TextUnit>
    <TextUnit id="11370" loc="15.254">nec perit in toto quicquam, mihi credite, mundo,</TextUnit>
    <TextUnit id="11371" loc="15.255">sed variat faciemque novat, nascique vocatur</TextUnit>
    <TextUnit id="11372" loc="15.256">incipere esse aliud, quam quod fuit ante, morique</TextUnit>
    <TextUnit id="11373" loc="15.257">desinere illud idem. Cum sint huc forsitan illa,</TextUnit>
    <TextUnit id="11374" loc="15.258">haec translata illuc, summa tamen omnia constant.</TextUnit>
    <TextUnit id="11375" loc="15.259">Nil equidem durare diu sub imagine eadem</TextUnit>
    <TextUnit id="11376" loc="15.260">crediderim: sic ad ferrum venistis ab auro,</TextUnit>
    <TextUnit id="11377" loc="15.261">saecula, sic totiens versa est fortuna locorum.</TextUnit>
    <TextUnit id="11378" loc="15.262">Vidi ego, quod fuerat quondam solidissima tellus,</TextUnit>
    <TextUnit id="11379" loc="15.263">esse fretum, vidi factas ex aequore terras:</TextUnit>
    <TextUnit id="11380" loc="15.264">et procul a pelago conchae iacuere marinae,</TextUnit>
    <TextUnit id="11381" loc="15.265">et vetus inventa est in montibus ancora summis.</TextUnit>
    <TextUnit id="11382" loc="15.266">Quodque fuit campus, vallem decursus aquarum</TextUnit>
    <TextUnit id="11383" loc="15.267">fecit, et eluvie mons est deductus in aequor,</TextUnit>
    <TextUnit id="11384" loc="15.268">eque paludosa siccis humus aret harenis,</TextUnit>
    <TextUnit id="11385" loc="15.269">quaeque sitim tulerant, stagnata paludibus ument.</TextUnit>
    <TextUnit id="11386" loc="15.270">Hic fontes natura novos emisit, at illic</TextUnit>
    <TextUnit id="11387" loc="15.271">clausit, et antiquis tam multa tremoribus orbis</TextUnit>
    <TextUnit id="11388" loc="15.272">flumina prosiliunt aut excaecata residunt.</TextUnit>
    <TextUnit id="11389" loc="15.273">Sic ubi terreno Lycus est epotus hiatu,</TextUnit>
    <TextUnit id="11390" loc="15.274">exsistit procul hinc alioque renascitur ore:</TextUnit>
    <TextUnit id="11391" loc="15.275">Sic modo combibitur, tecto modo gurgite lapsus</TextUnit>
    <TextUnit id="11392" loc="15.276">redditur Argolicis ingens Erasinus in arvis,</TextUnit>
    <TextUnit id="11393" loc="15.277">et Mysum, capitisque sui ripaeque prioris</TextUnit>
    <TextUnit id="11394" loc="15.278">paenituisse ferunt, alia nunc ire Caicum;</TextUnit>
    <TextUnit id="11395" loc="15.279">nec non Sicanias volvens Amenanus harenas</TextUnit>
    <TextUnit id="11396" loc="15.280">nunc fluit, interdum suppressis fontibus aret.</TextUnit>
    <TextUnit id="11397" loc="15.281">Ante bibebatur, nunc, quas contingere nolis,</TextUnit>
    <TextUnit id="11398" loc="15.282">fundit Anigros aquas, postquam, nisi vatibus omnis</TextUnit>
    <TextUnit id="11399" loc="15.283">eripienda fides, illic lavere bimembres</TextUnit>
    <TextUnit id="11400" loc="15.284">vulnera, clavigeri quae fecerat Herculis arcus.</TextUnit>
    <TextUnit id="11401" loc="15.285">Quid? non et Scythicis Hypanis de montibus ortus,</TextUnit>
    <TextUnit id="11402" loc="15.286">qui fuerat dulcis, salibus vitiatur amaris?</TextUnit>
    <TextUnit id="11403" loc="15.287">Fluctibus ambitae fuerant Antissa Pharosque</TextUnit>
    <TextUnit id="11404" loc="15.288">et Phoenissa Tyros, quarum nunc insula nulla est.</TextUnit>
    <TextUnit id="11405" loc="15.289">Leucada continuam veteres habuere coloni:</TextUnit>
    <TextUnit id="11406" loc="15.290">nunc freta circueunt. Zancle quoque iuncta fuisse</TextUnit>
    <TextUnit id="11407" loc="15.291">dicitur Italiae, donec confinia pontus</TextUnit>
    <TextUnit id="11408" loc="15.292">abstulit et media tellurem reppulit unda.</TextUnit>
    <TextUnit id="11409" loc="15.293">Si quaeras Helicen et Burin, Achaidas urbes,</TextUnit>
    <TextUnit id="11410" loc="15.294">invenies sub aquis, et adhuc ostendere nautae</TextUnit>
    <TextUnit id="11411" loc="15.295">inclinata solent cum moenibus oppida mersis.</TextUnit>
    <TextUnit id="11412" loc="15.296">Est prope Pittheam tumulus Troezena, sine ullis</TextUnit>
    <TextUnit id="11413" loc="15.297">arduus arboribus, quondam planissima campi</TextUnit>
    <TextUnit id="11414" loc="15.298">area, nunc tumulus; nam (res horrenda relatu!)</TextUnit>
    <TextUnit id="11415" loc="15.299">vis fera ventorum, caecis inclusa cavernis,</TextUnit>
    <TextUnit id="11416" loc="15.300">exspirare aliqua cupiens luctataque frustra</TextUnit>
    <TextUnit id="11417" loc="15.301">liberiore frui caelo, cum carcere rima</TextUnit>
    <TextUnit id="11418" loc="15.302">nulla foret toto nec pervia flatibus esset,</TextUnit>
    <TextUnit id="11419" loc="15.303">extentam tumefecit humum, ceu spiritus oris</TextUnit>
    <TextUnit id="11420" loc="15.304">tendere vesicam solet aut derepta bicorni</TextUnit>
    <TextUnit id="11421" loc="15.305">terga capro; tumor ille loci permansit et alti</TextUnit>
    <TextUnit id="11422" loc="15.306">collis habet speciem longoque induruit aevo.</TextUnit>
    <TextUnit id="11423" loc="15.307">Plurima cum subeant audita et cognita nobis,</TextUnit>
    <TextUnit id="11424" loc="15.308">pauca super referam. Quid? non et lympha figuras</TextUnit>
    <TextUnit id="11425" loc="15.309">datque capitque novas? Medio tua, corniger Ammon,</TextUnit>
    <TextUnit id="11426" loc="15.310">unda die gelida est, ortuque obituque calescit.</TextUnit>
    <TextUnit id="11427" loc="15.311">Admotis Athamanas aquis accendere lignum</TextUnit>
    <TextUnit id="11428" loc="15.312">narratur, minimos cum luna recessit in orbes.</TextUnit>
    <TextUnit id="11429" loc="15.313">Flumen habent Cicones, quod potum saxea reddit</TextUnit>
    <TextUnit id="11430" loc="15.314">viscera, quod tactis inducit marmora rebus.</TextUnit>
    <TextUnit id="11431" loc="15.315">Crathis et huic Sybaris, nostris conterminus oris</TextUnit>
    <TextUnit id="11432" loc="15.316">electro similes faciunt auroque capillos.</TextUnit>
    <TextUnit id="11433" loc="15.317">Quodque magis mirum est, sunt qui non corpora tantum,</TextUnit>
    <TextUnit id="11434" loc="15.318">verum animos etiam valeant mutare liquores.</TextUnit>
    <TextUnit id="11435" loc="15.319">Cui non audita est obscenae Salmacis undae</TextUnit>
    <TextUnit id="11436" loc="15.320">Aethiopesque lacus? Quos siquis faucibus hausit,</TextUnit>
    <TextUnit id="11437" loc="15.321">aut furit, aut patitur mirum gravitate soporem.</TextUnit>
    <TextUnit id="11438" loc="15.322">Clitorio quicumque sitim de fonte levavit,</TextUnit>
    <TextUnit id="11439" loc="15.323">vina fugit gaudetque meris abstemius undis,</TextUnit>
    <TextUnit id="11440" loc="15.324">seu vis est in aqua calido contraria vino,</TextUnit>
    <TextUnit id="11441" loc="15.325">sive, quod indigenae memorant, Amythaone natus,</TextUnit>
    <TextUnit id="11442" loc="15.326">Proetidas attonitas postquam per carmen et herbas</TextUnit>
    <TextUnit id="11443" loc="15.327">eripuit furiis, purgamina mentis in illas</TextUnit>
    <TextUnit id="11444" loc="15.328">misit aquas odiumque meri permansit in undis.</TextUnit>
    <TextUnit id="11445" loc="15.329">Huic fluit effectu dispar Lyncestius amnis;</TextUnit>
    <TextUnit id="11446" loc="15.330">quem quicumque parum moderato gutture traxit,</TextUnit>
    <TextUnit id="11447" loc="15.331">haud aliter titubat, quam si mera vina bibisset.</TextUnit>
    <TextUnit id="11448" loc="15.332">Est locus Arcadiae (Pheneum dixere priores),</TextUnit>
    <TextUnit id="11449" loc="15.333">ambiguis suspectus aquis, quas nocte timeto:</TextUnit>
    <TextUnit id="11450" loc="15.334">nocte nocent potae, sine noxa luce bibuntur.</TextUnit>
    <TextUnit id="11451" loc="15.335">Sic alias aliasque lacus et flumina vires</TextUnit>
    <TextUnit id="11452" loc="15.336">concipiunt, tempusque fuit, quo navit in undis,</TextUnit>
    <TextUnit id="11453" loc="15.337">nunc sedet Ortygie. Timuit concursibus Argo</TextUnit>
    <TextUnit id="11454" loc="15.338">undarum sparsas Symplegadas elisarum,</TextUnit>
    <TextUnit id="11455" loc="15.339">quae nunc inmotae perstant ventisque resistunt.</TextUnit>
    <TextUnit id="11456" loc="15.340">Nec, quae sulphureis ardet fornacibus, Aetne</TextUnit>
    <TextUnit id="11457" loc="15.341">ignea semper erit, neque enim fuit ignea semper.</TextUnit>
    <TextUnit id="11458" loc="15.342">Nam sive est animal tellus et vivit habetque</TextUnit>
    <TextUnit id="11459" loc="15.343">spiramenta locis flammam exhalantia multis,</TextUnit>
    <TextUnit id="11460" loc="15.344">spirandi mutare vias, quotiensque movetur,</TextUnit>
    <TextUnit id="11461" loc="15.345">has finire potest, illas aperire cavernas;</TextUnit>
    <TextUnit id="11462" loc="15.346">sive leves imis venti cohibentur in antris</TextUnit>
    <TextUnit id="11463" loc="15.347">saxaque cum saxis et habentem semina flammae</TextUnit>
    <TextUnit id="11464" loc="15.348">materiam iactant, ea concipit ictibus ignem,</TextUnit>
    <TextUnit id="11465" loc="15.349">antra relinquentur sedatis frigida ventis;</TextUnit>
    <TextUnit id="11466" loc="15.350">sive bitumineae rapiunt incendia vires</TextUnit>
    <TextUnit id="11467" loc="15.351">luteave exiguis ardescunt sulphura fumis:</TextUnit>
    <TextUnit id="11468" loc="15.352">nempe ubi terra cibos alimentaque pinguia flammae</TextUnit>
    <TextUnit id="11469" loc="15.353">non dabit absumptis per longum viribus aevum</TextUnit>
    <TextUnit id="11470" loc="15.354">naturaeque suum nutrimen deerit edaci,</TextUnit>
    <TextUnit id="11471" loc="15.355">non feret illa famem desertaque deseret ignis.</TextUnit>
    <TextUnit id="11472" loc="15.356">Esse viros fama est in Hyperborea Pallene,</TextUnit>
    <TextUnit id="11473" loc="15.357">qui soleant levibus velari corpora plumis,</TextUnit>
    <TextUnit id="11474" loc="15.358">olim Tritoniacam noviens subiere paludem.</TextUnit>
    <TextUnit id="11475" loc="15.359">Haud equidem credo: sparsae quoque membra venenis</TextUnit>
    <TextUnit id="11476" loc="15.360">exercere artes Scythides memorantur easdem.</TextUnit>
    <TextUnit id="11477" loc="15.361">Siqua fides rebus tamen est addenda probatis,</TextUnit>
    <TextUnit id="11478" loc="15.362">nonne vides, quaecumque mora fluidoque calore</TextUnit>
    <TextUnit id="11479" loc="15.363">corpora tabescunt, in parva animalia verti?</TextUnit>
    <TextUnit id="11480" loc="15.364">I quoque, delectos mactatos obrue tauros</TextUnit>
    <TextUnit id="11481" loc="15.365">(cognita res usu) de putri viscere passim</TextUnit>
    <TextUnit id="11482" loc="15.366">florilegae nascuntur apes, quae more parentum</TextUnit>
    <TextUnit id="11483" loc="15.367">rura colunt operique favent in spemque laborant;</TextUnit>
    <TextUnit id="11484" loc="15.368">pressus humo bellator equus crabronis origo est;</TextUnit>
    <TextUnit id="11485" loc="15.369">concava litoreo si demas bracchia cancro,</TextUnit>
    <TextUnit id="11486" loc="15.370">cetera supponas terrae, de parte sepulta</TextUnit>
    <TextUnit id="11487" loc="15.371">scorpius exibit caudaque minabitur unca;</TextUnit>
    <TextUnit id="11488" loc="15.372">quaeque solent canis frondes intexere filis</TextUnit>
    <TextUnit id="11489" loc="15.373">agrestes tineae (res observata colonis)</TextUnit>
    <TextUnit id="11490" loc="15.374">ferali mutant cum papilione figuram.</TextUnit>
    <TextUnit id="11491" loc="15.375">Semina limus habet virides generantia ranas,</TextUnit>
    <TextUnit id="11492" loc="15.376">et generat truncas pedibus, mox apta natando</TextUnit>
    <TextUnit id="11493" loc="15.377">cura dat, utque eadem sint longis saltibus apta,</TextUnit>
    <TextUnit id="11494" loc="15.378">posterior superat partes mensura priores.</TextUnit>
    <TextUnit id="11495" loc="15.379">Nec catulus, partu quem reddidit ursa recenti,</TextUnit>
    <TextUnit id="11496" loc="15.380">sed male viva caro est: lambendo mater in artus</TextUnit>
    <TextUnit id="11497" loc="15.381">fingit et in formam, quantam capit ipsa, reducit.</TextUnit>
    <TextUnit id="11498" loc="15.382">Nonne vides, quos cera tegit sexangula, fetus</TextUnit>
    <TextUnit id="11499" loc="15.383">melliferarum apium sine membris corpora nasci</TextUnit>
    <TextUnit id="11500" loc="15.384">et serosque pedes serasque adsumere pennas?</TextUnit>
    <TextUnit id="11501" loc="15.385">Iunonis volucrem, quae cauda sidera portat,</TextUnit>
    <TextUnit id="11502" loc="15.386">armigerumque Iovis Cythereiadasque columbas</TextUnit>
    <TextUnit id="11503" loc="15.387">et genus omne avium mediis e partibus ovi,</TextUnit>
    <TextUnit id="11504" loc="15.388">ni sciret fieri, quis nasci posse putaret?</TextUnit>
    <TextUnit id="11505" loc="15.389">Sunt qui, cum clauso putrefacta est spina sepulcro,</TextUnit>
    <TextUnit id="11506" loc="15.390">mutari credant humanas angue medullas.</TextUnit>
    <TextUnit id="11507" loc="15.391">Haec tamen ex aliis generis primordia ducunt:</TextUnit>
    <TextUnit id="11508" loc="15.392">una est, quae reparet seque ipsa reseminet, ales.</TextUnit>
    <TextUnit id="11509" loc="15.393">Assyrii phoenica vocant; non fruge neque herbis,</TextUnit>
    <TextUnit id="11510" loc="15.394">sed turis lacrimis et suco vivit amomi.</TextUnit>
    <TextUnit id="11511" loc="15.395">Haec ubi quinque suae complevit saecula vitae,</TextUnit>
    <TextUnit id="11512" loc="15.396">ilicis in ramis tremulaeque cacumine palmae</TextUnit>
    <TextUnit id="11513" loc="15.397">unguibus et puro nidum sibi construit ore.</TextUnit>
    <TextUnit id="11514" loc="15.398">Quo simul ac casias et nardi lenis aristas</TextUnit>
    <TextUnit id="11515" loc="15.399">quassaque cum fulva substravit cinnama murra,</TextUnit>
    <TextUnit id="11516" loc="15.400">se super imponit finitque in odoribus aevum.</TextUnit>
    <TextUnit id="11517" loc="15.401">Inde ferunt, totidem qui vivere debeat annos,</TextUnit>
    <TextUnit id="11518" loc="15.402">corpore de patrio parvum phoenica renasci.</TextUnit>
    <TextUnit id="11519" loc="15.403">Cum dedit huic aetas vires, onerique ferendo est,</TextUnit>
    <TextUnit id="11520" loc="15.404">ponderibus nidi ramos levat arboris altae</TextUnit>
    <TextUnit id="11521" loc="15.405">fertque pius cunasque suas patriumque sepulcrum,</TextUnit>
    <TextUnit id="11522" loc="15.406">perque leves auras Hyperionis urbe potitus</TextUnit>
    <TextUnit id="11523" loc="15.407">ante fores sacras Hyperionis aede reponit.</TextUnit>
    <TextUnit id="11524" loc="15.408">Si tamen est aliquid mirae novitatis in istis,</TextUnit>
    <TextUnit id="11525" loc="15.409">alternare vices et quae modo femina tergo</TextUnit>
    <TextUnit id="11526" loc="15.410">passa marem est, nunc esse marem miremur hyaenam;</TextUnit>
    <TextUnit id="11527" loc="15.411">id quoque, quod ventis animal nutritur et aura,</TextUnit>
    <TextUnit id="11528" loc="15.412">protinus adsimulat, tetigit quoscumque colores.</TextUnit>
    <TextUnit id="11529" loc="15.413">Victa racemifero lyncas dedit India Baccho:</TextUnit>
    <TextUnit id="11530" loc="15.414">e quibus, ut memorant, quidquid vesica remisit,</TextUnit>
    <TextUnit id="11531" loc="15.415">vertitur in lapides et congelat aere tacto.</TextUnit>
    <TextUnit id="11532" loc="15.416">Sic et curalium quo primum contigit auras</TextUnit>
    <TextUnit id="11533" loc="15.417">tempore, durescit: mollis fuit herba sub undis.</TextUnit>
    <TextUnit id="11534" loc="15.418">Desinet ante dies et in alto Phoebus anhelos</TextUnit>
    <TextUnit id="11535" loc="15.419">aequore tinget equos, quam consequar omnia verbis</TextUnit>
    <TextUnit id="11536" loc="15.420">in species translata novas: sic tempora verti</TextUnit>
    <TextUnit id="11537" loc="15.421">cernimus atque illas adsumere robora gentes,</TextUnit>
    <TextUnit id="11538" loc="15.422">concidere has. Sic magna fuit censuque virisque</TextUnit>
    <TextUnit id="11539" loc="15.423">perque decem potuit tantum dare sanguinis annos,</TextUnit>
    <TextUnit id="11540" loc="15.424">nunc humilis veteres tantummodo Troia ruinas</TextUnit>
    <TextUnit id="11541" loc="15.425">et pro divitiis tumulos ostendit avorum.</TextUnit>
    <TextUnit id="11542" loc="15.426">Clara fuit Sparte, magnae viguere Mycenae,</TextUnit>
    <TextUnit id="11543" loc="15.427">nec non et Cecropis nec non Amphionis arces:</TextUnit>
    <TextUnit id="11544" loc="15.428">vile solum Sparte est, altae cecidere Mycenae,</TextUnit>
    <TextUnit id="11545" loc="15.429">Oedipodioniae quid sunt, nisi nomina, Thebae?</TextUnit>
    <TextUnit id="11546" loc="15.430">Quid Pandioniae restant, nisi nomen, Athenae?</TextUnit>
    <TextUnit id="11547" loc="15.431">Nunc quoque Dardaniam fama est consurgere Romam,</TextUnit>
    <TextUnit id="11548" loc="15.432">Appenninigenae quae proxima Thybridis undis</TextUnit>
    <TextUnit id="11549" loc="15.433">mole sub ingenti rerum fundamina ponit:</TextUnit>
    <TextUnit id="11550" loc="15.434">haec igitur formam crescendo mutat et olim</TextUnit>
    <TextUnit id="11551" loc="15.435">immensi caput orbis erit. Sic dicere vates</TextUnit>
    <TextUnit id="11552" loc="15.436">faticinasque ferunt sortes quantumque recordor,</TextUnit>
    <TextUnit id="11553" loc="15.437">dixerat Aeneae, cum res Troiana labaret,</TextUnit>
    <TextUnit id="11554" loc="15.438">Priamides Helenus flenti dubioque salutis:</TextUnit>
    <TextUnit id="11555" loc="15.439">‘Nate dea, si nota satis praesagia nostrae</TextUnit>
    <TextUnit id="11556" loc="15.440">mentis habes, non tota cadet te sospite Troia!</TextUnit>
    <TextUnit id="11557" loc="15.441">Flamma tibi ferrumque dabunt iter: ibis et una</TextUnit>
    <TextUnit id="11558" loc="15.442">Pergama rapta feres, donec Troiaeque tibique</TextUnit>
    <TextUnit id="11559" loc="15.443">externum patrio contingat amicius arvum.</TextUnit>
    <TextUnit id="11560" loc="15.444">Urbem etiam cerno Phrygios debere nepotes,</TextUnit>
    <TextUnit id="11561" loc="15.445">quanta nec est nec erit nec visa prioribus annis.</TextUnit>
    <TextUnit id="11562" loc="15.446">Hanc alii proceres per saecula longa potentem,</TextUnit>
    <TextUnit id="11563" loc="15.447">sed dominam rerum de sanguine natus Iuli</TextUnit>
    <TextUnit id="11564" loc="15.448">efficiet; quo cum tellus erit usa, fruentur</TextUnit>
    <TextUnit id="11565" loc="15.449">aetheriae sedes, caelumque erit exitus illi.’</TextUnit>
    <TextUnit id="11566" loc="15.450">Haec Helenum cecinisse penatigero Aeneae</TextUnit>
    <TextUnit id="11567" loc="15.451">mente memor refero, cognataque moenia laetor</TextUnit>
    <TextUnit id="11568" loc="15.452">crescere et utiliter Phrygibus vicisse Pelasgos.</TextUnit>
    <TextUnit id="11569" loc="15.453">Ne tamen oblitis ad metam tendere longe</TextUnit>
    <TextUnit id="11570" loc="15.454">exspatiemur equis, caelum et quodcumque sub illo est,</TextUnit>
    <TextUnit id="11571" loc="15.455">inmutat formas tellusque et quidquid in illa est:</TextUnit>
    <TextUnit id="11572" loc="15.456">nos quoque, pars mundi, quoniam non corpora solum,</TextUnit>
    <TextUnit id="11573" loc="15.457">verum etiam volucres animae sumus inque ferinas</TextUnit>
    <TextUnit id="11574" loc="15.458">possumus ire domos pecudumque in corpora condi,</TextUnit>
    <TextUnit id="11575" loc="15.459">corpora, quae possunt animas habuisse parentum</TextUnit>
    <TextUnit id="11576" loc="15.460">aut fratrum aut aliquo iunctorum foedere nobis</TextUnit>
    <TextUnit id="11577" loc="15.461">aut hominum certe, tuta esse et honesta sinamus</TextUnit>
    <TextUnit id="11578" loc="15.462">neve Thyesteis cumulemus viscera mensis!</TextUnit>
    <TextUnit id="11579" loc="15.463">Quam male consuescit, quam se parat ille cruori</TextUnit>
    <TextUnit id="11580" loc="15.464">impius humano, vituli qui guttura cultro</TextUnit>
    <TextUnit id="11581" loc="15.465">rumpit et inmotas praebet mugitibus aures,</TextUnit>
    <TextUnit id="11582" loc="15.466">aut qui vagitus similes puerilibus haedum</TextUnit>
    <TextUnit id="11583" loc="15.467">edentem iugulare potest, aut alite vesci,</TextUnit>
    <TextUnit id="11584" loc="15.468">cui dedit ipse cibos! Quantum est, quod desit in istis</TextUnit>
    <TextUnit id="11585" loc="15.469">ad plenum facinus? Quo transitus inde paratur?</TextUnit>
    <TextUnit id="11586" loc="15.470">Bos aret aut mortem senioribus imputet annis,</TextUnit>
    <TextUnit id="11587" loc="15.471">horriferum contra borean ovis arma ministret,</TextUnit>
    <TextUnit id="11588" loc="15.472">ubera dent saturae manibus pressanda capellae!</TextUnit>
    <TextUnit id="11589" loc="15.473">Retia cum pedicis laqueosque artesque dolosas</TextUnit>
    <TextUnit id="11590" loc="15.474">tollite nec volucrem viscata fallite virga,</TextUnit>
    <TextUnit id="11591" loc="15.475">nec formidatis cervos includite pennis,</TextUnit>
    <TextUnit id="11592" loc="15.476">nec celate cibis uncos fallacibus hamos!</TextUnit>
    <TextUnit id="11593" loc="15.477">Perdite, siqua nocent, verum haec quoque perdite tantum:</TextUnit>
    <TextUnit id="11594" loc="15.478">ora vacent epulis alimentaque mitia carpant!”</TextUnit>
    <TextUnit id="11595" loc="15.479">Talibus atque aliis instructum pectora dictis</TextUnit>
    <TextUnit id="11596" loc="15.480">in patriam remeasse ferunt ultroque petitum</TextUnit>
    <TextUnit id="11597" loc="15.481">accepisse Numam populi Latiaris habenas.</TextUnit>
    <TextUnit id="11598" loc="15.482">Coniuge qui felix nympha ducibusque Camenis</TextUnit>
    <TextUnit id="11599" loc="15.483">sacrificos docuit ritus gentemque feroci</TextUnit>
    <TextUnit id="11600" loc="15.484">adsuetam bello pacis traduxit ad artes.</TextUnit>
    <TextUnit id="11601" loc="15.485">Qui postquam senior regnumque aevumque peregit,</TextUnit>
    <TextUnit id="11602" loc="15.486">exstinctum Latiaeque nurus populusque patresque</TextUnit>
    <TextUnit id="11603" loc="15.487">deflevere Numam; nam coniunx urbe relicta</TextUnit>
    <TextUnit id="11604" loc="15.488">vallis Aricinae densis latet abdita silvis</TextUnit>
    <TextUnit id="11605" loc="15.489">sacraque Oresteae gemitu questuque Dianae</TextUnit>
    <TextUnit id="11606" loc="15.490">impedit: a! quotiens nymphae nemorisque lacusque,</TextUnit>
    <TextUnit id="11607" loc="15.491">ne faceret, monuere et consolantia verba</TextUnit>
    <TextUnit id="11608" loc="15.492">dixerunt. Quotiens flenti Theseius heros</TextUnit>
    <TextUnit id="11609" loc="15.493">“siste modum!” dixit, “ne que enim fortuna querenda</TextUnit>
    <TextUnit id="11610" loc="15.494">sola tua est; similes aliorum respice casus:</TextUnit>
    <TextUnit id="11611" loc="15.495">mitius ista feres, utinamque exempla dolentem</TextUnit>
    <TextUnit id="11612" loc="15.496">non mea te possent relevare! Sed et mea possunt.</TextUnit>
    <TextUnit id="11613" loc="15.497">Fando aliquem Hippolytum vestras puto, contigit aures</TextUnit>
    <TextUnit id="11614" loc="15.498">credulitate patris, sceleratae fraude novercae</TextUnit>
    <TextUnit id="11615" loc="15.499">occubuisse neci: mirabere, vixque probabo,</TextUnit>
    <TextUnit id="11616" loc="15.500">sed tamen ille ego sum. Me Pasiphaeia quondam</TextUnit>
    <TextUnit id="11617" loc="15.501">temptatum frustra patrium temerare cubile,</TextUnit>
    <TextUnit id="11618" loc="15.502">quod voluit, voluisse, infelix crimine verso</TextUnit>
    <TextUnit id="11619" loc="15.503">(indiciine metu magis offensane repulsae?)</TextUnit>
    <TextUnit id="11620" loc="15.504">damnavit, meritumque nihil pater eicit urbe</TextUnit>
    <TextUnit id="11621" loc="15.505">hostilique caput prece detestatur euntis.</TextUnit>
    <TextUnit id="11622" loc="15.506">Pittheam profugo curru Troezena petebam,</TextUnit>
    <TextUnit id="11623" loc="15.507">iamque Corinthiaci carpebam litora ponti,</TextUnit>
    <TextUnit id="11624" loc="15.508">cum mare surrexit, cumulusque inmanis aquarum</TextUnit>
    <TextUnit id="11625" loc="15.509">in montis speciem curvari et crescere visus</TextUnit>
    <TextUnit id="11626" loc="15.510">et dare mugitus summoque cacumine findi.</TextUnit>
    <TextUnit id="11627" loc="15.511">Corniger hinc taurus ruptis expellitur undis,</TextUnit>
    <TextUnit id="11628" loc="15.512">pectoribusque tenus molles erectus in auras</TextUnit>
    <TextUnit id="11629" loc="15.513">naribus et patulo partem maris evomit ore.</TextUnit>
    <TextUnit id="11630" loc="15.514">Corda pavent comitum. Mihi mens interrita mansit</TextUnit>
    <TextUnit id="11631" loc="15.515">exsiliis contenta suis: cum colla feroces</TextUnit>
    <TextUnit id="11632" loc="15.516">ad freta convertunt adrectisque auribus horrent</TextUnit>
    <TextUnit id="11633" loc="15.517">quadrupedes monstrique metu turbantur et altis</TextUnit>
    <TextUnit id="11634" loc="15.518">praecipitant currum scopulis; ego ducere vana</TextUnit>
    <TextUnit id="11635" loc="15.519">frena manu spumis albentibus oblita luctor</TextUnit>
    <TextUnit id="11636" loc="15.520">et retro lentas tendo resupinus habenas.</TextUnit>
    <TextUnit id="11637" loc="15.521">Nec vires tamen has rabies superasset equorum.</TextUnit>
    <TextUnit id="11638" loc="15.522">ni rota, perpetuum qua circumvertitur axem,</TextUnit>
    <TextUnit id="11639" loc="15.523">stipitis occursu fracta ac disiecta fuisset.</TextUnit>
    <TextUnit id="11640" loc="15.524">Excutior curru, lorisque tenentibus artus</TextUnit>
    <TextUnit id="11641" loc="15.525">viscera viva trahi nervosque in stipe teneri,</TextUnit>
    <TextUnit id="11642" loc="15.526">membra rapi partim, partim reprensa relinqui,</TextUnit>
    <TextUnit id="11643" loc="15.527">ossa gravem dare fracta sonum fessamque videres</TextUnit>
    <TextUnit id="11644" loc="15.528">exhalari animam nullasque in corpore partes,</TextUnit>
    <TextUnit id="11645" loc="15.529">noscere quas posses; unumque erat omnia vulnus.</TextUnit>
    <TextUnit id="11646" loc="15.530">Num potes aut audes cladi componere nostrae,</TextUnit>
    <TextUnit id="11647" loc="15.531">nympha, tuam? Vidi quoque luce carentia regna</TextUnit>
    <TextUnit id="11648" loc="15.532">et lacerum fovi Phlegethontide corpus in unda,</TextUnit>
    <TextUnit id="11649" loc="15.533">nec nisi Apollineae valido medicamine prolis</TextUnit>
    <TextUnit id="11650" loc="15.534">reddita vita foret; quam postquam fortibus herbis</TextUnit>
    <TextUnit id="11651" loc="15.535">atque ope Paeonia Dite indignante recepi,</TextUnit>
    <TextUnit id="11652" loc="15.536">tum mihi, ne praesens augerem muneris huius</TextUnit>
    <TextUnit id="11653" loc="15.537">invidiam, densas obiecit Cynthia nubes,</TextUnit>
    <TextUnit id="11654" loc="15.538">utque forem tutus possemque impune videri,</TextUnit>
    <TextUnit id="11655" loc="15.539">addidit aetatem nec cognoscenda reliquit</TextUnit>
    <TextUnit id="11656" loc="15.540">ora mihi Cretenque diu dubitavit habendam</TextUnit>
    <TextUnit id="11657" loc="15.541">traderet an Delon: Delo Creteque relictis</TextUnit>
    <TextUnit id="11658" loc="15.542">hic posuit nomenque simul, quod possit equorum</TextUnit>
    <TextUnit id="11659" loc="15.543">admonuisse, iubet deponere, ‘qui’ que ‘fuisti</TextUnit>
    <TextUnit id="11660" loc="15.544">Hippolytus’ dixit, ‘nunc idem Virbius esto!’</TextUnit>
    <TextUnit id="11661" loc="15.545">Hoc nemus inde colo, de disque minoribus unus</TextUnit>
    <TextUnit id="11662" loc="15.546">numine sub dominae lateo atque accenseor illi.”</TextUnit>
    <TextUnit id="11663" loc="15.547">Non tamen Egeriae luctus aliena levare</TextUnit>
    <TextUnit id="11664" loc="15.548">damna valent, montisque iacens radicibus imis</TextUnit>
    <TextUnit id="11665" loc="15.549">liquitur in lacrimas, donec pietate dolentis</TextUnit>
    <TextUnit id="11666" loc="15.550">mota soror Phoebi gelidum de corpore fontem</TextUnit>
    <TextUnit id="11667" loc="15.551">fecit et aeternas artus tenuavit in undas.</TextUnit>
    <TextUnit id="11668" loc="15.552">Et nymphas tetigit nova res, et Amazone natus</TextUnit>
    <TextUnit id="11669" loc="15.553">haud aliter stupuit, quam cum Tyrrhenus arator</TextUnit>
    <TextUnit id="11670" loc="15.554">fatalem glaebam mediis adspexit in arvis</TextUnit>
    <TextUnit id="11671" loc="15.555">sponte sua primum nulloque agitante moveri,</TextUnit>
    <TextUnit id="11672" loc="15.556">sumere mox hominis terraeque amittere formam</TextUnit>
    <TextUnit id="11673" loc="15.557">oraque venturis aperire recentia fatis</TextUnit>
    <TextUnit id="11674" loc="15.558">(indigenae dixere Tagen, qui primus Etruscam</TextUnit>
    <TextUnit id="11675" loc="15.559">edocuit gentem casus aperire futuros);</TextUnit>
    <TextUnit id="11676" loc="15.560">utve Palatinis haerentem collibus olim</TextUnit>
    <TextUnit id="11677" loc="15.561">cum subito vidit frondescere Romulus hastam,</TextUnit>
    <TextUnit id="11678" loc="15.562">quae radice nova, non ferro stabat adacto</TextUnit>
    <TextUnit id="11679" loc="15.563">et iam non telum, sed lenti viminis arbor</TextUnit>
    <TextUnit id="11680" loc="15.564">non exspectatas dabat admirantibus umbras;</TextUnit>
    <TextUnit id="11681" loc="15.565">aut sua fluminea cum vidit Cipus in unda</TextUnit>
    <TextUnit id="11682" loc="15.566">cornua (vidit enim) falsamque in imagine credens</TextUnit>
    <TextUnit id="11683" loc="15.567">esse fidem, digitis ad frontem saepe relatis,</TextUnit>
    <TextUnit id="11684" loc="15.568">quae vidit, tetigit, nec iam sua lumina damnans</TextUnit>
    <TextUnit id="11685" loc="15.569">restitit, ut victor domito veniebat ab hoste,</TextUnit>
    <TextUnit id="11686" loc="15.570">ad caelumque manus et eodem lumina tollens</TextUnit>
    <TextUnit id="11687" loc="15.571">“quiquid” ait, “superi, monstro portenditur isto,</TextUnit>
    <TextUnit id="11688" loc="15.572">seu laetum est, patriae laetum populoque Quirini,</TextUnit>
    <TextUnit id="11689" loc="15.573">sive minax, mihi sit!” viridique e caespite factas</TextUnit>
    <TextUnit id="11690" loc="15.574">placat odoratis herbosas ignibus aras</TextUnit>
    <TextUnit id="11691" loc="15.575">vinaque dat pateris mactatarumque bidentum,</TextUnit>
    <TextUnit id="11692" loc="15.576">quid sibi significent, trepidantia consulit exta.</TextUnit>
    <TextUnit id="11693" loc="15.577">Quae simul adspexit Tyrrhenae gentis haruspex,</TextUnit>
    <TextUnit id="11694" loc="15.578">magna quidem rerum molimina vidit in illis,</TextUnit>
    <TextUnit id="11695" loc="15.579">non manifesta tamen. Cum vero sustulit acre</TextUnit>
    <TextUnit id="11696" loc="15.580">a pecudis fibris ad Cipi cornua lumen,</TextUnit>
    <TextUnit id="11697" loc="15.581">“rex” ait, “o salve! Tibi enim, tibi, Cipe, tuisque</TextUnit>
    <TextUnit id="11698" loc="15.582">hic locus et Latiae parebunt cornibus arces.</TextUnit>
    <TextUnit id="11699" loc="15.583">Tu modo rumpe moras portasque intrare patentes</TextUnit>
    <TextUnit id="11700" loc="15.584">adpropera! sic fata iubent; namque urbe receptus</TextUnit>
    <TextUnit id="11701" loc="15.585">rex eris et sceptro tutus potiere perenni.”</TextUnit>
    <TextUnit id="11702" loc="15.586">Rettulit ille pedem torvamque a moenibus urbis</TextUnit>
    <TextUnit id="11703" loc="15.587">avertens faciem “procul a! procul omina” dixit</TextUnit>
    <TextUnit id="11704" loc="15.588">“talia di pellant! Multoque ego iustius aevum</TextUnit>
    <TextUnit id="11705" loc="15.589">exsul agam, quam me videant Capitolia regem!”</TextUnit>
    <TextUnit id="11706" loc="15.590">Dixit et extemplo populumque gravemque senatum</TextUnit>
    <TextUnit id="11707" loc="15.591">convocat, ante tamen pacali cornua lauro</TextUnit>
    <TextUnit id="11708" loc="15.592">velat; et aggeribus factis a milite forti</TextUnit>
    <TextUnit id="11709" loc="15.593">insistit priscosque deos e more precatus</TextUnit>
    <TextUnit id="11710" loc="15.594">“est” ait “hic unus, quem vos nisi pellitis urbe,</TextUnit>
    <TextUnit id="11711" loc="15.595">rex erit. Is qui sit, signo, non nomine dicam:</TextUnit>
    <TextUnit id="11712" loc="15.596">cornua fronte gerit. Quem vobis indicat augur,</TextUnit>
    <TextUnit id="11713" loc="15.597">si Romam intrarit, famularia iura daturum.</TextUnit>
    <TextUnit id="11714" loc="15.598">Ille quidem potuit portas inrumpere apertas,</TextUnit>
    <TextUnit id="11715" loc="15.599">sed nos obstitimus, quamvis coniunctior illo</TextUnit>
    <TextUnit id="11716" loc="15.600">nemo mihi est. Vos urbe virum prohibete, Quirites,</TextUnit>
    <TextUnit id="11717" loc="15.601">vel, si dignus erit, gravibus vincite catenis,</TextUnit>
    <TextUnit id="11718" loc="15.602">aut finite metum fatalis morte tyranni!”</TextUnit>
    <TextUnit id="11719" loc="15.603">Qualia succinctis, ubi trux insibilat eurus,</TextUnit>
    <TextUnit id="11720" loc="15.604">murmura pinetis fiunt, aut qualia fluctus</TextUnit>
    <TextUnit id="11721" loc="15.605">aequorei faciunt, siquis procul audiat illos,</TextUnit>
    <TextUnit id="11722" loc="15.606">tale sonat populus; sed per confusa frementis</TextUnit>
    <TextUnit id="11723" loc="15.607">verba tamen vulgi vox eminet una “quis ille est?”,</TextUnit>
    <TextUnit id="11724" loc="15.608">et spectant frontes praedictaque cornua quaerunt.</TextUnit>
    <TextUnit id="11725" loc="15.609">Rursus ad hos Cipus “quem poscitis” inquit, “habetis”</TextUnit>
    <TextUnit id="11726" loc="15.610">et dempta capiti, populo prohibente, corona</TextUnit>
    <TextUnit id="11727" loc="15.611">exhibuit gemino praesignia tempora cornu.</TextUnit>
    <TextUnit id="11728" loc="15.612">Demisere oculos omnes gemitumque dedere</TextUnit>
    <TextUnit id="11729" loc="15.613">atque illud meritis clarum (quis credere possit?)</TextUnit>
    <TextUnit id="11730" loc="15.614">inviti videre caput; nec honore carere</TextUnit>
    <TextUnit id="11731" loc="15.615">ulterius passi, festam imposuere coronam.</TextUnit>
    <TextUnit id="11732" loc="15.616">At proceres, quoniam muros intrare vetaris,</TextUnit>
    <TextUnit id="11733" loc="15.617">ruris honorati tantum tibi, Cipe, dedere,</TextUnit>
    <TextUnit id="11734" loc="15.618">quantum depresso subiectis bubus aratro</TextUnit>
    <TextUnit id="11735" loc="15.619">complecti posses ad finem lucis ab ortu,</TextUnit>
    <TextUnit id="11736" loc="15.620">cornuaque aeratis miram referentia formam</TextUnit>
    <TextUnit id="11737" loc="15.621">postibus insculpunt, longum mansura per aevum.</TextUnit>
    <TextUnit id="11738" loc="15.622">Pandite nunc, Musae, praesentia numina vatum</TextUnit>
    <TextUnit id="11739" loc="15.623">(scitis enim, nec vos fallit spatiosa vetustas,)</TextUnit>
    <TextUnit id="11740" loc="15.624">unde Coroniden circumflua Thybridis alti</TextUnit>
    <TextUnit id="11741" loc="15.625">insula Romuleae sacris adiecerit urbis.</TextUnit>
    <TextUnit id="11742" loc="15.626">Dira lues quondam Latias vitiaverat auras,</TextUnit>
    <TextUnit id="11743" loc="15.627">pallidaque exsangui squalebant corpora morbo.</TextUnit>
    <TextUnit id="11744" loc="15.628">Funeribus fessi postquam mortalia cernunt</TextUnit>
    <TextUnit id="11745" loc="15.629">temptamenta nihil, nihil artes posse medentum,</TextUnit>
    <TextUnit id="11746" loc="15.630">auxilium caeleste petunt mediamque tenentes</TextUnit>
    <TextUnit id="11747" loc="15.631">orbis humum Delphos adeunt, oracula Phoebi,</TextUnit>
    <TextUnit id="11748" loc="15.632">utque salutifera miseris succurrere rebus</TextUnit>
    <TextUnit id="11749" loc="15.633">sorte velit tantaeque urbis mala finiat, orant:</TextUnit>
    <TextUnit id="11750" loc="15.634">et locus et laurus et, quas habet ipse, pharetras</TextUnit>
    <TextUnit id="11751" loc="15.635">intremuere simul, cortinaque reddidit imo</TextUnit>
    <TextUnit id="11752" loc="15.636">hanc adyto vocem pavefactaque pectora movit:</TextUnit>
    <TextUnit id="11753" loc="15.637">“Quod petis hinc, propiore loco, Romane, petisses,</TextUnit>
    <TextUnit id="11754" loc="15.638">et pete nunc propiore loco! nec Apolline vobis,</TextUnit>
    <TextUnit id="11755" loc="15.639">qui minuat luctus, opus est, sed Apolline nato.</TextUnit>
    <TextUnit id="11756" loc="15.640">Ite bonis avibus prolemque accersite nostram!”</TextUnit>
    <TextUnit id="11757" loc="15.641">Iussa dei prudens postquam accepere senatus,</TextUnit>
    <TextUnit id="11758" loc="15.642">quam colat, explorant, iuvenis Phoebeius urbem,</TextUnit>
    <TextUnit id="11759" loc="15.643">quique petant ventis Epidauria litora mittunt.</TextUnit>
    <TextUnit id="11760" loc="15.644">Quae simul incurva missi tetigere carina,</TextUnit>
    <TextUnit id="11761" loc="15.645">concilium Graiosque patres adiere, darentque,</TextUnit>
    <TextUnit id="11762" loc="15.646">oravere, deum, qui praesens funera gentis</TextUnit>
    <TextUnit id="11763" loc="15.647">finiat Ausoniae: certas ita dicere sortes.</TextUnit>
    <TextUnit id="11764" loc="15.648">Dissidet et variat sententia, parsque negandum</TextUnit>
    <TextUnit id="11765" loc="15.649">non putat auxilium, multi retinere suamque</TextUnit>
    <TextUnit id="11766" loc="15.650">non emittere opem nec numina tradere suadent:</TextUnit>
    <TextUnit id="11767" loc="15.651">dum dubitant, seram pepulere crepuscula lucem,</TextUnit>
    <TextUnit id="11768" loc="15.652">umbraque telluris tenebras induxerat orbi,</TextUnit>
    <TextUnit id="11769" loc="15.653">cum deus in somnis opifer consistere visus</TextUnit>
    <TextUnit id="11770" loc="15.654">ante tuum, Romane, torum, sed qualis in aede</TextUnit>
    <TextUnit id="11771" loc="15.655">esse solet, baculumque tenens agreste sinistra</TextUnit>
    <TextUnit id="11772" loc="15.656">caesariem longae dextra deducere barbae</TextUnit>
    <TextUnit id="11773" loc="15.657">et placido tales emittere pectore voces:</TextUnit>
    <TextUnit id="11774" loc="15.658">“Pone metus! Veniam simulacraque nostra relinquam.</TextUnit>
    <TextUnit id="11775" loc="15.659">Hunc modo serpentem, baculum qui nexibus ambit,</TextUnit>
    <TextUnit id="11776" loc="15.660">perspice et usque nota visu, ut cognoscere possis!</TextUnit>
    <TextUnit id="11777" loc="15.661">Vertar in hunc, sed maior ero tantusque videbor,</TextUnit>
    <TextUnit id="11778" loc="15.662">in quantum verti caelestia corpora debent.”</TextUnit>
    <TextUnit id="11779" loc="15.663">Extemplo cum voce deus, cum voce deoque</TextUnit>
    <TextUnit id="11780" loc="15.664">somnus abit, somnique fugam lux alma secuta est.</TextUnit>
    <TextUnit id="11781" loc="15.665">Postera sidereos aurora fugaverat ignes:</TextUnit>
    <TextUnit id="11782" loc="15.666">incerti, quid agant, proceres ad templa petiti</TextUnit>
    <TextUnit id="11783" loc="15.667">perveniunt operosa dei, quaque ipse morari</TextUnit>
    <TextUnit id="11784" loc="15.668">sede velit, signis caelestibus indicet, orant.</TextUnit>
    <TextUnit id="11785" loc="15.669">Vix bene desierant, cum cristis aureus altis</TextUnit>
    <TextUnit id="11786" loc="15.670">in serpente deus praenuntia sibila misit</TextUnit>
    <TextUnit id="11787" loc="15.671">adventuque suo signumque arasque foresque</TextUnit>
    <TextUnit id="11788" loc="15.672">marmoreumque solum fastigiaque aurea movit</TextUnit>
    <TextUnit id="11789" loc="15.673">pectoribusque tenus media sublimis in aede</TextUnit>
    <TextUnit id="11790" loc="15.674">constitit atque oculos circumtulit igne micantes.</TextUnit>
    <TextUnit id="11791" loc="15.675">Territa turba pavet. Cognovit numina castos</TextUnit>
    <TextUnit id="11792" loc="15.676">evinctus vitta crines albente sacerdos:</TextUnit>
    <TextUnit id="11793" loc="15.677">“En deus est deus est! Animis linguisque favete,</TextUnit>
    <TextUnit id="11794" loc="15.678">quisquis ades!” dixit. “Sis, o pulcherrime, visus</TextUnit>
    <TextUnit id="11795" loc="15.679">utiliter populosque iuves tua sacra colentes !”</TextUnit>
    <TextUnit id="11796" loc="15.680">Quisquis adest, visum venerantur numen, et omnes</TextUnit>
    <TextUnit id="11797" loc="15.681">verba sacerdotis referunt geminata piumque</TextUnit>
    <TextUnit id="11798" loc="15.682">Aeneadae praestant et mente et voce favorem.</TextUnit>
    <TextUnit id="11799" loc="15.683">Adnuit his motisque deus rata pignora cristis</TextUnit>
    <TextUnit id="11800" loc="15.684">et repetita dedit vibrata sibila lingua.</TextUnit>
    <TextUnit id="11801" loc="15.685">Tum gradibus nitidis delabitur oraque retro</TextUnit>
    <TextUnit id="11802" loc="15.686">flectit et antiquas abiturus respicit aras</TextUnit>
    <TextUnit id="11803" loc="15.687">adsuetasque domos habitataque templa salutat.</TextUnit>
    <TextUnit id="11804" loc="15.688">Inde per iniectis adopertam floribus ingens</TextUnit>
    <TextUnit id="11805" loc="15.689">serpit humum flectitque sinus mediamque per urbem</TextUnit>
    <TextUnit id="11806" loc="15.690">tendit ad incurvo munitos aggere portus.</TextUnit>
    <TextUnit id="11807" loc="15.691">Restitit hic agmenque suum turbaeque sequentis</TextUnit>
    <TextUnit id="11808" loc="15.692">officium placido visus dimittere vultu</TextUnit>
    <TextUnit id="11809" loc="15.693">corpus in Ausonia posuit rate: numinis illa</TextUnit>
    <TextUnit id="11810" loc="15.694">sensit onus, pressa estque dei gravitate carina;</TextUnit>
    <TextUnit id="11811" loc="15.695">Aeneadae gaudent caesoque in litore tauro</TextUnit>
    <TextUnit id="11812" loc="15.696">torta coronatae solvunt retinacula navis.</TextUnit>
    <TextUnit id="11813" loc="15.697">Impulerat levis aura ratem: deus eminet alte,</TextUnit>
    <TextUnit id="11814" loc="15.698">impositaque premens puppim cervice recurvam</TextUnit>
    <TextUnit id="11815" loc="15.699">caeruleas despectat aquas modicisque per aequor</TextUnit>
    <TextUnit id="11816" loc="15.700">Ionium zephyris sextae Pallantidos ortu</TextUnit>
    <TextUnit id="11817" loc="15.701">Italiam tenuit praeterque Lacinia templo</TextUnit>
    <TextUnit id="11818" loc="15.702">nobilitata deae Scylaceaque litora fertur;</TextUnit>
    <TextUnit id="11819" loc="15.703">linquit Iapygiam laevisque Amphrisia remis</TextUnit>
    <TextUnit id="11820" loc="15.704">saxa fugit, dextra praerupta Celennia parte,</TextUnit>
    <TextUnit id="11821" loc="15.705">Romethiumque legit Caulonaque Naryciamque,</TextUnit>
    <TextUnit id="11822" loc="15.706">evincitque fretum Siculique angusta Pelori</TextUnit>
    <TextUnit id="11823" loc="15.707">Hippotadaeque domos regis Temesesque metalla,</TextUnit>
    <TextUnit id="11824" loc="15.708">Leucosiamque petit tepidique rosaria Paesti.</TextUnit>
    <TextUnit id="11825" loc="15.709">Inde legit Capreas promunturiumque Minervae</TextUnit>
    <TextUnit id="11826" loc="15.710">et Surrentino generosos palmite colles</TextUnit>
    <TextUnit id="11827" loc="15.711">Herculeamque urbem Stabiasque et in otia natam</TextUnit>
    <TextUnit id="11828" loc="15.712">Parthenopen et ab hac Cumaeae templa Sibyllae.</TextUnit>
    <TextUnit id="11829" loc="15.713">Hinc calidi fontes lentisciferumque tenetur</TextUnit>
    <TextUnit id="11830" loc="15.714">Liternum multamque trahens sub gurgite harenam</TextUnit>
    <TextUnit id="11831" loc="15.715">Volturnus niveisque frequens Sinuessa columbis</TextUnit>
    <TextUnit id="11832" loc="15.716">Minturnaeque graves et quam tumulavit alumnus</TextUnit>
    <TextUnit id="11833" loc="15.717">Antiphataeque domus Trachasque obsessa palude</TextUnit>
    <TextUnit id="11834" loc="15.718">et tellus Circaea et spissi litoris Antium.</TextUnit>
    <TextUnit id="11835" loc="15.719">Huc ubi veliferam nautae advertere carinam</TextUnit>
    <TextUnit id="11836" loc="15.720">(asper enim iam pontus erat), deus explicat orbes</TextUnit>
    <TextUnit id="11837" loc="15.721">perque sinus crebros et magna volumina labens</TextUnit>
    <TextUnit id="11838" loc="15.722">templa parentis init flavum tangentia litus.</TextUnit>
    <TextUnit id="11839" loc="15.723">Aequore placato patrias Epidaurius aras</TextUnit>
    <TextUnit id="11840" loc="15.724">linquit et hospitio iuncti sibi numinis usus</TextUnit>
    <TextUnit id="11841" loc="15.725">litoream tractu squamae crepitantis harenam</TextUnit>
    <TextUnit id="11842" loc="15.726">sulcat et innixus moderamine navis in alta</TextUnit>
    <TextUnit id="11843" loc="15.727">puppe caput posuit, donec Castrumque sacrasque</TextUnit>
    <TextUnit id="11844" loc="15.728">Lavini sedes Tiberinaque ad ostia venit.</TextUnit>
    <TextUnit id="11845" loc="15.729">Huc omnis populi passim matrumque patrumque</TextUnit>
    <TextUnit id="11846" loc="15.730">obvia turba ruit, quaeque ignes, Troica, servant,</TextUnit>
    <TextUnit id="11847" loc="15.731">Vesta, tuos, laetoque deum clamore salutant.</TextUnit>
    <TextUnit id="11848" loc="15.732">Quaque per adversas navis cita ducitur undas,</TextUnit>
    <TextUnit id="11849" loc="15.733">tura super ripas aris ex ordine factis</TextUnit>
    <TextUnit id="11850" loc="15.734">parte ab utraque sonant et odorant aera fumis,</TextUnit>
    <TextUnit id="11851" loc="15.735">ictaque coniectos incalfacit hostia cultros.</TextUnit>
    <TextUnit id="11852" loc="15.736">Iamque caput rerum, Romanam intraverat urbem:</TextUnit>
    <TextUnit id="11853" loc="15.737">erigitur serpens summoque acclinia malo</TextUnit>
    <TextUnit id="11854" loc="15.738">colla movet sedesque sibi circumspicit aptas.</TextUnit>
    <TextUnit id="11855" loc="15.739">Scinditur in geminas partes circumfluus amnis</TextUnit>
    <TextUnit id="11856" loc="15.740">(Insula nomen habet), laterumque a parte duorum</TextUnit>
    <TextUnit id="11857" loc="15.741">porrigit aequales media tellure lacertos.</TextUnit>
    <TextUnit id="11858" loc="15.742">Huc se de Latia pinu Phoebeius anguis</TextUnit>
    <TextUnit id="11859" loc="15.743">contulit et finem, specie caeleste resumpta,</TextUnit>
    <TextUnit id="11860" loc="15.744">luctibus imposuit venitque salutifer urbi.</TextUnit>
    <TextUnit id="11861" loc="15.745">Hic tamen accessit delubris advena nostris:</TextUnit>
    <TextUnit id="11862" loc="15.746">Caesar in urbe sua deus est; quem Marte togaque</TextUnit>
    <TextUnit id="11863" loc="15.747">praecipuum non bella magis finita triumphis</TextUnit>
    <TextUnit id="11864" loc="15.748">resque domi gestae properataque gloria rerum</TextUnit>
    <TextUnit id="11865" loc="15.749">in sidus vertere novum stellamque comantem,</TextUnit>
    <TextUnit id="11866" loc="15.750">quam sua progenies; neque enim de Caesaris actis</TextUnit>
    <TextUnit id="11867" loc="15.751">ullum maius opus, quam quod pater exstitit huius:</TextUnit>
    <TextUnit id="11868" loc="15.752">scilicet aequoreos plus est domuisse Britannos</TextUnit>
    <TextUnit id="11869" loc="15.753">perque papyriferi septemflua flumina Nili</TextUnit>
    <TextUnit id="11870" loc="15.754">victrices egisse rates Numidasque rebelles</TextUnit>
    <TextUnit id="11871" loc="15.755">Cinyphiumque Iubam Mithridateisque tumentem</TextUnit>
    <TextUnit id="11872" loc="15.756">nominibus Pontum populo adiecisse Quirini</TextUnit>
    <TextUnit id="11873" loc="15.757">et multos meruisse, aliquos egisse triumphos,</TextUnit>
    <TextUnit id="11874" loc="15.758">quam tantum genuisse virum? Quo praeside rerum</TextUnit>
    <TextUnit id="11875" loc="15.759">humano generi, superi, favistis abunde!</TextUnit>
    <TextUnit id="11876" loc="15.760">Ne foret hic igitur mortali semine cretus,</TextUnit>
    <TextUnit id="11877" loc="15.761">ille deus faciendus erat. Quod ut aurea vidit</TextUnit>
    <TextUnit id="11878" loc="15.762">Aeneae genetrix, vidit quoque triste parari</TextUnit>
    <TextUnit id="11879" loc="15.763">pontifici letum et coniurata arma moveri,</TextUnit>
    <TextUnit id="11880" loc="15.764">palluit et cunctis, ut cuique erat obvia, divis</TextUnit>
    <TextUnit id="11881" loc="15.765">“adspice” dicebat, “quanta mihi mole parentur</TextUnit>
    <TextUnit id="11882" loc="15.766">insidiae quantaque caput cum fraude petatur,</TextUnit>
    <TextUnit id="11883" loc="15.767">quod de Dardanio solum mihi restat Iulo.</TextUnit>
    <TextUnit id="11884" loc="15.768">Solane semper ero iustis exercita curis,</TextUnit>
    <TextUnit id="11885" loc="15.769">quam modo Tydidae Calydonia vulneret hasta,</TextUnit>
    <TextUnit id="11886" loc="15.770">nunc male defensae confundant moenia Troiae,</TextUnit>
    <TextUnit id="11887" loc="15.771">quae videam natum longis erroribus actum</TextUnit>
    <TextUnit id="11888" loc="15.772">iactarique freto sedesque intrare silentum</TextUnit>
    <TextUnit id="11889" loc="15.773">bellaque cum Turno gerere, aut, si vera fatemur,</TextUnit>
    <TextUnit id="11890" loc="15.774">cum Iunone magis? Quid nunc antiqua recordor</TextUnit>
    <TextUnit id="11891" loc="15.775">damna mei generis? Timor hic meminisse priorum</TextUnit>
    <TextUnit id="11892" loc="15.776">non sinit: en acui sceleratos cernitis enses?</TextUnit>
    <TextUnit id="11893" loc="15.777">Quos prohibete, precor, facinusque repellite, neve</TextUnit>
    <TextUnit id="11894" loc="15.778">caede sacerdotis flammas exstinguite Vestae!”</TextUnit>
    <TextUnit id="11895" loc="15.779">Talia nequiquam toto Venus anxia caelo</TextUnit>
    <TextUnit id="11896" loc="15.780">verba iacit superosque movet, qui rumpere quamquam</TextUnit>
    <TextUnit id="11897" loc="15.781">ferrea non possunt veterum decreta sororum,</TextUnit>
    <TextUnit id="11898" loc="15.782">signa tamen luctus dant haud incerta futuri.</TextUnit>
    <TextUnit id="11899" loc="15.783">Arma ferunt inter nigras crepitantia nubes</TextUnit>
    <TextUnit id="11900" loc="15.784">terribilesque tubas auditaque cornua caelo</TextUnit>
    <TextUnit id="11901" loc="15.785">praemonuisse nefas; solis quoque tristis imago</TextUnit>
    <TextUnit id="11902" loc="15.786">lurida sollicitis praebebat lumina terris.</TextUnit>
    <TextUnit id="11903" loc="15.787">Saepe faces visae mediis ardere sub astris,</TextUnit>
    <TextUnit id="11904" loc="15.788">saepe inter nimbos guttae cecidere cruentae.</TextUnit>
    <TextUnit id="11905" loc="15.789">Caerulus et vultum ferrugine Lucifer atra</TextUnit>
    <TextUnit id="11906" loc="15.790">sparsus erat, sparsi Lunares sanguine currus.</TextUnit>
    <TextUnit id="11907" loc="15.791">Tristia mille locis Stygius dedit omina bubo,</TextUnit>
    <TextUnit id="11908" loc="15.792">mille locis lacrimavit ebur, cantusque feruntur</TextUnit>
    <TextUnit id="11909" loc="15.793">auditi sanctis et verba minantia lucis.</TextUnit>
    <TextUnit id="11910" loc="15.794">Victima nulla litat magnosque instare tumultus</TextUnit>
    <TextUnit id="11911" loc="15.795">fibra monet, caesumque caput reperitur in extis.</TextUnit>
    <TextUnit id="11912" loc="15.796">Inque foro circumque domos et templa deorum</TextUnit>
    <TextUnit id="11913" loc="15.797">nocturnos ululasse canes umbrasque silentum</TextUnit>
    <TextUnit id="11914" loc="15.798">erravisse ferunt motamque tremoribus urbem.</TextUnit>
    <TextUnit id="11915" loc="15.799">Non tamen insidias venturaque vincere fata</TextUnit>
    <TextUnit id="11916" loc="15.800">praemonitus potuere deum, strictique feruntur</TextUnit>
    <TextUnit id="11917" loc="15.801">in templum gladii; neque enim locus ullus in urbe</TextUnit>
    <TextUnit id="11918" loc="15.802">ad facinus diramque placet nisi curia, caedem.</TextUnit>
    <TextUnit id="11919" loc="15.803">Tum vero Cytherea manu percussit utraque</TextUnit>
    <TextUnit id="11920" loc="15.804">pectus et Aeneaden molitur condere nube,</TextUnit>
    <TextUnit id="11921" loc="15.805">qua prius infesto Paris est ereptus Atridae</TextUnit>
    <TextUnit id="11922" loc="15.806">et Diomedeos Aeneas fugerat enses.</TextUnit>
    <TextUnit id="11923" loc="15.807">Talibus hanc genitor: “Sola insuperabile fatum,</TextUnit>
    <TextUnit id="11924" loc="15.808">nata, movere paras? Intres licet ipsa sororum</TextUnit>
    <TextUnit id="11925" loc="15.809">tecta trium: cernes illic molimine vasto</TextUnit>
    <TextUnit id="11926" loc="15.810">ex aere et solido rerum tabularia ferro,</TextUnit>
    <TextUnit id="11927" loc="15.811">quae neque concussum caeli neque fulminis iram</TextUnit>
    <TextUnit id="11928" loc="15.812">nec metuunt ullas tuta atque aeterna ruinas.</TextUnit>
    <TextUnit id="11929" loc="15.813">Invenies illic incisa adamante perenni</TextUnit>
    <TextUnit id="11930" loc="15.814">fata tui generis: legi ipse animoque notavi</TextUnit>
    <TextUnit id="11931" loc="15.815">et referam, ne sis etiamnum ignara futuri.</TextUnit>
    <TextUnit id="11932" loc="15.816">Hic sua complevit, pro quo, Cytherea, laboras,</TextUnit>
    <TextUnit id="11933" loc="15.817">tempora, perfectis, quos terrae debuit, annis.</TextUnit>
    <TextUnit id="11934" loc="15.818">Ut deus accedat caelo templisque colatur,</TextUnit>
    <TextUnit id="11935" loc="15.819">tu facies natusque suus, qui nominis heres</TextUnit>
    <TextUnit id="11936" loc="15.820">impositum feret unus onus caesique parentis</TextUnit>
    <TextUnit id="11937" loc="15.821">nos in bella suos fortissimus ultor habebit.</TextUnit>
    <TextUnit id="11938" loc="15.822">Illius auspiciis obsessae moenia pacem</TextUnit>
    <TextUnit id="11939" loc="15.823">victa petent Mutinae, Pharsalia sentiet illum.</TextUnit>
    <TextUnit id="11940" loc="15.824">Emathiique iterum madefient caede Philippi,</TextUnit>
    <TextUnit id="11941" loc="15.825">et magnum Siculis nomen superabitur undis,</TextUnit>
    <TextUnit id="11942" loc="15.826">Romanique ducis coniunx Aegyptia taedae</TextUnit>
    <TextUnit id="11943" loc="15.827">non bene fisa cadet, frustraque erit illa minata,</TextUnit>
    <TextUnit id="11944" loc="15.828">servitura suo Capitolia nostra Canopo.</TextUnit>
    <TextUnit id="11945" loc="15.829">Quid tibi barbariem, gentesque ab utroque iacentes</TextUnit>
    <TextUnit id="11946" loc="15.830">oceano numerem? Quodcumque habitabile tellus</TextUnit>
    <TextUnit id="11947" loc="15.831">sustinet, huius erit: pontus quoque serviet illi!</TextUnit>
    <TextUnit id="11948" loc="15.832">Pace data terris animum ad civilia vertet</TextUnit>
    <TextUnit id="11949" loc="15.833">iura suum legesque feret iustissimus auctor</TextUnit>
    <TextUnit id="11950" loc="15.834">exemploque suo mores reget inque futuri</TextUnit>
    <TextUnit id="11951" loc="15.835">temporis aetatem venturorumque nepotum</TextUnit>
    <TextUnit id="11952" loc="15.836">prospiciens prolem sancta de coniuge natam</TextUnit>
    <TextUnit id="11953" loc="15.837">ferre simul nomenque suum curasque iubebit,</TextUnit>
    <TextUnit id="11954" loc="15.838">nec nisi cum senior Pylios aequaverit annos,</TextUnit>
    <TextUnit id="11955" loc="15.839">aetherias sedes cognataque sidera tanget.</TextUnit>
    <TextUnit id="11956" loc="15.840">Hanc animam interea caeso de corpore raptam</TextUnit>
    <TextUnit id="11957" loc="15.841">fac iubar, ut semper Capitolia nostra forumque</TextUnit>
    <TextUnit id="11958" loc="15.842">divus ab excelsa prospectet Iulius aede.”</TextUnit>
    <TextUnit id="11959" loc="15.843">Vix ea fatus erat, media cum sede senatus</TextUnit>
    <TextUnit id="11960" loc="15.844">constitit alma Venus, nulli cernenda, suique</TextUnit>
    <TextUnit id="11961" loc="15.845">Caesaris eripuit membris neque in aera solvi</TextUnit>
    <TextUnit id="11962" loc="15.846">passa recentem animam caelestibus intulit astris.</TextUnit>
    <TextUnit id="11963" loc="15.847">Dumque tulit, lumen capere atque ignescere sensit</TextUnit>
    <TextUnit id="11964" loc="15.848">emisitque sinu: luna volat altius illa,</TextUnit>
    <TextUnit id="11965" loc="15.849">flammiferumque trahens spatioso limite crinem</TextUnit>
    <TextUnit id="11966" loc="15.850">stella micat natique videns bene facta fatetur</TextUnit>
    <TextUnit id="11967" loc="15.851">esse suis maiora et vinci gaudet ab illo.</TextUnit>
    <TextUnit id="11968" loc="15.852">Hic sua praeferri quamquam vetat acta paternis,</TextUnit>
    <TextUnit id="11969" loc="15.853">libera fama tamen nullisque obnoxia iussis</TextUnit>
    <TextUnit id="11970" loc="15.854">invitum praefert unaque in parte repugnat:</TextUnit>
    <TextUnit id="11971" loc="15.855">sic magnus cedit titulis Agamemnonis Atreus,</TextUnit>
    <TextUnit id="11972" loc="15.856">Aegea sic Theseus, sic Pelea vicit Achilles;</TextUnit>
    <TextUnit id="11973" loc="15.857">denique, ut exemplis ipsos aequantibus utar,</TextUnit>
    <TextUnit id="11974" loc="15.858">sic et Saturnus minor est Iove: Iuppiter arces</TextUnit>
    <TextUnit id="11975" loc="15.859">temperat aetherias et mundi regna triformis,</TextUnit>
    <TextUnit id="11976" loc="15.860">terra sub Augusto est; pater est et rector uterque.</TextUnit>
    <TextUnit id="11977" loc="15.861">Di, precor, Aeneae comites, quibus ensis et ignis</TextUnit>
    <TextUnit id="11978" loc="15.862">cesserunt, dique Indigetes genitorque Quirine</TextUnit>
    <TextUnit id="11979" loc="15.863">urbis et invicti genitor Gradive Quirini,</TextUnit>
    <TextUnit id="11980" loc="15.864">Vestaque Caesareos inter sacrata penates,</TextUnit>
    <TextUnit id="11981" loc="15.865">et cum Caesarea tu, Phoebe domestice, Vesta,</TextUnit>
    <TextUnit id="11982" loc="15.866">quique tenes altus Tarpeias Iuppiter arces,</TextUnit>
    <TextUnit id="11983" loc="15.867">quosque alios vati fas appellare piumque est:</TextUnit>
    <TextUnit id="11984" loc="15.868">tarda sit illa dies et nostro serior aevo,</TextUnit>
    <TextUnit id="11985" loc="15.869">qua caput Augustum, quem temperat, orbe relicto</TextUnit>
    <TextUnit id="11986" loc="15.870">accedat caelo faveatque precantibus absens!</TextUnit>
    <TextUnit id="11987" loc="15.871">Iamque opus exegi, quod nec Iovis ira nec ignis</TextUnit>
    <TextUnit id="11988" loc="15.872">nec poterit ferrum nec edax abolere vetustas.</TextUnit>
    <TextUnit id="11989" loc="15.873">Cum volet, illa dies, quae nil nisi corporis huius</TextUnit>
    <TextUnit id="11990" loc="15.874">ius habet, incerti spatium mihi finiat aevi:</TextUnit>
    <TextUnit id="11991" loc="15.875">parte tamen meliore mei super alta perennis</TextUnit>
    <TextUnit id="11992" loc="15.876">astra ferar, nomenque erit indelebile nostrum,</TextUnit>
    <TextUnit id="11993" loc="15.877">quaque patet domitis Romana potentia terris,</TextUnit>
    <TextUnit id="11994" loc="15.878">ore legar populi, perque omnia saecula fama,</TextUnit>
    <TextUnit id="11995" loc="15.879">siquid habent veri vatum praesagia, vivam.</TextUnit>
  </Text>
</TessDocument>
