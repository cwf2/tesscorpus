<?xml version="1.0" encoding="UTF-8"?>
<TessDocument id="apollonius.argonautica">
  <Metadata>
    <Author>apollonius</Author>
    <Display>Argonautica</Display>
    <Abbr>A.R.</Abbr>
    <Lang>grc</Lang>
    <Prose>0</Prose>
    <PrintSource>George W. Mooney, Argonautica. London: Longmans, Green, 1912.</PrintSource>
    <DigitalSourceDisplay>Perseus</DigitalSourceDisplay>
    <DigitalSourceURL>http://www.perseus.tufts.edu/hopper/text?doc=Perseus%3atext%3a1999.01.0227</DigitalSourceURL>
    <AddedBy>Chris Forstall</AddedBy>
    <URI>urn:cts:greekLit:tlg0001.tlg001.perseus-grc1</URI>
  </Metadata>
  <Parts><Part id="1"><Display>Book 1</Display><MaskLower>0</MaskLower><MaskUpper>1361</MaskUpper><LocusLower>1.1</LocusLower><LocusUpper>1.1362</LocusUpper></Part><Part id="2"><Display>Book 2</Display><MaskLower>1362</MaskLower><MaskUpper>2648</MaskUpper><LocusLower>2.1</LocusLower><LocusUpper>2.1285</LocusUpper></Part><Part id="3"><Display>Book 3</Display><MaskLower>2649</MaskLower><MaskUpper>4054</MaskUpper><LocusLower>3.1</LocusLower><LocusUpper>3.1407</LocusUpper></Part><Part id="4"><Display>Book 4</Display><MaskLower>4055</MaskLower><MaskUpper>5833</MaskUpper><LocusLower>4.1</LocusLower><LocusUpper>4.1781</LocusUpper></Part></Parts><Text>
    <TextUnit id="0" loc="1.1">̓Αρχόμενος σέο, Φοῖβε, παλαιγενέων κλέα φωτῶν</TextUnit>
    <TextUnit id="1" loc="1.2">μνήσομαι, οἳ Πόντοιο κατὰ στόμα καὶ διὰ πέτρας</TextUnit>
    <TextUnit id="2" loc="1.3">Κυανέας βασιλῆος ἐφημοσύνῃ Πελίαο</TextUnit>
    <TextUnit id="3" loc="1.4">χρύσειον μετὰ κῶας ἐύζυγον ἤλασαν ̓Αργώ.</TextUnit>
    <TextUnit id="4" loc="1.5">Τοίην γὰρ Πελίης φάτιν ἔκλυεν, ὥς μιν ὀπίσσω</TextUnit>
    <TextUnit id="5" loc="1.6">μοῖρα μένει στυγερή, τοῦδ' ἀνέρος, ὅντιν' ἴδοιτο</TextUnit>
    <TextUnit id="6" loc="1.7">δημόθεν οἰοπέδιλον, ὑπ' ἐννεσίῃσι δαμῆναι.</TextUnit>
    <TextUnit id="7" loc="1.8">δηρὸν δ' οὐ μετέπειτα τεὴν κατὰ βάξιν ̓Ιήσων</TextUnit>
    <TextUnit id="8" loc="1.9">χειμερίοιο ῥέεθρα κιὼν διὰ ποσσὶν ̓Αναύρου</TextUnit>
    <TextUnit id="9" loc="1.10">ἄλλο μὲν ἐξεσάωσεν ὑπ' ἰλύος, ἄλλο δ' ἔνερθεν</TextUnit>
    <TextUnit id="10" loc="1.11">κάλλιπεν αὖθι πέδιλον ἐνισχόμενον προχοῇσιν.</TextUnit>
    <TextUnit id="11" loc="1.12">ἵκετο δ' ἐς Πελίην αὐτοσχεδὸν ἀντιβολήσων</TextUnit>
    <TextUnit id="12" loc="1.13">εἰλαπίνης, ἣν πατρὶ Ποσειδάωνι καὶ ἄλλοις</TextUnit>
    <TextUnit id="13" loc="1.14">ῥέζε θεοῖς, ̔́Ηρης δὲ Πελασγίδος οὐκ ἀλέγιζεν.</TextUnit>
    <TextUnit id="14" loc="1.15">αἶψα δὲ τόνγ' ἐσιδὼν ἐφράσσατο, καί οἱ ἄεθλον</TextUnit>
    <TextUnit id="15" loc="1.16">ἔντυε ναυτιλίης πολυκηδέος, ὄφρ' ἐνὶ πόντῳ</TextUnit>
    <TextUnit id="16" loc="1.17">ἠὲ καὶ ἀλλοδαποῖσι μετ' ἀνδράσι νόστον ὀλέσσῃ.</TextUnit>
    <TextUnit id="17" loc="1.18">Νῆα μὲν οὖν οἱ πρόσθεν ἐπικλείουσιν ἀοιδοὶ</TextUnit>
    <TextUnit id="18" loc="1.19">̓́Αργον ̓Αθηναίης καμέειν ὑποθημοσύνῃσιν.</TextUnit>
    <TextUnit id="19" loc="1.20">νῦν δ' ἂν ἐγὼ γενεήν τε καὶ οὔνομα μυθησαίμην</TextUnit>
    <TextUnit id="20" loc="1.21">ἡρώων, δολιχῆς τε πόρους ἁλός, ὅσσα τ' ἔρεξαν</TextUnit>
    <TextUnit id="21" loc="1.22">πλαζόμενοι: Μοῦσαι δ' ὑποφήτορες εἶεν ἀοιδῆς.</TextUnit>
    <TextUnit id="22" loc="1.23">Πρῶτά νυν ̓Ορφῆος μνησώμεθα, τόν ῥά ποτ' αὐτὴ</TextUnit>
    <TextUnit id="23" loc="1.24">Καλλιόπη Θρήικι φατίζεται εὐνηθεῖσα</TextUnit>
    <TextUnit id="24" loc="1.25">Οἰάγρῳ σκοπιῆς Πιμπληίδος ἄγχι τεκέσθαι</TextUnit>
    <TextUnit id="25" loc="1.26">αὐτὰρ τόνγ' ἐνέπουσιν ἀτειρέας οὔρεσι πέτρας</TextUnit>
    <TextUnit id="26" loc="1.27">θέλξαι ἀοιδάων ἐνοπῇ ποταμῶν τε ῥέεθρα.</TextUnit>
    <TextUnit id="27" loc="1.28">φηγοὶ δ' ἀγριάδες, κείνης ἔτι σήματα μολπῆς,</TextUnit>
    <TextUnit id="28" loc="1.29">ἀκτῆς Θρηικίης Ζώνης ἔπι τηλεθόωσαι</TextUnit>
    <TextUnit id="29" loc="1.30">ἑξείης στιχόωσιν ἐπήτριμοι, ἃς ὅγ' ἐπιπρὸ</TextUnit>
    <TextUnit id="30" loc="1.31">θελγομένας φόρμιγγι κατήγαγε Πιερίηθεν.</TextUnit>
    <TextUnit id="31" loc="1.32">̓Ορφέα μὲν δὴ τοῖον ἑῶν ἐπαρωγὸν ἀέθλων</TextUnit>
    <TextUnit id="32" loc="1.33">Αἰσονίδης Χείρωνος ἐφημοσύνῃσι πιθήσας</TextUnit>
    <TextUnit id="33" loc="1.34">δέξατο, Πιερίῃ Βιστωνίδι κοιρανέοντα.</TextUnit>
    <TextUnit id="34" loc="1.35">̓́Ηλυθε δ' ̓Αστερίων αὐτοσχεδόν, ὅν ῥα Κομήτης</TextUnit>
    <TextUnit id="35" loc="1.36">γείνατο δινήεντος ἐφ' ὕδασιν ̓Απιδανοῖο,</TextUnit>
    <TextUnit id="36" loc="1.37">Πειρεσιὰς ὄρεος Φυλληίου ἀγχόθι ναίων,</TextUnit>
    <TextUnit id="37" loc="1.38">ἔνθα μὲν ̓Απιδανός τε μέγας καὶ δῖος ̓Ενιπεὺς</TextUnit>
    <TextUnit id="38" loc="1.39">ἄμφω συμφορέονται, ἀπόπροθεν εἰς ἓν ἰόντες.</TextUnit>
    <TextUnit id="39" loc="1.40">Λάρισαν δ' ἐπὶ τοῖσι λιπὼν Πολύφημος ἵκανεν</TextUnit>
    <TextUnit id="40" loc="1.41">Εἰλατίδης, ὃς πρὶν μὲν ἐρισθενέων Λαπιθάων,</TextUnit>
    <TextUnit id="41" loc="1.42">ὁππότε Κενταύροις Λαπίθαι ἐπὶ θωρήσσοντο,</TextUnit>
    <TextUnit id="42" loc="1.43">ὁπλότερος πολέμιζε: τότ' αὖ βαρύθεσκέ οἱ ἤδη</TextUnit>
    <TextUnit id="43" loc="1.44">γυῖα, μένεν δ' ἔτι θυμὸς ἀρήιος, ὡς τὸ πάρος περ.</TextUnit>
    <TextUnit id="44" loc="1.45">Οὐδὲ μὲν ̓́Ιφικλος Φυλάκῃ ἔνι δηρὸν ἔλειπτο,</TextUnit>
    <TextUnit id="45" loc="1.46">μήτρως Αἰσονίδαο: κασιγνήτην γὰρ ὄπυιεν</TextUnit>
    <TextUnit id="46" loc="1.47">Αἴσων ̓Αλκιμέδην Φυλακηίδα: τῆς μιν ἀνώγει</TextUnit>
    <TextUnit id="47" loc="1.48">πηοσύνη καὶ κῆδος ἐνικρινθῆναι ὁμίλῳ.</TextUnit>
    <TextUnit id="48" loc="1.49">Οὐδὲ Φεραῖς ̓́Αδμητος ἐυρρήνεσσιν ἀνάσσων</TextUnit>
    <TextUnit id="49" loc="1.50">μίμνεν ὑπὸ σκοπιὴν ὄρεος Χαλκωδονίοιο.</TextUnit>
    <TextUnit id="50" loc="1.51">Οὐδ' ̓Αλόπῃ μίμνον πολυλήιοι ̔Ερμείαο</TextUnit>
    <TextUnit id="51" loc="1.52">υἱέες εὖ δεδαῶτε δόλους, ̓́Ερυτος καὶ ̓Εχίων,</TextUnit>
    <TextUnit id="52" loc="1.53">τοῖσι δ' ἐπὶ τρίτατος γνωτὸς κίε νισσομένοισιν</TextUnit>
    <TextUnit id="53" loc="1.54">Αἰθαλίδης: καὶ τὸν μὲν ἐπ' ̓Αμφρυσσοῖο ῥοῇσιν</TextUnit>
    <TextUnit id="54" loc="1.55">Μυρμιδόνος κούρη Φθιὰς τέκεν Εὐπολέμεια:</TextUnit>
    <TextUnit id="55" loc="1.56">τὼ δ' αὖτ' ἐκγεγάτην Μενετηίδος ̓Αντιανείρης.</TextUnit>
    <TextUnit id="56" loc="1.57">̓́Ηλυθε δ' ἀφνειὴν προλιπὼν Γυρτῶνα Κόρωνος</TextUnit>
    <TextUnit id="57" loc="1.58">Καινεΐδης, ἐσθλὸς μέν, ἑοῦ δ' οὐ πατρὸς ἀμείνων.</TextUnit>
    <TextUnit id="58" loc="1.59">Καινέα γὰρ ζῶόν περ ἔτι κλείουσιν ἀοιδοὶ</TextUnit>
    <TextUnit id="59" loc="1.60">Κενταύροισιν ὀλέσθαι, ὅτε σφέας οἶος ἀπ' ἄλλων</TextUnit>
    <TextUnit id="60" loc="1.61">ἤλας' ἀριστήων: οἱ δ' ἔμπαλιν ὁρμηθέντες</TextUnit>
    <TextUnit id="61" loc="1.62">οὔτε μιν ἐγκλῖναι προτέρω σθένον, οὔτε δαΐξαι:</TextUnit>
    <TextUnit id="62" loc="1.63">ἀλλ' ἄρρηκτος ἄκαμπτος ἐδύσετο νειόθι γαίης,</TextUnit>
    <TextUnit id="63" loc="1.64">θεινόμενος στιβαρῇσι καταΐγδην ἐλάτῃσιν.</TextUnit>
    <TextUnit id="64" loc="1.65">̓́Ηλυθε δ' αὖ Μόψος Τιταρήσιος, ὃν περὶ πάντων</TextUnit>
    <TextUnit id="65" loc="1.66">Λητοΐδης ἐδίδαξε θεοπροπίας οἰωνῶν:</TextUnit>
    <TextUnit id="66" loc="1.67">ἠδὲ καὶ Εὐρυδάμας Κτιμένου πάις: ἄγχι δὲ λίμνης</TextUnit>
    <TextUnit id="67" loc="1.68">Ξυνιάδος Κτιμένην Δολοπηίδα ναιετάασκεν.</TextUnit>
    <TextUnit id="68" loc="1.69">Καὶ μὴν ̓́Ακτωρ υἷα Μενοίτιον ἐξ ̓Οπόεντος</TextUnit>
    <TextUnit id="69" loc="1.70">ὦρσεν, ἀριστήεσσι σὺν ἀνδράσιν ὄφρα νέοιτο.</TextUnit>
    <TextUnit id="70" loc="1.71">Εἵπετο δ' Εὐρυτίων τε καὶ ἀλκήεις ̓Ερυβώτης,</TextUnit>
    <TextUnit id="71" loc="1.72">υἷες ὁ μὲν Τελέοντος, ὁ δ' ̓́Ιρου ̓Ακτορίδαο:</TextUnit>
    <TextUnit id="72" loc="1.73">ἤτοι ὁ μὲν Τελέοντος ἐυκλειὴς ̓Ερυβώτης,</TextUnit>
    <TextUnit id="73" loc="1.74">̓́Ιρου δ' Εὐρυτίων. σὺν καὶ τρίτος ἦεν ̓Οιλεύς,</TextUnit>
    <TextUnit id="74" loc="1.75">ἔξοχος ἠνορέην καὶ ἐπαΐξαι μετόπισθεν</TextUnit>
    <TextUnit id="75" loc="1.76">εὖ δεδαὼς δῄοισιν, ὅτε κλίνωσι φάλαγγας.</TextUnit>
    <TextUnit id="76" loc="1.77">Αὐτὰρ ἀπ' Εὐβοίης Κάνθος κίε, τόν ῥα Κάνηθος</TextUnit>
    <TextUnit id="77" loc="1.78">πέμπεν ̓Αβαντιάδης λελιημένον: οὐ μὲν ἔμελλεν</TextUnit>
    <TextUnit id="78" loc="1.79">νοστήσειν Κήρινθον ὑπότροπος. αισα γὰρ ἦεν</TextUnit>
    <TextUnit id="79" loc="1.80">αὐτὸν ὁμῶς Μόψον τε δαήμονα μαντοσυνάων</TextUnit>
    <TextUnit id="80" loc="1.81">πλαγχθέντας Λιβύης ἐνὶ πείρασι δῃωθῆναι,</TextUnit>
    <TextUnit id="81" loc="1.82">ὡς οὐκ ἀνθρώποισι κακὸν μήκιστον ἐπαυρεῖν,</TextUnit>
    <TextUnit id="82" loc="1.83">ὁππότε κἀκείνους Λιβύῃ ἔνι ταρχύσαντο,</TextUnit>
    <TextUnit id="83" loc="1.84">τόσσον ἑκὰς Κόλχων, ὅσσον τέ περ ἠελίοιο</TextUnit>
    <TextUnit id="84" loc="1.85">μεσσηγὺς δύσιές τε καὶ ἀντολαὶ εἰσορόωνται.</TextUnit>
    <TextUnit id="85" loc="1.86">Τῷ δ' ἄρ' ἐπὶ Κλυτίος τε καὶ ̓́Ιφιτος ἠγερέθοντο,</TextUnit>
    <TextUnit id="86" loc="1.87">Οἰχαλίης ἐπίουροι, ἀπηνέος Εὐρύτου υἷες,</TextUnit>
    <TextUnit id="87" loc="1.88">Εὐρύτου, ᾧ πόρε τόξον ̔Εκηβόλος: οὐδ' ἀπόνητο</TextUnit>
    <TextUnit id="88" loc="1.89">δωτίνης: αὐτῷ γὰρ ἑκὼν ἐρίδηνε δοτῆρι.</TextUnit>
    <TextUnit id="89" loc="1.90">Τοῖσι δ' ἐπ' Αἰακίδαι μετεκίαθον: οὐ μὲν ἅμ' ἄμφω,</TextUnit>
    <TextUnit id="90" loc="1.91">οὐδ' ὁμόθεν: νόσφιν γὰρ ἀλευάμενοι κατένασθεν</TextUnit>
    <TextUnit id="91" loc="1.92">Αἰγίνης, ὅτε Φῶκον ἀδελφεὸν ἐξενάριξαν</TextUnit>
    <TextUnit id="92" loc="1.93">ἀφραδίῃ. Τελαμὼν μὲν ἐν ̓Ατθίδι νάσσατο νήσῳ:</TextUnit>
    <TextUnit id="93" loc="1.94">Πηλεὺς δὲ Φθίῃ ἐνὶ δώματα ναῖε λιασθείς.</TextUnit>
    <TextUnit id="94" loc="1.95">Τοῖς δ' ἐπὶ Κεκροπίηθεν ἀρήιος ἤλυθε Βούτης,</TextUnit>
    <TextUnit id="95" loc="1.96">παῖς ἀγαθοῦ Τελέοντος, ἐυμμελίης τε Φάληρος.</TextUnit>
    <TextUnit id="96" loc="1.97">̓́Αλκων μιν προέηκε πατὴρ ἑός: οὐ μὲν ἔτ' ἄλλους</TextUnit>
    <TextUnit id="97" loc="1.98">γήραος υἷας ἔχεν βιότοιό τε κηδεμονῆας.</TextUnit>
    <TextUnit id="98" loc="1.99">ἀλλά ἑ τηλύγετόν περ ὁμῶς καὶ μοῦνον ἐόντα</TextUnit>
    <TextUnit id="99" loc="1.100">πέμπεν, ἵνα θρασέεσσι μεταπρέποι ἡρώεσσιν.</TextUnit>
    <TextUnit id="100" loc="1.101">Θησέα δ', ὃς περὶ πάντας ̓Ερεχθεΐδας ἐκέκαστο,</TextUnit>
    <TextUnit id="101" loc="1.102">Ταιναρίην ἀίδηλος ὑπὸ χθόνα δεσμὸς ἔρυκεν,</TextUnit>
    <TextUnit id="102" loc="1.103">Πειρίθῳ ἑσπόμενον κοινὴν ὁδόν: ἦ τέ κεν ἄμφω</TextUnit>
    <TextUnit id="103" loc="1.104">ῥηίτερον καμάτοιο τέλος πάντεσσιν ἔθεντο.</TextUnit>
    <TextUnit id="104" loc="1.105">Τῖφυς δ' ̔Αγνιάδης Σιφαέα κάλλιπε δῆμον</TextUnit>
    <TextUnit id="105" loc="1.106">Θεσπιέων, ἐσθλὸς μὲν ὀρινόμενον προδαῆναι</TextUnit>
    <TextUnit id="106" loc="1.107">κῦμ' ἁλὸς εὐρείης, ἐσθλὸς δ' ἀνέμοιο θυέλλας</TextUnit>
    <TextUnit id="107" loc="1.108">καὶ πλόον ἠελίῳ τε καὶ ἀστέρι τεκμήρασθαι.</TextUnit>
    <TextUnit id="108" loc="1.109">αὐτή μιν Τριτωνὶς ἀριστήων ἐς ὅμιλον</TextUnit>
    <TextUnit id="109" loc="1.110">ὦρσεν ̓Αθηναίη, μετὰ δ' ἤλυθεν ἐλδομένοισιν.</TextUnit>
    <TextUnit id="110" loc="1.111">αὐτὴ γὰρ καὶ νῆα θοὴν κάμε: σὺν δέ οἱ ̓́Αργος</TextUnit>
    <TextUnit id="111" loc="1.112">τεῦξεν ̓Αρεστορίδης κείνης ὑποθημοσύνῃσιν.</TextUnit>
    <TextUnit id="112" loc="1.113">τῶ καὶ πασάων προφερεστάτη ἔπλετο νηῶν,</TextUnit>
    <TextUnit id="113" loc="1.114">ὅσσαι ὑπ' εἰρεσίῃσιν ἐπειρήσαντο θαλάσσης.</TextUnit>
    <TextUnit id="114" loc="1.115">Φλίας δ' αὖτ' ἐπὶ τοῖσιν ̓Αραιθυρέηθεν ἵκανεν,</TextUnit>
    <TextUnit id="115" loc="1.116">ἔνθ' ἀφνειὸς ἔναιε Διωνύσοιο ἕκητι,</TextUnit>
    <TextUnit id="116" loc="1.117">πατρὸς ἑοῦ, πηγῇσιν ἐφέστιος ̓Ασωποῖο.</TextUnit>
    <TextUnit id="117" loc="1.118">̓Αργόθεν αὖ Ταλαὸς καὶ ̓Αρήιος, υἷε Βίαντος,</TextUnit>
    <TextUnit id="118" loc="1.119">ἤλυθον ἴφθιμός τε Λεώδοκος, οὓς τέκε Πηρὼ</TextUnit>
    <TextUnit id="119" loc="1.120">Νηληίς: τῆς δ' ἀμφὶ δύην ἐμόγησε βαρεῖαν</TextUnit>
    <TextUnit id="120" loc="1.121">Αἰολίδης σταθμοῖσιν ἐν ̓Ιφίκλοιο Μελάμπους.</TextUnit>
    <TextUnit id="121" loc="1.122">Οὐδὲ μὲν οὐδὲ βίην κρατερόφρονος ̔Ηρακλῆος</TextUnit>
    <TextUnit id="122" loc="1.123">πευθόμεθ' Αἰσονίδαο λιλαιομένου ἀθερίξαι.</TextUnit>
    <TextUnit id="123" loc="1.124">ἀλλ' ἐπεὶ ἄιε βάξιν ἀγειρομένων ἡρώων,</TextUnit>
    <TextUnit id="124" loc="1.125">νεῖον ἀπ' ̓Αρκαδίης Λυρκήιον ̓́Αργος ἀμείψας</TextUnit>
    <TextUnit id="125" loc="1.126">τὴν ὁδόν, ᾗ ζωὸν φέρε κάπριον, ὅς ῥ' ἐνὶ βήσσῃς</TextUnit>
    <TextUnit id="126" loc="1.127">φέρβετο Λαμπείης, ̓Ερυμάνθιον ἂμ μέγα τῖφος,</TextUnit>
    <TextUnit id="127" loc="1.128">τὸν μὲν ἐνὶ πρώτῃσι Μυκηναίων ἀγορῇσιν</TextUnit>
    <TextUnit id="128" loc="1.129">δεσμοῖς ἰλλόμενον μεγάλων ἀπεθήκατο νώτων:</TextUnit>
    <TextUnit id="129" loc="1.130">αὐτὸς δ' ᾗ ἰότητι παρὲκ νόον Εὐρυσθῆος</TextUnit>
    <TextUnit id="130" loc="1.131">ὡρμήθη: σὺν καί οἱ ̔́Υλας κίεν, ἐσθλὸς ὀπάων,</TextUnit>
    <TextUnit id="131" loc="1.132">πρωθήβης, ἰῶν τε φορεὺς φύλακός τε βιοῖο.</TextUnit>
    <TextUnit id="132" loc="1.133">Τῷ δ' ἐπὶ δὴ θείοιο κίεν Δαναοῖο γενέθλη,</TextUnit>
    <TextUnit id="133" loc="1.134">Ναύπλιος. ἦ γὰρ ἔην Κλυτονήου Ναυβολίδαο:</TextUnit>
    <TextUnit id="134" loc="1.135">Ναύβολος αὖ Λέρνου: Λέρνον γε μὲν ἴδμεν ἐόντα</TextUnit>
    <TextUnit id="135" loc="1.136">Προίτου Ναυπλιάδαο: Ποσειδάωνι δὲ κούρη.</TextUnit>
    <TextUnit id="136" loc="1.137">πρίν ποτ' ̓Αμυμώνη Δαναῒς τέκεν εὐνηθεῖσα</TextUnit>
    <TextUnit id="137" loc="1.138">Ναύπλιον, ὃς περὶ πάντας ἐκαίνυτο ναυτιλίῃσιν.</TextUnit>
    <TextUnit id="138" loc="1.139">̓́Ιδμων δ' ὑστάτιος μετεκίαθεν, ὅσσοι ἔναιον</TextUnit>
    <TextUnit id="139" loc="1.140">̓́Αργος, ἐπεὶ δεδαὼς τὸν ἑὸν μόρον οἰωνοῖσιν</TextUnit>
    <TextUnit id="140" loc="1.141">ἤιε, μή οἱ δῆμος ἐυκλείης ἀγάσαιτο.</TextUnit>
    <TextUnit id="141" loc="1.142">οὐ μὲν ὅγ' ἦεν ̓́Αβαντος ἐτήτυμον, ἀλλά μιν αὐτὸς</TextUnit>
    <TextUnit id="142" loc="1.143">γείνατο κυδαλίμοις ἐναρίθμιον Αἰολίδῃσιν</TextUnit>
    <TextUnit id="143" loc="1.144">Λητοΐδης: αὐτὸς δὲ θεοπροπίας ἐδίδαξεν</TextUnit>
    <TextUnit id="144" loc="1.145">οἰωνούς τ' ἀλέγειν ἠδ' ἔμπυρα σήματ' ἰδέσθαι.</TextUnit>
    <TextUnit id="145" loc="1.146">Καὶ μὴν Αἰτωλὶς κρατερὸν Πολυδεύκεα Λήδη</TextUnit>
    <TextUnit id="146" loc="1.147">Κάστορά τ' ὠκυπόδων ὦρσεν δεδαημένον ἵππων</TextUnit>
    <TextUnit id="147" loc="1.148">Σπάρτηθεν: τοὺς δ' ἥγε δόμοις ἔνι Τυνδαρέοιο</TextUnit>
    <TextUnit id="148" loc="1.149">τηλυγέτους ὠδῖνι μιῇ τέκεν: οὐδ' ἀπίθησεν</TextUnit>
    <TextUnit id="149" loc="1.150">νισσομένοις: Ζηνὸς γὰρ ἐπάξια μήδετο λέκτρων.</TextUnit>
    <TextUnit id="150" loc="1.151">Οἵ τ' ̓Αφαρητιάδαι Λυγκεὺς καὶ ὑπέρβιος ̓́Ιδας</TextUnit>
    <TextUnit id="151" loc="1.152">̓Αρήνηθεν ἔβαν, μεγάλῃ περιθαρσέες ἀλκῇ</TextUnit>
    <TextUnit id="152" loc="1.153">ἀμφότεροι: Λυγκεὺς δὲ καὶ ὀξυτάτοις ἐκέκαστο</TextUnit>
    <TextUnit id="153" loc="1.154">ὄμμασιν, εἰ ἐτεόν γε πέλει κλέος, ἀνέρα κεῖνον</TextUnit>
    <TextUnit id="154" loc="1.155">ῥηιδίως καὶ νέρθε κατὰ χθονὸς αὐγάζεσθαι.</TextUnit>
    <TextUnit id="155" loc="1.156">Σὺν δὲ Περικλύμενος Νηλήιος ὦρτο νέεσθαι,</TextUnit>
    <TextUnit id="156" loc="1.157">πρεσβύτατος παίδων, ὅσσοι Πύλῳ ἐξεγένοντο</TextUnit>
    <TextUnit id="157" loc="1.158">Νηλῆος θείοιο: Ποσειδάων δέ οἱ ἀλκὴν</TextUnit>
    <TextUnit id="158" loc="1.159">δῶκεν ἀπειρεσίην ἠδ' ὅττι κεν ἀρήσαιτο</TextUnit>
    <TextUnit id="159" loc="1.160">μαρνάμενος, τὸ πέλεσθαι ἐνὶ ξυνοχῇ πολέμοιο.</TextUnit>
    <TextUnit id="160" loc="1.161">Καὶ μὴν ̓Αμφιδάμας Κηφεύς τ' ἴσαν ̓Αρκαδίηθεν,</TextUnit>
    <TextUnit id="161" loc="1.162">οἳ Τεγέην καὶ κλῆρον ̓Αφειδάντειον ἔναιον,</TextUnit>
    <TextUnit id="162" loc="1.163">υἷε δύω ̓Αλεοῦ: τρίτατός γε μὲν ἕσπετ' ἰοῦσιν</TextUnit>
    <TextUnit id="163" loc="1.164">̓Αγκαῖος, τὸν μέν ῥα πατὴρ Λυκόοργος ἔπεμπεν,</TextUnit>
    <TextUnit id="164" loc="1.165">τῶν ἄμφω γνωτὸς προγενέστερος. ἀλλ' ὁ μὲν ἤδη</TextUnit>
    <TextUnit id="165" loc="1.166">γηράσκοντ' ̓Αλεὸν λίπετ' ἂμ πόλιν ὄφρα κομίζοι,</TextUnit>
    <TextUnit id="166" loc="1.167">παῖδα δ' ἑὸν σφετέροισι κασιγνήτοισιν ὄπασσεν.</TextUnit>
    <TextUnit id="167" loc="1.168">βῆ δ' ὅγε Μαιναλίης ἄρκτου δέρος, ἀμφίτομόν τε</TextUnit>
    <TextUnit id="168" loc="1.169">δεξιτερῇ πάλλων πέλεκυν μέγαν. ἔντεα γάρ οἱ</TextUnit>
    <TextUnit id="169" loc="1.170">πατροπάτωρ ̓Αλεὸς μυχάτῃ ἐνέκρυψε καλιῇ,</TextUnit>
    <TextUnit id="170" loc="1.171">αἴ κέν πως ἔτι καὶ τὸν ἐρητύσειε νέεσθαι.</TextUnit>
    <TextUnit id="171" loc="1.172">Βῆ δὲ καὶ Αὐγείης, ὃν δὴ φάτις ̓Ηελίοιο</TextUnit>
    <TextUnit id="172" loc="1.173">ἔμμεναι: ̓Ηλείοισι δ' ὅγ' ἀνδράσιν ἐμβασίλευεν,</TextUnit>
    <TextUnit id="173" loc="1.174">ὄλβῳ κυδιόων: μέγα δ' ἵετο Κολχίδα γαῖαν</TextUnit>
    <TextUnit id="174" loc="1.175">αὐτόν??τ' Αἰήτην ἰδέειν σημάντορα Κόλχων.</TextUnit>
    <TextUnit id="175" loc="1.176">̓Αστέριος δὲ καὶ ̓Αμφίων ̔Υπερασίου υἷες</TextUnit>
    <TextUnit id="176" loc="1.177">Πελλήνης ἀφίκανον ̓Αχαιίδος, ἥν ποτε Πέλλης</TextUnit>
    <TextUnit id="177" loc="1.178">πατροπάτωρ ἐπόλισσεν ἐπ' ὀφρύσιν Αἰγιαλοῖο.</TextUnit>
    <TextUnit id="178" loc="1.179">Ταίναρον αὖτ' ἐπὶ τοῖσι λιπὼν Εὔφημος ἵκανεν,</TextUnit>
    <TextUnit id="179" loc="1.180">τόν ῥα Ποσειδάωνι ποδωκηέστατον ἄλλων</TextUnit>
    <TextUnit id="180" loc="1.181">Εὐρώπη Υιτυοῖο μεγασθενέος τέκε κούρη.</TextUnit>
    <TextUnit id="181" loc="1.182">κεῖνος ἀνὴρ καὶ πόντου ἐπὶ γλαυκοῖο θέεσκεν</TextUnit>
    <TextUnit id="182" loc="1.183">οἴδματος, οὐδὲ θοοὺς βάπτεν πόδας, ἀλλ' ὅσον ἄκροις</TextUnit>
    <TextUnit id="183" loc="1.184">ἴχνεσι τεγγόμενος διερῇ πεφόρητο κελεύθῳ.</TextUnit>
    <TextUnit id="184" loc="1.185">Καὶ δ' ἄλλω δύο παῖδε Ποσειδάωνος ἵκοντο:</TextUnit>
    <TextUnit id="185" loc="1.186">ἤτοι ὁ μὲν πτολίεθρον ἀγαυοῦ Μιλήτοιο</TextUnit>
    <TextUnit id="186" loc="1.187">νοσφισθεὶς ̓Εργῖνος, ὁ δ' ̓Ιμβρασίης ἕδος ̔́Ηρης,</TextUnit>
    <TextUnit id="187" loc="1.188">Παρθενίην, ̓Αγκαῖος ὑπέρβιος: ἴστορε δ' ἄμφω</TextUnit>
    <TextUnit id="188" loc="1.189">ἠμὲν ναυτιλίης ἠδ' ἄρεος εὐχετόωντο.</TextUnit>
    <TextUnit id="189" loc="1.190">Οἰνεΐδης δ' ἐπὶ τοῖσιν ἀφορμηθεὶς Καλυδῶνος</TextUnit>
    <TextUnit id="190" loc="1.191">ἀλκήεις Μελέαγρος ἀνήλυθε, Λαοκόων τε,</TextUnit>
    <TextUnit id="191" loc="1.192">Λαοκόων Οἰνῆος ἀδελφεός, οὐ μὲν ἰῆς γε</TextUnit>
    <TextUnit id="192" loc="1.193">μητέρος: ἀλλά ἑ θῆσσα γυνὴ τέκε: τὸν μὲν ἄρ' Οἰνεὺς</TextUnit>
    <TextUnit id="193" loc="1.194">ἤδη γηραλέον κοσμήτορα παιδὸς ἴαλλεν:</TextUnit>
    <TextUnit id="194" loc="1.195">ὧδ' ἔτι κουρίζων περιθαρσέα δῦνεν ὅμιλον</TextUnit>
    <TextUnit id="195" loc="1.196">ἡρώων. τοῦ δ' οὔτιν' ὑπέρτερον ἄλλον ὀίω,</TextUnit>
    <TextUnit id="196" loc="1.197">νόσφιν γ' ̔Ηρακλῆος, ἐπελθέμεν, εἴ κ' ἔτι μοῦνον</TextUnit>
    <TextUnit id="197" loc="1.198">αὖθι μένων λυκάβαντα μετετράφη Αἰτωλοῖσιν.</TextUnit>
    <TextUnit id="198" loc="1.199">καὶ μήν οἱ μήτρως αὐτὴν ὁδόν, εὖ μὲν ἄκοντι,</TextUnit>
    <TextUnit id="199" loc="1.200">εὖ δὲ καὶ ἐν σταδίῃ δεδαημένος ἀντιφέρεσθαι,</TextUnit>
    <TextUnit id="200" loc="1.201">Θεστιάδης ̓́Ιφικλος ἐφωμάρτησε κιόντι.</TextUnit>
    <TextUnit id="201" loc="1.202">Σὺν δὲ Παλαιμόνιος Λέρνου πάις ̓Ωλενίοιο,</TextUnit>
    <TextUnit id="202" loc="1.203">Λέρνου ἐπίκλησιν, γενεήν γε μὲν ̔Ηφαίστοιο:</TextUnit>
    <TextUnit id="203" loc="1.204">τούνεκ' ἔην πόδα σιφλός: ἀτὰρ δέμας οὔ κέ τις ἔτλη</TextUnit>
    <TextUnit id="204" loc="1.205">ἠνορέην τ' ὀνόσασθαι, ὃ καὶ μεταρίθμιος ἦεν</TextUnit>
    <TextUnit id="205" loc="1.206">πᾶσιν ἀριστήεσσιν, ̓Ιήσονι κῦδος ἀέξων.</TextUnit>
    <TextUnit id="206" loc="1.207">̓Εκ δ' ἄρα Φωκήων κίεν ̓́Ιφιτος ̓Ορνυτίδαο</TextUnit>
    <TextUnit id="207" loc="1.208">Ναυβόλου ἐκγεγαώς: ξεῖνος δέ οἱ ἔσκε πάροιθεν,</TextUnit>
    <TextUnit id="208" loc="1.209">ἦμος ἔβη Πυθώδε θεοπροπίας ἐρεείνων</TextUnit>
    <TextUnit id="209" loc="1.210">ναυτιλίης: τόθι γάρ μιν ἑοῖς ὑπέδεκτο δόμοισιν.</TextUnit>
    <TextUnit id="210" loc="1.211">Ζήτης αὖ Κάλαΐς τε Βορήιοι υἷες ἵκοντο,</TextUnit>
    <TextUnit id="211" loc="1.212">οὕς ποτ' ̓Ερεχθηὶς Βορέῃ τέκεν ̓Ωρείθυια</TextUnit>
    <TextUnit id="212" loc="1.213">ἐσχατιῇ Θρῄκης δυσχειμέρου: ἔνθ' ἄρα τήνγε</TextUnit>
    <TextUnit id="213" loc="1.214">Θρηίκιος Βορέης ἀνερέψατο Κεκροπίηθεν</TextUnit>
    <TextUnit id="214" loc="1.215">̓Ιλισσοῦ προπάροιθε χορῷ ἔνι δινεύουσαν.</TextUnit>
    <TextUnit id="215" loc="1.216">καί μιν ἄγων ἕκαθεν, Σαρπηδονίην ὅθι πέτρην</TextUnit>
    <TextUnit id="216" loc="1.217">κλείουσιν, ποταμοῖο παρὰ ῥόον ̓Εργίνοιο,</TextUnit>
    <TextUnit id="217" loc="1.218">λυγαίοις ἐδάμασσε περὶ νεφέεσσι καλύψας.</TextUnit>
    <TextUnit id="218" loc="1.219">τὼ μὲν ἐπ' ἀκροτάτοισι ποδῶν ἑκάτερθεν ἐρεμνὰς</TextUnit>
    <TextUnit id="219" loc="1.220">σεῖον ἀειρομένω πτέρυγας, μέγα θάμβος ἰδέσθαι,</TextUnit>
    <TextUnit id="220" loc="1.221">χρυσείαις φολίδεσσι διαυγέας: ἀμφὶ δὲ νώτοις</TextUnit>
    <TextUnit id="221" loc="1.222">κράατος ἐξ ὑπάτοιο καὶ αὐχένος ἔνθα καὶ ἔνθα</TextUnit>
    <TextUnit id="222" loc="1.223">κυάνεαι δονέοντο μετὰ πνοιῇσιν ἔθειραι.</TextUnit>
    <TextUnit id="223" loc="1.224">Οὐδὲ μὲν οὐδ' αὐτοῖο πάις μενέαινεν ̓́Ακαστος</TextUnit>
    <TextUnit id="224" loc="1.225">ἰφθίμου Πελίαο δόμοις ἔνι πατρὸς ἑῆος</TextUnit>
    <TextUnit id="225" loc="1.226">μιμνάζειν, ̓́Αργος τε θεᾶς ὑποεργὸς ̓Αθήνης:</TextUnit>
    <TextUnit id="226" loc="1.227">ἀλλ' ἄρα καὶ τὼ μέλλον ἐνικρινθῆναι ὁμίλῳ.</TextUnit>
    <TextUnit id="227" loc="1.228">Τόσσοι ἄρ' Αἰσονίδῃ συμμήστορες ἠγερέθοντο.</TextUnit>
    <TextUnit id="228" loc="1.229">τοὺς μὲν ἀριστῆας Μινύας περιναιετάοντες</TextUnit>
    <TextUnit id="229" loc="1.230">κίκλησκον μάλα πάντας, ἐπεὶ Μινύαο θυγατρῶν</TextUnit>
    <TextUnit id="230" loc="1.231">οἱ πλεῖστοι καὶ ἄριστοι ἀφ' αἵματος εὐχετόωντο</TextUnit>
    <TextUnit id="231" loc="1.232">ἔμμεναι: ὧς δὲ καὶ αὐτὸν ̓Ιήσονα γείνατο μήτηρ</TextUnit>
    <TextUnit id="232" loc="1.233">̓Αλκιμέδη, Κλυμένης Μινυηίδος ἐκγεγαυῖα.</TextUnit>
    <TextUnit id="233" loc="1.234">Αὐτὰρ ἐπεὶ δμώεσσιν ἐπαρτέα πάντ' ἐτέτυκτο,</TextUnit>
    <TextUnit id="234" loc="1.235">ὅσσα περ ἐντύνονται ἐπαρτέες ἔνδοθι νῆες,</TextUnit>
    <TextUnit id="235" loc="1.236">εὖτ' ἂν ἄγῃ χρέος ἄνδρας ὑπεὶρ ἅλα ναυτίλλεσθαι,</TextUnit>
    <TextUnit id="236" loc="1.237">δὴ τότ' ἴσαν μετὰ νῆα δι' ἄστεος, ἔνθα περ ἀκταὶ</TextUnit>
    <TextUnit id="237" loc="1.238">κλείονται Παγασαὶ Μαγνήτιδες: ἀμφὶ δὲ λαῶν</TextUnit>
    <TextUnit id="238" loc="1.239">πληθὺς σπερχομένων ἄμυδις θέεν: οἱ δὲ φαεινοὶ</TextUnit>
    <TextUnit id="239" loc="1.240">ἀστέρες ὣς νεφέεσσι μετέπρεπον: ὧδε δ' ἕκαστος</TextUnit>
    <TextUnit id="240" loc="1.241">ἔννεπεν εἰσορόων σὺν τεύχεσιν ἀίσσοντας:</TextUnit>
    <TextUnit id="241" loc="1.242">"Ζεῦ ἄνα, τίς Πελίαο νόος; πόθι τόσσον ὅμιλον</TextUnit>
    <TextUnit id="242" loc="1.243">ἡρώων γαίης Παναχαιίδος ἔκτοθι βάλλει;</TextUnit>
    <TextUnit id="243" loc="1.244">αὐτῆμάρ κε δόμους ὀλοῷ πυρὶ δῃώσειαν</TextUnit>
    <TextUnit id="244" loc="1.245">Αἰήτεω, ὅτε μή σφιν ἑκὼν δέρος ἐγγυαλίξῃ.</TextUnit>
    <TextUnit id="245" loc="1.246">ἀλλ' οὐ φυκτὰ κέλευθα, πόνος δ' ἄπρηκτος ἰοῦσιν."</TextUnit>
    <TextUnit id="246" loc="1.247">̔͂Ως φάσαν ἔνθα καὶ ἔνθα κατὰ πτόλιν: αἱ δὲ γυναῖκες</TextUnit>
    <TextUnit id="247" loc="1.248">πολλὰ μάλ' ἀθανάτοισιν ἐς αἰθέρα χεῖρας ἄειρον,</TextUnit>
    <TextUnit id="248" loc="1.249">εὐχόμεναι νόστοιο τέλος θυμηδὲς ὀπάσσαι.</TextUnit>
    <TextUnit id="249" loc="1.250">ἄλλη δ' εἰς ἑτέρην ὀλοφύρετο δακρυχέουσα:</TextUnit>
    <TextUnit id="250" loc="1.251">"Δειλὴ ̓Αλκιμέδη, καὶ σοὶ κακὸν ὀφέ περ ἔμπης</TextUnit>
    <TextUnit id="251" loc="1.252">ἤλυθεν, οὐδ' ἐτέλεσσας ἐπ' ἀγλαΐῃ βιότοιο.</TextUnit>
    <TextUnit id="252" loc="1.253">Αἴσων αὖ μέγα δή τι δυσάμμορος. ἦ τέ οἱ ἦεν</TextUnit>
    <TextUnit id="253" loc="1.254">βέλτερον, εἰ τὸ πάροιθεν ἐνὶ κτερέεσσιν ἐλυσθεὶς</TextUnit>
    <TextUnit id="254" loc="1.255">νειόθι γαίης κεῖτο, κακῶν ἔτι νῆις ἀέθλων.</TextUnit>
    <TextUnit id="255" loc="1.256">ὡς ὄφελεν καὶ Φρίξον, ὅτ' ὤλετο παρθένος ̔́Ελλη,</TextUnit>
    <TextUnit id="256" loc="1.257">κῦμα μέλαν κριῷ ἅμ' ἐπικλύσαι: ἀλλὰ καὶ αὐδὴν</TextUnit>
    <TextUnit id="257" loc="1.258">ἀνδρομέην προέηκε κακὸν τέρας, ὥς κεν ἀνίας</TextUnit>
    <TextUnit id="258" loc="1.259">̓Αλκιμέδῃ μετόπισθε καὶ ἄλγεα μυρία θείη."</TextUnit>
    <TextUnit id="259" loc="1.260">Αἱ μὲν ἄρ' ὧς ἀγόρευον ἐπὶ προμολῇσι κιόντων.</TextUnit>
    <TextUnit id="260" loc="1.261">ἤδη δὲ δμῶές τε πολεῖς δμωαί τ' ἀγέροντο:</TextUnit>
    <TextUnit id="261" loc="1.262">μήτηρ δ' ἀμφ' αὐτὸν βεβολημένη. ὀξὺ δ' ἑκάστην</TextUnit>
    <TextUnit id="262" loc="1.263">δῦνεν ἄχος: σὺν δέ σφι πατὴρ ὀλοῷ ὑπὸ γήραι</TextUnit>
    <TextUnit id="263" loc="1.264">ἐντυπὰς ἐν λεχέεσσι καλυψάμενος γοάασκεν.</TextUnit>
    <TextUnit id="264" loc="1.265">αὐτὰρ ὁ τῶν μὲν ἔπειτα κατεπρήυνεν ἀνίας</TextUnit>
    <TextUnit id="265" loc="1.266">θαρσύνων, δμώεσσι δ' ἀρήια τεύχε' ἀείρειν</TextUnit>
    <TextUnit id="266" loc="1.267">πέφραδεν: οἱ δέ τε σῖγα κατηφέες ἠείροντο.</TextUnit>
    <TextUnit id="267" loc="1.268">μήτηρ δ' ὡς τὰ πρῶτ' ἐπεχεύατο πήχεε παιδί,</TextUnit>
    <TextUnit id="268" loc="1.269">ὧς ἔχετο κλαίους' ἀδινώτερον, ἠύτε κούρη</TextUnit>
    <TextUnit id="269" loc="1.270">οἰόθεν ἀσπασίως πολιὴν τροφὸν ἀμφιπεσοῦσα</TextUnit>
    <TextUnit id="270" loc="1.271">μύρεται, ᾗ οὐκ εἰσὶν ἔτ' ἄλλοι κηδεμονῆες,</TextUnit>
    <TextUnit id="271" loc="1.272">ἀλλ' ὑπὸ μητρυιῇ βίοτον βαρὺν ἡγηλάζει:</TextUnit>
    <TextUnit id="272" loc="1.273">καί ἑ νέον πολέεσσιν ὀνείδεσιν ἐστυφέλιξεν,</TextUnit>
    <TextUnit id="273" loc="1.274">τῇ δέ τ' ὀδυρομένῃ δέδεται κέαρ ἔνδοθεν ἄτῃ,</TextUnit>
    <TextUnit id="274" loc="1.275">οὐδ' ἔχει ἐκφλύξαι τόσσον γόον, ὅσσον ὀρεχθεῖ:</TextUnit>
    <TextUnit id="275" loc="1.276">ὧς ἀδινὸν κλαίεσκεν ἑὸν παῖδ' ἀγκὰς ἔχουσα</TextUnit>
    <TextUnit id="276" loc="1.277">̓Αλκιμέδη, καὶ τοῖον ἔπος φάτο κηδοσύνῃσιν:</TextUnit>
    <TextUnit id="277" loc="1.278">"Αἴθ' ὄφελον κεῖν' ἦμαρ, ὅτ' ἐξειπόντος ἄκουσα</TextUnit>
    <TextUnit id="278" loc="1.279">δειλὴ ἐγὼ Πελίαο κακὴν βασιλῆος ἐφετμήν,</TextUnit>
    <TextUnit id="279" loc="1.280">αὐτίκ' ἀπὸ ψυχὴν μεθέμεν, κηδέων τε λαθέσθαι,</TextUnit>
    <TextUnit id="280" loc="1.281">ὄφρ' αὐτός με τεῇσι φίλαις ταρχύσαο χερσίν,</TextUnit>
    <TextUnit id="281" loc="1.282">τέκνον ἐμόν: τὸ γὰρ οἶον ἔην ἔτι λοιπὸν ἐέλδωρ</TextUnit>
    <TextUnit id="282" loc="1.283">ἐκ σέθεν, ἄλλα δὲ πάντα πάλαι θρεπτήρια πέσσω.</TextUnit>
    <TextUnit id="283" loc="1.284">νῦν γε μὲν ἡ τὸ πάροιθεν ̓Αχαιιάδεσσιν ἀγητὴ</TextUnit>
    <TextUnit id="284" loc="1.285">δμωὶς ὅπως κενεοῖσι λελείψομαι ἐν μεγάροισιν,</TextUnit>
    <TextUnit id="285" loc="1.286">σεῖο πόθῳ μινύθουσα δυσάμμορος, ᾧ ἔπι πολλὴν</TextUnit>
    <TextUnit id="286" loc="1.287">ἀγλαΐην καὶ κῦδος ἔχον πάρος, ᾧ ἔπι μούνῳ</TextUnit>
    <TextUnit id="287" loc="1.288">μίτρην πρῶτον ἔλυσα καὶ ὕστατον. ἔξοχα γάρ μοι</TextUnit>
    <TextUnit id="288" loc="1.289">Εἰλείθυια θεὰ πολέος ἐμέγηρε τόκοιο.</TextUnit>
    <TextUnit id="289" loc="1.290">ᾤ μοι ἐμῆς ἄτης: τὸ μὲν οὐδ' ὅσον, οὐδ' ἐν ὀνείρῳ</TextUnit>
    <TextUnit id="290" loc="1.291">ὠισάμην, εἰ Φρίξος ἐμοὶ κακὸν ἔσσετ' ἀλύξας."</TextUnit>
    <TextUnit id="291" loc="1.292">̔͂Ως ἥγε στενάχουσα κινύρετο: ταὶ δὲ γυναῖκες</TextUnit>
    <TextUnit id="292" loc="1.293">ἀμφίπολοι γοάασκον ἐπισταδόν: αὐτὰρ ὁ τήνγε</TextUnit>
    <TextUnit id="293" loc="1.294">μειλιχίοις ἐπέεσσι παρηγορέων προσέειπεν:</TextUnit>
    <TextUnit id="294" loc="1.295">"Μή μοι λευγαλέας ἐνιβάλλεο, μῆτερ, ἀνίας</TextUnit>
    <TextUnit id="295" loc="1.296">ὧδε λίην, ἐπεὶ οὐ μὲν ἐρητύσεις κακότητος</TextUnit>
    <TextUnit id="296" loc="1.297">δάκρυσιν, ἀλλ' ἔτι κεν καὶ ἐπ' ἄλγεσιν ἄλγος ἄροιο.</TextUnit>
    <TextUnit id="297" loc="1.298">πήματα γάρ τ' ἀίδηλα θεοὶ θνητοῖσι vέμουσιν,</TextUnit>
    <TextUnit id="298" loc="1.299">τῶν μοῖραν κατὰ θυμὸν ἀνιάζουσά περ ἔμπης</TextUnit>
    <TextUnit id="299" loc="1.300">τλῆθι φέρειν: θάρσει δὲ συνημοσύνῃσιν ̓Αθήνης,</TextUnit>
    <TextUnit id="300" loc="1.301">ἠδὲ θεοπροπίοισιν, ἐπεὶ μάλα δεξιὰ Φοῖβος</TextUnit>
    <TextUnit id="301" loc="1.302">ἔχρη, ἀτὰρ μετέπειτά γ' ἀριστήων ἐπαρωγῇ.</TextUnit>
    <TextUnit id="302" loc="1.303">ἀλλὰ σὺ μὲν νῦν αὖθι μετ' ἀμφιπόλοισιν ἕκηλος</TextUnit>
    <TextUnit id="303" loc="1.304">μίμνε δόμοις, μηδ' ὄρνις ἀεικελίη πέλε νηί:</TextUnit>
    <TextUnit id="304" loc="1.305">κεῖσε δ' ὁμαρτήσουσιν ἔται δμῶές τε κιόντι."</TextUnit>
    <TextUnit id="305" loc="1.306">̓͂Η, καὶ ὁ μὲν προτέρωσε δόμων ἐξῶρτο νέεσθαι.</TextUnit>
    <TextUnit id="306" loc="1.307">οἷος δ' ἐκ νηοῖο θυώδεος εἶσιν ̓Απόλλων</TextUnit>
    <TextUnit id="307" loc="1.308">Δῆλον ἀν' ἠγαθέην, ἠὲ Κλάρον, ἢ ὅγε Πυθώ,</TextUnit>
    <TextUnit id="308" loc="1.309">ἢ Αυκίην εὐρεῖαν, ἐπὶ Ξάνθοιο ῥοῇσιν,</TextUnit>
    <TextUnit id="309" loc="1.310">τοῖος ἀνὰ πληθὺν δήμου κίεν: ὦρτο δ' ἀυτὴ</TextUnit>
    <TextUnit id="310" loc="1.311">κεκλομένων ἄμυδις. τῷ δὲ ξύμβλητο γεραιὴ</TextUnit>
    <TextUnit id="311" loc="1.312">̓Ιφιὰς ̓Αρτέμιδος πολιηόχου ἀρήτειρα,</TextUnit>
    <TextUnit id="312" loc="1.313">καί μιν δεξιτερῆς χειρὸς κύσεν, οὐδέ τι φάσθαι</TextUnit>
    <TextUnit id="313" loc="1.314">ἔμπης ἱεμένη δύνατο, προθέοντος ὁμίλου:</TextUnit>
    <TextUnit id="314" loc="1.315">ἀλλ' ἡ μὲν λίπετ' αὖθι παρακλιδόν, οἷα γεραιὴ</TextUnit>
    <TextUnit id="315" loc="1.316">ὁπλοτέρων, ὁ δὲ πολλὸν ἀποπλαγχθεὶς ἐλιάσθη.</TextUnit>
    <TextUnit id="316" loc="1.317">Αὐτὰρ ἐπεί ῥα πόληος ἐυδμήτους λίπ' ἀγυιάς,</TextUnit>
    <TextUnit id="317" loc="1.318">ἀκτὴν δ' ἵκανεν Παγασηίδα, τῇ μιν ἑταῖροι</TextUnit>
    <TextUnit id="318" loc="1.319">δειδέχατ', ̓Αργῴῃ ἄμυδις παρὰ νηὶ μένοντες.</TextUnit>
    <TextUnit id="319" loc="1.320">στῆ δ' ἄρ' ἐπὶ προμολῇς: οἱ δ' ἀντίοι ἠγερέθοντο.</TextUnit>
    <TextUnit id="320" loc="1.321">ἐς δ' ἐνόησαν ̓́Ακαστον ὁμῶς ̓́Αργον τε πόληος</TextUnit>
    <TextUnit id="321" loc="1.322">νόσφι καταβλώσκοντας, ἐθάμβησαν δ' ἐσιδόντες</TextUnit>
    <TextUnit id="322" loc="1.323">πασσυδίῃ Πελίαο παρὲκ νόον ἰθύοντας.</TextUnit>
    <TextUnit id="323" loc="1.324">δέρμα δ' ὁ μὲν ταύροιο ποδηνεκὲς ἀμφέχετ' ὤμους</TextUnit>
    <TextUnit id="324" loc="1.325">̓́Αργος ̓Αρεστορίδης λάχνῃ μέλαν: αὐτὰρ ὁ καλὴν</TextUnit>
    <TextUnit id="325" loc="1.326">δίπλακα, τήν οἱ ὄπασσε κασιγνήτη Πελόπεια.</TextUnit>
    <TextUnit id="326" loc="1.327">ἀλλ' ἔμπης τὼ μέν τε διεξερέεσθαι ἕκαστα</TextUnit>
    <TextUnit id="327" loc="1.328">ἔσχετο: τοὺς δ' ἀγορήνδε συνεδριάασθαι ἄνωγεν.</TextUnit>
    <TextUnit id="328" loc="1.329">αὐτοῦ δ' ἰλλομένοις ἐπὶ λαίφεσιν, ἠδὲ καὶ ἱστῷ</TextUnit>
    <TextUnit id="329" loc="1.330">κεκλιμένῳ μάλα πάντες ἐπισχερὼ ἑδριόωντο.</TextUnit>
    <TextUnit id="330" loc="1.331">τοῖσιν δ' Αἴσονος υἱὸς ἐυφρονέων μετέειπεν:</TextUnit>
    <TextUnit id="331" loc="1.332">"̓́Αλλα μὲν ὅσσα τε νηὶ ἐφοπλίσσασθαι ἔοικεν</TextUnit>
    <TextUnit id="332" loc="1.333">--πάντα γὰρ εὖ κατὰ κόσμον--ἐπαρτέα κεῖται ἰοῦσιν.</TextUnit>
    <TextUnit id="333" loc="1.334">τῶ οὐκ ἂν δηναιὸν ἐχοίμεθα τοῖο ἕκητι</TextUnit>
    <TextUnit id="334" loc="1.335">ναυτιλίης, ὅτε μοῦνον ἐπιπνεύσουσιν ἀῆται.</TextUnit>
    <TextUnit id="335" loc="1.336">ἀλλά, φίλοι,--ξυνὸς γὰρ ἐς ̔Ελλάδα νόστος ὀπίσσω,</TextUnit>
    <TextUnit id="336" loc="1.337">ξυναὶ δ' ἄμμι πέλονται ἐς Αἰήταο κέλευθοι--</TextUnit>
    <TextUnit id="337" loc="1.338">τούνεκα νῦν τὸν ἄριστον ἀφειδήσαντες ἕλεσθε</TextUnit>
    <TextUnit id="338" loc="1.339">ὄρχαμον ἡμείων, ᾧ κεν τὰ ἕκαστα μέλοιτο,</TextUnit>
    <TextUnit id="339" loc="1.340">νείκεα συνθεσίας τε μετὰ ξείνοισι βαλέσθαι."</TextUnit>
    <TextUnit id="340" loc="1.341">̔͂Ως φάτο: πάπτηναν δὲ νέοι θρασὺν ̔Ηρακλῆα</TextUnit>
    <TextUnit id="341" loc="1.342">ἥμενον ἐν μέσσοισι: μιῇ δέ ἑ πάντες ἀυτῇ</TextUnit>
    <TextUnit id="342" loc="1.343">σημαίνειν ἐπέτελλον: ὁ δ' αὐτόθεν, ἔνθα περ ἧστο,</TextUnit>
    <TextUnit id="343" loc="1.344">δεξιτερὴν ἀνὰ χεῖρα τανύσσατο φώνησέν τε:</TextUnit>
    <TextUnit id="344" loc="1.345">"Μήτις ἐμοὶ τόδε κῦδος ὀπαζέτω. οὐ γὰρ ἔγωγε</TextUnit>
    <TextUnit id="345" loc="1.346">πείσομαι: ὥστε καὶ ἄλλον ἀναστήσεσθαι ἐρύξω.</TextUnit>
    <TextUnit id="346" loc="1.347">αὐτός, ὅτις ξυνάγειρε, καὶ ἀρχεύοι ὁμάδοιο."</TextUnit>
    <TextUnit id="347" loc="1.348">̓͂Η ῥα μέγα φρονέων, ἐπὶ δ' ᾔνεον, ὡς ἐκέλευεν</TextUnit>
    <TextUnit id="348" loc="1.349">̔Ηρακλέης: ἀνὰ δ' αὐτὸς ἀρήιος ὤρνυτ' ̓Ιήσων</TextUnit>
    <TextUnit id="349" loc="1.350">γηθόσυνος, καὶ τοῖα λιλαιομένοις ἀγόρευεν:</TextUnit>
    <TextUnit id="350" loc="1.351">"Εἰ μὲν δή μοι κῦδος ἐπιτρωπᾶτε μέλεσθαι,</TextUnit>
    <TextUnit id="351" loc="1.352">μηκέτ' ἔπειθ', ὡς καὶ πρίν, ἐρητύοιτο κέλευθα.</TextUnit>
    <TextUnit id="352" loc="1.353">νῦν γε μὲν ἤδη Φοῖβον ἀρεσσάμενοι θυέεσσιν</TextUnit>
    <TextUnit id="353" loc="1.354">δαῖτ' ἐντυνώμεσθα παρασχεδόν. ὄφρα δ' ἴωσιν</TextUnit>
    <TextUnit id="354" loc="1.355">δμῶες ἐμοὶ σταθμῶν σημάντορες, οἷσι μέμηλεν</TextUnit>
    <TextUnit id="355" loc="1.356">δεῦρο βόας ἀγέληθεν ἐὺ κρίναντας ἐλάσσαι,</TextUnit>
    <TextUnit id="356" loc="1.357">τόφρα κε νῆ' ἐρύσαιμεν ἔσω ἁλός, ὅπλα δὲ πάντα</TextUnit>
    <TextUnit id="357" loc="1.358">ἐνθέμενοι πεπάλαχθε κατὰ κληῖδας ἐρετμά.</TextUnit>
    <TextUnit id="358" loc="1.359">τείως δ' αὖ καὶ βωμὸν ἐπάκτιον ̓Εμβασίοιο</TextUnit>
    <TextUnit id="359" loc="1.360">θείομεν ̓Απόλλωνος, ὅ μοι χρείων ὑπέδεκτο</TextUnit>
    <TextUnit id="360" loc="1.361">σημανέειν δείξειν τε πόρους ἁλός, εἴ κε θυηλαῖς</TextUnit>
    <TextUnit id="361" loc="1.362">οὗ ἕθεν ἐξάρχωμαι ἀεθλεύων βασιλῆι."</TextUnit>
    <TextUnit id="362" loc="1.363">Η ῥα, καὶ εἰς ἔργον πρῶτος τράπεθ̓: οἱ δ' ἐπανέσταν</TextUnit>
    <TextUnit id="363" loc="1.364">πειθόμενοι: ἀπὸ δ' εἵματ' ἐπήτριμα νηήσαντο</TextUnit>
    <TextUnit id="364" loc="1.365">λείῳ ἐπὶ πλαταμῶνι, τὸν οὐκ ἐπέβαλλε θάλασσα</TextUnit>
    <TextUnit id="365" loc="1.366">κύμασι, χειμερίη δὲ πάλαι ἀποέκλυσεν ἅλμη.</TextUnit>
    <TextUnit id="366" loc="1.367">νῆα δ' ἐπικρατέως ̓́Αργου ὑποθημοσύνῃσιν</TextUnit>
    <TextUnit id="367" loc="1.368">ἔζωσαν πάμπρωτον ἐυστρεφεῖ ἔνδοθεν ὅπλῳ</TextUnit>
    <TextUnit id="368" loc="1.369">τεινάμενοι ἑκάτερθεν, ἵν' εὖ ἀραροίατο γόμφοις</TextUnit>
    <TextUnit id="369" loc="1.370">δούρατα καὶ ῥοθίοιο βίην ἔχοι ἀντιόωσαν.</TextUnit>
    <TextUnit id="370" loc="1.371">σκάπτον δ' αἶψα κατ' εὖρος ὅσον περιβάλλετο χῶρον,</TextUnit>
    <TextUnit id="371" loc="1.372">ἠδὲ κατὰ πρῴραν εἴσω ἁλὸς ὁσσάτιόν περ</TextUnit>
    <TextUnit id="372" loc="1.373">ἑλκομένη χείρεσσιν ἐπιδραμέεσθαι ἔμελλεν.</TextUnit>
    <TextUnit id="373" loc="1.374">αἰεὶ δὲ προτέρω χθαμαλώτερον ἐξελάχαινον</TextUnit>
    <TextUnit id="374" loc="1.375">στείρης, ἐν δ' ὁλκῷ ξεστὰς στορέσαντο φάλαγγας:</TextUnit>
    <TextUnit id="375" loc="1.376">τὴν δὲ κατάντη κλῖναν ἐπὶ πρώτῃσι φάλαγξιν,</TextUnit>
    <TextUnit id="376" loc="1.377">ὥς κεν ὀλισθαίνουσα δι' αὐτάων φορέοιτο.</TextUnit>
    <TextUnit id="377" loc="1.378">ὕψι δ' ἄρ' ἔνθα καὶ ἔνθα μεταστρέψαντες ἐρετμὰ</TextUnit>
    <TextUnit id="378" loc="1.379">πήχυιον προύχοντα περὶ σκαλμοῖσιν ἔδησαν.</TextUnit>
    <TextUnit id="379" loc="1.380">τῶν δ' ἐναμοιβαδὶς αὐτοὶ ἐνέσταθεν ἀμφοτέρωθεν,</TextUnit>
    <TextUnit id="380" loc="1.381">στέρνα θ' ὁμοῦ καὶ χεῖρας ἐπήλασαν. ἐν δ' ἄρα Τῖφυς</TextUnit>
    <TextUnit id="381" loc="1.382">βήσαθ', ἵν' ὀτρύνειε νέους κατὰ καιρὸν ἐρύσσαι:</TextUnit>
    <TextUnit id="382" loc="1.383">κεκλόμενος δ' ἤυσε μάλα μέγα: τοὶ δὲ παρᾶσσον</TextUnit>
    <TextUnit id="383" loc="1.384">ᾧ κράτεϊ βρίσαντες ἰῇ στυφέλιξαν ἐρωῇ</TextUnit>
    <TextUnit id="384" loc="1.385">νειόθεν ἐξ ἕδρης, ἐπὶ δ' ἐρρώσαντο πόδεσσιν</TextUnit>
    <TextUnit id="385" loc="1.386">προπροβιαζόμενοι: ἡ δ' ἕσπετο Πηλιὰς ̓Αργὼ</TextUnit>
    <TextUnit id="386" loc="1.387">ῥίμφα μάλ': οἱ δ' ἑκάτερθεν ἐπίαχον ἀίσσοντες.</TextUnit>
    <TextUnit id="387" loc="1.388">αἱ δ' ἄρ' ὑπὸ τρόπιδι στιβαρῇ στενάχοντο φάλαγγες</TextUnit>
    <TextUnit id="388" loc="1.389">τριβόμεναι περὶ δέ σφιν ἀιδνὴ κήκιε λιγνὺς</TextUnit>
    <TextUnit id="389" loc="1.390">βριθοσύνῃ, κατόλισθε δ' ἔσω ἁλός: οἱ δέ μιν αὖθι</TextUnit>
    <TextUnit id="390" loc="1.391">ἂψ ἀνασειράζοντες ἔχον προτέρωσε κιοῦσαν.</TextUnit>
    <TextUnit id="391" loc="1.392">σκαλμοῖς δ' ἀμφὶς ἐρετμὰ κατήρτυον: ἐν δέ οἱ ἱστὸν</TextUnit>
    <TextUnit id="392" loc="1.393">λαίφεά τ' εὐποίητα καὶ ἁρμαλιὴν ἐβάλοντο.</TextUnit>
    <TextUnit id="393" loc="1.394">Αὐτὰρ ἐπεὶ τὰ ἕκαστα περιφραδέως ἀλέγυναν,</TextUnit>
    <TextUnit id="394" loc="1.395">κληῖδας μὲν πρῶτα πάλῳ διεμοιρήσαντο,</TextUnit>
    <TextUnit id="395" loc="1.396">ἄνδρ' ἐντυναμένω δοιὼ μίαν: ἐκ δ' ἄρα μέσσην</TextUnit>
    <TextUnit id="396" loc="1.397">ᾕρεον ̔Ηρακλῆι καὶ ἡρώων ἄτερ ἄλλων</TextUnit>
    <TextUnit id="397" loc="1.398">̓Αγκαίῳ, Τεγέης ὅς ῥα πτολίεθρον ἔναιεν.</TextUnit>
    <TextUnit id="398" loc="1.399">τοῖς μέσσην οἴοισιν ἀπὸ κληῖδα λίποντο</TextUnit>
    <TextUnit id="399" loc="1.400">αὔτως, οὔτι πάλῳ: ἐπὶ δ' ἔτρεπον αἰνήσαντες</TextUnit>
    <TextUnit id="400" loc="1.401">Τῖφυν ἐυστείρης οἰήια νηὸς ἔρυσθαι.</TextUnit>
    <TextUnit id="401" loc="1.402">̓́Ενθεν δ' αὖ λάιγγας ἁλὸς σχεδὸν ὀχλίζοντες</TextUnit>
    <TextUnit id="402" loc="1.403">νήεον αὐτόθι βωμὸν ἐπάκτιον ̓Απόλλωνος,</TextUnit>
    <TextUnit id="403" loc="1.404">̓Ακτίου ̓Εμβασίοιό τ' ἐπώνυμον: ὦκα δέ τοίγε</TextUnit>
    <TextUnit id="404" loc="1.405">φιτροὺς ἀζαλέης στόρεσαν καθύπερθεν ἐλαίης.</TextUnit>
    <TextUnit id="405" loc="1.406">τείως δ' αὖτ' ἀγέληθεν ἐπιπροέηκαν ἄγοντες</TextUnit>
    <TextUnit id="406" loc="1.407">βουκόλοι Αἰσονίδαο δύω βόε. τοὺς δ' ἐρύσαντο</TextUnit>
    <TextUnit id="407" loc="1.408">κουρότεροι ἑτάρων βωμοῦ σχεδόν. οἱ δ' ἄρ' ἔπειτα</TextUnit>
    <TextUnit id="408" loc="1.409">χέρνιβά τ' οὐλοχύτας τε παρέσχεθον. αὐτὰρ ̓Ιήσων</TextUnit>
    <TextUnit id="409" loc="1.410">εὔχετο κεκλόμενος πατρώιον ̓Απόλλωνα:</TextUnit>
    <TextUnit id="410" loc="1.411">"Κλῦθι ἄναξ, Παγασάς τε πόλιν τ' Αἰσωνίδα ναίων,</TextUnit>
    <TextUnit id="411" loc="1.412">ἡμετέροιο τοκῆος ἐπώνυμον, ὅς μοι ὑπέστης</TextUnit>
    <TextUnit id="412" loc="1.413">Πυθοῖ χρειομένῳ ἄνυσιν καὶ πείραθ' ὁδοῖο</TextUnit>
    <TextUnit id="413" loc="1.414">σημανέειν, αὐτὸς γὰρ ἐπαίτιος ἔπλευ ἀέθλων:</TextUnit>
    <TextUnit id="414" loc="1.415">αὐτὸς νῦν ἄγε νῆα σὺν ἀρτεμέεσσιν ἑταίροις</TextUnit>
    <TextUnit id="415" loc="1.416">κεῖσέ τε καὶ παλίνορσον ἐς ̔Ελλάδα. σοὶ δ' ἂν ὀπίσσω</TextUnit>
    <TextUnit id="416" loc="1.417">τόσσων, ὅσσοι κεν νοστήσομεν, ἀγλαὰ ταύρων</TextUnit>
    <TextUnit id="417" loc="1.418">ἱρὰ πάλιν βωμῷ ἐπιθήσομεν: ἄλλα δὲ Πυθοῖ,</TextUnit>
    <TextUnit id="418" loc="1.419">ἄλλα δ' ἐς ̓Ορτυγίην ἀπερείσια δῶρα κομίσσω.</TextUnit>
    <TextUnit id="419" loc="1.420">νῦν δ' ἴθι, καὶ τήνδ' ἧμιν, ̔Εκηβόλε, δέξο θυηλήν,</TextUnit>
    <TextUnit id="420" loc="1.421">ἥν τοι τῆσδ' ἐπίβαθρα χάριν προτεθείμεθα νηὸς</TextUnit>
    <TextUnit id="421" loc="1.422">πρωτίστην: λύσαιμι δ', ἄναξ, ἐπ' ἀπήμονι μοίρῃ</TextUnit>
    <TextUnit id="422" loc="1.423">πείσματα σὴν διὰ μῆτιν: ἐπιπνεύσειε δ' ἀήτης</TextUnit>
    <TextUnit id="423" loc="1.424">μείλιχος, ᾧ κ' ἐπὶ πόντον ἐλευσόμεθ' εὐδιόωντες."</TextUnit>
    <TextUnit id="424" loc="1.425">̓͂Η, καὶ ἅμ' εὐχωλῇ προχύτας βάλε. τὼ δ' ἐπὶ βουσὶν</TextUnit>
    <TextUnit id="425" loc="1.426">ζωσάσθην, ̓Αγκαῖος ὑπέρβιος, ̔Ηρακλέης τε.</TextUnit>
    <TextUnit id="426" loc="1.427">ἤτοι ὁ μὲν ῥοπάλῳ μέσσον κάρη ἀμφὶ μέτωπα</TextUnit>
    <TextUnit id="427" loc="1.428">πλῆξεν, ὁ δ' ἀθρόος αὖθι πεσὼν ἐνερείσατο γαίῃ:</TextUnit>
    <TextUnit id="428" loc="1.429">̓Αγκαῖος δ' ἑτέροιο κατὰ πλατὺν αὐχένα κόψας</TextUnit>
    <TextUnit id="429" loc="1.430">χαλκείῳ πελέκει κρατεροὺς διέκερσε τένοντας:</TextUnit>
    <TextUnit id="430" loc="1.431">ἤριπε δ' ἀμφοτέροισι περιρρηδὴς κεράεσσιν.</TextUnit>
    <TextUnit id="431" loc="1.432">τοὺς δ' ἔταροι σφάξαν τε θοῶς, δεῖράν τε βοείας,</TextUnit>
    <TextUnit id="432" loc="1.433">κόπτον, δαίτρευόν τε, καὶ ἱερὰ μῆρ' ἐτάμοντο,</TextUnit>
    <TextUnit id="433" loc="1.434">κὰδ δ' ἄμυδις τάγε πάντα καλύψαντες πύκα δημῷ</TextUnit>
    <TextUnit id="434" loc="1.435">καῖον ἐπὶ σχίζῃσιν: ὁ δ' ἀκρήτους χέε λοιβὰς</TextUnit>
    <TextUnit id="435" loc="1.436">Αἰσονίδης, γήθει δὲ σέλας θηεύμενος ̓́Ιδμων</TextUnit>
    <TextUnit id="436" loc="1.437">πάντοσε λαμπόμενον θυέων ἄπο τοῖό τε λιγνὺν</TextUnit>
    <TextUnit id="437" loc="1.438">πορφυρέαις ἑλίκεσσιν ἐναίσιμον ἀίσσουσαν:</TextUnit>
    <TextUnit id="438" loc="1.439">αἶψα δ' ἀπηλεγέως νόον ἔκφατο Λητοΐδαο:</TextUnit>
    <TextUnit id="439" loc="1.440">"̔Υμῖν μὲν δὴ μοῖρα θεῶν χρειώ τε περῆσαι</TextUnit>
    <TextUnit id="440" loc="1.441">ἐνθάδε κῶας ἄγοντας: ἀπειρέσιοι δ' ἐνὶ μέσσῳ</TextUnit>
    <TextUnit id="441" loc="1.442">κεῖσέ τε δεῦρό τ' ἔασιν ἀνερχομένοισιν ἄεθλοι.</TextUnit>
    <TextUnit id="442" loc="1.443">αὐτὰρ ἐμοὶ θανέειν στυγερῇ ὑπὸ δαίμονος αἴσῃ</TextUnit>
    <TextUnit id="443" loc="1.444">τηλόθι που πέπρωται ἐπ' ̓Ασίδος ἠπείροιο.</TextUnit>
    <TextUnit id="444" loc="1.445">ὧδε κακοῖς δεδαὼς ἔτι καὶ πάρος οἰωνοῖσιν</TextUnit>
    <TextUnit id="445" loc="1.446">πότμον ἐμὸν πάτρης ἐξήιον, ὄφρ' ἐπιβαίην</TextUnit>
    <TextUnit id="446" loc="1.447">νηός, ἐυκλείη δὲ δόμοις ἐπιβάντι λίπηται."</TextUnit>
    <TextUnit id="447" loc="1.448">̔͂Ως ἄρ' ἔφη: κοῦροι δὲ θεοπροπίης ἀίοντες</TextUnit>
    <TextUnit id="448" loc="1.449">νόστῳ μὲν γήθησαν, ἄχος δ' ἕλεν ̓́Ιδμονος αἴσῃ.</TextUnit>
    <TextUnit id="449" loc="1.450">ἦμος δ' ἠέλιος σταθερὸν παραμείβεται ἦμαρ,</TextUnit>
    <TextUnit id="450" loc="1.451">αἱ δὲ νέον σκοπέλοισιν ὑποσκιόωνται ἄρουραι,</TextUnit>
    <TextUnit id="451" loc="1.452">δειελινὸν κλίνοντος ὑπὸ ζόφον ἠελίοιο,</TextUnit>
    <TextUnit id="452" loc="1.453">τῆμος ἄρ' ἤδη πάντες ἐπὶ ψαμάθοισι βαθεῖαν</TextUnit>
    <TextUnit id="453" loc="1.454">φυλλάδα χευάμενοι πολιοῦ πρόπαρ αἰγιαλοῖο</TextUnit>
    <TextUnit id="454" loc="1.455">κέκλινθ' ἑξείης: παρὰ δέ σφισι μυρί' ἔκειτο</TextUnit>
    <TextUnit id="455" loc="1.456">εἴδατα, καὶ μέθυ λαρόν, ἀφυσσαμένων προχόῃσιν</TextUnit>
    <TextUnit id="456" loc="1.457">οἰνοχόων: μετέπειτα δ' ἀμοιβαδὶς ἀλλήλοισιν</TextUnit>
    <TextUnit id="457" loc="1.458">μυθεῦνθ', οἷά τε πολλὰ νέοι παρὰ δαιτὶ καὶ οἴνῳ</TextUnit>
    <TextUnit id="458" loc="1.459">τερπνῶς ἑψιόωνται, ὅτ' ἄατος ὕβρις ἀπείη.</TextUnit>
    <TextUnit id="459" loc="1.460">ἔνθ' αὖτ' Αἰσονίδης μὲν ἀμήχανος εἰν ἑοῖ αὐτῷ</TextUnit>
    <TextUnit id="460" loc="1.461">πορφύρεσκεν ἕκαστα κατηφιόωντι ἐοικώς.</TextUnit>
    <TextUnit id="461" loc="1.462">τὸν δ' ἄρ' ὑποφρασθεὶς μεγάλῃ ὀπὶ νείκεσεν ̓́Ιδας:</TextUnit>
    <TextUnit id="462" loc="1.463">"Αἰσονίδη, τίνα τήνδε μετὰ φρεσὶ μῆτιν ἑλίσσεις;</TextUnit>
    <TextUnit id="463" loc="1.464">αὔδα ἐνὶ μέσσοισι τεὸν νόον. ἦέ σε δαμνᾷ</TextUnit>
    <TextUnit id="464" loc="1.465">τάρβος ἐπιπλόμενον, τό τ' ἀνάλκιδας ἄνδρας ἀτύζει;</TextUnit>
    <TextUnit id="465" loc="1.466">ἴστω νῦν δόρυ θοῦρον, ὅτῳ περιώσιον ἄλλων</TextUnit>
    <TextUnit id="466" loc="1.467">κῦδος ἐνὶ πτολέμοισιν ἀείρομαι, οὐδέ μ' ὀφέλλει</TextUnit>
    <TextUnit id="467" loc="1.468">Ζεὺς τόσον, ὁσσάτιόν περ ἐμὸν δόρυ, μή νύ τι πῆμα</TextUnit>
    <TextUnit id="468" loc="1.469">λοίγιον ἔσσεσθαι, μηδ' ἀκράαντον ἄεθλον</TextUnit>
    <TextUnit id="469" loc="1.470">̓́Ιδεω ἑσπομένοιο, καὶ εἰ θεὸς ἀντιόῳτο.</TextUnit>
    <TextUnit id="470" loc="1.471">τοῖόν μ' ̓Αρήνηθεν ἀοσσητῆρα κομίζεις."</TextUnit>
    <TextUnit id="471" loc="1.472">̓͂Η, καὶ ἐπισχόμενος πλεῖον δέπας ἀμφοτέρῃσιν</TextUnit>
    <TextUnit id="472" loc="1.473">πῖνε χαλίκρητον λαρὸν μέθυ: δεύετο δ' οἴνῳ</TextUnit>
    <TextUnit id="473" loc="1.474">χείλεα, κυάνεαί τε γενειάδες: οἱ δ' ὁμάδησαν</TextUnit>
    <TextUnit id="474" loc="1.475">πάντες ὁμῶς, ̓́Ιδμων δὲ καὶ ἀμφαδίην ἀγόρευσεν:</TextUnit>
    <TextUnit id="475" loc="1.476">"Δαιμόνιε, φρονέεις ὀλοφώια καὶ πάρος αὐτῷ.</TextUnit>
    <TextUnit id="476" loc="1.477">ἦέ τοι εἰς ἄτην ζωρὸν μέθυ θαρσαλέον κῆρ</TextUnit>
    <TextUnit id="477" loc="1.478">οἰδάνει ἐν στήθεσσι, θεοὺς δ' ἀνέηκεν ἀτίζειν;</TextUnit>
    <TextUnit id="478" loc="1.479">ἄλλοι μῦθοι ἔασι παρήγοροι, οἷσί περ ἀνὴρ</TextUnit>
    <TextUnit id="479" loc="1.480">θαρσύνοι ἕταρον: σὺ δ' ἀτάσθαλα πάμπαν ἔειπας,</TextUnit>
    <TextUnit id="480" loc="1.481">τοῖα φάτις καὶ τοὺς πρὶν ἐπιφλύειν μακάρεσσιν</TextUnit>
    <TextUnit id="481" loc="1.482">υἷας ̓Αλωιάδας, οἷς οὐδ' ὅσον ἰσοφαρίζεις</TextUnit>
    <TextUnit id="482" loc="1.483">ἠνορέην: ἔμπης δὲ θοοῖς ἐδάμησαν ὀιστοῖς</TextUnit>
    <TextUnit id="483" loc="1.484">ἄμφω Λητοΐδαο, καὶ ἴφθιμοί περ ἐόντες."</TextUnit>
    <TextUnit id="484" loc="1.485">̔͂Ως ἔφατ': ἐκ δ' ἐγέλασσεν ἄδήν ̓Αφαρήιος ̓́Ιδας</TextUnit>
    <TextUnit id="485" loc="1.486">καί μιν ἐπιλλίζων ἠμείβετο κερτομίοισιν:</TextUnit>
    <TextUnit id="486" loc="1.487">"̓́Αγρει νυν τόδε σῇσι θεοπροπίῃσιν ἐνίσπες,</TextUnit>
    <TextUnit id="487" loc="1.488">εἰ καὶ ἐμοὶ τοιόνδε θεοὶ τελέουσιν ὄλεθρον,</TextUnit>
    <TextUnit id="488" loc="1.489">οἷον ̓Αλωιάδῃσι πατὴρ τεὸς ἐγγυάλιξεν.</TextUnit>
    <TextUnit id="489" loc="1.490">φράζεο δ' ὅππως χεῖρας ἐμὰς σόος ἐξαλέοιο,</TextUnit>
    <TextUnit id="490" loc="1.491">χρειὼ θεσπίζων μεταμώνιον εἴ κεν ἁλῴης."</TextUnit>
    <TextUnit id="491" loc="1.492">Χώετ' ἐνιπτάζων: προτέρω δέ κε νεῖκος ἐτύχθη,</TextUnit>
    <TextUnit id="492" loc="1.493">εἰ μὴ δηριόωντας ὁμοκλήσαντες ἑταῖροι</TextUnit>
    <TextUnit id="493" loc="1.494">αὐτός τ' Αἰσονίδης κατερήτυεν: ἂν δὲ καὶ ̓Ορφεὺς</TextUnit>
    <TextUnit id="494" loc="1.495">λαιῇ ἀνασχόμενος κίθαριν πείραζεν ἀοιδῆς.</TextUnit>
    <TextUnit id="495" loc="1.496">̓́Ηειδεν δ' ὡς γαῖα καὶ οὐρανὸς ἠδὲ θάλασσα,</TextUnit>
    <TextUnit id="496" loc="1.497">τὸ πρὶν ἐπ' ἀλλήλοισι μιῇ συναρηρότα μορφῇ,</TextUnit>
    <TextUnit id="497" loc="1.498">νείκεος ἐξ ὀλοοῖο διέκριθεν ἀμφὶς ἕκαστα:</TextUnit>
    <TextUnit id="498" loc="1.499">ἠδ' ὡς ἔμπεδον αἰὲν ἐν αἰθέρι τέκμαρ ἔχουσιν</TextUnit>
    <TextUnit id="499" loc="1.500">ἄστρα σεληναίη τε καὶ ἠελίοιο κέλευθοι:</TextUnit>
    <TextUnit id="500" loc="1.501">οὔρεά θ' ὡς ἀνέτειλε, καὶ ὡς ποταμοὶ κελάδοντες</TextUnit>
    <TextUnit id="501" loc="1.502">αὐτῇσιν νύμφῃσι καὶ ἑρπετὰ πάντ' ἐγένοντο.</TextUnit>
    <TextUnit id="502" loc="1.503">ἤειδεν δ' ὡς πρῶτον ̓Οφίων Εὐρυνόμη τε</TextUnit>
    <TextUnit id="503" loc="1.504">̓Ωκεανὶς νιφόεντος ἔχον κράτος Οὐλύμποιο:</TextUnit>
    <TextUnit id="504" loc="1.505">ὥς τε βίῃ καὶ χερσὶν ὁ μὲν Κρόνῳ εἴκαθε τιμῆς,</TextUnit>
    <TextUnit id="505" loc="1.506">ἡ δὲ ̔Ρέῃ, ἔπεσον δ' ἐνὶ κύμασιν ̓Ωκεανοῖο:</TextUnit>
    <TextUnit id="506" loc="1.507">οἱ δὲ τέως μακάρεσσι θεοῖς Τιτῆσιν ἄνασσον,</TextUnit>
    <TextUnit id="507" loc="1.508">ὄφρα Ζεὺς ἔτι κοῦρος, ἔτι φρεσὶ νήπια εἰδώς,</TextUnit>
    <TextUnit id="508" loc="1.509">Δικταῖον ναίεσκεν ὑπὸ σπέος: οἱ δέ μιν οὔπω</TextUnit>
    <TextUnit id="509" loc="1.510">γηγενέες Κύκλωπες ἐκαρτύναντο κεραυνῷ,</TextUnit>
    <TextUnit id="510" loc="1.511">βροντῇ τε στεροπῇ τε: τὰ γὰρ Διὶ κῦδος ὀπάζει.</TextUnit>
    <TextUnit id="511" loc="1.512">̓͂Η, καὶ ὁ μὲν φόρμιγγα σὺν ἀμβροσίῃ σχέθεν αὐδῇ.</TextUnit>
    <TextUnit id="512" loc="1.513">τοὶ δ' ἄμοτον λήξαντος ἔτι προύχοντο κάρηνα</TextUnit>
    <TextUnit id="513" loc="1.514">πάντες ὁμῶς ὀρθοῖσιν ἐπ' οὔασιν ἠρεμέοντες</TextUnit>
    <TextUnit id="514" loc="1.515">κηληθμῷ: τοῖόν σφιν ἐνέλλιπε θέλκτρον ἀοιδῆς.</TextUnit>
    <TextUnit id="515" loc="1.516">οὐδ' ἐπὶ δὴν μετέπειτα κερασσάμενοι Διὶ λοιβάς,</TextUnit>
    <TextUnit id="516" loc="1.517">ἣ θέμις, ἑστηῶτες ἐπὶ γλώσσῃσι χέοντο</TextUnit>
    <TextUnit id="517" loc="1.518">αἰθομέναις, ὕπνου δὲ διὰ κνέφας ἐμνώοντο.</TextUnit>
    <TextUnit id="518" loc="1.519">Αὐτὰρ ὅτ' αἰγλήεσσα φαεινοῖς ὄμμασιν ̓Ηὼς</TextUnit>
    <TextUnit id="519" loc="1.520">Πηλίου αἰπεινὰς ἴδεν ἄκριας, ἐκ δ' ἀνέμοιο</TextUnit>
    <TextUnit id="520" loc="1.521">εὔδιοι ἐκλύζοντο τινασσομένης ἁλὸς ἄκραι,</TextUnit>
    <TextUnit id="521" loc="1.522">δὴ τότ' ἀνέγρετο Τῖφυς: ἄφαρ δ' ὀρόθυνεν ἑταίρους</TextUnit>
    <TextUnit id="522" loc="1.523">βαινέμεναί τ' ἐπὶ νῆα καὶ ἀρτύνασθαι ἐρετμά.</TextUnit>
    <TextUnit id="523" loc="1.524">σμερδαλέον δὲ λιμὴν Παγασήιος ἠδὲ καὶ αὐτὴ</TextUnit>
    <TextUnit id="524" loc="1.525">Πηλιὰς ἴαχεν ̓Αργὼ ἐπισπέρχουσα νέεσθαι.</TextUnit>
    <TextUnit id="525" loc="1.526">ἐν γάρ οἱ δόρυ θεῖον ἐλήλατο, τό ῥ' ἀνὰ μέσσην</TextUnit>
    <TextUnit id="526" loc="1.527">στεῖραν ̓Αθηναίη Δωδωνίδος ἥρμοσε φηγοῦ.</TextUnit>
    <TextUnit id="527" loc="1.528">οἱ δ' ἀνὰ σέλματα βάντες ἐπισχερὼ ἀλλήλοισιν,</TextUnit>
    <TextUnit id="528" loc="1.529">ὡς ἐδάσαντο πάροιθεν ἐρεσσέμεν ᾧ ἐνὶ χώρῳ,</TextUnit>
    <TextUnit id="529" loc="1.530">εὐκόσμως σφετέροισι παρ' ἔντεσιν ἑδριόωντο.</TextUnit>
    <TextUnit id="530" loc="1.531">μέσσῳ δ' ̓Αγκαῖος μέγα τε σθένος ̔Ηρακλῆος</TextUnit>
    <TextUnit id="531" loc="1.532">ἵζανον: ἄγχι δέ οἱ ῥόπαλον θέτο, καί οἱ ἔνερθεν</TextUnit>
    <TextUnit id="532" loc="1.533">ποσσὶν ὑπεκλύσθη νηὸς τρόπις.: εἵλκετο δ' ἤδη</TextUnit>
    <TextUnit id="533" loc="1.534">πείσματα, καὶ μέθυ λεῖβον ὕπερθ' ἁλός. αὐτὰρ ̓Ιήσων</TextUnit>
    <TextUnit id="534" loc="1.535">δακρυόεις γαίης ἀπὸ πατρίδος ὄμματ' ἔνεικεν.</TextUnit>
    <TextUnit id="535" loc="1.536">οἱ δ', ὥστ' ἠίθεοι Φοίβῳ χορὸν ἢ ἐνὶ Πυθοῖ</TextUnit>
    <TextUnit id="536" loc="1.537">ᾔ που ἐν ̓Ορτυγίῃ, ἢ ἐφ' ὕδασιν ̓Ισμηνοῖο</TextUnit>
    <TextUnit id="537" loc="1.538">στησάμενοι, φόρμιγγος ὑπαὶ περὶ βωμὸν ὁμαρτῇ</TextUnit>
    <TextUnit id="538" loc="1.539">ἐμμελέως κραιπνοῖσι πέδον ῥήσσωσι πόδεσσιν:</TextUnit>
    <TextUnit id="539" loc="1.540">ὧς οἱ ὑπ' ̓Ορφῆος κιθάρῃ πέπληγον ἐρετμοῖς</TextUnit>
    <TextUnit id="540" loc="1.541">πόντου λάβρον ὕδωρ, ἐπὶ δὲ ῥόθια κλύζοντο:</TextUnit>
    <TextUnit id="541" loc="1.542">ἀφρῷ δ' ἔνθα καὶ ἔνθα κελαινὴ κήκιεν ἅλμη</TextUnit>
    <TextUnit id="542" loc="1.543">δεινὸν μορμύρουσα ἐρισθενέων μένει ἀνδρῶν.</TextUnit>
    <TextUnit id="543" loc="1.544">στράπτε δ' ὑπ' ἠελίῳ φλογὶ εἴκελα νηὸς ἰούσης</TextUnit>
    <TextUnit id="544" loc="1.545">τεύχεα: μακραὶ δ' αἰὲν ἐλευκαίνοντο κέλευθοι,</TextUnit>
    <TextUnit id="545" loc="1.546">ἀτραπὸς ὣς χλοεροῖο διειδομένη πεδίοιο.</TextUnit>
    <TextUnit id="546" loc="1.547">πάντες δ' οὐρανόθεν λεῦσσον θεοὶ ἤματι κείνῳ</TextUnit>
    <TextUnit id="547" loc="1.548">νῆα καὶ ἡμιθέων ἀνδρῶν μένος, οἳ τότ' ἄριστοι</TextUnit>
    <TextUnit id="548" loc="1.549">πόντον ἐπιπλώεσκον: ἐπ' ἀκροτάτῃσι δὲ νύμφαι</TextUnit>
    <TextUnit id="549" loc="1.550">Πηλιάδες κορυφῇσιν ἐθάμβεον εἰσορόωσαι</TextUnit>
    <TextUnit id="550" loc="1.551">ἔργον ̓Αθηναίης ̓Ιτωνίδος, ἠδὲ καὶ αὐτοὺς</TextUnit>
    <TextUnit id="551" loc="1.552">ἥρωας χείρεσσιν ἐπικραδάοντας ἐρετμά.</TextUnit>
    <TextUnit id="552" loc="1.553">αὐτὰρ ὅγ' ἐξ ὑπάτου ὄρεος κίεν ἄγχι θαλάσσης</TextUnit>
    <TextUnit id="553" loc="1.554">Χείρων Φιλλυρίδης, πολιῇ δ' ἐπὶ κύματος ἀγῇ</TextUnit>
    <TextUnit id="554" loc="1.555">τέγγε πόδας, καὶ πολλὰ βαρείῃ χειρὶ κελεύων,</TextUnit>
    <TextUnit id="555" loc="1.556">νόστον ἐπευφήμησεν ἀκηδέα νισσομένοισιν.</TextUnit>
    <TextUnit id="556" loc="1.557">σὺν καί οἱ παράκοιτις ἐπωλένιον φορέουσα</TextUnit>
    <TextUnit id="557" loc="1.558">Πηλεΐδην ̓Αχιλῆα, φίλῳ δειδίσκετο πατρί.</TextUnit>
    <TextUnit id="558" loc="1.559">Οἱ δ' ὅτε δὴ λιμένος περιηγέα κάλλιπον ἀκτὴν</TextUnit>
    <TextUnit id="559" loc="1.560">φραδμοσύνῃ μήτι τε δαΐφρονος ̔Αγνιάδαο</TextUnit>
    <TextUnit id="560" loc="1.561">Τίφυος, ὅς ῥ' ἐνὶ χερσὶν ἐύξοα τεχνηέντως</TextUnit>
    <TextUnit id="561" loc="1.562">πηδάλι' ἀμφιέπεσκ', ὄφρ' ἔμπεδον ἐξιθύνοι,</TextUnit>
    <TextUnit id="562" loc="1.563">δή ῥα τότε μέγαν ἱστὸν ἐνεστήσαντο μεσόδμῃ,</TextUnit>
    <TextUnit id="563" loc="1.564">δῆσαν δὲ προτόνοισι, τανυσσάμενοι ἑκάτερθεν,</TextUnit>
    <TextUnit id="564" loc="1.565">κὰδ δ' αὐτοῦ λίνα χεῦαν, ἐπ' ἠλακάτην ἐρύσαντες.</TextUnit>
    <TextUnit id="565" loc="1.566">ἐν δὲ λιγὺς πέσεν οὖρος: ἐπ' ἰκριόφιν δὲ κάλωας</TextUnit>
    <TextUnit id="566" loc="1.567">ξεστῇσιν περόνῃσι διακριδὸν ἀμφιβαλόντες</TextUnit>
    <TextUnit id="567" loc="1.568">Τισαίην εὔκηλοι ὑπὲρ δολιχὴν θέον ἄκρην.</TextUnit>
    <TextUnit id="568" loc="1.569">τοῖσι δὲ φορμίζων εὐθήμονι μέλπεν ἀοιδῇ</TextUnit>
    <TextUnit id="569" loc="1.570">Οἰάγροιο πάις νηοσσόον εὐπατέρειαν</TextUnit>
    <TextUnit id="570" loc="1.571">̓́Αρτεμιν, ἣ κείνας σκοπιὰς ἁλὸς ἀμφιέπεσκεν</TextUnit>
    <TextUnit id="571" loc="1.572">ῥυομένη καὶ γαῖαν ̓Ιωλκίδα: τοὶ δὲ βαθείης</TextUnit>
    <TextUnit id="572" loc="1.573">ἰχθύες ἀίσσοντες ὕπερθ' ἁλός, ἄμμιγα παύροις</TextUnit>
    <TextUnit id="573" loc="1.574">ἄπλετοι, ὑγρὰ κέλευθα διασκαίροντες ἕποντο.</TextUnit>
    <TextUnit id="574" loc="1.575">ὡς δ' ὁπότ' ἀγραύλοιο κατ' ἴχνια σημαντῆρος</TextUnit>
    <TextUnit id="575" loc="1.576">μυρία μῆλ' ἐφέπονται ἄδην κεκορημένα ποίης</TextUnit>
    <TextUnit id="576" loc="1.577">εἰς αὖλιν, ὁ δέ τ' εἶσι πάρος σύριγ γι λιγείῃ</TextUnit>
    <TextUnit id="577" loc="1.578">καλὰ μελιζόμενος νόμιον μέλος, ὧς ἄρα τοίγε</TextUnit>
    <TextUnit id="578" loc="1.579">ὡμάρτευν: τὴν δ' αἰὲν ἐπασσύτερος φέρεν οὖρος.</TextUnit>
    <TextUnit id="579" loc="1.580">Αὐτίκα δ' ἠερίη πολυλήιος αἶα Πελασγῶν</TextUnit>
    <TextUnit id="580" loc="1.581">δύετο, Πηλιάδας δὲ παρεξήμειβον ἐρίπνας</TextUnit>
    <TextUnit id="581" loc="1.582">αἰὲν ἐπιπροθέοντες: ἔδυνε δὲ Σηπιὰς ἄκρη,</TextUnit>
    <TextUnit id="582" loc="1.583">φαίνετο δ' εἰναλίη Σκίαθος, φαίνοντο δ' ἄπωθεν</TextUnit>
    <TextUnit id="583" loc="1.584">Πειρεσιαὶ Μάγνησά θ' ὑπεύδιος ἠπείροιο</TextUnit>
    <TextUnit id="584" loc="1.585">ἀκτὴ καὶ τύμβος Δολοπήιος: ἔνθ' ἄρα τοίγε</TextUnit>
    <TextUnit id="585" loc="1.586">ἑσπέριοι ἀνέμοιο παλιμπνοίῃσιν ἔκελσαν,</TextUnit>
    <TextUnit id="586" loc="1.587">καί μιν κυδαίνοντες ὑπὸ κνέφας ἔντομα μήλων</TextUnit>
    <TextUnit id="587" loc="1.588">κεῖαν, ὀρινομένης ἁλὸς οἴδματι: διπλόα δ' ἀκταῖς</TextUnit>
    <TextUnit id="588" loc="1.589">ἤματ' ἐλινύεσκον: ἀτὰρ τριτάτῳ προέηκαν</TextUnit>
    <TextUnit id="589" loc="1.590">νῆα, τανυσσάμενοι περιώσιον ὑψόθι λαῖφος.</TextUnit>
    <TextUnit id="590" loc="1.591">τὴν δ' ἀκτὴν ̓Αφέτας ̓Αργοῦς ἔτι κικλήσκουσιν.</TextUnit>
    <TextUnit id="591" loc="1.592">̓́Ενθεν δὲ προτέρωσε παρεξέθεον Μελίβοιαν.</TextUnit>
    <TextUnit id="592" loc="1.593">[ἀκτήν τ' αἰγιαλόν τε δυσήνεμον εἰσορόωντες.]</TextUnit>
    <TextUnit id="593" loc="1.594">ἠῶθεν δ' ̔Ομόλην αὐτοσχεδὸν εἰσορόωντες</TextUnit>
    <TextUnit id="594" loc="1.595">πόντῳ κεκλιμένην παρεμέτρεον: οὐδ' ἔτι δηρὸν</TextUnit>
    <TextUnit id="595" loc="1.596">μέλλον ὑπὲκ ποταμοῖο βαλεῖν ̓Αμύροιο ῥέεθρα.</TextUnit>
    <TextUnit id="596" loc="1.597">κεῖθεν δ' Εὐρυμενάς τε πολυκλύστους τε φάραγγας</TextUnit>
    <TextUnit id="597" loc="1.598">̓́Οσσης Οὐλύμποιό τ' ἐσέδρακον: αὐτὰρ ἔπειτα</TextUnit>
    <TextUnit id="598" loc="1.599">κλίτεα Παλλήναια, Καναστραίην ὑπὲρ ἄκρην,</TextUnit>
    <TextUnit id="599" loc="1.600">ἤνυσαν ἐννύχιοι πνοιῇ ἀνέμοιο θέοντες.</TextUnit>
    <TextUnit id="600" loc="1.601">ἦρι δὲ νισσομένοισιν ̓́Αθω ἀνέτελλε κολώνη</TextUnit>
    <TextUnit id="601" loc="1.602">Θρηικίη, ἣ τόσσον ἀπόπροθι Λῆμνον ἐοῦσαν,</TextUnit>
    <TextUnit id="602" loc="1.603">ὅσσον ἐς ἔνδιόν κεν ἐύστολος ὁλκὰς ἀνύσσαι,</TextUnit>
    <TextUnit id="603" loc="1.604">ἀκροτάτῃ κορυφῇ σκιάει, καὶ ἐσάχρι Μυρίνης.</TextUnit>
    <TextUnit id="604" loc="1.605">τοῖσιν δ' αὐτῆμαρ μὲν ἄεν καὶ ἐπι κνέφας οὖρος</TextUnit>
    <TextUnit id="605" loc="1.606">πάγχυ μάλ' ἀκραής, τετάνυστο δὲ λαίφεα νηός.</TextUnit>
    <TextUnit id="606" loc="1.607">αὐτὰρ ἅμ' ἠελίοιο βολαῖς ἀνέμοιο λιπόντος</TextUnit>
    <TextUnit id="607" loc="1.608">εἰρεσίῃ κραναὴν Σιντηίδα Λῆμνον ἵκοντο.</TextUnit>
    <TextUnit id="608" loc="1.609">̓́Ενθ' ἄμυδις πᾶς δῆμος ὑπερβασίῃσι γυναικῶν</TextUnit>
    <TextUnit id="609" loc="1.610">νηλειῶς δέδμητο παροιχομένῳ λυκάβαντι.</TextUnit>
    <TextUnit id="610" loc="1.611">δὴ γὰρ κουριδίας μὲν ἀπηνήναντο γυναῖκας</TextUnit>
    <TextUnit id="611" loc="1.612">ἀνέρες ἐχθήραντες, ἔχον δ' ἐπὶ ληιάδεσσιν</TextUnit>
    <TextUnit id="612" loc="1.613">τρηχὺν ἔρον, ἃς αὐτοὶ ἀγίνεον ἀντιπέρηθεν</TextUnit>
    <TextUnit id="613" loc="1.614">Θρηικίην δῃοῦντες: ἐπεὶ χόλος αἰνὸς ὄπαζεν</TextUnit>
    <TextUnit id="614" loc="1.615">Κύπιδος, οὕνεκά μιν γεράων ἐπὶ δηρὸν ἄτισσαν.</TextUnit>
    <TextUnit id="615" loc="1.616">ὦ μέλεαι, ζήλοιό τ' ἐπισμυγερῶς ἀκόρητοι.</TextUnit>
    <TextUnit id="616" loc="1.617">οὐκ οἶον σὺν τῇσιν ἑοὺς ἔρραισαν ἀκοίτας</TextUnit>
    <TextUnit id="617" loc="1.618">ἀμφ' εὐνῇ, πᾶν δ' ἄρσεν ὁμοῦ γένος, ὥς κεν ὀπίσσω</TextUnit>
    <TextUnit id="618" loc="1.619">μήτινα λευγαλέοιο φόνου τίσειαν ἀμοιβήν.</TextUnit>
    <TextUnit id="619" loc="1.620">οἴη δ' ἐκ πασέων γεραροῦ περιφείσατο πατρὸς</TextUnit>
    <TextUnit id="620" loc="1.621">̔Υψιπύλεια Θόαντος, ὃ δὴ κατὰ δῆμον ἄνασσεν:</TextUnit>
    <TextUnit id="621" loc="1.622">λάρνακι δ' ἐν κοίλῃ μιν ὕπερθ' ἁλὸς ἧκε φέρεσθαι,</TextUnit>
    <TextUnit id="622" loc="1.623">αἴ κε φύγῃ. καὶ τὸν μὲν ἐς Οἰνοίην ἐρύσαντο</TextUnit>
    <TextUnit id="623" loc="1.624">πρόσθεν, ἀτὰρ Σίκινόν γε μεθύστερον αὐδηθεῖσαν</TextUnit>
    <TextUnit id="624" loc="1.625">νῆσον, ἐπακτῆρες, Σικίνου ἄπο, τόν ῥα Θόαντι</TextUnit>
    <TextUnit id="625" loc="1.626">νηιὰς Οἰνοίη νύμφη τέκεν εὐνηθεῖσα.</TextUnit>
    <TextUnit id="626" loc="1.627">τῇσι δὲ βουκόλιαί τε βοῶν χάλκειά τε δύνειν</TextUnit>
    <TextUnit id="627" loc="1.628">τεύχεα, πυροφόρους τε διατμήξασθαι ἀροὔρας</TextUnit>
    <TextUnit id="628" loc="1.629">ῥηίτερον πάσῃσιν ̓Αθηναίης πέλεν ἔργων,</TextUnit>
    <TextUnit id="629" loc="1.630">οἷς αἰεὶ τὸ πάροιθεν ὁμίλεον. ἀλλὰ γὰρ ἔμπης</TextUnit>
    <TextUnit id="630" loc="1.631">ἦ θαμὰ δὴ πάπταινον ἐπὶ πλατὺν ὄμμασι πόντον</TextUnit>
    <TextUnit id="631" loc="1.632">δείματι λευγαλέῳ, ὁπότε Θρήικες ἴασιν.</TextUnit>
    <TextUnit id="632" loc="1.633">τῶ καὶ ὅτ' ἐγγύθι νήσου ἐρεσσομένην ἴδον ̓Αργώ,</TextUnit>
    <TextUnit id="633" loc="1.634">αὐτίκα πασσυδίῃ πυλέων ἔκτοσθε Μυρίνης</TextUnit>
    <TextUnit id="634" loc="1.635">δήια τεύχεα δῦσαι ἐς αἰγιαλὸν προχέοντο,</TextUnit>
    <TextUnit id="635" loc="1.636">Θυιάσιν ὠμοβόροις ἴκελαι: φὰν γάρ που ἱκάνειν</TextUnit>
    <TextUnit id="636" loc="1.637">Θρήικας: ἡ δ' ἅμα τῇσι Θοαντιὰς ̔Υψιπύλεια</TextUnit>
    <TextUnit id="637" loc="1.638">δῦν' ἐνὶ τεύχεσι πατρός. ἀμηχανίῃ δ' ἐχέοντο</TextUnit>
    <TextUnit id="638" loc="1.639">ἄφθογγοι: τοῖόν σφιν ἐπὶ δέος ᾐωρεῖτο.</TextUnit>
    <TextUnit id="639" loc="1.640">Τείως δ' αὖτ' ἐκ νηὸς ἀριστῆες προέηκαν</TextUnit>
    <TextUnit id="640" loc="1.641">Αἰθαλίδην κήρυκα θοόν, τῷπέρ τε μέλεσθαι</TextUnit>
    <TextUnit id="641" loc="1.642">ἀγγελίας καὶ σκῆπτρον ἐπέτρεπον ̔Ερμείαο,</TextUnit>
    <TextUnit id="642" loc="1.643">σφωιτέροιο τοκῆος, ὅ οἱ μνῆστιν πόρε πάντων</TextUnit>
    <TextUnit id="643" loc="1.644">ἄφθιτον: οὐδ' ἔτι νῦν περ ἀποιχομένου ̓Αχέροντος</TextUnit>
    <TextUnit id="644" loc="1.645">δίνας ἀπροφάτους ψυχὴν ἐπιδέδρομε λήθη:</TextUnit>
    <TextUnit id="645" loc="1.646">ἀλλ' ἥγ' ἔμπεδον αἰὲν ἀμειβομένη μεμόρηται,</TextUnit>
    <TextUnit id="646" loc="1.647">ἄλλοθ' ὑποχθονίοις ἐναρίθμιος, ἄλλοτ' ἐς αὐγὰς</TextUnit>
    <TextUnit id="647" loc="1.648">ἠελίου ζωοῖσι μετ' ἀνδράσιν. ἀλλὰ τί μύθους</TextUnit>
    <TextUnit id="648" loc="1.649">Αἰθαλίδεω χρειώ με διηνεκέως ἀγορεύειν;</TextUnit>
    <TextUnit id="649" loc="1.650">ὅς ῥα τόθ' ̔Υψιπύλην μειλίξατο δέχθαι ἰόντας</TextUnit>
    <TextUnit id="650" loc="1.651">ἤματος ἀνομένοιο διὰ κνέφας: οὐδὲ μὲν ἠοῖ</TextUnit>
    <TextUnit id="651" loc="1.652">πείσματα νηὸς ἔλυσαν ἐπὶ πνοιῇ βορέαο.</TextUnit>
    <TextUnit id="652" loc="1.653">Λημνιάδες δὲ γυναῖκες ἀνὰ πτόλιν ἷζον ἰοῦσαι</TextUnit>
    <TextUnit id="653" loc="1.654">εἰς ἀγορήν: αὐτὴ γὰρ ἐπέφραδεν ̔Υψιπύλεια.</TextUnit>
    <TextUnit id="654" loc="1.655">καί ῥ' ὅτε δὴ μάλα πᾶσαι ὁμιλαδὸν ἠγερέθοντο,</TextUnit>
    <TextUnit id="655" loc="1.656">αὐτίκ' ἄρ' ἥγ' ἐνὶ τῇσιν ἐποτρύνους' ἀγόρευεν:</TextUnit>
    <TextUnit id="656" loc="1.657">"̓͂Ωφιλαι, εἰ δ' ἄγε δὴ μενοεικέα δῶρα πόρωμεν</TextUnit>
    <TextUnit id="657" loc="1.658">ἀνδράσιν, οἷά τ' ἔοικεν ἄγειν ἐπὶ νηὸς ἔχοντας,</TextUnit>
    <TextUnit id="658" loc="1.659">ἤια, καὶ μέθυ λαρόν, ἵν' ἔμπεδον ἔκτοθι πύργων</TextUnit>
    <TextUnit id="659" loc="1.660">μίμνοιεν, μηδ' ἄμμε κατὰ χρειὼ μεθέποντες</TextUnit>
    <TextUnit id="660" loc="1.661">ἀτρεκέως γνώωσι, κακὴ δ' ἐπὶ πολλὸν ἵκηται</TextUnit>
    <TextUnit id="661" loc="1.662">βάξις: ἐπεὶ μέγα ἔργον ἐρέξαμεν, οὐδέ τι πάμπαν</TextUnit>
    <TextUnit id="662" loc="1.663">θυμηδὲς καὶ τοῖσι τόγ' ἔσσεται, εἴ κε δαεῖεν.</TextUnit>
    <TextUnit id="663" loc="1.664">ἡμετέρη μὲν νῦν τοίη παρενήνοθε μῆτις:</TextUnit>
    <TextUnit id="664" loc="1.665">ὑμέων δ' εἴ τις ἄρειον ἔπος μητίσεται ἄλλη,</TextUnit>
    <TextUnit id="665" loc="1.666">ἐγρέσθω: τοῦ γάρ τε καὶ εἵνεκα δεῦρ' ἐκάλεσσα."</TextUnit>
    <TextUnit id="666" loc="1.667">̔͂Ως ἄρ' ἔφη, καὶ θῶκον ἐφίζανε πατρὸς ἑοῖο</TextUnit>
    <TextUnit id="667" loc="1.668">λάινον: αὐτὰρ ἔπειτα φίλη τροφὸς ὦρτο Πολυξώ,</TextUnit>
    <TextUnit id="668" loc="1.669">γήραϊ δὴ ῥικνοῖσιν ἐπισκάζουσα πόδεσσιν,</TextUnit>
    <TextUnit id="669" loc="1.670">βάκτρῳ ἐρειδομένη, περὶ δὲ μενέαιν' ἀγορεῦσαι.</TextUnit>
    <TextUnit id="670" loc="1.671">τῇ καὶ παρθενικαὶ πίσυρες σχεδὸν ἑδριόωντο</TextUnit>
    <TextUnit id="671" loc="1.672">ἀδμῆτες λευκῇσιν ἐπιχνοαούσῃ ἐθείραις.</TextUnit>
    <TextUnit id="672" loc="1.673">στῆ δ' ἄρ' ἐνὶ μέσσῃ ἀγορῇ, ἀνὰ δ' ἔσχεθε δειρὴν</TextUnit>
    <TextUnit id="673" loc="1.674">ἦκα μόλις κυφοῖο μεταφρένου, ὧδέ τ' ἔειπεν:</TextUnit>
    <TextUnit id="674" loc="1.675">"Δῶρα μέν, ὡς αὐτῇ περ ἐφανδάνει ̔Υψιπυλείῃ,</TextUnit>
    <TextUnit id="675" loc="1.676">πέμπωμεν ξείνοισιν, ἐπεὶ καὶ ἄρειον ὀπάσσαι.</TextUnit>
    <TextUnit id="676" loc="1.677">ὔμμι γε μὴν τίς μῆτις ἐπαύρεσθαι βιότοιο,</TextUnit>
    <TextUnit id="677" loc="1.678">αἴ κεν ἐπιβρίσῃ Θρήιξ στρατός, ἠέ τις ἄλλος</TextUnit>
    <TextUnit id="678" loc="1.679">δυσμενέων, ἅ τε πολλὰ μετ' ἀνθρώποισι πέλονται;</TextUnit>
    <TextUnit id="679" loc="1.680">ὡς καὶ νῦν ὅδ' ὅμιλος ἀνωίστως ἐφικάνει.</TextUnit>
    <TextUnit id="680" loc="1.681">εἰ δὲ τὸ μὲν μακάρων τις ἀποτρέποι, ἄλλα δ' ὀπίσσω</TextUnit>
    <TextUnit id="681" loc="1.682">μυρία δηιοτῆτος ὑπέρτερα πήματα μίμνει,</TextUnit>
    <TextUnit id="682" loc="1.683">εὖτ' ἂν δὴ γεραραὶ μὲν ἀποφθινύθωσι γυναῖκες,</TextUnit>
    <TextUnit id="683" loc="1.684">κουρότεραι δ' ἄγονοι στυγερὸν ποτὶ γῆρας ἵκησθε.</TextUnit>
    <TextUnit id="684" loc="1.685">πῶς τῆμος βώσεσθε δυσάμμοροι; ἦε βαθείαις</TextUnit>
    <TextUnit id="685" loc="1.686">αὐτόματοι βόες ὔμμιν ἐνιζευχθέντες ἀρούραις</TextUnit>
    <TextUnit id="686" loc="1.687">γειοτόμον νειοῖο διειρύσσουσιν ἄροτρον,</TextUnit>
    <TextUnit id="687" loc="1.688">καὶ πρόκα τελλομένου ἔτεος στάχυν ἀμήσονται;</TextUnit>
    <TextUnit id="688" loc="1.689">ἦ μὲν ἐγών, εἰ καί με τὰ νῦν ἔτι πεφρίκασιν</TextUnit>
    <TextUnit id="689" loc="1.690">Κῆρες, ἐπερχόμενόν που ὀίομαι εἰς ἔτος ἤδη</TextUnit>
    <TextUnit id="690" loc="1.691">γαῖαν ἐφέσσεσθαι, κτερέων ἀπὸ μοῖραν ἑλοῦσαν</TextUnit>
    <TextUnit id="691" loc="1.692">αὔτως, ἣ θέμις ἐστί, πάρος κακότητα πελάσσαι.</TextUnit>
    <TextUnit id="692" loc="1.693">ὁπλοτέρῃσι δὲ πάγχυ τάδε φράζεσθαι ἄνωγα.</TextUnit>
    <TextUnit id="693" loc="1.694">νῦν γὰρ δὴ παρὰ ποσσὶν ἐπήβολός ἐστ' ἀλεωρή,</TextUnit>
    <TextUnit id="694" loc="1.695">εἴ κεν ἐπιτρέψητε δόμους καὶ ληίδα πᾶσαν</TextUnit>
    <TextUnit id="695" loc="1.696">ὑμετέρην ξείνοισι καὶ ἀγλαὸν ἄστυ μέλεσθαι."</TextUnit>
    <TextUnit id="696" loc="1.697">̔͂Ως ἔφατ': ἐν δ' ἀγορὴ πλῆτο θρόου. εὔαδε γάρ σφιν</TextUnit>
    <TextUnit id="697" loc="1.698">μῦθος. ἀτὰρ μετὰ τήνγε παρασχεδὸν αὖτις ἀνῶρτο</TextUnit>
    <TextUnit id="698" loc="1.699">̔Υψιπύλη, καὶ τοῖον ὑποβλήδην ἔπος ηὔδα:</TextUnit>
    <TextUnit id="699" loc="1.700">"Εἰ μὲν δὴ πάσῃσιν ἐφανδάνει ἥδε μενοινή,</TextUnit>
    <TextUnit id="700" loc="1.701">ἤδη κεν μετὰ νῆα καὶ ἄγγελον ὀτρύναιμι."</TextUnit>
    <TextUnit id="701" loc="1.702">ἦ ῥα, καὶ ̓Ιφινόην μετεφώνεεν ἆσσον ἐοῦσαν:</TextUnit>
    <TextUnit id="702" loc="1.703">"̓́Ορσο μοι, ̓Ιφινόη, τοῦδ' ἀνέρος ἀντιόωσα,</TextUnit>
    <TextUnit id="703" loc="1.704">ἡμέτερόνδε μολεῖν, ὅστις στόλου ἡγεμονεύει,</TextUnit>
    <TextUnit id="704" loc="1.705">ὄφρα τί οἱ δήμοιο ἔπος θυμῆρες ἐνίσπω:</TextUnit>
    <TextUnit id="705" loc="1.706">καὶ δ' αὐτοὺς γαίης τε καὶ ἄστεος, αἴ κ' ἐθέλωσιν,</TextUnit>
    <TextUnit id="706" loc="1.707">κέκλεο θαρσαλέως ἐπιβαινέμεν εὐμενέοντας."</TextUnit>
    <TextUnit id="707" loc="1.708">̓͂Η, καὶ ἔλυς' ἀγορήν, μετὰ δ' εἰς ἑὸν ὦρτο νέεσθαι.</TextUnit>
    <TextUnit id="708" loc="1.709">ὧς δὲ καὶ ̓Ιφινόη Μινύας ἵκεθ': οἱ δ' ἐρέεινον,</TextUnit>
    <TextUnit id="709" loc="1.710">χρεῖος ὅ τι φρονέουσα μετήλυθεν. ὦκα δὲ τούσγε</TextUnit>
    <TextUnit id="710" loc="1.711">πασσυδίῃ μύθοισι προσέννεπεν ἐξερέοντας:</TextUnit>
    <TextUnit id="711" loc="1.712">"Κούρη τοί μ' ἐφέηκε Θοαντιὰς ἐνθάδ' ἰοῦσαν,</TextUnit>
    <TextUnit id="712" loc="1.713">̔Υψιπύλη, καλέειν νηὸς πρόμον, ὅστις ὄρωρεν,</TextUnit>
    <TextUnit id="713" loc="1.714">ὄφρα τί οἱ δήμοιο ἔπος θυμῆρες ἐνίσπῃ:</TextUnit>
    <TextUnit id="714" loc="1.715">καὶ δ' αὐτοὺς γαίης τε καὶ ἄστεος, αἴ κ' ἐθέλητε,</TextUnit>
    <TextUnit id="715" loc="1.716">κέκλεται αὐτίκα νῦν ἐπιβαινέμεν εὐμενέοντας."</TextUnit>
    <TextUnit id="716" loc="1.717">̔͂Ως ἄρ' ἔφη: πάντεσσι δ' ἐναίσιμος ἥνδανε μῦθος.</TextUnit>
    <TextUnit id="717" loc="1.718">Υψιπύλην δ' εἴσαντο καταφθιμένοιο Θόαντος</TextUnit>
    <TextUnit id="718" loc="1.719">τηλυγέτην γεγαυῖαν ἀνασσέμεν: ὦκα δὲ τόνγε</TextUnit>
    <TextUnit id="719" loc="1.720">πέμπον ἴμεν, καὶ δ' αὐτοὶ ἐπεντύνοντο νέεσθαι.</TextUnit>
    <TextUnit id="720" loc="1.721">Αὐτὰρ ὅγ' ἀμφ' ὤμοισι θεᾶς Τριτωνίδος ἔργον,</TextUnit>
    <TextUnit id="721" loc="1.722">δίπλακα πορφυρέην περονήσατο, τήν οἱ ὄπασσεν</TextUnit>
    <TextUnit id="722" loc="1.723">Παλλάς, ὅτε πρῶτον δρυόχους ἐπεβάλλετο νηὸς</TextUnit>
    <TextUnit id="723" loc="1.724">̓Αργοῦς, καὶ κανόνεσσι δάε ζυγὰ μετρήσασθαι.</TextUnit>
    <TextUnit id="724" loc="1.725">τῆς μὲν ῥηίτερόν κεν ἐς ἠέλιον ἀνιόντα</TextUnit>
    <TextUnit id="725" loc="1.726">ὄσσε βάλοις, ἢ κεῖνο μεταβλέψειας ἔρευθος.</TextUnit>
    <TextUnit id="726" loc="1.727">δὴ γάρ τοι μέσση μὲν ἐρευθήεσς' ἐτέτυκτο,</TextUnit>
    <TextUnit id="727" loc="1.728">ἄκρα δὲ πορφυρέη πάντῃ πέλεν: ἐν δ' ἄρ' ἑκάστῳ</TextUnit>
    <TextUnit id="728" loc="1.729">τέρματι δαίδαλα πολλὰ διακριδὸν εὖ ἐπέπαστο.</TextUnit>
    <TextUnit id="729" loc="1.730">̓Εν μὲν ἔσαν Κύκλωπες ἐπ' ἀφθίτῳ ἥμενοι ἔργῳ,</TextUnit>
    <TextUnit id="730" loc="1.731">Ζηνὶ κεραυνὸν ἄνακτι πονεύμενοι: ὃς τόσον ἤδη</TextUnit>
    <TextUnit id="731" loc="1.732">παμφαίνων ἐτέτυκτο, μιῆς δ' ἔτι δεύετο μοῦνον</TextUnit>
    <TextUnit id="732" loc="1.733">ἀκτῖνος, τὴν οἵδε σιδηρείῃς ἐλάασκον</TextUnit>
    <TextUnit id="733" loc="1.734">σφύρῃσιν, μαλεροῖο πυρὸς ζείουσαν ἀυτμήν.</TextUnit>
    <TextUnit id="734" loc="1.735">̓Εν δ' ἔσαν ̓Αντιόπης ̓Ασωπίδος υἱέε δοιώ,</TextUnit>
    <TextUnit id="735" loc="1.736">̓Αμφίων καὶ Ζῆθος: ἀπύργωτος δ' ἔτι Θήβη</TextUnit>
    <TextUnit id="736" loc="1.737">κεῖτο πέλας, τῆς οἵγε νέον βάλλοντο δομαίους</TextUnit>
    <TextUnit id="737" loc="1.738">ἱέμενοι. Ζῆθος μὲν ἐπωμαδὸν ἠέρταζεν</TextUnit>
    <TextUnit id="738" loc="1.739">οὔρεος ἠλιβάτοιο κάρη, μογέοντι ἐοικώς:</TextUnit>
    <TextUnit id="739" loc="1.740">̓Αμφίων δ' ἐπί οἱ χρυσέῃ φόρμιγγι λιγαίνων</TextUnit>
    <TextUnit id="740" loc="1.741">ἤιε, δὶς τόσση δὲ μετ' ἴχνια νίσσετο πέτρη</TextUnit>
    <TextUnit id="741" loc="1.742">̔Εξείης δ' ἤσκητο βαθυπλόκαμος Κυθέρεια</TextUnit>
    <TextUnit id="742" loc="1.743">̓́Αρεος ὀχμάζουσα θοὸν σάκος: ἐκ δέ οἱ ὤμου</TextUnit>
    <TextUnit id="743" loc="1.744">πῆχυν ἔπι σκαιὸν ξυνοχὴ κεχάλαστο χιτῶνος</TextUnit>
    <TextUnit id="744" loc="1.745">νέρθεν ὑπὲκ μαζοῖο: τὸ δ' ἀντίον ἀτρεκὲς αὔτως</TextUnit>
    <TextUnit id="745" loc="1.746">χαλκείῃ δείκηλον ἐν ἀσπίδι φαίνετ' ἰδέσθαι.</TextUnit>
    <TextUnit id="746" loc="1.747">̓Εν δὲ βοῶν ἔσκεν λάσιος νομός: ἀμφὶ δὲ βουσὶν</TextUnit>
    <TextUnit id="747" loc="1.748">Τηλεβόαι μάρναντο καὶ υἱέες ̓Ηλεκτρύωνος:</TextUnit>
    <TextUnit id="748" loc="1.749">οἱ μὲν ἀμυνόμενοι, ἀτὰρ οἵγ' ἐθέλοντες ἀμέρσαι,</TextUnit>
    <TextUnit id="749" loc="1.750">ληισταὶ Τάφιοι: τῶν δ' αἵματι δεύετο λειμὼν</TextUnit>
    <TextUnit id="750" loc="1.751">ἑρσήεις, πολέες δ' ὀλίγους βιόωντο νομῆας.</TextUnit>
    <TextUnit id="751" loc="1.752">̓Εν δὲ δύω δίφροι πεπονήατο δηριόωντες.</TextUnit>
    <TextUnit id="752" loc="1.753">καὶ τὸν μὲν προπάροιθε Πέλοψ ἴθυνε, τινάσσων</TextUnit>
    <TextUnit id="753" loc="1.754">ἡνία, σὺν δέ οἱ ἔσκε παραιβάτις ̔Ιπποδάμεια:</TextUnit>
    <TextUnit id="754" loc="1.755">τὸν δὲ μεταδρομάδην ἐπὶ Μυρτίλος ἤλασεν ἵππους,</TextUnit>
    <TextUnit id="755" loc="1.756">σὺν τῷ δ' Οἰνόμαος προτενὲς δόρυ χειρὶ μεμαρπὼς</TextUnit>
    <TextUnit id="756" loc="1.757">ἄξονος ἐν πλήμνῃσι παρακλιδὸν ἀγνυμένοιο</TextUnit>
    <TextUnit id="757" loc="1.758">πῖπτεν, ἐπεσσύμενος Πελοπήια νῶτα δαΐξαι.</TextUnit>
    <TextUnit id="758" loc="1.759">̓Εν καὶ ̓Απόλλων Φοῖβος ὀιστεύων ἐτέτυκτο,</TextUnit>
    <TextUnit id="759" loc="1.760">βούπαις οὔπω πολλός, ἑὴν ἐρύοντα καλύπτρης</TextUnit>
    <TextUnit id="760" loc="1.761">μητέρα θαρσαλέως Τιτυὸν μέγαν, ὅν ῥ' ἔτεκέν γε</TextUnit>
    <TextUnit id="761" loc="1.762">δῖ' ̓Ελάρη, θρέψεν δὲ καὶ ἂψ ἐλοχεύσατο Γαῖα.</TextUnit>
    <TextUnit id="762" loc="1.763">̓Εν καὶ Φρίξος ἔην Μινυήιος ὡς ἐτεόν περ</TextUnit>
    <TextUnit id="763" loc="1.764">εἰσαΐων κριοῦ, ὁ δ' ἄρ' ἐξενέποντι ἐοικώς.</TextUnit>
    <TextUnit id="764" loc="1.765">κείνους κ' εἰσορόων ἀκέοις, ψεύδοιό τε θυμόν,</TextUnit>
    <TextUnit id="765" loc="1.766">ἐλπόμενος πυκινήν τιν' ἀπὸ σφείων ἐσακοῦσαι</TextUnit>
    <TextUnit id="766" loc="1.767">βάξιν, ὃ καὶ δηρόν περ ἐπ' ἐλπίδι θηήσαιο.</TextUnit>
    <TextUnit id="767" loc="1.768">Τοῖ' ἄρα δῶρα θεᾶς Τριτωνίδος ἦεν ̓Αθήνης.</TextUnit>
    <TextUnit id="768" loc="1.769">δεξιτερῇ δ' ἕλεν ἔγχος ἑκηβόλον, ὅ ῥ' ̓Αταλάντη</TextUnit>
    <TextUnit id="769" loc="1.770">Μαινάλῳ ἔν ποτέ οἱ ξεινήιον ἐγγυάλιξεν,</TextUnit>
    <TextUnit id="770" loc="1.771">πρόφρων ἀντομένη: περὶ γὰρ μενέαινεν ἕπεσθαι</TextUnit>
    <TextUnit id="771" loc="1.772">τὴν ὁδόν: ἀλλὰ γὰρ αὐτὸς ἑκὼν ἀπερήτυε κούρην,</TextUnit>
    <TextUnit id="772" loc="1.773">δεῖσεν δ' ἀργαλέας ἔριδας φιλότητος ἕκητι.</TextUnit>
    <TextUnit id="773" loc="1.774">Βῆ δ' ἴμεναι προτὶ ἄστυ, φαεινῷ ἀστέρι ἶσος,</TextUnit>
    <TextUnit id="774" loc="1.775">ὅν ῥά τε νηγατέῃσιν ἐεργόμεναι καλύβῃσιν</TextUnit>
    <TextUnit id="775" loc="1.776">νύμφαι θηήσαντο δόμων ὕπερ ἀντέλλοντα,</TextUnit>
    <TextUnit id="776" loc="1.777">καί σφισι κυανέοιο δι' ἠέρος ὄμματα θέλγει</TextUnit>
    <TextUnit id="777" loc="1.778">καλὸν ἐρευθόμενος, γάνυται δέ τε ἠιθέοιο</TextUnit>
    <TextUnit id="778" loc="1.779">παρθένος ἱμείρουσα μετ' ἀλλοδαποῖσιν ἐόντος</TextUnit>
    <TextUnit id="779" loc="1.780">ἀνδράσιν, ᾧ καί μιν μνηστὴν κομέουσι τοκῆες:</TextUnit>
    <TextUnit id="780" loc="1.781">τῷ ἴκελος πρὸ πόληος ἀνὰ στίβον ἤιεν ἥρως.</TextUnit>
    <TextUnit id="781" loc="1.782">καί ῥ' ὅτε δὴ πυλέων τε καὶ ἄστεος ἐντὸς ἔβησαν,</TextUnit>
    <TextUnit id="782" loc="1.783">δημότεραι μὲν ὄπισθεν ἐπεκλονέοντο γυναῖκες,</TextUnit>
    <TextUnit id="783" loc="1.784">γηθόσυναι ξείνῳ: ὁ δ' ἐπὶ χθονὸς ὄμματ' ἐρείσας</TextUnit>
    <TextUnit id="784" loc="1.785">νίσσετ' ἀπηλεγέως, ὄφρ' ἀγλαὰ δώμαθ' ἵκανεν</TextUnit>
    <TextUnit id="785" loc="1.786">̔Υψιπύλης: ἄνεσαν δὲ πύλας προφανέντι θεράπναι</TextUnit>
    <TextUnit id="786" loc="1.787">δικλίδας, εὐτύκτοισιν ἀρηρεμένας σανίδεσσιν.</TextUnit>
    <TextUnit id="787" loc="1.788">ἔνθα μιν ̓Ιφινόη κλισμῷ ἔνι παμφανόωντι</TextUnit>
    <TextUnit id="788" loc="1.789">ἐσσυμένως καλῆς διὰ παστάδος εἷσεν ἄγουσα</TextUnit>
    <TextUnit id="789" loc="1.790">ἀντία δεσποίνης: ἡ δ' ἐγκλιδὸν ὄσσε βαλοῦσα</TextUnit>
    <TextUnit id="790" loc="1.791">παρθενικὰς ἐρύθηνε παρηίδας: ἔμπα δὲ τόνγε</TextUnit>
    <TextUnit id="791" loc="1.792">αἰδομένη μύθοισι προσέννεπεν αἱμυλίοισιν:</TextUnit>
    <TextUnit id="792" loc="1.793">"Ξεῖνε, τίη μίμνοντες ἐπὶ χρόνον ἔκτοθι πύργων</TextUnit>
    <TextUnit id="793" loc="1.794">ἧσθ' αὔτως; ἐπεὶ οὐ μὲν ὑπ' ἀνδράσι ναίεται ἄστυ,</TextUnit>
    <TextUnit id="794" loc="1.795">ἀλλὰ Θρηικίης ἐπινάστιοι ἠπείροιο</TextUnit>
    <TextUnit id="795" loc="1.796">πυροφόρους ἀρόωσι γύας. κακότητα δὲ πᾶσαν</TextUnit>
    <TextUnit id="796" loc="1.797">ἐξερέω νημερτές, ἵν' εὖ γνοίητε καὶ αὐτοί.</TextUnit>
    <TextUnit id="797" loc="1.798">εὖτε Θόας ἀστοῖσι πατὴρ ἐμὸς ἐμβασίλευεν,</TextUnit>
    <TextUnit id="798" loc="1.799">τηνίκα Θρηικίην, οἵ τ' ἀντία ναιετάουσιν,</TextUnit>
    <TextUnit id="799" loc="1.800">δήμου ἀπορνύμενοι λαοὶ πέρθεσκον ἐπαύλους</TextUnit>
    <TextUnit id="800" loc="1.801">ἐκ νηῶν, αὐτῇσι δ' ἀπείρονα ληίδα κούραις</TextUnit>
    <TextUnit id="801" loc="1.802">δεῦρ' ἄγον: οὐλομένης δὲ θεᾶς πορσύνετο μῆτις</TextUnit>
    <TextUnit id="802" loc="1.803">Κύπριδος, ἥ τέ σφιν θυμοφθόρον ἔμβαλεν ἄτην.</TextUnit>
    <TextUnit id="803" loc="1.804">δὴ γὰρ κουριδίας μὲν ἀπέστυγον, ἐκ δὲ μελάθρων,</TextUnit>
    <TextUnit id="804" loc="1.805">ᾗ ματίῃ εἴξαντες, ἀπεσσεύοντο γυναῖκας:</TextUnit>
    <TextUnit id="805" loc="1.806">αὐτὰρ ληιάδεσσι δορικτήταις παρίαυον,</TextUnit>
    <TextUnit id="806" loc="1.807">σχέτλιοι. ἦ μὲν δηρὸν ἐτέτλαμεν, εἴ κέ ποτ' αὖτις</TextUnit>
    <TextUnit id="807" loc="1.808">ὀψὲ μεταστρέψωσι νόον: τὸ δὲ διπλόον αἰεὶ</TextUnit>
    <TextUnit id="808" loc="1.809">πῆμα κακὸν προύβαινεν. ἀτιμάζοντο δὲ τέκνα</TextUnit>
    <TextUnit id="809" loc="1.810">γνήσι' ἐνὶ μεγάροις, σκοτίη δ' ἀνέτελλε γενέθλη.</TextUnit>
    <TextUnit id="810" loc="1.811">αὔτως δ' ἀδμῆτές τε κόραι, χῆραί τ' ἐπὶ τῇσιν</TextUnit>
    <TextUnit id="811" loc="1.812">μητέρες ἂμ πτολίεθρον ἀτημελέες ἀλάληντο.</TextUnit>
    <TextUnit id="812" loc="1.813">οὐδὲ πατὴρ ὀλίγον περ ἑῆς ἀλέγιζε θυγατρός,</TextUnit>
    <TextUnit id="813" loc="1.814">εἰ καὶ ἐν ὀφθαλμοῖσι δαϊζομένην ὁρόῳτο</TextUnit>
    <TextUnit id="814" loc="1.815">μητρυιῆς ὑπὸ χερσὶν ἀτασθάλου: οὐδ' ἀπὸ μητρὸς</TextUnit>
    <TextUnit id="815" loc="1.816">λώβην, ὡς τὸ πάροιθεν, ἀεικέα παῖδες ἄμυνον:</TextUnit>
    <TextUnit id="816" loc="1.817">οὐδὲ κασιγνήτοισι κασιγνήτη μελε θυμῷ.</TextUnit>
    <TextUnit id="817" loc="1.818">ἀλλ' οἶαι κοῦραι ληίτιδες ἔν τε δόμοισιν</TextUnit>
    <TextUnit id="818" loc="1.819">ἔν τε χοροῖς ἀγορῇ τε καὶ εἰλαπίνῃσι μέλοντο:</TextUnit>
    <TextUnit id="819" loc="1.820">εἰσόκε τις θεὸς ἄμμιν ὑπέρβιον ἔμβαλε θάρσος,</TextUnit>
    <TextUnit id="820" loc="1.821">ἂψ ἀναερχομένους Θρῃκῶν ἄπο μηκέτι πύργοις</TextUnit>
    <TextUnit id="821" loc="1.822">δέχθαι, ἵν' ἢ φρονέοιεν ἅπερ θέμις, ἠέ πῃ ἄλλῃ</TextUnit>
    <TextUnit id="822" loc="1.823">αὐταῖς ληιάδεσσιν ἀφορμηθέντες ἵκοιντο.</TextUnit>
    <TextUnit id="823" loc="1.824">οἱ δ' ἄρα θεσσάμενοι παίδων γένος, ὅσσον ἔλειπτο</TextUnit>
    <TextUnit id="824" loc="1.825">ἄρσεν ἀνὰ πτολίεθρον, ἔβαν πάλιν, ἔνθ' ἔτι νῦν περ</TextUnit>
    <TextUnit id="825" loc="1.826">Θρηικίης ἄροσιν χιονώδεα ναιετάουσιν.</TextUnit>
    <TextUnit id="826" loc="1.827">τῶ ὑμεῖς στρωφᾶσθ' ἐπιδήμιοι: εἰ δέ κεν αὖθι</TextUnit>
    <TextUnit id="827" loc="1.828">ναιετάειν ἐθέλοις, καί τοι ἅδοι, ἦ τ' ἂν ἔπειτα</TextUnit>
    <TextUnit id="828" loc="1.829">πατρὸς ἐμεῖο Θόαντος ἔχοις γέρας: οὐδέ τί ς' οἴω</TextUnit>
    <TextUnit id="829" loc="1.830">γαῖαν ὀνόσσεσθαι: περὶ γὰρ βαθυλήιος ἄλλων</TextUnit>
    <TextUnit id="830" loc="1.831">νήσων, Αἰγαίῃ ὅσαι εἰν ἁλὶ ναιετάουσιν.</TextUnit>
    <TextUnit id="831" loc="1.832">ἀλλ' ἄγε νῦν ἐπὶ νῆα κιὼν ἑτάροισιν ἐνίσπες</TextUnit>
    <TextUnit id="832" loc="1.833">μύθους ἡμετέρους, μηδ' ἔκτοθι μίμνε πόληος."</TextUnit>
    <TextUnit id="833" loc="1.834">̓́Ισκεν, ἀμαλδύνουσα φόνου τέλος, οἷον ἐτύχθη</TextUnit>
    <TextUnit id="834" loc="1.835">ἀνδράσιν: αὐτὰρ ὁ τήνγε παραβλήδην προσέειπεν</TextUnit>
    <TextUnit id="835" loc="1.836">"̔Υψιπύλη, μάλα κεν θυμηδέος ἀντιάσαιμεν</TextUnit>
    <TextUnit id="836" loc="1.837">χρησμοσύνης, ἣν ἄμμι σέθεν χατέουσιν ὀπάζεις.</TextUnit>
    <TextUnit id="837" loc="1.838">εἶμι δ' ὑπότροπος αὖτις ἀνὰ πτόλιν, εὖτ' ἂν ἕκαστα</TextUnit>
    <TextUnit id="838" loc="1.839">ἐξείπω κατὰ κόσμον. ἀνακτορίη δὲ μελέσθω</TextUnit>
    <TextUnit id="839" loc="1.840">σοίγ' αὐτῇ καὶ νῆσος: ἔγωγε μὲν οὐκ ἀθερίζων</TextUnit>
    <TextUnit id="840" loc="1.841">χάζομαι, ἀλλά με λυγροὶ ἐπισπέρχουσιν ἄεθλοι."</TextUnit>
    <TextUnit id="841" loc="1.842">̓͂Η, καὶ δεξιτερῆς χειρὸς θίγεν: αἶψα δ' ὀπίσσω</TextUnit>
    <TextUnit id="842" loc="1.843">βῆ ῥ' ἴμεν, ἀμφὶ δὲ τόνγε νεήνιδες ἄλλοθεν ἄλλαι</TextUnit>
    <TextUnit id="843" loc="1.844">μυρίαι εἱλίσσοντο κεχαρμέναι, ὄφρα πυλάων</TextUnit>
    <TextUnit id="844" loc="1.845">ἐξέμολεν. μετέπειτα δ' ἐυτροχάλοισιν ἀμάξαις</TextUnit>
    <TextUnit id="845" loc="1.846">ἀκτὴν εἰσαπέβαν, ξεινήια πολλὰ φέρουσαι,</TextUnit>
    <TextUnit id="846" loc="1.847">μῦθον ὅτ' ἤδη πάντα διηνεκέως ἀγόρευσεν,</TextUnit>
    <TextUnit id="847" loc="1.848">τόν ῥα καλεσσαμένη διεπέφραδεν ̔Υψιπύλεια:</TextUnit>
    <TextUnit id="848" loc="1.849">καὶ δ' αὐτοὺς ξεινοῦσθαι ἐπὶ σφέα δώματ' ἄγεσκον</TextUnit>
    <TextUnit id="849" loc="1.850">ῥηιδίως. Κύπρις γὰρ ἐπὶ γλυκὺν ἵμερον ὦρσεν</TextUnit>
    <TextUnit id="850" loc="1.851">̔Ηφαίστοιο χάριν πολυμήτιος, ὄφρα κεν αὖτις</TextUnit>
    <TextUnit id="851" loc="1.852">ναίηται μετόπισθεν ἀκήρατος ἀνδράσι Λῆμνος.</TextUnit>
    <TextUnit id="852" loc="1.853">̓́Ενθ' ὁ μὲν ̔Υψιπύλης βασιλήιον ἐς δόμον ὦρτο</TextUnit>
    <TextUnit id="853" loc="1.854">Αἰσονίδης: οἱ δ' ἄλλοι ὅπῃ καὶ ἔκυρσαν ἕκαστος,</TextUnit>
    <TextUnit id="854" loc="1.855">̔Ηρακλῆος ἄνευθεν, ὁ γὰρ παρὰ νηὶ λέλειπτο</TextUnit>
    <TextUnit id="855" loc="1.856">αὐτὸς ἑκὼν παῦροί τε διακρινθέντες ἑταῖροι.</TextUnit>
    <TextUnit id="856" loc="1.857">αὐτίκα δ' ἄστυ χοροῖσι καὶ εἰλαπίνῃσι γεγήθει</TextUnit>
    <TextUnit id="857" loc="1.858">καπνῷ κνισήεντι περίπλεον: ἔξοχα δ' ἄλλων</TextUnit>
    <TextUnit id="858" loc="1.859">ἀθανάτων ̔́Ηρης υἷα κλυτὸν ἠδὲ καὶ αὐτὴν</TextUnit>
    <TextUnit id="859" loc="1.860">Κύπριν ἀοιδῇσιν θυέεσσί τε μειλίσσοντο.</TextUnit>
    <TextUnit id="860" loc="1.861">ἀμβολίη δ' εἰς ἦμαρ ἀεὶ ἐξ ἤματος ἦεν</TextUnit>
    <TextUnit id="861" loc="1.862">ναυτιλίης: δηρὸν δ' ἂν ἐλίνυον αὖθι μένοντες,</TextUnit>
    <TextUnit id="862" loc="1.863">εἰ μὴ ἀολλίσσας ἑτάρους ἀπάνευθε γυναικῶν</TextUnit>
    <TextUnit id="863" loc="1.864">̔Ηρακλέης τοίοισιν ἐνιπτάζων μετέειπεν:</TextUnit>
    <TextUnit id="864" loc="1.865">"Δαιμόνιοι, πάτρης ἐμφύλιον αἷμ' ἀποέργει</TextUnit>
    <TextUnit id="865" loc="1.866">ἡμέας; ἦε γάμων ἐπιδευέες ἐνθάδ' ἔβημεν</TextUnit>
    <TextUnit id="866" loc="1.867">κεῖθεν, ὀνοσσάμενοι πολιήτιδας; αὖθι δ' ἕαδεν</TextUnit>
    <TextUnit id="867" loc="1.868">ναίοντας λιπαρὴν ἄροσιν Λήμνοιο ταμέσθαι;</TextUnit>
    <TextUnit id="868" loc="1.869">οὐ μὰν εὐκλειεῖς γε σὺν ὀθνείῃσι γυναιξὶν</TextUnit>
    <TextUnit id="869" loc="1.870">ἐσσόμεθ' ὧδ' ἐπὶ δηρὸν ἐελμένοι: οὐδέ τι κῶας</TextUnit>
    <TextUnit id="870" loc="1.871">αὐτόματον δώσει τις ἑλὼν θεὸς εὐξαμένοισιν.</TextUnit>
    <TextUnit id="871" loc="1.872">ἴομεν αὖτις ἕκαστοι ἐπὶ σφέα: τὸν δ' ἐνὶ λέκτροις</TextUnit>
    <TextUnit id="872" loc="1.873">̔Υψιπύλης εἰᾶτε πανήμερον, εἰσόκε Λῆμνον</TextUnit>
    <TextUnit id="873" loc="1.874">παισὶν ἐσανδρώσῃ, μεγάλη τέ ἑ βάξις ἵκηται."</TextUnit>
    <TextUnit id="874" loc="1.875">̔͂Ως νείκεσσεν ὅμιλον: ἐναντία δ' οὔ νύ τις ἔτλη</TextUnit>
    <TextUnit id="875" loc="1.876">ὄμματ' ἀνασχεθέειν, οὐδὲ προτιμυθήσασθαι:</TextUnit>
    <TextUnit id="876" loc="1.877">ἀλλ' αὔτως ἀγορῆθεν ἐπαρτίζοντο νέεσθαι</TextUnit>
    <TextUnit id="877" loc="1.878">σπερχόμενοι. ταὶ δέ σφιν ἐπέδραμον, εὖτ' ἐδάησαν.</TextUnit>
    <TextUnit id="878" loc="1.879">ὡς δ' ὅτε λείρια καλὰ περιβρομέουσι μέλισσαι</TextUnit>
    <TextUnit id="879" loc="1.880">πέτρης ἐκχύμεναι σιμβληίδος, ἀμφὶ δὲ λειμὼν</TextUnit>
    <TextUnit id="880" loc="1.881">ἑρσήεις γάνυται, ταὶ δὲ γλυκὺν ἄλλοτε ἄλλον</TextUnit>
    <TextUnit id="881" loc="1.882">καρπὸν ἀμέργουσιν πεποτημέναι: ὧς ἄρα ταίγε</TextUnit>
    <TextUnit id="882" loc="1.883">ἐνδυκὲς ἀνέρας ἀμφὶ κινυρόμεναι προχέοντο,</TextUnit>
    <TextUnit id="883" loc="1.884">χερσί τε καὶ μύθοισιν ἐδεικανόωντο ἕκαστον,</TextUnit>
    <TextUnit id="884" loc="1.885">εὐχόμεναι μακάρεσσιν ἀπήμονα νόστον ὀπάσσαι.</TextUnit>
    <TextUnit id="885" loc="1.886">ὧς δὲ καὶ ̔Υψιπύλη ἠρήσατο χεῖρας ἑλοῦσα</TextUnit>
    <TextUnit id="886" loc="1.887">Αἰσονίδεω, τὰ δέ οἱ ῥέε δάκρυα χήτει ἰόντος:</TextUnit>
    <TextUnit id="887" loc="1.888">"Νίσσεο, καὶ σὲ θεοὶ σὺν ἀπηρέσιν αὖτις ἑταίροις</TextUnit>
    <TextUnit id="888" loc="1.889">χρύσειον βασιλῆι δέρος κομίσειαν ἄγοντα</TextUnit>
    <TextUnit id="889" loc="1.890">αὔτως, ὡς ἐθέλεις καί τοι φίλον. ἥδε δὲ νῆσος</TextUnit>
    <TextUnit id="890" loc="1.891">σκῆπτρά τε πατρὸς ἐμεῖο παρέσσεται, ἢν καὶ ὀπίσσω</TextUnit>
    <TextUnit id="891" loc="1.892">δή ποτε νοστήσας ἐθέλῃς ἄψορρον ἱκέσθαι.</TextUnit>
    <TextUnit id="892" loc="1.893">ῥηιδίως δ' ἂν ἑοῖ καὶ ἀπείρονα λαὸν ἀγείραις</TextUnit>
    <TextUnit id="893" loc="1.894">ἄλλων ἐκ πολίων: ἀλλ' οὐ σύγε τήνδε μενοινὴν</TextUnit>
    <TextUnit id="894" loc="1.895">σχήσεις, οὔτ' αὐτὴ προτιόσσομαι ὧδε τελεῖσθαι.</TextUnit>
    <TextUnit id="895" loc="1.896">μνώεο μὴν ἀπεών περ ὁμῶς καὶ νόστιμος ἤδη</TextUnit>
    <TextUnit id="896" loc="1.897">̔Υψιπύλης: λίπε δ' ἧμιν ἔπος, τό κεν ἐξανύσαιμι</TextUnit>
    <TextUnit id="897" loc="1.898">πρόφρων, ἢν ἄρα δή με θεοὶ δώωσι τεκέσθαι."</TextUnit>
    <TextUnit id="898" loc="1.899">Τὴν δ' αὖτ' Αἴσονος υἱὸς ἀγαιόμενος προσέειπεν:</TextUnit>
    <TextUnit id="899" loc="1.900">"̔Υψιπύλη, τὰ μὲν οὕτω ἐναίσιμα πάντα γένοιτο</TextUnit>
    <TextUnit id="900" loc="1.901">ἐκ μακάρων: τύνη δ' ἐμέθεν πέρι θυμὸν ἀρείω</TextUnit>
    <TextUnit id="901" loc="1.902">ἴσχαν', ἐπεὶ πάτρην μοι ἅλις Πελίαο ἕκητι</TextUnit>
    <TextUnit id="902" loc="1.903">ναιετάειν: μοῦνόν με θεοὶ λύσειαν ἀέθλων.</TextUnit>
    <TextUnit id="903" loc="1.904">εἰ δ' οὔ μοι πέπρωται ἐς ̔Ελλάδα γαῖαν ἱκέσθαι</TextUnit>
    <TextUnit id="904" loc="1.905">τηλοῦ ἀναπλώοντι, σὺ δ' ἄρσενα παῖδα τέκηαι,</TextUnit>
    <TextUnit id="905" loc="1.906">πέμπε μιν ἡβήσαντα Πελασγίδος ἔνδον ̓Ιωλκοῦ</TextUnit>
    <TextUnit id="906" loc="1.907">πατρί τ' ἐμῷ καὶ μητρὶ δύης ἄκος, ἢν ἄρα τούσγε</TextUnit>
    <TextUnit id="907" loc="1.908">τέτμῃ ἔτι ζώοντας, ἵν' ἄνδιχα τοῖο ἄνακτος</TextUnit>
    <TextUnit id="908" loc="1.909">σφοῖσιν πορσύνωνται ἐφέστιοι ἐν μεγάροισιν."</TextUnit>
    <TextUnit id="909" loc="1.910">̓͂Η, καὶ ἔβαιν' ἐπὶ νῆα παροίτατος: ὧς δὲ καὶ ἄλλοι</TextUnit>
    <TextUnit id="910" loc="1.911">βαῖνον ἀριστῆες: λάζοντο δὲ χερσὶν έρετμὰ</TextUnit>
    <TextUnit id="911" loc="1.912">ἐνσχερὼ ἑζόμενοι: πρυμνήσια δέ σφισιν ̓́Αργος</TextUnit>
    <TextUnit id="912" loc="1.913">λῦσεν ὑπὲκ πέτρης ἁλιμυρέος. ἔνθ' ἄρα τοίγε</TextUnit>
    <TextUnit id="913" loc="1.914">κόπτον ὕδωρ δολιχῇσιν ἐπικρατέως ἐλάτῃσιν.</TextUnit>
    <TextUnit id="914" loc="1.915">ἑσπέριοι δ' ̓Ορφῆος ἐφημοσύνῃσιν ἔκελσαν</TextUnit>
    <TextUnit id="915" loc="1.916">νῆσον ἐς ̓Ηλέκτρης ̓Ατλαντίδος, ὄφρα δαέντες</TextUnit>
    <TextUnit id="916" loc="1.917">ἀρρήτους ἀγανῇσι τελεσφορίῃσι θέμιστας</TextUnit>
    <TextUnit id="917" loc="1.918">σωότεροι κρυόεσσαν ὑπεὶρ ἅλα ναυτίλλοιντο.</TextUnit>
    <TextUnit id="918" loc="1.919">τῶν μὲν ἔτ' οὐ προτέρω μυθήσομαι: ἀλλὰ καὶ αὐτὴ</TextUnit>
    <TextUnit id="919" loc="1.920">νῆσος ὁμῶς κεχάροιτο καὶ οἳ λάχον ὄργια κεῖνα</TextUnit>
    <TextUnit id="920" loc="1.921">δαίμονες ἐνναέται, τὰ μὲν οὐ θέμις ἄμμιν ἀείδειν.</TextUnit>
    <TextUnit id="921" loc="1.922">Κεῖθεν δ' εἰρεσίῃ Μέλανος διὰ βένθεα πόντου</TextUnit>
    <TextUnit id="922" loc="1.923">ἱέμενοι τῇ μὲν Θρῃκῶν χθόνα, τῇ δὲ περαίην</TextUnit>
    <TextUnit id="923" loc="1.924">̓́Ιμβρον ἔχον καθύπερθε: νέον γε μὲν ἠελίοιο</TextUnit>
    <TextUnit id="924" loc="1.925">δυομένου Χερόνησον ἐπὶ προύχουσαν ἵκοντο.</TextUnit>
    <TextUnit id="925" loc="1.926">ἔνθα σφιν λαιψηρὸς ἄη νότος, ἱστία δ' οὔρῳ</TextUnit>
    <TextUnit id="926" loc="1.927">στησάμενοι κούρης ̓Αθαμαντίδος αἰπὰ ῥέεθρα</TextUnit>
    <TextUnit id="927" loc="1.928">εἰσέβαλον: πέλαγος δὲ τὸ μὲν καθύπερθε λέλειπτο</TextUnit>
    <TextUnit id="928" loc="1.929">ἦρι, τὸ δ' ἐννύχιοι ̔Ροιτειάδος ἔνδοθεν ἀκτῆς</TextUnit>
    <TextUnit id="929" loc="1.930">μέτρεον, ̓Ιδαίην ἐπὶ δεξιὰ γαῖαν ἔχοντες.</TextUnit>
    <TextUnit id="930" loc="1.931">Δαρδανίην δὲ λιπόντες ἐπιποοσέβαλλον ̓Αβύδῳ,</TextUnit>
    <TextUnit id="931" loc="1.932">Περκώτην δ' ἐπὶ τῇ καὶ ̓Αβαρνίδος ἠμαθόεσσαν</TextUnit>
    <TextUnit id="932" loc="1.933">ἠιόνα ζαθέην τε παρήμειβον Πιτύειαν.</TextUnit>
    <TextUnit id="933" loc="1.934">καὶ δὴ τοίγ' ἐπὶ νυκτὶ διάνδιχα νηὸς ἰούσης</TextUnit>
    <TextUnit id="934" loc="1.935">δίνῃ πορφύροντα διήνυσαν ̔Ελλήσποντον.</TextUnit>
    <TextUnit id="935" loc="1.936">̓́Εστι δέ τις αἰπεῖα Προποντίδος ἔνδοθι νῆσος</TextUnit>
    <TextUnit id="936" loc="1.937">τυτθὸν ἀπὸ Φρυγίης πολυληίου ἠπείροιο</TextUnit>
    <TextUnit id="937" loc="1.938">εἰς ἅλα κεκλιμένη, ὅσσον τ' ἐπιμύρεται ἰσθμὸς</TextUnit>
    <TextUnit id="938" loc="1.939">χέρσῳ ἐπιπρηνὴς καταειμένος: ἐν δέ οἱ ἀκταὶ</TextUnit>
    <TextUnit id="939" loc="1.940">ἀμφίδυμοι, κεῖνται δ' ὑπὲρ ὕδατος Λἰσήποιο.</TextUnit>
    <TextUnit id="940" loc="1.941">̓́Λρκτων μιν καλέουσιν ὄρος περιναιετάοντες:</TextUnit>
    <TextUnit id="941" loc="1.942">καὶ τὸ μὲν ὑβρισταί τε καὶ ἄγριοι ἐνναίουσιν</TextUnit>
    <TextUnit id="942" loc="1.943">Γηγενέες, μέγα θαῦμα περικτιόνεσσιν ἰδέσθαι.</TextUnit>
    <TextUnit id="943" loc="1.944">ἓξ γὰρ ἑκάστῳ χεῖρες ὑπέρβιοι ἠερέθονται,</TextUnit>
    <TextUnit id="944" loc="1.945">αἱ μὲν ἀπὸ στιβαρῶν ὤμων δύο, ταὶ δ' ὑπένερθεν</TextUnit>
    <TextUnit id="945" loc="1.946">τέσσαρες αἰνοτάτῃσιν ἐπὶ πλευρῇς ἀραρυῖαι.</TextUnit>
    <TextUnit id="946" loc="1.947">ἰσθμὸν δ' αὖ πεδίον τε Δολίονες ἀμφενέμοντο</TextUnit>
    <TextUnit id="947" loc="1.948">ἀνέρες: ἐν δ' ἥρως Λἰνήιος υἱὸς ἄνασσεν</TextUnit>
    <TextUnit id="948" loc="1.949">Κύζικος, ὃν κούρη δίου τέκεν Εὐσώροιο</TextUnit>
    <TextUnit id="949" loc="1.950">Αἰνήτη. τοὺς δ' οὔτι καὶ ἔκπαγλοί περ ἐόντες</TextUnit>
    <TextUnit id="950" loc="1.951">Γηγενέες σίνοντο, Ποσειδάωνος ἀρωγῇ:</TextUnit>
    <TextUnit id="951" loc="1.952">τοῦ γὰρ ἔσαν τὰ πρῶτα Δολίονες ἐκγεγαῶτες.</TextUnit>
    <TextUnit id="952" loc="1.953">ἔνθ' ̓Αργὼ προύτυψεν ἐπειγομένη ἀνέμοισιν</TextUnit>
    <TextUnit id="953" loc="1.954">Θρηικίοις, Καλὸς δὲ λιμὴν ὑπέδεκτο θέουσαν.</TextUnit>
    <TextUnit id="954" loc="1.955">κεῖσε καὶ εὐναίης ὀλίγον λίθον ἐκλύσαντες</TextUnit>
    <TextUnit id="955" loc="1.956">Τίφυος ἐννεσίῃσιν ὑπὸ κρήνῃ ἐλίποντο,</TextUnit>
    <TextUnit id="956" loc="1.957">κρήνῃ ὑπ' ̓Αρτακίῃ: ἕτερον δ' ἔλον, ὅστις ἀρήρει,</TextUnit>
    <TextUnit id="957" loc="1.958">βριθύν: ἀτὰρ κεῖνόν γε θεοπροπίαις ̔Εκάτοιο</TextUnit>
    <TextUnit id="958" loc="1.959">Νηλεΐδαι μετόπισθεν ̓Ιάονες ἱδρύσαντο</TextUnit>
    <TextUnit id="959" loc="1.960">ἱερόν, ἣ θέμις ἦεν, ̓Ιησονίης ἐν ̓Αθήνης.</TextUnit>
    <TextUnit id="960" loc="1.961">Τοὺς δ' ἄμυδις φιλότητι Δολίονες ἠδὲ καὶ αὐτὸς</TextUnit>
    <TextUnit id="961" loc="1.962">Κύζικος ἀντήσαντες ὅτε στόλον ἠδὲ γενέθλην</TextUnit>
    <TextUnit id="962" loc="1.963">ἔκλυον, οἵτινες εἶεν, ἐυξείνως ἀρέσαντο,</TextUnit>
    <TextUnit id="963" loc="1.964">καί σφεας εἰρεσίῃ πέπιθον προτέρωσε κιόντας</TextUnit>
    <TextUnit id="964" loc="1.965">ἄστεος ἐν λιμένι πρυμνήσια νηὸς ἀνάψαι,</TextUnit>
    <TextUnit id="965" loc="1.966">ἔνθ' οἵγ' ̓Εκβασίῳ βωμὸν θέσαν ̓Απόλλωνι</TextUnit>
    <TextUnit id="966" loc="1.967">εἱσάμενοι παρὰ θῖνα, θυηπολίης τ' ἐμελοντο.</TextUnit>
    <TextUnit id="967" loc="1.968">δῶκεν δ' αὐτὸς ἄναξ λαρὸν μέθυ δευουένοισιν</TextUnit>
    <TextUnit id="968" loc="1.969">μῆλά θ' ὁμοῦ: δὴ γάρ οἱ ἔην φάτις, εὖτ' ἂν ἵκωνται</TextUnit>
    <TextUnit id="969" loc="1.970">ἀνδρῶν ἡρώων θεῖος στόλος, αὐτίκα τόνγε</TextUnit>
    <TextUnit id="970" loc="1.971">μείλιχον ἀντιάαν, μηδὲ πτολέμοιο μέλεσθαι.</TextUnit>
    <TextUnit id="971" loc="1.972">ἶσόν που κἀκείνῳ ἐπισταχύεσκον ἴουλοι,</TextUnit>
    <TextUnit id="972" loc="1.973">οὐδέ νύ πω παίδεσσιν ἀγαλλόμενος μεμόρητο:</TextUnit>
    <TextUnit id="973" loc="1.974">ἀλλ' ἔτι οἱ κατὰ δώματ' ἀκήρατος ἦεν ἄκοιτις</TextUnit>
    <TextUnit id="974" loc="1.975">ὠδίνων, Μέροπος Περκωσίου ἐκγεγαυῖα,</TextUnit>
    <TextUnit id="975" loc="1.976">Κλείτη ἐυπλόκαμος, τὴν μὲν νέον ἐξέτι πατρὸς</TextUnit>
    <TextUnit id="976" loc="1.977">θεσπεσίοις ἕδνοισιν ἀνήγαγεν ἀντιπέρηθεν.</TextUnit>
    <TextUnit id="977" loc="1.978">ἀλλὰ καὶ ὧς θάλαμόν τε λιπὼν καὶ δέμνια νύμφης</TextUnit>
    <TextUnit id="978" loc="1.979">τοῖς μέτα δαῖτ' ἀλέγυνε, βάλεν δ' ἀπὸ δείματα θυμοῦ.</TextUnit>
    <TextUnit id="979" loc="1.980">ἀλλήλους δ' ἐρέεινον ἀμοιβαδίς: ἤτοι ὁ μέν σφεων</TextUnit>
    <TextUnit id="980" loc="1.981">πεύθετο ναυτιλίης ἄνυσιν, Πελίαό τ' ἐφετμάς:</TextUnit>
    <TextUnit id="981" loc="1.982">οἱ δὲ περικτιόνων πόλιας καὶ κόλπον ἅπαντα</TextUnit>
    <TextUnit id="982" loc="1.983">εὐρείης πεύθοντο Προποντίδος: οὐ μὲν ἐπιπρὸ</TextUnit>
    <TextUnit id="983" loc="1.984">ἠείδει καταλέξαι ἐελδομένοισι δαῆναι.</TextUnit>
    <TextUnit id="984" loc="1.985">ἠοῖ δ' εἰσανέβαν μέγα Δίνδυμον, ὄφρα καὶ αὐτοὶ</TextUnit>
    <TextUnit id="985" loc="1.986">θηήσαιντο πόρους κείνης ἁλός: ἐκ δ' ἄρα τοίγε</TextUnit>
    <TextUnit id="986" loc="1.987">νῆα Χυτοῦ λιμένος προτέρω ἐξήλασαν ὅρμον:</TextUnit>
    <TextUnit id="987" loc="1.988">ἥδε δ' ̓Ιησονίη πέφαται ὁδός, ἥνπερ ἔβησαν.</TextUnit>
    <TextUnit id="988" loc="1.989">Γηγενέες δ' ἑτέρωθεν ἀπ' οὔρεος ἀίξαντες</TextUnit>
    <TextUnit id="989" loc="1.990">φράξαν ἀπειρεσίοιο Χυτοῦ στόμα νειόθι πέτρῃς</TextUnit>
    <TextUnit id="990" loc="1.991">πόντιον, οἷά τε θῆρα λοχώμενοι ἔνδον ἐόντα.</TextUnit>
    <TextUnit id="991" loc="1.992">ἀλλὰ γὰρ αὖθι λέλειπτο σὺν ἀνδράσιν ὁπλοτέροισιν</TextUnit>
    <TextUnit id="992" loc="1.993">̔Ηρακλέης, ὃς δή σφι παλίντονον αἶψα τανύσσας</TextUnit>
    <TextUnit id="993" loc="1.994">τόξον ἐπασσυτέρους πέλασε χθονί: τοὶ δὲ καὶ αὐτοὶ</TextUnit>
    <TextUnit id="994" loc="1.995">πέτρας ἀμφιρρῶγας ἀερτάζοντες ἔβαλλον.</TextUnit>
    <TextUnit id="995" loc="1.996">δὴ γάρ που κἀκεῖνα θεὰ τρέφεν αἰνὰ πέλωρα</TextUnit>
    <TextUnit id="996" loc="1.997">̔́Ηρη, Ζηνὸς ἄκοιτις, ἀέθλιον ̔Ηρακλῆι.</TextUnit>
    <TextUnit id="997" loc="1.998">σὺν δὲ καὶ ὧλλοι δῆθεν ὑπότροποι ἀντιόωντες,</TextUnit>
    <TextUnit id="998" loc="1.999">πρίν περ ἀνελθέμεναι σκοπιήν, ἥπτοντο φόνοιο</TextUnit>
    <TextUnit id="999" loc="1.1000">Γηγενέων ἥρωες ἀρήιοι, ἠμὲν ὀιστοῖς</TextUnit>
    <TextUnit id="1000" loc="1.1001">ἠδὲ καὶ ἐγχείῃσι δεδεγμένοι, εἰσόκε πάντας</TextUnit>
    <TextUnit id="1001" loc="1.1002">ἀντιβίην ἀσπερχὲς ὀρινομένους ἐδάιξαν.</TextUnit>
    <TextUnit id="1002" loc="1.1003">ὡς δ' ὅτε δούρατα μακρὰ νέον πελέκεσσι τυπέντα</TextUnit>
    <TextUnit id="1003" loc="1.1004">ὑλοτόμοι στοιχηδὸν ἐπὶ ῥηγμῖνι βάλωσιν,</TextUnit>
    <TextUnit id="1004" loc="1.1005">ὄφρα νοτισθέντα κρατεροὺς ἀνεχοίατο γόμφους:</TextUnit>
    <TextUnit id="1005" loc="1.1006">ὧς οἱ ἐνὶ ξυνοχῇ λιμένος πολιοῖο τέταντο</TextUnit>
    <TextUnit id="1006" loc="1.1007">ἑξείης, ἄλλοι μὲν ἐς ἁλμυρὸν ἀθρόοι ὕδωρ</TextUnit>
    <TextUnit id="1007" loc="1.1008">δύπτοντες κεφαλὰς καὶ στήθεα, γυῖα δ' ὕπερθεν</TextUnit>
    <TextUnit id="1008" loc="1.1009">χέρσῳ τεινάμενοι: τοὶ δ' ἔμπαλιν, αἰγιαλοῖο</TextUnit>
    <TextUnit id="1009" loc="1.1010">κράατα μὲν ψαμάθοισι, πόδας δ' εἰς βένθος ἔρειδον,</TextUnit>
    <TextUnit id="1010" loc="1.1011">ἄμφω ἅμ' οἰωνοῖσι καὶ ἰχθύσι κύρμα γενέσθαι.</TextUnit>
    <TextUnit id="1011" loc="1.1012">̔́Ηρωες δ', ὅτε δή σφιν ἀταρβὴς ἔπλετ' ἄεθλος,</TextUnit>
    <TextUnit id="1012" loc="1.1013">δὴ τότε πείσματα νηὸς ἐπὶ πνοιῇς ἀνέμοιο</TextUnit>
    <TextUnit id="1013" loc="1.1014">λυσάμενοι προτέρωσε διὲξ ἁλὸς οἶδμα νέοντο.</TextUnit>
    <TextUnit id="1014" loc="1.1015">ἡ δ' ἔθεεν λαίφεσσι πανήμερος: οὐ μὲν ἰούσης</TextUnit>
    <TextUnit id="1015" loc="1.1016">νυκτὸς ἔτι ῥιπὴ μένεν ἔμπεδον, ἀλλὰ θύελλαι</TextUnit>
    <TextUnit id="1016" loc="1.1017">ἀντίαι ἁρπάγδην ὀπίσω φέρον, ὄφρ' ἐπέλασσαν</TextUnit>
    <TextUnit id="1017" loc="1.1018">αὖτις ἐυξείνοισι Δολίοσιν ἐκ δ' ἄρ' ἔβησαν</TextUnit>
    <TextUnit id="1018" loc="1.1019">αὐτονυχί: ̔Ιερὴ δὲ φατίζεται ἥδ' ἔτι πέτρη,</TextUnit>
    <TextUnit id="1019" loc="1.1020">ᾗ πέρι πείσματα νηὸς ἐπεσσύμενοι ἐβάλοντο.</TextUnit>
    <TextUnit id="1020" loc="1.1021">οὐδέ τις αὐτὴν νῆσον ἐπιφραδέως ἐνόησεν</TextUnit>
    <TextUnit id="1021" loc="1.1022">ἔμμεναι: οὐδ' ὑπὸ νυκτὶ Δολίονες ἂψ ἀνιόντας</TextUnit>
    <TextUnit id="1022" loc="1.1023">ἥρωας νημερτὲς ἐπήισαν: ἀλλά που ἀνδρῶν</TextUnit>
    <TextUnit id="1023" loc="1.1024">Μακριέων εἴσαντο Πελασγικὸν ἄρεα κέλσαι.</TextUnit>
    <TextUnit id="1024" loc="1.1025">τῶ καὶ τεύχεα δύντες ἐπὶ σφίσι χεῖρας ἄειραν.</TextUnit>
    <TextUnit id="1025" loc="1.1026">σὺν δ' ἔλασαν μελίας τε καὶ ἀσπίδας ἀλλήλοισιν</TextUnit>
    <TextUnit id="1026" loc="1.1027">ὀξείῃ ἴκελοι ῥιπῇ πυρός, ἥ τ' ἐνὶ θάμνοις</TextUnit>
    <TextUnit id="1027" loc="1.1028">αὐαλέοισι πεσοῦσα κορύσσεται: ἐν δὲ κυδοιμὸς</TextUnit>
    <TextUnit id="1028" loc="1.1029">δεινός τε ζαμενής τε Δολιονίῳ πέσε δήμῳ.</TextUnit>
    <TextUnit id="1029" loc="1.1030">οὐδ' ὅγε δηιοτῆτος ὑπὲρ μόρον αὖτις ἔμελλεν</TextUnit>
    <TextUnit id="1030" loc="1.1031">οἴκαδε νυμφιδίους θαλάμους καὶ λέκτρον ἱκέσθαι.</TextUnit>
    <TextUnit id="1031" loc="1.1032">ἀλλά μιν Λἰσονίδης τετραμμένον ἰθὺς ἑοῖο</TextUnit>
    <TextUnit id="1032" loc="1.1033">πλῆξεν ἐπαΐξας στῆθος μέσον, ἀμφὶ δὲ δουρὶ</TextUnit>
    <TextUnit id="1033" loc="1.1034">ὀστέον ἐρραίσθη: ὁ δ' ἐνὶ ψαμάθοισιν έλυσθεὶς</TextUnit>
    <TextUnit id="1034" loc="1.1035">μοῖραν ἀνέπλησεν. τὴν γὰρ θέμις οὔποτ' ἀλύξαι</TextUnit>
    <TextUnit id="1035" loc="1.1036">θνητοῖσιν: πάντῃ δὲ περὶ μέγα πέπταται ἕρκος.</TextUnit>
    <TextUnit id="1036" loc="1.1037">ὧς τὸν ὀιόμενόν που ἀδευκέος ἔκτοθεν ἄτης</TextUnit>
    <TextUnit id="1037" loc="1.1038">εἶναι ἀριστήων αὐτῇ ὑπὸ νυκτὶ πέδησεν</TextUnit>
    <TextUnit id="1038" loc="1.1039">μαρνάμενον κείνοισι: πολεῖς δ' ἐπαρηγόνες ἄλλοι</TextUnit>
    <TextUnit id="1039" loc="1.1040">ἔκταθεν: ̔Ηρακλέης μὲν ἐνήρατο Τηλεκλῆα</TextUnit>
    <TextUnit id="1040" loc="1.1041">ἠδὲ Μεγαβρόντην: Σφόδριν δ' ἐνάριξεν ̓́Ακαστος:</TextUnit>
    <TextUnit id="1041" loc="1.1042">Πηλεὺς δὲ Ζέλυν εἷλεν ἀρηίθοόν τε Γέφυρον.</TextUnit>
    <TextUnit id="1042" loc="1.1043">αὐτὰρ ἐυμμελίης Τελαμὼν Βασιλῆα κατέκτα.</TextUnit>
    <TextUnit id="1043" loc="1.1044">̓́Ιδας δ' αὖ Προμέα, Κλυτίος δ' ̔Υάκινθον ἔπεφνεν,</TextUnit>
    <TextUnit id="1044" loc="1.1045">Τυνδαρίδαι δ' ἄμφω Μεγαλοσσάκεα Φλογίον τε.</TextUnit>
    <TextUnit id="1045" loc="1.1046">Οἰνεΐδης δ' ἐπὶ τοῖσιν ἕλεν θρασὺν ̓Ιτυμονῆα</TextUnit>
    <TextUnit id="1046" loc="1.1047">ἠδὲ καὶ ̓Αρτακέα, πρόμον ἀνδρῶν: οὓς ἔτι πάντας</TextUnit>
    <TextUnit id="1047" loc="1.1048">ἐνναέται τιμαῖς ἡρωίσι κυδαίνουσιν.</TextUnit>
    <TextUnit id="1048" loc="1.1049">οἱ δ' ἄλλοι εἴξαντες ὑπέτρεσαν, ἠύτε κίρκους</TextUnit>
    <TextUnit id="1049" loc="1.1050">ὠκυπέτας ἀγεληδὸν ὑποτρέσσωσι πέλειαι.</TextUnit>
    <TextUnit id="1050" loc="1.1051">ἐς δὲ πύλας ὁμάδῳ πέσον ἀθρόοι: αἶψα δ' ἀυτῆς</TextUnit>
    <TextUnit id="1051" loc="1.1052">πλῆτο πόλις στονόεντος ὑποτροπίῃ πολέμοιο.</TextUnit>
    <TextUnit id="1052" loc="1.1053">ἠῶθεν δ' ὀλοὴν καὶ ἀμήχανον εἰσενόησαν</TextUnit>
    <TextUnit id="1053" loc="1.1054">ἀμπλακίην ἄμφω: στυγερὸν δ' ἄχος εἷλεν ἰδόντας</TextUnit>
    <TextUnit id="1054" loc="1.1055">ἥρωας Μινύας Αἰνήιον υἷα πάροιθεν</TextUnit>
    <TextUnit id="1055" loc="1.1056">Κύζικον ἐν κονίῃσι καὶ αἵματι πεπτηῶτα.</TextUnit>
    <TextUnit id="1056" loc="1.1057">ἤματα δὲ τρία πάντα γόων, τίλλοντό τε χαίτας</TextUnit>
    <TextUnit id="1057" loc="1.1058">αὐτοὶ ὁμῶς λαοί τε Δολίονες. αὐτὰρ ἔπειτα</TextUnit>
    <TextUnit id="1058" loc="1.1059">τρὶς περὶ χαλκείοις σὺν τεύχεσι δινηθέντες</TextUnit>
    <TextUnit id="1059" loc="1.1060">τύμβῳ ἐνεκτερέιξαν, ἐπειρήσαντό τ' ἀέθλων,</TextUnit>
    <TextUnit id="1060" loc="1.1061">ἣ θέμις, ἂμ πεδίον λειμώνιον, ἔνθ' ἔτι νῦν περ</TextUnit>
    <TextUnit id="1061" loc="1.1062">ἀγκέχυται τόδε σῆμα καὶ ὀψιγόνοισιν ἰδέσθαι.</TextUnit>
    <TextUnit id="1062" loc="1.1063">οὐδὲ μὲν οὐδ' ἄλοχος Κλείτη φθιμένοιο λέλειπτο</TextUnit>
    <TextUnit id="1063" loc="1.1064">οὗ πόσιος μετόπισθε: κακῷ δ' ἐπὶ κύντερον ἄλλο</TextUnit>
    <TextUnit id="1064" loc="1.1065">ἤνυσεν, ἁψαμένη βρόχον αὐχένι. τὴν δὲ καὶ αὐταὶ</TextUnit>
    <TextUnit id="1065" loc="1.1066">νύμφαι ἀποφθιμένην ἀλσηίδες ὠδύραντο:</TextUnit>
    <TextUnit id="1066" loc="1.1067">καί οἱ ἀπὸ βλεφάρων ὅσα δάκρυα χεῦαν ἔραζε,</TextUnit>
    <TextUnit id="1067" loc="1.1068">πάντα τάγε κρήνην τεῦξαν θεαί, ἣν καλέουσιν</TextUnit>
    <TextUnit id="1068" loc="1.1069">Κλείτην, δυστήνοιο περικλεὲς οὔνομα νύμφης.</TextUnit>
    <TextUnit id="1069" loc="1.1070">αἰνότατον δὴ κεῖνο Δολιονίῃσι γυναιξὶν</TextUnit>
    <TextUnit id="1070" loc="1.1071">ἀνδράσι τ' ἐκ Διὸς ἦμαρ ἐπήλυθεν: οὐδὲ γὰρ αὐτῶν</TextUnit>
    <TextUnit id="1071" loc="1.1072">ἔτλη τις πάσσασθαι ἐδητύος, οὐδ' ἐπὶ δηρὸν</TextUnit>
    <TextUnit id="1072" loc="1.1073">ἐξ ἀχέων ἔργοιο μυληφάτου ἐμνώοντο:</TextUnit>
    <TextUnit id="1073" loc="1.1074">ἀλλ' αὔτως ἄφλεκτα διαζώεσκον ἔδοντες.</TextUnit>
    <TextUnit id="1074" loc="1.1075">ἔνθ' ἔτι νῦν, εὖτ' ἄν σφιν ἐτήσια χύτλα χέωνται</TextUnit>
    <TextUnit id="1075" loc="1.1076">Κύζικον ἐνναίοντες ̓Ιάονες, ἔμπεδον αἰεὶ</TextUnit>
    <TextUnit id="1076" loc="1.1077">πανδήμοιο μύλης πελάνους ἐπαλετρεύουσιν.</TextUnit>
    <TextUnit id="1077" loc="1.1078">̓Εκ δὲ τόθεν τρηχεῖαι ἀνηέρθησαν ἄελλαι</TextUnit>
    <TextUnit id="1078" loc="1.1079">ἤμαθ' ὁμοῦ νύκτας τε δυώδεκα, τοὺς δὲ καταῦθι</TextUnit>
    <TextUnit id="1079" loc="1.1080">ναυτίλλεσθαι ἔρυκον. ἐπιπλομένῃ δ' ἐνὶ νυκτὶ</TextUnit>
    <TextUnit id="1080" loc="1.1081">ὧλλοι μέν ῥα πάρος δεδμημένοι εὐνάζοντο</TextUnit>
    <TextUnit id="1081" loc="1.1082">ὕπνῳ ἀριστῆες πύματον λάχος: αὐτὰρ ̓́Ακαστος</TextUnit>
    <TextUnit id="1082" loc="1.1083">Μόψος τ' ̓Αμπυκίδης ἀδινὰ κνώσσοντας ἔρυντο.</TextUnit>
    <TextUnit id="1083" loc="1.1084">ἡ δ' ἄρ' ὑπὲρ ξανθοῖο καρήατος Αἰσονίδαο</TextUnit>
    <TextUnit id="1084" loc="1.1085">πωτᾶτ' ἀλκυονὶς λιγυρῇ ὀπὶ θεσπίζουσα</TextUnit>
    <TextUnit id="1085" loc="1.1086">λῆξιν ὀρινομένων ἀνέμων: συνέηκε δὲ Μόψος</TextUnit>
    <TextUnit id="1086" loc="1.1087">ἀκταίης ὄρνιθος ἐναίσιμον ὄσσαν ἀκούσας.</TextUnit>
    <TextUnit id="1087" loc="1.1088">καὶ τὴν μὲν θεὸς αὖτις ἀπέτραπεν, ἷζε δ' ὕπερθεν</TextUnit>
    <TextUnit id="1088" loc="1.1089">νηίου ἀφλάστοιο μετήορος ἀίξασα.</TextUnit>
    <TextUnit id="1089" loc="1.1090">τὸν δ' ὅγε κεκλιμένον μαλακοῖς ἐνὶ κώεσιν οἰῶν.</TextUnit>
    <TextUnit id="1090" loc="1.1091">κινήσας ἀνέγειρε παρασχεδόν, ὧδέ τ' ἔειπεν:</TextUnit>
    <TextUnit id="1091" loc="1.1092">"Αἰσονίδη, χρειώ σε τόδ' ἱερὸν εἰσανιόντα</TextUnit>
    <TextUnit id="1092" loc="1.1093">Δινδύμου ὀκριόεντος ἐύθρονον ἱλάξασθαι</TextUnit>
    <TextUnit id="1093" loc="1.1094">μητέρα συμπάντων μακάρων: λήξουσι δ' ἄελλαι</TextUnit>
    <TextUnit id="1094" loc="1.1095">ζαχρηεῖς: τοίην γὰρ ἐγὼ νέον ὄσσαν ἄκουσα</TextUnit>
    <TextUnit id="1095" loc="1.1096">ἀλκυόνος ἁλίης, ἥ τε κνώσσοντος ὕπερθεν</TextUnit>
    <TextUnit id="1096" loc="1.1097">σεῖο πέριξ τὰ ἕκαστα πιφαυσκομένη πεπότηται.</TextUnit>
    <TextUnit id="1097" loc="1.1098">ἐκ γὰρ τῆς ἄνεμοί τε θάλασσά τε νειόθι τε χθὼν</TextUnit>
    <TextUnit id="1098" loc="1.1099">πᾶσα πεπείρανται νιφόεν θ' ἕδος Οὐλύμποιο:</TextUnit>
    <TextUnit id="1099" loc="1.1100">καί οἱ, ὅτ' ἐξ ὀρέων μέγαν οὐρανὸν εἰσαναβαίνῃ,</TextUnit>
    <TextUnit id="1100" loc="1.1101">Ζεὺς αὐτὸς Κρονίδης ὑποχάζεται. ὧς δὲ καὶ ὧλλοι</TextUnit>
    <TextUnit id="1101" loc="1.1102">ἀθάνατοι μάκαρες δεινὴν θεὸν ἀμφιέπουσιν."</TextUnit>
    <TextUnit id="1102" loc="1.1103">̔͂Ως φάτο: τῷ δ' ἀσπαστὸν ἔπος γένετ' εἰσαΐοντι.</TextUnit>
    <TextUnit id="1103" loc="1.1104">ὤρνυτο δ' ἐξ εὐνῆς κεχαρημένος: ὦρσε δ' ἑταίρους</TextUnit>
    <TextUnit id="1104" loc="1.1105">πάντας ἐπισπέρχων, καί τέ σφισιν ἐγρομένοισιν</TextUnit>
    <TextUnit id="1105" loc="1.1106">̓Αμπυκίδεω Μόψοιο θεοπροπίας ἀγόρευεν.</TextUnit>
    <TextUnit id="1106" loc="1.1107">αἶψα δὲ κουρότεροι μὲν ἀπὸ σταθμῶν ἐλάσαντες</TextUnit>
    <TextUnit id="1107" loc="1.1108">ἔνθεν ἐς αἰπεινὴν ἄναγον βόας οὔρεος ἄκρην.</TextUnit>
    <TextUnit id="1108" loc="1.1109">οἱ δ' ἄρα λυσάμενοι ̔Ιερῆς ἐκ πείσματα πέτρης</TextUnit>
    <TextUnit id="1109" loc="1.1110">ἤρεσαν ἐς λιμένα Θρηίκιον: ἂν δὲ καὶ αὐτοὶ</TextUnit>
    <TextUnit id="1110" loc="1.1111">βαῖνον, παυροτέρους ἑτάρων ἐν νηὶ λιπόντες.</TextUnit>
    <TextUnit id="1111" loc="1.1112">τοῖσι δὲ Μακριάδες σκοπιαὶ καὶ πᾶσα περαίη</TextUnit>
    <TextUnit id="1112" loc="1.1113">Θρηικίης ἐνὶ χερσὶν ἑαῖς προυφαίνετ' ἰδέσθαι:</TextUnit>
    <TextUnit id="1113" loc="1.1114">φαίνετο δ' ἠερόεν στόμα Βοσπόρου ἠδὲ κολῶναι</TextUnit>
    <TextUnit id="1114" loc="1.1115">Μυσίαι: ἐκ δ' ἑτέρης ποταμοῦ ῥόος Αἰσήποιο</TextUnit>
    <TextUnit id="1115" loc="1.1116">ἄστυ τε καὶ πεδίον Νηπήιον ̓Αδρηστείης.</TextUnit>
    <TextUnit id="1116" loc="1.1117">ἔσκε δέ τι στιβαρὸν στύπος ἀμπέλου ἔντροφον ὕλῃ,</TextUnit>
    <TextUnit id="1117" loc="1.1118">πρόχνυ γεράνδρυον: τὸ μὲν ἔκταμον, ὄφρα πέλοιτο</TextUnit>
    <TextUnit id="1118" loc="1.1119">δαίμονος οὐρείης ἱερὸν βρέτας: ἔξεσε δ' ̓́Αργος</TextUnit>
    <TextUnit id="1119" loc="1.1120">εὐκόσμως, καὶ δή μιν ἐπ' ὀκριόεντι κολωνῷ</TextUnit>
    <TextUnit id="1120" loc="1.1121">ἵδρυσαν φηγοῖσιν ἐπηρεφὲς ἀκροτάτῃσιν,</TextUnit>
    <TextUnit id="1121" loc="1.1122">αἵ ῥά τε πασάων πανυπέρταται ἐρρίζωνται.</TextUnit>
    <TextUnit id="1122" loc="1.1123">βωμὸν δ' αὖ χέραδος παρενήνεον: ἀμφὶ δὲ φύλλοις</TextUnit>
    <TextUnit id="1123" loc="1.1124">στεψάμενοι δρυΐνοισι θυηπολίης ἐμέλοντο</TextUnit>
    <TextUnit id="1124" loc="1.1125">Μητέρα Δινδυμίην πολυπότνιαν ἀγκαλέοντες,</TextUnit>
    <TextUnit id="1125" loc="1.1126">ἐνναέτιν Φρυγίης, Τιτίην θ' ἅμα Κύλληνόν τε,</TextUnit>
    <TextUnit id="1126" loc="1.1127">οἳ μοῦνοι πολέων μοιρηγέται ἠδὲ πάρεδροι</TextUnit>
    <TextUnit id="1127" loc="1.1128">Μητέρος ̓Ιδαίης κεκλήαται, ὅσσοι ἔασιν</TextUnit>
    <TextUnit id="1128" loc="1.1129">Δάκτυλοι ̓Ιδαῖοι Κρηταιέες, οὕς ποτε νύμφη</TextUnit>
    <TextUnit id="1129" loc="1.1130">̓Αγχιάλη Δικταῖον ἀνὰ σπέος ἀμφοτέρῃσιν</TextUnit>
    <TextUnit id="1130" loc="1.1131">δραξαμένη γαίης Οἰαξίδος ἐβλάστησεν.</TextUnit>
    <TextUnit id="1131" loc="1.1132">πολλὰ δὲ τήνγε λιτῇσιν ἀποστρέψαι ἐριώλας</TextUnit>
    <TextUnit id="1132" loc="1.1133">Λἰσονίδης γουνάζετ' ἐπιλλείβων ἱεροῖσιν</TextUnit>
    <TextUnit id="1133" loc="1.1134">αἰθομένοις: ἄμυδις δὲ νέοι ̓Ορφῆος ἀνωγῇ</TextUnit>
    <TextUnit id="1134" loc="1.1135">σκαίροντες βηταρμὸν ἐνόπλιον ὠρχήσαντο,</TextUnit>
    <TextUnit id="1135" loc="1.1136">καὶ σάκεα ξιφέεσσιν ἐπέκτυπον, ὥς κεν ἰωὴ</TextUnit>
    <TextUnit id="1136" loc="1.1137">δύσφημος πλάζοιτο δι' ἠέρος, ἣν ἔτι λαοὶ</TextUnit>
    <TextUnit id="1137" loc="1.1138">κηδείῃ βασιλῆος ἀνέστενον. ἔνθεν ἐσαιεὶ</TextUnit>
    <TextUnit id="1138" loc="1.1139">ῥόμβῳ καὶ τυπάνῳ ̔Ρείην Φρύγες ἱλάσκονται.</TextUnit>
    <TextUnit id="1139" loc="1.1140">ἡ δέ που εὐαγέεσσιν ἐπὶ φρένα θῆκε θυηλαῖς</TextUnit>
    <TextUnit id="1140" loc="1.1141">ἀνταίη δαίμων: τὰ δ' ἐοικότα σήματ' ἔγεντο.</TextUnit>
    <TextUnit id="1141" loc="1.1142">δένδρεα μὲν καρπὸν χέον ἄσπετον, ἀμφὶ δὲ ποσσὶν</TextUnit>
    <TextUnit id="1142" loc="1.1143">αὐτομάτη φύε γαῖα τερείνης ἄνθεα ποίης.</TextUnit>
    <TextUnit id="1143" loc="1.1144">θῆρες δ' εἰλυούς τε κατὰ ξυλόχους τε λιπόντες</TextUnit>
    <TextUnit id="1144" loc="1.1145">οὐρῇσιν σαίνοντες ἐπήλυθον. ἡ δὲ καὶ ἄλλο</TextUnit>
    <TextUnit id="1145" loc="1.1146">θῆκε τέρας: ἐπεὶ οὔτι παροίτερον ὕδατι νᾶεν</TextUnit>
    <TextUnit id="1146" loc="1.1147">Δίνδυμον: ἀλλά σφιν τότ' ἀνέβραχε διψάδος αὔτως</TextUnit>
    <TextUnit id="1147" loc="1.1148">ἐκ κορυφῆς ἄλληκτον: ̓Ιησονίην δ' ἐνέπουσιν</TextUnit>
    <TextUnit id="1148" loc="1.1149">κεῖνο ποτὸν κρήνην περιναιέται ἄνδρες ὀπίσσω.</TextUnit>
    <TextUnit id="1149" loc="1.1150">καὶ τότε μὲν δαῖτ' ἀμφὶ θεᾶς θέσαν οὔρεσιν ̓́Αρκτων,</TextUnit>
    <TextUnit id="1150" loc="1.1151">μέλποντες ̔Ρείην πολυπότνιαν: αὐτὰρ ἐς ἠὼ</TextUnit>
    <TextUnit id="1151" loc="1.1152">ληξάντων ἀνέμων νῆσον λίπον εἰρεσίῃσιν.</TextUnit>
    <TextUnit id="1152" loc="1.1153">̓́Ενθ' ἔρις ἄνδρα ἕκαστον ἀριστήων ὀρόθυνεν,</TextUnit>
    <TextUnit id="1153" loc="1.1154">ὅστις ἀπολλήξειε πανύστατος. ἀμφὶ γὰρ αἰθὴρ</TextUnit>
    <TextUnit id="1154" loc="1.1155">νήνεμος ἐστόρεσεν δίνας, κατὰ δ' εὔνασε πόντον.</TextUnit>
    <TextUnit id="1155" loc="1.1156">οἱ δὲ γαληναίῃ πίσυνοι ἐλάασκον ἐπιπρὸ</TextUnit>
    <TextUnit id="1156" loc="1.1157">νῆα βίῃ: ?? δ' οὔ κε διὲξ ἁλὸς ἀίσσουσαν</TextUnit>
    <TextUnit id="1157" loc="1.1158">οὐδὲ Ποσειδάωνος ἀελλόποδες κίχον ἵπποι.</TextUnit>
    <TextUnit id="1158" loc="1.1159">ἔμπης δ' ἐγρομένοιο σάλου ζαχρηεσιν αὔραις,</TextUnit>
    <TextUnit id="1159" loc="1.1160">αἳ νέον ἐκ ποταμῶν ὑπὸ δείελον ἠερέθονται,</TextUnit>
    <TextUnit id="1160" loc="1.1161">τειρόμενοι καὶ δὴ μετελώφεον: αὐτὰρ ὁ τούσγε</TextUnit>
    <TextUnit id="1161" loc="1.1162">πασσυδίῃ μογέοντας ἐφέλκετο κάρτεϊ χειρῶν</TextUnit>
    <TextUnit id="1162" loc="1.1163">̔Ηρακλέης, ἐτίνασσε δ' ἀρη??ότα δούρατα νηός.</TextUnit>
    <TextUnit id="1163" loc="1.1164">ἀλλ' ὅτε δὴ Μυσῶν λελιημένοι ἠπείροιο</TextUnit>
    <TextUnit id="1164" loc="1.1165">̔Ρυνδακίδας προχοὰς μέγα τ' ἠρίον Λἰγαίωνος</TextUnit>
    <TextUnit id="1165" loc="1.1166">τυτθὸν ὑπὲκ Φρυγίης παρεμέτρεον εἰσορόωντες,</TextUnit>
    <TextUnit id="1166" loc="1.1167">δὴ τότ' ἀνοχλίζων τετρηχότος οἴδματος ὁλκοὺς</TextUnit>
    <TextUnit id="1167" loc="1.1168">μεσσόθεν ἆξεν ἐρετμόν. ἀτὰρ τρύφος ἄλλο μὲν αὐτὸς</TextUnit>
    <TextUnit id="1168" loc="1.1169">ἄμφω χερσὶν ἔχων πέσε δόχμιος, ἄλλο δὲ πόντος</TextUnit>
    <TextUnit id="1169" loc="1.1170">κλύζε παλιρροθίοισι φέρων. ἀνὰ δ' ἕζετο σιγῇ</TextUnit>
    <TextUnit id="1170" loc="1.1171">παπταίνων: χεῖρες γὰρ ἀήθεον ἠρεμέουσαι.</TextUnit>
    <TextUnit id="1171" loc="1.1172">̓͂Ημος δ' ἀγρόθεν εἶσι φυτοσκάφος ἤ τις ἀροτρεὺς</TextUnit>
    <TextUnit id="1172" loc="1.1173">ἀσπασίως εἰς αὖλιν ἑήν, δόρποιο χατίζων,</TextUnit>
    <TextUnit id="1173" loc="1.1174">αὐτοῦ δ' ἐν προμολῇ τετρυμένα γούνατ' ἔκαμψεν</TextUnit>
    <TextUnit id="1174" loc="1.1175">αὐσταλέος κονίῃσι, περιτριβέας δέ τε χεῖρας</TextUnit>
    <TextUnit id="1175" loc="1.1176">εἰσορόων κακὰ πολλὰ ἑῇ ἠρήσατο γαστρί:</TextUnit>
    <TextUnit id="1176" loc="1.1177">τῆμος ἄρ' οἵγ' ἀφίκοντο Κιανίδος ἤθεα γαίης</TextUnit>
    <TextUnit id="1177" loc="1.1178">ἀμφ' ̓Αργανθώνειον ὄρος προχοάς τε Κίοιο.</TextUnit>
    <TextUnit id="1178" loc="1.1179">τοὺς μὲν ἐυξείνως Μυσοὶ φιλότητι κιόντας</TextUnit>
    <TextUnit id="1179" loc="1.1180">δειδέχατ', ἐνναέται κείνης χθονός, ἤιά τέ σφιν</TextUnit>
    <TextUnit id="1180" loc="1.1181">μῆλά τε δευομένοις μέθυ τ' ἄσπετον ἐγγυάλιξαν.</TextUnit>
    <TextUnit id="1181" loc="1.1182">ἔνθα δ' ἔπειθ' οἱ μὲν ξύλα κάγκανα, τοὶ δὲ λεχαίην</TextUnit>
    <TextUnit id="1182" loc="1.1183">φυλλάδα λειμώνων φέρον ἄσπετον ἀμήσαντες,</TextUnit>
    <TextUnit id="1183" loc="1.1184">στόρνυσθαι: τοὶ δ' ἀμφὶ πυρήια δινεύεσκον:</TextUnit>
    <TextUnit id="1184" loc="1.1185">οἱ δ' οἶνον κρητῆρσι κέρων, πονέοντο τε δαῖτα,</TextUnit>
    <TextUnit id="1185" loc="1.1186">̓Εκβασίῳ ῥέξαντες ὑπὸ κνέφας ̓Απόλλωνι.</TextUnit>
    <TextUnit id="1186" loc="1.1187">Αὐτὰρ ὁ δαίνυσθαι ἑτάροις οἷς εὖ ἐπιτείλας</TextUnit>
    <TextUnit id="1187" loc="1.1188">βῆ ῥ̓ ἴμεν εἰς ὕλην υἱὸς Διός, ὥς κεν ἐρετμὸν</TextUnit>
    <TextUnit id="1188" loc="1.1189">οἷ αὐτῷ φθαίη καταχείριον ἐντύνασθαι.</TextUnit>
    <TextUnit id="1189" loc="1.1190">εὗρεν ἔπειτ' ἐλάτην ἀλαλήμενος, οὔτε τι πολλοῖς</TextUnit>
    <TextUnit id="1190" loc="1.1191">ἀχθομένην ὄζοις, οὐδὲ μέγα τηλεθόωσαν,</TextUnit>
    <TextUnit id="1191" loc="1.1192">ἀλλ' οἷον ταναῆς ἔρνος πέλει αἰγείροιο:</TextUnit>
    <TextUnit id="1192" loc="1.1193">τόσση ὁμῶς μῆκός τε καὶ ἐς πάχος ἦεν ἰδέσθαι.</TextUnit>
    <TextUnit id="1193" loc="1.1194">ῥίμφα δ' ὀιστοδόκην μὲν ἐπὶ χθονὶ θῆκε φαρέτρην</TextUnit>
    <TextUnit id="1194" loc="1.1195">αὐτοῖσιν τόξοισιν, ἔδυ δ' ἀπὸ δέρμα λέοντος.</TextUnit>
    <TextUnit id="1195" loc="1.1196">τὴν δ' ὅγε χαλκοβαρεῖ ῥοπάλῳ δαπέδοιο τινάξας</TextUnit>
    <TextUnit id="1196" loc="1.1197">νειόθεν ἀμφοτέρῃσι περὶ στύπος ἔλλαβε χερσίν,</TextUnit>
    <TextUnit id="1197" loc="1.1198">ἠνορέῃ πίσυνος: ἐν δὲ πλατὺν ὦμον ἔρεισεν</TextUnit>
    <TextUnit id="1198" loc="1.1199">εὖ διαβάς: πεδόθεν δὲ βαθύρριζόν περ ἐοῦσαν</TextUnit>
    <TextUnit id="1199" loc="1.1200">προσφὺς ἐξήειρε σὺν αὐτοῖς ἔχμασι γαίης.</TextUnit>
    <TextUnit id="1200" loc="1.1201">ὡς δ' ὅταν ἀπροφάτως ἱστόν νεός, εὖτε μάλιστα</TextUnit>
    <TextUnit id="1201" loc="1.1202">χειμερίη ὀλοοῖο δύσις πέλει ̓Ωρίωνος,</TextUnit>
    <TextUnit id="1202" loc="1.1203">ὑψόθεν ἐμπλήξασα θοὴ ἀνέμοιο κατάιξ</TextUnit>
    <TextUnit id="1203" loc="1.1204">αὐτοῖσι σφήνεσσιν ὑπὲκ προτόνων ἐρύσηται:</TextUnit>
    <TextUnit id="1204" loc="1.1205">ὧς ὅγε τὴν ἤειρεν. ὁμοῦ δ' ἀνὰ τόξα καὶ ἰοὺς</TextUnit>
    <TextUnit id="1205" loc="1.1206">δέρμα θ' ἑλὼν ῥόπαλόν τε παλίσσυτος ὦρτο νέεσθαι.</TextUnit>
    <TextUnit id="1206" loc="1.1207">Τόφρα δ' ̔́Υλας χαλκέῃ σὺν κάλπιδι νόσφιν ὁμίλου</TextUnit>
    <TextUnit id="1207" loc="1.1208">δίζητο κρήνης ἱερὸν ῥόον, ὥς κέ οἱ ὕδωρ</TextUnit>
    <TextUnit id="1208" loc="1.1209">φθαίη ἀφυσσάμενος ποτιδόρπιον, ἄλλα τε πάντα</TextUnit>
    <TextUnit id="1209" loc="1.1210">ὀτραλέως κατὰ κόσμον ἐπαρτίσσειεν ἰόντι.</TextUnit>
    <TextUnit id="1210" loc="1.1211">δὴ γάρ μιν τοίοισιν ἐν ἤθεσιν αὐτὸς ἔφερβεν,</TextUnit>
    <TextUnit id="1211" loc="1.1212">νηπίαχον τὰ πρῶτα δόμων ἐκ πατρὸς ἀπούρας,</TextUnit>
    <TextUnit id="1212" loc="1.1213">δίου Θειοδάμαντος, ὃν ἐν Δρυόπεσσιν ἔπεφνεν</TextUnit>
    <TextUnit id="1213" loc="1.1214">νηλειῶς, βοὸς ἀμφὶ γεωμόρου ἀντιόωντα.</TextUnit>
    <TextUnit id="1214" loc="1.1215">ἤτοι ὁ μὲν νειοῖο γύας τέμνεσκεν ἀρότρῳ</TextUnit>
    <TextUnit id="1215" loc="1.1216">Θειοδάμας ἀνίῃ βεβολημένος: αὐτὰρ ὁ τόνγε</TextUnit>
    <TextUnit id="1216" loc="1.1217">βοῦν ἀρότην ἤνωγε παρασχέμεν οὐκ ἐθέλοντα.</TextUnit>
    <TextUnit id="1217" loc="1.1218">ἵετο γὰρ πρόφασιν πολέμου Δρυόπεσσι βαλέσθαι</TextUnit>
    <TextUnit id="1218" loc="1.1219">λευγαλέην, ἐπεὶ οὔτι δίκης ἀλέγοντες ἔναιον.</TextUnit>
    <TextUnit id="1219" loc="1.1220">ἀλλὰ τὰ μὲν τηλοῦ κεν ἀποπλάγξειεν ἀοιδῆς.</TextUnit>
    <TextUnit id="1220" loc="1.1221">αἶψα δ' ὅγε κρήνην μετεκίαθεν, ἣν καλέουσιν</TextUnit>
    <TextUnit id="1221" loc="1.1222">Πηγὰς ἀγχίγυοι περιναιέται. οἱ δέ που ἄρτι</TextUnit>
    <TextUnit id="1222" loc="1.1223">νυμφάων ἵσταντο χοροί: μέλε γάρ σφισι πάσαις,</TextUnit>
    <TextUnit id="1223" loc="1.1224">ὅσσαι κεῖς' ἐρατὸν νύμφαι ῥίον ἀμφενέμοντο,</TextUnit>
    <TextUnit id="1224" loc="1.1225">̓́Αρτεμιν ἐννυχίῃσιν ἀεὶ μέλπεσθαι ἀοιδαῖς.</TextUnit>
    <TextUnit id="1225" loc="1.1226">αἱ μέν, ὅσαι σκοπιὰς ὀρέων λάχον ἢ καὶ ἐναύλους,</TextUnit>
    <TextUnit id="1226" loc="1.1227">αἵγε μὲν ὑλήωροι ἀπόπροθεν ἐστιχόωντο,</TextUnit>
    <TextUnit id="1227" loc="1.1228">ἡ δὲ νέον κρήνης ἀνεδύετο καλλινάοιο</TextUnit>
    <TextUnit id="1228" loc="1.1229">νύμφη ἐφυδατίη: τὸν δὲ σχεδὸν εἰσενόησεν</TextUnit>
    <TextUnit id="1229" loc="1.1230">κάλλεϊ καὶ γλυκερῇσιν ἐρευθόμενον χαρίτεσσιν.</TextUnit>
    <TextUnit id="1230" loc="1.1231">πρὸς γάρ οἱ διχόμηνις ἀπ' αἰθέρος αὐγάζουσα</TextUnit>
    <TextUnit id="1231" loc="1.1232">βάλλε σεληναίη. τὴν δὲ φρένας ἐπτοίησεν</TextUnit>
    <TextUnit id="1232" loc="1.1233">Κύπρις, ἀμηχανίῃ δὲ μόλις συναγείρατο θυμόν.</TextUnit>
    <TextUnit id="1233" loc="1.1234">αὐτὰρ ὅγ' ὡς τὰ πρῶτα ῥόῳ ἔνι κάλπιν ἔρεισεν</TextUnit>
    <TextUnit id="1234" loc="1.1235">λέχρις ἐπιχριμφθείς, περὶ δ' ἄσπετον ἔβραχεν ὕδωρ</TextUnit>
    <TextUnit id="1235" loc="1.1236">χαλκὸν ἐς ἠχήεντα φορεύμενον, αὐτίκα δ' ἥγε</TextUnit>
    <TextUnit id="1236" loc="1.1237">λαιὸν μὲν καθύπερθεν ἐπ' αὐχένος ἄνθετο πῆχυν</TextUnit>
    <TextUnit id="1237" loc="1.1238">κύσσαι ἐπιθύουσα τέρεν στόμα: δεξιτερῇ δὲ</TextUnit>
    <TextUnit id="1238" loc="1.1239">ἀγκῶν' ἔσπασε χειρί, μέσῃ δ' ἐνικάββαλε δίνῃ.</TextUnit>
    <TextUnit id="1239" loc="1.1240">Τοῦ δ' ἥρως ἰάχοντος ἐπέκλυεν οἶος ἑταίρων</TextUnit>
    <TextUnit id="1240" loc="1.1241">Εἰλατίδης Πολύφημος, ἰὼν προτέρωσε κελεύθου,</TextUnit>
    <TextUnit id="1241" loc="1.1242">δέκτο γὰρ ̔Ηρακλῆα πελώριον, ὁππόθ' ἵκοιτο.</TextUnit>
    <TextUnit id="1242" loc="1.1243">βῆ δὲ μεταΐξας Πηγέων σχεδόν, ἠύτε τις θὴρ</TextUnit>
    <TextUnit id="1243" loc="1.1244">ἄγριος, ὅν ῥά τε γῆρυς ἀπόπροθεν ἵκετο μήλων,</TextUnit>
    <TextUnit id="1244" loc="1.1245">λιμῷ δ' αἰθόμενος μετανίσσεται, οὐδ' ἐπέκυρσεν</TextUnit>
    <TextUnit id="1245" loc="1.1246">ποίμνῃσιν: πρὸ γὰρ αὐτοὶ ἐνὶ σταθμοῖσι νομῆες</TextUnit>
    <TextUnit id="1246" loc="1.1247">ἔλσαν: ὁ δὲ στενάχων βρέμει ἄσπετον, ὄφρα κάμῃσιν:</TextUnit>
    <TextUnit id="1247" loc="1.1248">ὧς τότ' ἄρ' Εἰλατίδης μεγάλ' ἔστενεν, ἀμφὶ δὲ χῶρον</TextUnit>
    <TextUnit id="1248" loc="1.1249">φοίτα κεκληγώς: μελέη δέ οἱ ἔπλετο φωνή.</TextUnit>
    <TextUnit id="1249" loc="1.1250">αἶψα δ' ἐρυσσάμενος μέγα φάσγανον ὦρτο δίεσθαι,</TextUnit>
    <TextUnit id="1250" loc="1.1251">μήπως ἢ θήρεσσιν ἕλωρ πέλοι, ἠέ μιν ἄνδρες</TextUnit>
    <TextUnit id="1251" loc="1.1252">μοῦνον ἐόντ' ἐλόχησαν, ἄγουσι δὲ ληίδ' ἑτοίμην.</TextUnit>
    <TextUnit id="1252" loc="1.1253">ἔνθ' αὐτῷ ξύμβλητο κατὰ στίβον ̔Ηρακλῆι</TextUnit>
    <TextUnit id="1253" loc="1.1254">γυμνὸν ἐπαΐσσων παλάμῃ ξίφος: εὖ δέ μιν ἔγνω</TextUnit>
    <TextUnit id="1254" loc="1.1255">σπερχόμενον μετὰ νῆα διὰ κνέφας. αὐτίκα δ' ἄτην</TextUnit>
    <TextUnit id="1255" loc="1.1256">ἔκφατο λευγαλέην, βεβαρημένος ἄσθματι θυμόν:</TextUnit>
    <TextUnit id="1256" loc="1.1257">"Δαιμόνιε, στυγερόν τοι ἄχος πάμπρωτος ἐνίψω.</TextUnit>
    <TextUnit id="1257" loc="1.1258">οὐ γὰρ ̔́Υλας κρήνηνδε κιὼν σόος αὖτις ἱκάνει.</TextUnit>
    <TextUnit id="1258" loc="1.1259">ἀλλά ἑ ληιστῆρες ἐνιχρίμψαντες ἄγουσιν,</TextUnit>
    <TextUnit id="1259" loc="1.1260">ἢ θῆρες σίνονται: ἐγὼ δ' ἰάχοντος ἄκουσα."</TextUnit>
    <TextUnit id="1260" loc="1.1261">̔͂Ως φάτο: τῷ δ' ἀίοντι κατὰ κροτάφων ἅλις ἱδρὼς</TextUnit>
    <TextUnit id="1261" loc="1.1262">κήκιεν, ἐν δὲ κελαινὸν ὑπὸ σπλάγχνοις ζέεν αἷμα.</TextUnit>
    <TextUnit id="1262" loc="1.1263">χωόμενος δ' ἐλάτην χαμάδις βάλεν, ἐς δὲ κέλευθον</TextUnit>
    <TextUnit id="1263" loc="1.1264">τὴν θέεν, ᾗ πόδες αὐτὸν ὑπέκφερον ἀίσσοντα.</TextUnit>
    <TextUnit id="1264" loc="1.1265">ὡς δ' ὅτε τίς τε μύωπι τετυμμένος ἔσσυτο ταῦρος</TextUnit>
    <TextUnit id="1265" loc="1.1266">πίσεά τε προλιπὼν καὶ ἑλεσπίδας, οὐδὲ νομήων</TextUnit>
    <TextUnit id="1266" loc="1.1267">οὐδ' ἀγέλης ὄθεται, πρήσσει δ' ὁδόν, ἄλλοτ' ἄπαυστος,</TextUnit>
    <TextUnit id="1267" loc="1.1268">ἄλλοτε δ' ἱστάμενος, καὶ ἀνὰ πλατὺν αὐχέν' ἀείρων</TextUnit>
    <TextUnit id="1268" loc="1.1269">ἵησιν μύκημα, κακῷ βεβολημένος οἴστρῳ:</TextUnit>
    <TextUnit id="1269" loc="1.1270">ὧς ὅγε μαιμώων ὁτὲ μὲν θοὰ γούνατ' ἔπαλλεν</TextUnit>
    <TextUnit id="1270" loc="1.1271">συνεχέως, ὁτὲ δ' αὖτε μεταλλήγων καμάτοιο</TextUnit>
    <TextUnit id="1271" loc="1.1272">τῆλε διαπρύσιον μεγάλῃ βοάασκεν ἀυτῇ.</TextUnit>
    <TextUnit id="1272" loc="1.1273">Αὐτίκα δ' ἀκροτάτας ὑπερέσχεθεν ἄκριας ἀστὴρ</TextUnit>
    <TextUnit id="1273" loc="1.1274">ἠῷος, πνοιαὶ δὲ κατήλυθον: ὦκα δὲ Τῖφυς</TextUnit>
    <TextUnit id="1274" loc="1.1275">ἐσβαίνειν ὀρόθυνεν, ἐπαύρεσθαί τ' ἀνέμοιο.</TextUnit>
    <TextUnit id="1275" loc="1.1276">οἱ δ' εἴσβαινον ἄφαρ λελιημένοι: ὕψι δὲ νηὸς</TextUnit>
    <TextUnit id="1276" loc="1.1277">εὐναίας ἐρύσαντες ἀνεκρούσαντο κάλωας.</TextUnit>
    <TextUnit id="1277" loc="1.1278">κυρτώθη δ' ἀνέμῳ λίνα μεσσόθι, τῆλε δ' ἀπ' ἀκτῆς</TextUnit>
    <TextUnit id="1278" loc="1.1279">γηθόσυνοι φορέοντο παραὶ Ποσιδήιον ἄκρην.</TextUnit>
    <TextUnit id="1279" loc="1.1280">ἦμος δ' οὐρανόθεν χαροπὴ ὑπολάμπεται ἠὼς</TextUnit>
    <TextUnit id="1280" loc="1.1281">ἐκ περάτης ἀνιοῦσα, διαγλαύσσουσι δ' ἀταρποί,</TextUnit>
    <TextUnit id="1281" loc="1.1282">καὶ πεδία δροσόεντα φαεινῇ λάμπεται αἴγλῃ,</TextUnit>
    <TextUnit id="1282" loc="1.1283">τῆμος τούσγ' ἐνόησαν ἀιδρείῃσι λιπόντες.</TextUnit>
    <TextUnit id="1283" loc="1.1284">ἐν δέ σφιν κρατερὸν νεῖκος πέσεν, ἐν δὲ κολῳὸς</TextUnit>
    <TextUnit id="1284" loc="1.1285">ἄσπετος, εἰ τὸν ἄριστον ἀποπρολιπόντες ἔβησαν</TextUnit>
    <TextUnit id="1285" loc="1.1286">σφωιτέρων ἑτάρων. ὁ δ' ἀμηχανίῃσιν ἀτυχθεὶς</TextUnit>
    <TextUnit id="1286" loc="1.1287">οὔτε τι τοῖον ἔπος μετεφώνεεν, οὔτε τι τοῖον</TextUnit>
    <TextUnit id="1287" loc="1.1288">Αἰσονίδης: ἀλλ' ἧστο βαρείῃ νειόθεν ἄτῃ</TextUnit>
    <TextUnit id="1288" loc="1.1289">θυμὸν ἔδων: Τελαμῶνα δ' ἕλεν χόλος, ὧδέ τ' ἔειπεν:</TextUnit>
    <TextUnit id="1289" loc="1.1290">"̔͂Ης' αὔτως εὔκηλος, ἐπεί??ύ τοι ἄρμενον ἦεν</TextUnit>
    <TextUnit id="1290" loc="1.1291">̔Ηρακλῆα λιπεῖν: σέο δ' ἔκτοθι μῆτις ὄρωρεν,</TextUnit>
    <TextUnit id="1291" loc="1.1292">ὄφρα τὸ κείνου κῦδος ἀν' ̔Ελλάδα μή σε καλύψῃ,</TextUnit>
    <TextUnit id="1292" loc="1.1293">αἴ κε θεοὶ δώωσιν ὑπότροπον οἴκαδε νόστον.</TextUnit>
    <TextUnit id="1293" loc="1.1294">ἀλλὰ τί μύθων ἦδος; ἐπεὶ καὶ νόσφιν ἑταίρων</TextUnit>
    <TextUnit id="1294" loc="1.1295">εἶμι τεῶν, οἳ τόνγε δόλον συνετεκτήναντο."</TextUnit>
    <TextUnit id="1295" loc="1.1296">̓͂Η, καὶ ἐς ̔Αγνιάδην Τῖφυν θόρε: τὼ δέ οἱ ὄσσε</TextUnit>
    <TextUnit id="1296" loc="1.1297">ὄστλιγγες μαλεροῖο πυρὸς ὣς ἰνδάλλοντο.</TextUnit>
    <TextUnit id="1297" loc="1.1298">καί νύ κεν ἂψ ὀπίσω Μυσῶν ἐπὶ γαῖαν ἵκοντο</TextUnit>
    <TextUnit id="1298" loc="1.1299">λαῖτμα βιησάμενοι ἀνέμου τ' ἄλληκτον ἰωήν,</TextUnit>
    <TextUnit id="1299" loc="1.1300">εἰ μὴ Θρηικίοιο δύω υἷες Βορέαο</TextUnit>
    <TextUnit id="1300" loc="1.1301">Αἰακίδην χαλεποῖσιν ἐρητύεσκον ἔπεσσιν,</TextUnit>
    <TextUnit id="1301" loc="1.1302">σχέτλιοι: ἦ τέ σφιν στυγερὴ τίσις ἔπλετ' ὀπίσσω</TextUnit>
    <TextUnit id="1302" loc="1.1303">χερσὶν ὑφ' ̔Ηρακλῆος, ὅ μιν δίζεσθαι ἔρυκον.</TextUnit>
    <TextUnit id="1303" loc="1.1304">ἄθλων γὰρ Πελίαο δεδουπότος ἂψ ἀνιόντας</TextUnit>
    <TextUnit id="1304" loc="1.1305">Τήνῳ ἐν ἀμφιρύτῃ πέφνεν, καὶ ἀμήσατο γαῖαν</TextUnit>
    <TextUnit id="1305" loc="1.1306">ἀμφ' αὐτοῖς, στήλας τε δύω καθύπερθεν ἔτευξεν,</TextUnit>
    <TextUnit id="1306" loc="1.1307">ὧν ἑτέρη, θάμβος περιώσιον ἀνδράσι λεύσσειν,</TextUnit>
    <TextUnit id="1307" loc="1.1308">κίνυται ἠχήεντος ὑπὸ πνοιῇ βορέαο.</TextUnit>
    <TextUnit id="1308" loc="1.1309">καὶ τὰ μὲν ὧς ἤμελλε μετὰ χρόνον ἐκτελέεσθαι.</TextUnit>
    <TextUnit id="1309" loc="1.1310">τοῖσιν δὲ Γλαῦκος βρυχίης ἁλὸς ἐξεφαάνθη,</TextUnit>
    <TextUnit id="1310" loc="1.1311">Νηρῆος θείοιο πολυφράδμων ὑποφήτης:</TextUnit>
    <TextUnit id="1311" loc="1.1312">ὕψι δὲ λαχνῆέν τε κάρη καὶ στήθε' ἀείρας</TextUnit>
    <TextUnit id="1312" loc="1.1313">νειόθεν ἐκ λαγόνων στιβαρῇ ἐπορέξατο χειρὶ</TextUnit>
    <TextUnit id="1313" loc="1.1314">νηίου ὁλκαίοιο, καὶ ἴαχεν ἐσσυμένοισιν:</TextUnit>
    <TextUnit id="1314" loc="1.1315">"Τίπτε παρὲκ μεγάλοιο Διὸς μενεαίνετε βουλὴν</TextUnit>
    <TextUnit id="1315" loc="1.1316">Αἰήτεω πτολίεθρον ἄγειν θρασὺν ̔Ηρακλῆα;</TextUnit>
    <TextUnit id="1316" loc="1.1317">̓́Αργεΐ οἱ μοῖρ' ἐστὶν ἀτασθάλῳ Εὐρυσθῆι</TextUnit>
    <TextUnit id="1317" loc="1.1318">ἐκπλῆσαι μογέοντα δυώδεκα πάντας ἀέθλους,</TextUnit>
    <TextUnit id="1318" loc="1.1319">ναίειν δ' ἀθανάτοισι συνέστιον, εἴ κ' ἔτι παύρους</TextUnit>
    <TextUnit id="1319" loc="1.1320">ἐξανύσῃ: τῶ μή τι ποθὴ κείνοιο πελέσθω.</TextUnit>
    <TextUnit id="1320" loc="1.1321">αὔτως δ' αὖ Πολύφημον ἐπὶ προχοῇσι Κίοιο</TextUnit>
    <TextUnit id="1321" loc="1.1322">πέπρωται Μυσοῖσι περικλεὲς ἄστυ καμόντα</TextUnit>
    <TextUnit id="1322" loc="1.1323">μοῖραν ἀναπλήσειν Χαλύβων ἐν ἀπείρονι γαίῃ.</TextUnit>
    <TextUnit id="1323" loc="1.1324">αὐτὰρ ̔́Υλαν φιλότητι θεὰ ποιήσατο νύμφη</TextUnit>
    <TextUnit id="1324" loc="1.1325">ὃν πόσιν, οἷό περ οὕνεκ' ἀποπλαγχθέντες ἔλειφθεν."</TextUnit>
    <TextUnit id="1325" loc="1.1326">̓͂Η, καὶ κῦμ' ἀλίαστον ἐφέσσατο νειόθι δύψας:</TextUnit>
    <TextUnit id="1326" loc="1.1327">ἀμφὶ δέ οἱ δίνῃσι κυκώμενον ἄφρεεν ὕδωρ</TextUnit>
    <TextUnit id="1327" loc="1.1328">πορφύρεον, κοίλην δὲ διὲξ ἁλὸς ἔκλυσε νῆα.</TextUnit>
    <TextUnit id="1328" loc="1.1329">γήθησαν δ' ἥρωες: ὁ δ' ἐσσυμένως ἐβεβήκει</TextUnit>
    <TextUnit id="1329" loc="1.1330">Αἰακίδης Τελαμὼν ἐς ̓Ιήσονα, χεῖρα δὲ χειρὶ</TextUnit>
    <TextUnit id="1330" loc="1.1331">ἄκρην ἀμφιβαλὼν προσπτύξατο, φώνησέν τε:</TextUnit>
    <TextUnit id="1331" loc="1.1332">"Αἰσονίδη, μή μοί τι χολώσεαι, ἀφραδίῃσιν</TextUnit>
    <TextUnit id="1332" loc="1.1333">εἴ τί περ ἀασάμην: πέρι γάρ μ' ἄχος εἷλεν ἐνισπεῖν</TextUnit>
    <TextUnit id="1333" loc="1.1334">μῦθον ὑπερφίαλόν τε καὶ ἄσχετον, ἀλλ' ἀνέμοισιν</TextUnit>
    <TextUnit id="1334" loc="1.1335">δώομεν ἀμπλακίην, ὡς καὶ πάρος εὐμενέοντες."</TextUnit>
    <TextUnit id="1335" loc="1.1336">Τὸν δ' αὖτ' Αἴσονος υἱὸς ἐπιφραδέως προσέειπεν:</TextUnit>
    <TextUnit id="1336" loc="1.1337">"̓͂Ω πέπον, ἦ μάλα δή με κακῷ ἐκυδάσσαο μύθῳ,</TextUnit>
    <TextUnit id="1337" loc="1.1338">φὰς ἐνὶ τοῖσιν ἅπασιν ἐνηέος ἀνδρὸς ἀλείτην</TextUnit>
    <TextUnit id="1338" loc="1.1339">ἔμμεναι. ἀλλ' οὐ θήν τοι ἀδευκέα μῆνιν ἀέξω,</TextUnit>
    <TextUnit id="1339" loc="1.1340">πρίν περ ἀνιηθείς: ἐπεὶ οὐ περὶ πώεσι μήλων,</TextUnit>
    <TextUnit id="1340" loc="1.1341">οὐδὲ περὶ κτεάτεσσι χαλεψάμενος μενέηνας,</TextUnit>
    <TextUnit id="1341" loc="1.1342">ἀλλ' ἑτάρου περὶ φωτός. ἔολπα δέ τοι σὲ καὶ ἄλλῳ</TextUnit>
    <TextUnit id="1342" loc="1.1343">ἀμφ' ἐμεῦ, εἰ τοιόνδε πέλοι ποτέ, δηρίσασθαι."</TextUnit>
    <TextUnit id="1343" loc="1.1344">̓͂Η ῥα, καὶ ἀρθμηθέντες, ὅπῃ πάρος, ἑδριόωντο.</TextUnit>
    <TextUnit id="1344" loc="1.1345">τὼ δὲ Διὸς βουλῇσιν, ὁ μὲν Μυσοῖσι βαλέσθαι</TextUnit>
    <TextUnit id="1345" loc="1.1346">μέλλεν ἐπώνυμον ἄστυ πολισσάμενος ποταμοῖο</TextUnit>
    <TextUnit id="1346" loc="1.1347">Εἰλατίδης Πολύφημος: ὁ δ' Εὐρυσθῆος ἀέθλους</TextUnit>
    <TextUnit id="1347" loc="1.1348">αὖτις ἰὼν πονέεσθαι. ἐπηπείλησε δὲ γαῖαν</TextUnit>
    <TextUnit id="1348" loc="1.1349">Μυσίδ' ἀναστήσειν αὐτοσχεδόν, ὁππότε μή οἱ</TextUnit>
    <TextUnit id="1349" loc="1.1350">ἢ ζωοῦ εὕροιεν ̔́Υλα μόρον, ἠὲ θανόντος.</TextUnit>
    <TextUnit id="1350" loc="1.1351">τοῖο δὲ ῥύσι' ὄπασσαν ἀποκρίναντες ἀρίστους</TextUnit>
    <TextUnit id="1351" loc="1.1352">υἱέας ἐκ δήμοιο, καὶ ὅρκια ποιήσαντο,</TextUnit>
    <TextUnit id="1352" loc="1.1353">μήποτε μαστεύοντες ἀπολλήξειν καμάτοιο.</TextUnit>
    <TextUnit id="1353" loc="1.1354">τούνεκεν εἰσέτι νῦν περ ̔́Υλαν ἐρέουσι Κιανοί,</TextUnit>
    <TextUnit id="1354" loc="1.1355">κοῦρον Θειοδάμαντος, ἐυκτιμένης τε μέλονται</TextUnit>
    <TextUnit id="1355" loc="1.1356">Τρηχῖνος. δὴ γάρ ῥα κατ' αὐτόθι νάσσατο παῖδας,</TextUnit>
    <TextUnit id="1356" loc="1.1357">οὕς οἱ ῥύσια κεῖθεν ἐπιπροέηκαν ἄγεσθαι.</TextUnit>
    <TextUnit id="1357" loc="1.1358">Νηῦν δὲ πανημερίην ἄνεμος φέρε νυκτί τε πάσῃ</TextUnit>
    <TextUnit id="1358" loc="1.1359">λάβρος ἐπιπνείων: ἀτὰρ οὐδ' ἐπὶ τυτθὸν ἄητο</TextUnit>
    <TextUnit id="1359" loc="1.1360">ἠοῦς τελλομένης, οἱ δὲ χθονὸς εἰσανέχουσαν</TextUnit>
    <TextUnit id="1360" loc="1.1361">ἀκτὴν ἐκ κόλποιο μάλ' εὐρεῖαν ἐσιδέσθαι</TextUnit>
    <TextUnit id="1361" loc="1.1362">φρασσαμενοι, κώπῃσιν ἅμ' ἠελίῳ ἐπέκελσαν</TextUnit>
    <TextUnit id="1362" loc="2.1">̓́Ενθα δ' ἔσαν σταθμοί τε βοῶν αὖλίς τ' ̓Αμύκοιο,</TextUnit>
    <TextUnit id="1363" loc="2.2">Βεβρύκων βασιλῆος ἀγήνορος, ὅν ποτε νύμφη</TextUnit>
    <TextUnit id="1364" loc="2.3">τίκτε Ποσειδάωνι Γενεθλίῳ εὐνηθεῖσα</TextUnit>
    <TextUnit id="1365" loc="2.4">Βιθυνὶς Μελίη, ὑπεροπληέστατον ἀνδρῶν:</TextUnit>
    <TextUnit id="1366" loc="2.5">ὅς τ' ἐπὶ καὶ ξείνοισιν ἀεικέα θεσμὸν ἔθηκεν,</TextUnit>
    <TextUnit id="1367" loc="2.6">μήτιν' ἀποστείχειν, πρὶν πειρήσασθαι ἑοῖο</TextUnit>
    <TextUnit id="1368" loc="2.7">πυγμαχίης: πολέας δὲ περικτιόνων ἐδάιξεν.</TextUnit>
    <TextUnit id="1369" loc="2.8">καὶ δὲ τότε προτὶ νῆα κιών, χρειώ μιν ἐρέσθαι</TextUnit>
    <TextUnit id="1370" loc="2.9">ναυτιλίης, οἵ τ' εἶεν, ὑπερβασίῃσιν ἄτισσεν,</TextUnit>
    <TextUnit id="1371" loc="2.10">τοῖον δ' ἐν πάντεσσι παρασχεδὸν ἔκφατο μῦθον:</TextUnit>
    <TextUnit id="1372" loc="2.11">"Κέκλυθ', ἁλίπλαγκτοι, τάπερ ἴδμεναι ὔμμιν ἔοικεν.</TextUnit>
    <TextUnit id="1373" loc="2.12">οὔτινα θέσμιόν ἐστιν ἀφορμηθέντα νέεσθαι</TextUnit>
    <TextUnit id="1374" loc="2.13">ἀνδρῶν ὀθνείων, ὅς κεν Βέβρυξι πελάσσῃ,</TextUnit>
    <TextUnit id="1375" loc="2.14">πρὶν χείρεσσιν ἐμῇσιν ἑὰς ἀνὰ χεῖρας ἀεῖραι.</TextUnit>
    <TextUnit id="1376" loc="2.15">τῶ καί μοι τὸν ἄριστον ἀποκριδὸν οἶον ὁμίλου</TextUnit>
    <TextUnit id="1377" loc="2.16">πυγμαχίῃ στήσασθε καταυτόθι δηρινθῆναι.</TextUnit>
    <TextUnit id="1378" loc="2.17">εἰ δ' ἂν ἀπηλεγέοντες ἐμὰς πατέοιτε θέμιστας,</TextUnit>
    <TextUnit id="1379" loc="2.18">ἧ κέν τις στυγερῶς κρατερὴ ἐπιέψετ' ἀνάγκη."</TextUnit>
    <TextUnit id="1380" loc="2.19">̓͂Η ῥα μέγα φρονέων: τοὺς δ' ἄγριος εἰσαΐοντας</TextUnit>
    <TextUnit id="1381" loc="2.20">εἷλε χόλος: περὶ δ' αὖ Πολυδεύκεα τύψεν ὁμοκλη</TextUnit>
    <TextUnit id="1382" loc="2.21">αἶψα δ' ἑῶν ἑτάρων πρόμος ἵστατο, φώνησέν τε:</TextUnit>
    <TextUnit id="1383" loc="2.22">"̓́Ισχεο νῦν, μηδ' ἄμμι κακήν, ὅτις εὔχεαι εἶναι,</TextUnit>
    <TextUnit id="1384" loc="2.23">φαῖνε βίην: θεσμοῖς γὰρ ὑπείξομεν, ὡς ἀγορεύεις.</TextUnit>
    <TextUnit id="1385" loc="2.24">αὐτὸς ἑκὼν ἤδη τοι ὑπίσχομαι ἀντιάασθαι."</TextUnit>
    <TextUnit id="1386" loc="2.25">̔͂Ως φάτ' ἀπηλεγέως: ὁ δ' ἐσέδρακεν ὄμμαθ' ἑλίξας,</TextUnit>
    <TextUnit id="1387" loc="2.26">ὥστε λέων ὑπ' ἄκοντι τετυμμένος, ὅν τ' ἐν ὄρεσσιν</TextUnit>
    <TextUnit id="1388" loc="2.27">ἀνέρες ἀμφιπένονται: ὁ δ' ἰλλόμενός περ ὁμίλῳ</TextUnit>
    <TextUnit id="1389" loc="2.28">τῶν μὲν ἔτ' οὐκ ἀλέγει, ἐπὶ δ' ὄσσεται οἰόθεν οἶον</TextUnit>
    <TextUnit id="1390" loc="2.29">ἄνδρα τόν, ὅς μιν ἔτυψε παροίτατος, οὐδ' ἐδάμασσεν.</TextUnit>
    <TextUnit id="1391" loc="2.30">ἔνθ' ἀπὸ Τυνδαρίδης μὲν ἐύστιπτον θέτο φᾶρος</TextUnit>
    <TextUnit id="1392" loc="2.31">λεπταλέον, τό ῥά οἵ τις ἑὸν ξεινήιον εἶναι</TextUnit>
    <TextUnit id="1393" loc="2.32">ὤπασε Λημνιάδων: ὁ δ' ἐρεμνὴν δίπτυχα λώπην</TextUnit>
    <TextUnit id="1394" loc="2.33">αὐτῇσιν περόνῃσι καλαύροπά τε τρηχεῖαν</TextUnit>
    <TextUnit id="1395" loc="2.34">κάββαλε, τὴν φορέεσκεν, ὀριτρεφέος κοτίνοιο.</TextUnit>
    <TextUnit id="1396" loc="2.35">αὐτίκα δ' ἐγγύθι χῶρον ἑαδότα παπτήναντες</TextUnit>
    <TextUnit id="1397" loc="2.36">ἷζον ἑοὺς δίχα πάντας ἐνὶ ψαμάθοισιν ἑταίρους,</TextUnit>
    <TextUnit id="1398" loc="2.37">οὐ δέμας, οὐδὲ φυὴν ἐναλίγκιοι εἰσοράασθαι.</TextUnit>
    <TextUnit id="1399" loc="2.38">ἀλλ' ὁ μὲν ἢ ὀλοοῖο Τυφωέος, ἠὲ καὶ αὐτῆς</TextUnit>
    <TextUnit id="1400" loc="2.39">Γαίης εἶναι ἔικτο πέλωρ τέκος, οἷα πάροιθεν</TextUnit>
    <TextUnit id="1401" loc="2.40">χωομένη Διὶ τίκτεν: ὁ δ' οὐρανίῳ ἀτάλαντος</TextUnit>
    <TextUnit id="1402" loc="2.41">ἀστέρι Τυνδαρίδης, οὗπερ κάλλισται ἔασιν</TextUnit>
    <TextUnit id="1403" loc="2.42">ἑσπερίην διὰ νύκτα φαεινομένου ἀμαρυγαί.</TextUnit>
    <TextUnit id="1404" loc="2.43">τοῖος ἔην Διὸς υἱός, ἔτι χνοάοντας ἰούλους</TextUnit>
    <TextUnit id="1405" loc="2.44">ἀντέλλων, ἔτι φαιδρὸς ἐν ὄμμασιν. ἀλλά οἱ ἀλκὴ</TextUnit>
    <TextUnit id="1406" loc="2.45">καὶ μένος ἠύτε θηρὸς ἀέξετο: πῆλε δὲ χεῖρας</TextUnit>
    <TextUnit id="1407" loc="2.46">πειράζων, εἴθ' ὡς πρὶν ἐυτρόχαλοι φορέονται,</TextUnit>
    <TextUnit id="1408" loc="2.47">μηδ' ἄμυδις καμάτῳ τε καὶ εἰρεσίῃ βαρύθοιεν</TextUnit>
    <TextUnit id="1409" loc="2.48">οὐ μὰν αὖτ' ̓́Αμυκος πειρήσατο: σῖγα δ' ἄπωθεν</TextUnit>
    <TextUnit id="1410" loc="2.49">ἑστηὼς εἰς αὐτὸν ἔχ' ὄμματα, καί οἱ ὀρέχθει</TextUnit>
    <TextUnit id="1411" loc="2.50">θυμὸς ἐελδομένῳ στηθέων ἐξ αἷμα κεδάσσαι.</TextUnit>
    <TextUnit id="1412" loc="2.51">τοῖσι δὲ μεσσηγὺς θεράπων ̓Αμύκοιο Λυκωρεὺς</TextUnit>
    <TextUnit id="1413" loc="2.52">θῆκε πάροιθε ποδῶν δοιοὺς ἑκάτερθεν ἱμάντας</TextUnit>
    <TextUnit id="1414" loc="2.53">ὠμούς, ἀζαλέους, περὶ δ' οἵγ' ἔσαν ἐσκληῶτες.</TextUnit>
    <TextUnit id="1415" loc="2.54">αὐτὰρ ὁ τόνγ' ἐπέεσσιν ὑπερφιάλοισι μετηύδα:</TextUnit>
    <TextUnit id="1416" loc="2.55">"Τῶνδέ τοι ὅν κ' ἐθέλῃσθα, πάλου ἄτερ ἐγγυαλίξω</TextUnit>
    <TextUnit id="1417" loc="2.56">αὐτὸς ἑκών, ἵνα μή μοι ἀτέμβηαι μετόπισθεν.</TextUnit>
    <TextUnit id="1418" loc="2.57">ἀλλὰ βάλευ περὶ χειρί: δαεὶς δέ κεν ἄλλῳ ἐνίσποις,</TextUnit>
    <TextUnit id="1419" loc="2.58">ὅσσον ἐγὼ ῥινούς τε βοῶν περίειμι ταμέσθαι</TextUnit>
    <TextUnit id="1420" loc="2.59">ἀζαλέας, ἀνδρῶν τε παρηίδας αἵματι φύρσαι."</TextUnit>
    <TextUnit id="1421" loc="2.60">̔͂Ως ἔφατ': αὐτὰρ ὅγ' οὔτι παραβλήδην ἐρίδηνεν.</TextUnit>
    <TextUnit id="1422" loc="2.61">ἦκα δὲ μειδήσας, οἵ οἱ παρὰ ποσσὶν ἔκειντο,</TextUnit>
    <TextUnit id="1423" loc="2.62">τοὺς ἕλεν ἀπροφάτως: τοῦ δ' ἀντίος ἤλυθε Κάστωρ</TextUnit>
    <TextUnit id="1424" loc="2.63">ἠδὲ Βιαντιάδης Ταλαὸς μέγας: ὦκα δ' ἱμάντας</TextUnit>
    <TextUnit id="1425" loc="2.64">ἀμφέδεον, μάλα πολλὰ παρηγορέοντες ἐς ἀλκήν.</TextUnit>
    <TextUnit id="1426" loc="2.65">τῷ δ' αὖτ' ̓́Αρητός τε καὶ ̓́Ορνυτος, οὐδέ τι ᾔδειν</TextUnit>
    <TextUnit id="1427" loc="2.66">νήπιοι ὕστατα κεῖνα κακῇ δήσαντες ἐν αἴσῃ.</TextUnit>
    <TextUnit id="1428" loc="2.67">Οἱ δ' ἐπεὶ οὖν ἱμᾶσι διασταδὸν ἠρτύναντο,</TextUnit>
    <TextUnit id="1429" loc="2.68">αὐτίκ' ἀνασχόμενοι ῥεθέων προπάροιθε βαρείας</TextUnit>
    <TextUnit id="1430" loc="2.69">χεῖρας, ἐπ' ἀλλήλοισι μένος φέρον ἀντιόωντες.</TextUnit>
    <TextUnit id="1431" loc="2.70">ἔνθα δὲ Βεβρύκων μὲν ἄναξ, ἅ τε κῦμα θαλάσσης</TextUnit>
    <TextUnit id="1432" loc="2.71">τρηχὺ θοὴν ἐπὶ νῆα κορύσσεται, ἡ δ' ὑπὸ τυτθὸν</TextUnit>
    <TextUnit id="1433" loc="2.72">ἰδρείῃ πυκινοῖο κυβερνητῆρος ἀλύσκει,</TextUnit>
    <TextUnit id="1434" loc="2.73">ἱεμένου φορέεσθαι ἔσω τοίχοιο κλύδωνος,</TextUnit>
    <TextUnit id="1435" loc="2.74">ὧς ὅγε Τυνδαρίδην φοβέων ἕπετ', οὐδέ μιν εἴα</TextUnit>
    <TextUnit id="1436" loc="2.75">δηθύνειν. ὁ δ' ἄρ' αἰὲν ἀνούτατος ἣν διὰ μῆτιν</TextUnit>
    <TextUnit id="1437" loc="2.76">ἀίσσοντ' ἀλέεινεν: ἀπηνέα δ' αἶψα νοήσας</TextUnit>
    <TextUnit id="1438" loc="2.77">πυγμαχίην, ᾗ κάρτος ἀάατος, ᾗ τε χερείων,</TextUnit>
    <TextUnit id="1439" loc="2.78">στῆ ῥ̓ ἄμοτον καὶ χερσὶν ἐναντία χεῖρας ἔμιξεν.</TextUnit>
    <TextUnit id="1440" loc="2.79">ὡς δ' ὅτε νήια δοῦρα θοοῖς ἀντίξοα γόμφοις</TextUnit>
    <TextUnit id="1441" loc="2.80">ἀνέρες ὑληουργοὶ ἐπιβλήδην ἐλάοντες</TextUnit>
    <TextUnit id="1442" loc="2.81">θείνωσι σφύρῃσιν, ἐπ' ἄλλῳ δ' ἄλλος ἄηται</TextUnit>
    <TextUnit id="1443" loc="2.82">δοῦπος ἄδην: ὧς τοῖσι παρήιά τ' ἀμφοτέρωθεν</TextUnit>
    <TextUnit id="1444" loc="2.83">καὶ γένυες κτύπεον: βρυχὴ δ' ὑπετέλλετ' ὀδόντων</TextUnit>
    <TextUnit id="1445" loc="2.84">ἄσπετος, οὐδ' ἔλληξαν ἐπισταδὸν οὐτάζοντες,</TextUnit>
    <TextUnit id="1446" loc="2.85">ἔστε περ οὐλοὸν ἆσθμα καὶ ἀμφοτέρους ἐδάμασσεν.</TextUnit>
    <TextUnit id="1447" loc="2.86">στάντε δὲ βαιὸν ἄπωθεν ἀπωμόρξαντο μετώπων</TextUnit>
    <TextUnit id="1448" loc="2.87">ἱδρῶ ἅλις, καματηρὸν ἀυτμένα φυσιόωντε.</TextUnit>
    <TextUnit id="1449" loc="2.88">ἂψ δ' αὖτις συνόρουσαν ἐναντίοι, ἠύτε ταύρω</TextUnit>
    <TextUnit id="1450" loc="2.89">φορβάδος ἀμφὶ βοὸς κεκοτηότε δηριάασθον.</TextUnit>
    <TextUnit id="1451" loc="2.90">ἔνθα δ' ἔπειτ' ̓́Αμυκος μὲν ἐπ' ἀκροτάτοισιν ἀερθείς,</TextUnit>
    <TextUnit id="1452" loc="2.91">βουτύπος οἷα, πόδεσσι τανύσσατο, κὰδ δὲ βαρεῖαν</TextUnit>
    <TextUnit id="1453" loc="2.92">χεῖρ' ἐπὶ οἷ πελέμιξεν: ὁ δ' ἀίξαντος ὑπέστη,</TextUnit>
    <TextUnit id="1454" loc="2.93">κρᾶτα παρακλίνας, ὤμῳ δ' ἀνεδέξατο πῆχυν</TextUnit>
    <TextUnit id="1455" loc="2.94">τυτθόν: ὁ δ' ἄγχ' αὐτοῖο παρὲκ γόνυ γουνὸς ἀμσίβων</TextUnit>
    <TextUnit id="1456" loc="2.95">κόψε μεταΐγδην ὑπὲρ οὔατος, ὀστέα δ' εἴσω</TextUnit>
    <TextUnit id="1457" loc="2.96">ῥῆξεν: ὁ δ' ἀμφ' ὀδύνῃ γνὺξ ἤριπεν: οἱ δ' ἰάχησαν</TextUnit>
    <TextUnit id="1458" loc="2.97">ἥρωες Μινύαι: τοῦ δ' ἀθρόος ἔκχυτο θυμός.</TextUnit>
    <TextUnit id="1459" loc="2.98">Οὐδ' ἄρα Βέβρυκες ἄνδρες ἀφείδησαν βασιλῆος:</TextUnit>
    <TextUnit id="1460" loc="2.99">ἀλλ' ἄμυδις κορύνας ἀζηχέας ἠδὲ σιγύννους</TextUnit>
    <TextUnit id="1461" loc="2.100">ἰθὺς ἀνασχόμενοι Πολυδεύκεος ἀντιάασκον.</TextUnit>
    <TextUnit id="1462" loc="2.101">τοῦ δὲ πάρος κολεῶν εὐήκεα φάσγαν' ἑταῖροι</TextUnit>
    <TextUnit id="1463" loc="2.102">ἔσταν ἐρυσσάμενοι. πρῶτός γε μὲν ἀνέρα Κάστωρ</TextUnit>
    <TextUnit id="1464" loc="2.103">ἤλας' ἐπεσσύμενον κεφαλῆς ὕπερ: ἡ δ' ἑκάτερθεν</TextUnit>
    <TextUnit id="1465" loc="2.104">ἔνθα καὶ ἔνθ' ὤμοισιν ἐπ' ἀμφοτέροις ἐκεάσθη.</TextUnit>
    <TextUnit id="1466" loc="2.105">αὐτὸς δ' ̓Ιτυμονῆα πελώριον ἠδὲ Μίμαντα,</TextUnit>
    <TextUnit id="1467" loc="2.106">τὸν μὲν ὑπὸ στέρνοιο θοῷ ποδὶ λὰξ ἐπορούσας</TextUnit>
    <TextUnit id="1468" loc="2.107">πλῆξε, καὶ ἐν κονίῃσι βάλεν: τοῦ δ' ἆσσον ἰόντος</TextUnit>
    <TextUnit id="1469" loc="2.108">δεξιτερῇ σκαιῆς ὑπὲρ ὀφρύος ἤλασε χειρί,</TextUnit>
    <TextUnit id="1470" loc="2.109">δρύψε δέ οἱ βλέφαρον, γυμνὴ δ' ὑπελείπετ' ὀπωπή.</TextUnit>
    <TextUnit id="1471" loc="2.110">̓Ωρεΐδης δ' ̓Αμύκοιο βίην ὑπέροπλος ὀπάων</TextUnit>
    <TextUnit id="1472" loc="2.111">οὖτα Βιαντιάδαο κατὰ λαπάρην Ταλαοῖο,</TextUnit>
    <TextUnit id="1473" loc="2.112">ἀλλά μιν οὐ κατέπεφνεν, ὅσον δ' ἐπὶ δέρματι μοῦνον</TextUnit>
    <TextUnit id="1474" loc="2.113">νηδυίων ἄψαυστος ὑπὸ ζώνην θόρε χαλκός.</TextUnit>
    <TextUnit id="1475" loc="2.114">αὔτως δ' ̓́Αρητος μενεδήιον Εὐρύτου υἷα</TextUnit>
    <TextUnit id="1476" loc="2.115">̓́Ιφιτον ἀζαλέῃ κορύνῃ στυφέλιξεν ἐλάσσας,</TextUnit>
    <TextUnit id="1477" loc="2.116">οὔπω κηρὶ κακῇ πεπρωμένον: ἦ τάχ' ἔμελλεν</TextUnit>
    <TextUnit id="1478" loc="2.117">αὐτὸς δῃώσεσθαι ὑπὸ ξίφεϊ Κλυτίοιο.</TextUnit>
    <TextUnit id="1479" loc="2.118">καὶ τότ' ἄρ' ̓Λγκαῖος Λυκοόργοιο θρασὺς υἱὸς</TextUnit>
    <TextUnit id="1480" loc="2.119">αἶψα μάλ' ἀντεταγὼν πέλεκυν μέγαν ἠδὲ κελαινὸν</TextUnit>
    <TextUnit id="1481" loc="2.120">ἄρκτου προσχόμενος σκαιῇ δέρος ἔνθορε μέσσῳ</TextUnit>
    <TextUnit id="1482" loc="2.121">ἐμμεμαὼς Βέβρυξιν: ὁμοῦ δέ οἱ ἐσσεύοντο</TextUnit>
    <TextUnit id="1483" loc="2.122">Αἰακίδαι, σὺν δέ σφιν ἀρήιος ὤρνυτ' ̓Ιήσων.</TextUnit>
    <TextUnit id="1484" loc="2.123">ὡς δ' ὅτ' ἐνὶ σταθμοῖσιν ἀπείρονα μῆλ' ἐφόβησαν</TextUnit>
    <TextUnit id="1485" loc="2.124">ἤματι χειμερίῳ πολιοὶ λύκοι ὁρμηθέντες</TextUnit>
    <TextUnit id="1486" loc="2.125">λάθρῃ ἐυρρίνων τε κυνῶν αὐτῶν τε νομήων,</TextUnit>
    <TextUnit id="1487" loc="2.126">μαίονται δ' ὅ τι πρῶτον ἐπαΐξαντες ἕλωσιν,</TextUnit>
    <TextUnit id="1488" loc="2.127">πόλλ' ἐπιπαμφαλόωντες ὁμοῦ: τὰ δὲ πάντοθεν αὔτως</TextUnit>
    <TextUnit id="1489" loc="2.128">στείνονται πίπτοντα περὶ σφίσιν: ὧς ἄρα τοίγε</TextUnit>
    <TextUnit id="1490" loc="2.129">λευγαλέως Βέβρυκας ὑπερφιάλους ἐφόβησαν.</TextUnit>
    <TextUnit id="1491" loc="2.130">ὡς δὲ μελισσάων σμῆνος μέγα μηλοβοτῆρες</TextUnit>
    <TextUnit id="1492" loc="2.131">ἠὲ μελισσοκόμοι πέτρῃ ἔνι καπνιόωσιν,</TextUnit>
    <TextUnit id="1493" loc="2.132">αἱ δ' ἤτοι τείως μὲν ἀολλέες ᾧ ἐνὶ σίμβλῳ</TextUnit>
    <TextUnit id="1494" loc="2.133">βομβηδὸν κλονέονται, ἐπιπρὸ δὲ λιγνυόεντι</TextUnit>
    <TextUnit id="1495" loc="2.134">καπνῷ τυφόμεναι πέτρης ἑκὰς ἀίσσουσιν:</TextUnit>
    <TextUnit id="1496" loc="2.135">ὧς οἵγ' οὐκέτι δὴν μένον ἔμπεδον, ἀλλ' ἐκέδασθεν</TextUnit>
    <TextUnit id="1497" loc="2.136">εἴσω Βεβρυκίης, ̓Αμύκου μόρον ἀγγελέοντες:</TextUnit>
    <TextUnit id="1498" loc="2.137">νήπιοι, οὐδ' ἐνόησαν ὃ δή σφισιν ἐγγύθεν ἄλλο</TextUnit>
    <TextUnit id="1499" loc="2.138">πῆμ' ἀίδηλον ἔην. πέρθοντο γὰρ ἠμὲν ἀλωαὶ</TextUnit>
    <TextUnit id="1500" loc="2.139">ἠδ' οἶαι τῆμος δῄῳ ὑπὸ δουρὶ Λύκοιο</TextUnit>
    <TextUnit id="1501" loc="2.140">καὶ Μαριανδυνῶν ἀνδρῶν, ἀπεόντος ἄνακτος.</TextUnit>
    <TextUnit id="1502" loc="2.141">αἰεὶ γὰρ μάρναντο σιδηροφόρου περὶ γαίης.</TextUnit>
    <TextUnit id="1503" loc="2.142">οἱ δ' ἤδη σταθμούς τε καὶ αὔλια δηιάασκον:</TextUnit>
    <TextUnit id="1504" loc="2.143">ἤδη δ' ἄσπετα μῆλα περιτροπάδην ἐτάμοντο</TextUnit>
    <TextUnit id="1505" loc="2.144">ἥρωες, καὶ δή τις ἔπος μετὰ τοῖσιν ἔειπεν:</TextUnit>
    <TextUnit id="1506" loc="2.145">"Φράζεσθ' ὅττι κεν ᾗσιν ἀναλκείῃσιν ἔρεξαν,</TextUnit>
    <TextUnit id="1507" loc="2.146">εἴ πως ̔Ηρακλῆα θεὸς καὶ δεῦρ' ἐκόμισσε??.</TextUnit>
    <TextUnit id="1508" loc="2.147">ἤτοι μὲν γὰρ ἐγὼ κείνου παρεόντος ἔολπα</TextUnit>
    <TextUnit id="1509" loc="2.148">οὐδ' ἂν πυγμαχίῃ κρινθήμεναι: ἀλλ' ὅτε θεσμοὺς</TextUnit>
    <TextUnit id="1510" loc="2.149">ἤλυθεν ἐξερέων, αὐτοῖς ἄφαρ οἷς ἀγόρευεν</TextUnit>
    <TextUnit id="1511" loc="2.150">θεσμοῖσιν ῥοπάλῳ μιν ἀγηνορίης λελαθέσθαι.</TextUnit>
    <TextUnit id="1512" loc="2.151">ναὶ μὲν ἀκήδεστον γαίῃ ἔνι τόνγε λιπόντες</TextUnit>
    <TextUnit id="1513" loc="2.152">πόντον ἐπέπλωμεν: μάλα δ' ἡμέων αὐτὸς ἕκαστος</TextUnit>
    <TextUnit id="1514" loc="2.153">εἴσεται οὐλομένην ἄτην, ἀπάνευθεν ἐόντος."</TextUnit>
    <TextUnit id="1515" loc="2.154">̔͂Ως ἄρ' ἔφη: τὰ δὲ πάντα Διὸς βουλῇς ἐτέτυκτο.</TextUnit>
    <TextUnit id="1516" loc="2.155">καὶ τότε μὲν μένον αὖθι διὰ κνέφας, ἕλκεά τ' ἀνδρῶν</TextUnit>
    <TextUnit id="1517" loc="2.156">οὐταμένων ἀκέοντο, καὶ ἀθανάτοισι θυηλὰς</TextUnit>
    <TextUnit id="1518" loc="2.157">ῥέξαντες μέγα δόρπον ἐφώπλισαν: οὐδέ τιν' ὕπνος</TextUnit>
    <TextUnit id="1519" loc="2.158">εἷλε παρὰ κρητῆρι καὶ αἰθομένοις ἱεροῖσιν.</TextUnit>
    <TextUnit id="1520" loc="2.159">ξανθὰ δ' ἐρεψάμενοι δάφνῃ καθύπερθε μέτωπα</TextUnit>
    <TextUnit id="1521" loc="2.160">ἀγχιάλῳ, τῇ, ἀκτῇ ἔπι, πρυμνήσι' ἀνῆπτο,</TextUnit>
    <TextUnit id="1522" loc="2.161">̓Ορφείῃ φόρμιγγι συνοίμιον ὕμνον ἄειδον</TextUnit>
    <TextUnit id="1523" loc="2.162">ἐμμελέως: περὶ δέ σφιν ἰαίνετο νήνεμος ἀκτὴ</TextUnit>
    <TextUnit id="1524" loc="2.163">μελπομένοις: κλεῖον δὲ Θεραπναῖον Διὸς υἷα.</TextUnit>
    <TextUnit id="1525" loc="2.164">̓͂Ημος δ' ἠέλιος δροσερὰς ἐπέλαμψε κολώνας</TextUnit>
    <TextUnit id="1526" loc="2.165">ἐκ περάτων ἀνιών, ἤγειρε δὲ μηλοβοτῆρας,</TextUnit>
    <TextUnit id="1527" loc="2.166">δὴ τότε λυσάμενοι νεάτης ἐκ πείσματα δάφνης,</TextUnit>
    <TextUnit id="1528" loc="2.167">ληίδα τ' εἰσβήσαντες ὅσην χρεὼ ἦεν ἄγεσθαι,</TextUnit>
    <TextUnit id="1529" loc="2.168">πνοιῇ δινήεντ' ἀνὰ Βόσπορον ἰθύνοντο.</TextUnit>
    <TextUnit id="1530" loc="2.169">ἔνθα μὲν ἠλιβάτῳ ἐναλίγκιον οὔρεϊ κῦμα</TextUnit>
    <TextUnit id="1531" loc="2.170">ἀμφέρεται προπάροιθεν ἐπαΐσσοντι ἐοικός,</TextUnit>
    <TextUnit id="1532" loc="2.171">αἰὲν ὑπὲρ νεφέων ἠερμένον: οὐδέ κε φαίης</TextUnit>
    <TextUnit id="1533" loc="2.172">φεύξεσθαι κακὸν οἶτον, ἐπεὶ μάλα μεσσόθι νηὸς</TextUnit>
    <TextUnit id="1534" loc="2.173">λάβρον ἐπικρέμαται, καθάπερ νέφος. ἀλλὰ τόγ' ἔμπης</TextUnit>
    <TextUnit id="1535" loc="2.174">στόρνυται, εἴ κ' ἐσθλοῖο κυβερνητῆρος ἐπαύρῃ.</TextUnit>
    <TextUnit id="1536" loc="2.175">τῶ καὶ Τίφυος οἵδε δαημοσύνῃσι νέοντο,</TextUnit>
    <TextUnit id="1537" loc="2.176">ἀσκηθεῖς μέν, ἀτὰρ πεφοβημένοι. ἤματι δ' ἄλλῳ</TextUnit>
    <TextUnit id="1538" loc="2.177">ἀντιπέρην γαίῃ Βιθυνίδι πείσματ' ἀνῆψαν.</TextUnit>
    <TextUnit id="1539" loc="2.178">̓́Ενθα δ' ἐπάκτιον οἶκον ̓Αγηνορίδης ἔχε Φινεύς,</TextUnit>
    <TextUnit id="1540" loc="2.179">ὃς περὶ δὴ πάντων ὀλοώτατα πήματ' ἀνέτλη</TextUnit>
    <TextUnit id="1541" loc="2.180">εἵνεκα μαντοσύνης, τήν οἱ πάρος ἐγγυάλιξεν</TextUnit>
    <TextUnit id="1542" loc="2.181">Λητοΐδης: οὐδ' ὅσσον ὀπίζετο καὶ Διὸς αὐτοῦ</TextUnit>
    <TextUnit id="1543" loc="2.182">χρείων ἀτρεκέως ἱερὸν νόον ἀνθρώποισιν.</TextUnit>
    <TextUnit id="1544" loc="2.183">τῶ καί οἱ γῆρας μὲν ἐπὶ δηναιὸν ἴαλλεν,</TextUnit>
    <TextUnit id="1545" loc="2.184">ἐκ δ' ἕλετ' ὀφθαλμῶν γλυκερὸν φάος: οὐδὲ γάνυσθαι</TextUnit>
    <TextUnit id="1546" loc="2.185">εἴα ἀπειρεσίοισιν ὀνείασιν, ὅσσα οἱ αἰεὶ</TextUnit>
    <TextUnit id="1547" loc="2.186">θέσφατα πευθόμενοι περιναιέται οἴκαδ' ἄγειρον.</TextUnit>
    <TextUnit id="1548" loc="2.187">ἀλλὰ διὰ νεφέων ἄφνω πέλας ἀίσσουσαι</TextUnit>
    <TextUnit id="1549" loc="2.188">̔́Αρπυιαι στόματος χειρῶν τ' ἀπὸ γαμφηλῇσιν</TextUnit>
    <TextUnit id="1550" loc="2.189">συνεχέως ἥρπαζον. ἐλείπετο δ' ἄλλοτε φορβῆς</TextUnit>
    <TextUnit id="1551" loc="2.190">οὐδ' ὅσον, ἄλλοτε τυτθόν, ἵνα ζώων ἀκάχοιτο.</TextUnit>
    <TextUnit id="1552" loc="2.191">καὶ δ' ἐπὶ μυδαλέην ὀδμὴν χέον: οὐδέ τις ἔτλη</TextUnit>
    <TextUnit id="1553" loc="2.192">μὴ καὶ λευκανίηνδε φορεύμενος, ἀλλ' ἀποτηλοῦ</TextUnit>
    <TextUnit id="1554" loc="2.193">ἑστηώς: τοῖόν οἱ ἀπέπνεε λείψανα δαιτός.</TextUnit>
    <TextUnit id="1555" loc="2.194">αὐτίκα δ' εἰσαΐων ἐνοπὴν καὶ δοῦπον ὁμίλου</TextUnit>
    <TextUnit id="1556" loc="2.195">τούσδ' αὐτοὺς παριόντας ἐπήισεν, ὧν οἱ ἰόντων</TextUnit>
    <TextUnit id="1557" loc="2.196">θέσφατον ἐκ Διὸς ἦεν ἑῆς ἀπόνασθαι ἐδωδῆς.</TextUnit>
    <TextUnit id="1558" loc="2.197">ὀρθωθεὶς δ' εὐνῆθεν, ἀκήριον ἠύτ' ὄνειρον,</TextUnit>
    <TextUnit id="1559" loc="2.198">βάκτρῳ σκηπτόμενος ῥικνοῖς ποσὶν ᾖε θύραζε,</TextUnit>
    <TextUnit id="1560" loc="2.199">τοίχους ἀμφαφόων: τρέμε δ' ἅψεα νισσομένοιο</TextUnit>
    <TextUnit id="1561" loc="2.200">ἀδρανίῃ γήραι τε: πίνῳ δέ οἱ αὐσταλέος χρὼς</TextUnit>
    <TextUnit id="1562" loc="2.201">ἐσκλήκει, ῥινοὶ δὲ σὺν ὀστέα μοῦνον ἔεργον.</TextUnit>
    <TextUnit id="1563" loc="2.202">ἐκ δ' ἐλθὼν μεγάροιο καθέζετο γοῦνα βαρυνθεὶς</TextUnit>
    <TextUnit id="1564" loc="2.203">οὐδοῦ ἐπ' αὐλείοιο: κάρος δέ μιν ἀμφεκάλυψεν</TextUnit>
    <TextUnit id="1565" loc="2.204">πορφύρεος, γαῖαν δὲ πέριξ ἐδόκησε φέρεσθαι</TextUnit>
    <TextUnit id="1566" loc="2.205">νειόθεν, ἀβληχρῷ δ' ἐπὶ κώματι κέκλιτ' ἄναυδος.</TextUnit>
    <TextUnit id="1567" loc="2.206">οἱ δέ μιν ὡς εἴδοντο, περισταδὸν ἠγερέθοντο</TextUnit>
    <TextUnit id="1568" loc="2.207">καὶ τάφον. αὐτὰρ ὁ τοῖσι μάλα μόλις ἐξ ὑπάτοιο</TextUnit>
    <TextUnit id="1569" loc="2.208">στήθεος ἀμπνεύσας μετεφώνεε μαντοσύνῃσιν:</TextUnit>
    <TextUnit id="1570" loc="2.209">"Κλῦτε, Πανελλήνων προφερέστατοι, εἰ ἐτεὸν δὴ</TextUnit>
    <TextUnit id="1571" loc="2.210">οἵδ' ὑμεῖς, οὓς δή κρυερῇ βασιλῆος ἐφετμῇ</TextUnit>
    <TextUnit id="1572" loc="2.211">̔Αργῴης ἐπὶ νηὸς ἄγει μετὰ κῶας ̓Ιήσων.</TextUnit>
    <TextUnit id="1573" loc="2.212">ὑμεῖς ἀτρεκέως. ἔτι μοι νόος οἶδεν ἕκαστα</TextUnit>
    <TextUnit id="1574" loc="2.213">ᾗσι θεοπροπίῃσι. χάριν νύ τοι, ὦ ἄνα Λητοῦς</TextUnit>
    <TextUnit id="1575" loc="2.214">υἱέ, καὶ ἀργαλέοισιν ἀνάπτομαι ἐν καμάτοισιν.</TextUnit>
    <TextUnit id="1576" loc="2.215">̔Ικεσίου πρὸς Ζηνός, ὅτις ῥίγιστος ἀλιτροῖς</TextUnit>
    <TextUnit id="1577" loc="2.216">ἀνδράσι, Φοίβου τ' ἀμφὶ καὶ αὐτῆς εἵνεκεν ̔́Ηρης</TextUnit>
    <TextUnit id="1578" loc="2.217">λίσσομαι, ᾗ περίαλλα θεῶν μέμβλεσθε κιόντες,</TextUnit>
    <TextUnit id="1579" loc="2.218">χραίσμετέ μοι, ῥύσασθε δυσάμμορον ἀνέρα λύμης,</TextUnit>
    <TextUnit id="1580" loc="2.219">μηδέ μ' ἀκηδείῃσιν ἀφορμήθητε λιπόντες</TextUnit>
    <TextUnit id="1581" loc="2.220">αὔτως. οὐ γὰρ μοῦνον ἐπ' ὀφθαλμοῖσιν ̓Ερινὺς</TextUnit>
    <TextUnit id="1582" loc="2.221">λὰξ ἐπέβη, καὶ γῆρας ἀμήρυτον ἐς τέλος ἕλκω:</TextUnit>
    <TextUnit id="1583" loc="2.222">πρὸς δ' ἔτι πικρότατον κρέμαται κακὸν ἄλλο κακοῖσιν.</TextUnit>
    <TextUnit id="1584" loc="2.223">̔́Αρπυιαι στόματός μοι ἀφαρπάζουσιν ἐδωδὴν</TextUnit>
    <TextUnit id="1585" loc="2.224">ἔκποθεν ἀφράστοιο καταΐσσουσαι ὄλεθροι.</TextUnit>
    <TextUnit id="1586" loc="2.225">ἴσχω δ' οὔτινα μῆτιν ἐπίρροθον. ἀλλά κε ῥεῖα</TextUnit>
    <TextUnit id="1587" loc="2.226">αὐτὸς ἑὸν λελάθοιμι νόον δόρποιο μεμηλώς,</TextUnit>
    <TextUnit id="1588" loc="2.227">ἢ κείνας: ὧδ' αἶψα διηέριαι ποτέονται.</TextUnit>
    <TextUnit id="1589" loc="2.228">τυτθὸν δ' ἢν ἄρα δήποτ' ἐδητύος ἄμμι λίπωσιν,</TextUnit>
    <TextUnit id="1590" loc="2.229">πνεῖ τόδε μυδαλέον τε καὶ οὐ τλητὸν μένος ὀδμῆς:</TextUnit>
    <TextUnit id="1591" loc="2.230">οὔ κέ τις οὐδὲ μίνυνθα βροτῶν ἄνσχοιτο πελάσσας,</TextUnit>
    <TextUnit id="1592" loc="2.231">οὐδ' εἴ οἱ ἀδάμαντος ἐληλάμενον κέαρ εἴη.</TextUnit>
    <TextUnit id="1593" loc="2.232">ἀλλά με πικρὴ δῆτα καὶ ἄατος ἴσχει ἀνάγκη</TextUnit>
    <TextUnit id="1594" loc="2.233">μίμνειν καὶ μίμνοντα κακῇ ἐνὶ γαστέρι θέσθαι.</TextUnit>
    <TextUnit id="1595" loc="2.234">τὰς μὲν θέσφατόν ἐστιν ἐρητῦσαι Βορέαο</TextUnit>
    <TextUnit id="1596" loc="2.235">υἱέας. οὐδ' ὀθνεῖοι ἀλαλκήσουσιν ἐόντες,</TextUnit>
    <TextUnit id="1597" loc="2.236">εἰ δὴ ἐγὼν ὁ πρίν ποτ' ἐπικλυτὸς ἀνδράσι Φινεὺς</TextUnit>
    <TextUnit id="1598" loc="2.237">ὄλβῳ μαντοσύνῃ τε, πατὴρ δέ με γείνατ' ̓Αγήνωρ:</TextUnit>
    <TextUnit id="1599" loc="2.238">τῶν δὲ κασιγνήτην, ὅτ' ἐνὶ Θρῄκεσσιν ἄνασσον,</TextUnit>
    <TextUnit id="1600" loc="2.239">Κλειοπάτρην ἕδνοισιν ἐμὸν δόμον ἦγον ἄκοιτιν."</TextUnit>
    <TextUnit id="1601" loc="2.240">̓́Ισκεν ̓Αγηνορίδης: ἀδινὸν δ' ἕλε κῆδος ἕκαστον</TextUnit>
    <TextUnit id="1602" loc="2.241">ἡρώων, πέρι δ' αὖτε δύω υἷας Βορέαο.</TextUnit>
    <TextUnit id="1603" loc="2.242">δάκρυ δ' ὀμορξαμένω σχεδὸν ἤλυθον, ὧδέ τ' ἔειπεν</TextUnit>
    <TextUnit id="1604" loc="2.243">Ζήτης, ἀσχαλόωντος ἑλὼν χερὶ χεῖρα γέροντος:</TextUnit>
    <TextUnit id="1605" loc="2.244">"͂̓Α δείλ', οὔτινά φημι σέθεν σμυγερώτερον ἄλλον</TextUnit>
    <TextUnit id="1606" loc="2.245">ἔμμεναι ἀνθρώπων. τί νύ τοι τόσα κήδε' ἀνῆπται;</TextUnit>
    <TextUnit id="1607" loc="2.246">ἦ ῥα θεοὺς ὀλοῇσι παρήλιτες ἀφραδίῃσιν</TextUnit>
    <TextUnit id="1608" loc="2.247">μαντοσύνας δεδαώς; τῶ τοι μέγα μηνιόωσιν;</TextUnit>
    <TextUnit id="1609" loc="2.248">ἄμμι γε μὴν νόος ἔνδον ἀτύζεται ἱεμένοισιν</TextUnit>
    <TextUnit id="1610" loc="2.249">χραισμεῖν, εἰ δὴ πρόχνυ γέρας τόδε πάρθετο δαίμων</TextUnit>
    <TextUnit id="1611" loc="2.250">νῶιν. ἀρίζηλοι γὰρ ἐπιχθονίοισιν ἐνιπαὶ</TextUnit>
    <TextUnit id="1612" loc="2.251">ἀθανάτων. οὐδ' ἂν πρὶν ἐρητύσαιμεν ἰούσας</TextUnit>
    <TextUnit id="1613" loc="2.252">̔Αρπυίας, μάλα περ λελιημένοι, ἔστ' ἂν ὀμόσσῃς,</TextUnit>
    <TextUnit id="1614" loc="2.253">μὴ μὲν τοῖό γ' ἕκητι θεοῖς ἀπὸ θυμοῦ ἔσεσθαι."</TextUnit>
    <TextUnit id="1615" loc="2.254">̔͂Ως φάτο: τοῦ δ' ἰθὺς κενεὰς ὁ γεραιὸς ἀνέσχεν</TextUnit>
    <TextUnit id="1616" loc="2.255">γλήνας ἀμπετάσας, καὶ ἀμείψατο τοῖσδ' ἐπέεσσιν:</TextUnit>
    <TextUnit id="1617" loc="2.256">"Σίγα: μή μοι ταῦτα νόῳ ἔνι βάλλεο, τέκνον.</TextUnit>
    <TextUnit id="1618" loc="2.257">ἴστω Λητοῦς υἱός, ὅ με πρόφρων ἐδίδαξεν</TextUnit>
    <TextUnit id="1619" loc="2.258">μαντοσύνας: ἴστω δὲ δυσώνυμος, ἥ μ' ἔλαχεν, κὴρ</TextUnit>
    <TextUnit id="1620" loc="2.259">καὶ τόδ' ἐπ' ὀφθαλμῶν ἀλαὸν νέφος, οἵ θ' ὑπένερθεν</TextUnit>
    <TextUnit id="1621" loc="2.260">δαίμονες, οἳ μηδ' ὧδε θανόντι περ εὐμενέοιεν,</TextUnit>
    <TextUnit id="1622" loc="2.261">ὡς οὔ τις θεόθεν χόλος ἔσσεται εἵνεκ' ἀρωγῆς."</TextUnit>
    <TextUnit id="1623" loc="2.262">Τὼ μὲν ἔπειθ' ὅρκοισιν ἀλαλκέμεναι μενέαινον.</TextUnit>
    <TextUnit id="1624" loc="2.263">αἶψα δὲ κουρότεροι πεπονήατο δαῖτα γέροντι,</TextUnit>
    <TextUnit id="1625" loc="2.264">λοίσθιον ̔Αρπυίῃσιν ἑλώριον: ἐγγύθι δ' ἄμφω</TextUnit>
    <TextUnit id="1626" loc="2.265">στῆσαν, ἵνα ξιφέεσσιν ἐπεσσυμένας ἐλάσειαν.</TextUnit>
    <TextUnit id="1627" loc="2.266">καὶ δὴ τὰ πρώτισθ' ὁ γέρων ἔψαυεν ἐδωδῆς:</TextUnit>
    <TextUnit id="1628" loc="2.267">αἱ δ' ἄφαρ ἠύτ' ἄελλαι ἀδευκέες, ἢ στεροπαὶ ὥς,</TextUnit>
    <TextUnit id="1629" loc="2.268">ἀπρόφατοι νεφέων ἐξάλμεναι ἐσσεύοντο</TextUnit>
    <TextUnit id="1630" loc="2.269">κλαγγῇ μαιμώωσαι ἐδητύος: οἱ δ' ἐσιδόντες</TextUnit>
    <TextUnit id="1631" loc="2.270">ἥρωες μεσσηγὺς ἀνίαχον: αἱ δ' ἅμ' ἀυτῇ</TextUnit>
    <TextUnit id="1632" loc="2.271">πάντα καταβρόξασαι ὑπὲρ πόντοιο φέροντο</TextUnit>
    <TextUnit id="1633" loc="2.272">τῆλε παρέξ: ὀδμὴ δὲ δυσάσχετος αὖθι λέλειπτο.</TextUnit>
    <TextUnit id="1634" loc="2.273">τάων δ' αὖ κατόπισθε δύω υἷες Βορέαο</TextUnit>
    <TextUnit id="1635" loc="2.274">φάσγαν' ἐπισχόμενοι ὀπίσω θέον. ἐν γὰρ ἕηκεν</TextUnit>
    <TextUnit id="1636" loc="2.275">Ζεὺς μένος ἀκάματόν σφιν: ἀτὰρ Διὸς οὔ κεν ἑπέσθην</TextUnit>
    <TextUnit id="1637" loc="2.276">νόσφιν, ἐπεὶ ζεφύροιο παραΐσσεσκον ἀέλλας</TextUnit>
    <TextUnit id="1638" loc="2.277">αἰέν. ὅτ' ἐς Φινῆα καὶ ἐκ Φινῆος ἴοιεν.</TextUnit>
    <TextUnit id="1639" loc="2.278">ὡς δ' ὅτ' ἐνὶ κνημοῖσι κύνες δεδαημένοι ἄγρη;</TextUnit>
    <TextUnit id="1640" loc="2.279">ἢ αἶγας κεραοὺς ἠὲ πρόκας ἰχνεύοντες</TextUnit>
    <TextUnit id="1641" loc="2.280">θείωσιν, τυτθὸν δὲ τιταινόμενοι μετόπισθεν</TextUnit>
    <TextUnit id="1642" loc="2.281">ἄκρῃς ἐν γενύεσσι μάτην ἀράβησαν ὀδόντας:</TextUnit>
    <TextUnit id="1643" loc="2.282">ὧς Ζήτης Κάλαΐς τε μάλα σχεδὸν ἀίσσοντες</TextUnit>
    <TextUnit id="1644" loc="2.283">τάων ἀκροτάτῃσιν ἐπέχραον ἤλιθα χερσίν.</TextUnit>
    <TextUnit id="1645" loc="2.284">καί νύ κε δή σφ' ἀέκητι θεῶν διεδηλήσαντο</TextUnit>
    <TextUnit id="1646" loc="2.285">πολλὸν ἑκὰς νήσοισιν ἔπι Πλωτῇσι κιχόντες,</TextUnit>
    <TextUnit id="1647" loc="2.286">εἰ μὴ ἄρ' ὠκέα ͂̓Ιρις ἴδεν, κατὰ δ' αἰθέρος ἆλτο</TextUnit>
    <TextUnit id="1648" loc="2.287">οὐρανόθεν, καὶ τοῖα παραιφαμένη κατέρυκεν:</TextUnit>
    <TextUnit id="1649" loc="2.288">"Οὐ θέμις, ὦ υἱεῖς Βορέω, ξιφέεσσιν ἐλάσσαι</TextUnit>
    <TextUnit id="1650" loc="2.289">̔Αρπυίας, μεγάλοιο Διὸς κύνας: ὅρκια δ' αὐτὴ</TextUnit>
    <TextUnit id="1651" loc="2.290">δώσω ἐγών, ὡς οὔ οἱ ἔτι χρίμψουσιν ἰοῦσαι."</TextUnit>
    <TextUnit id="1652" loc="2.291">̔͂Ως φαμένη λοιβὴν Στυγὸς ὤμοσεν, ἥ τε θεοῖσιν</TextUnit>
    <TextUnit id="1653" loc="2.292">ῥιγίστη πάντεσσιν ὀπιδνοτάτη τε τέτυκται,</TextUnit>
    <TextUnit id="1654" loc="2.293">μὴ μὲν ̓Αγηνορίδαο δόμοις ἔτι τάσδε πελάσσαι</TextUnit>
    <TextUnit id="1655" loc="2.294">εἰσαῦτις Φινῆος, ἐπεὶ καὶ μόρσιμον ἦεν.</TextUnit>
    <TextUnit id="1656" loc="2.295">οἱ δ' ὅρκῳ εἴξαντες ὑπέστρεφον ἂψ ἐπὶ νῆα</TextUnit>
    <TextUnit id="1657" loc="2.296">σώεσθαι. Στροφάδας δὲ μετακλείους' ἄνθρωποι</TextUnit>
    <TextUnit id="1658" loc="2.297">νήσους τοῖό γ' ἕκητι, πάρος Πλωτὰς καλέοντες.</TextUnit>
    <TextUnit id="1659" loc="2.298">̓́Αρπυιαί τ' ͂̓Ιρίς τε διέτμαγεν. αἱ μὲν ἔδυσαν</TextUnit>
    <TextUnit id="1660" loc="2.299">κευθμῶνα Κρήτης Μινωίδος: ἡ δ' ἀνόρουσεν</TextUnit>
    <TextUnit id="1661" loc="2.300">Οὔλυμπόνδε, θοῇσι μεταχρονίη πτερύγεσσιν.</TextUnit>
    <TextUnit id="1662" loc="2.301">Τόφρα δ' ἀριστῆες πινόεν περὶ δέρμα γέροντος</TextUnit>
    <TextUnit id="1663" loc="2.302">πάντῃ φοιβήσαντες ἐπικριδὸν ἱρεύσαντο</TextUnit>
    <TextUnit id="1664" loc="2.303">μῆλα, τά τ' ἐξ ̓Αμύκοιο λεηλασίης ἐκόμισσαν.</TextUnit>
    <TextUnit id="1665" loc="2.304">αὐτὰρ ἐπεὶ μέγα δόρπον ἐνὶ μεγάροισιν ἔθεντο,</TextUnit>
    <TextUnit id="1666" loc="2.305">δαίνυνθ' ἑζόμενοι: σὺν δέ σφισι δαίνυτο Φινεὺς</TextUnit>
    <TextUnit id="1667" loc="2.306">ἁρπαλέως, οἷόν τ' ἐν ὀνείρασι θυμὸν ἰαίνων.</TextUnit>
    <TextUnit id="1668" loc="2.307">ἔνθα δ', ἐπεὶ δόρποιο κορέσσαντ' ἠδὲ ποτῆτος,</TextUnit>
    <TextUnit id="1669" loc="2.308">παννύχιοι Βορέω μένον υἱέας ἐγρήσσοντες.</TextUnit>
    <TextUnit id="1670" loc="2.309">αὐτὸς δ' ἐν μέσσοισι παρ' ἐσχάρῃ ἧστο γεραιὸς</TextUnit>
    <TextUnit id="1671" loc="2.310">πείρατα ναυτιλίης ἐνέπων ἄνυσίν τε κελεύθου:</TextUnit>
    <TextUnit id="1672" loc="2.311">"Κλῦτέ νυν. οὐ μὲν πάντα πέλει θέμις ὔμμι δαῆναι</TextUnit>
    <TextUnit id="1673" loc="2.312">ἀτρεκές: ὅσσα δ' ὄρωρε θεοῖς φίλον, οὐκ ἐπικεύσω.</TextUnit>
    <TextUnit id="1674" loc="2.313">ἀασάμην καὶ πρόσθε Διὸς νόον ἀφραδίῃσιν</TextUnit>
    <TextUnit id="1675" loc="2.314">χρείων ἑξείης τε καὶ ἐς τέλος. ὧδε γὰρ αὐτὸς</TextUnit>
    <TextUnit id="1676" loc="2.315">βούλεται ἀνθρώποις ἐπιδευέα θέσφατα φαίνειν</TextUnit>
    <TextUnit id="1677" loc="2.316">μαντοσύνης, ἵνα καί τι θεῶν χατέωσι νόοιο.</TextUnit>
    <TextUnit id="1678" loc="2.317">Πέτρας μὲν πάμπρωτον, ἀφορμηθέντες ἐμεῖο,</TextUnit>
    <TextUnit id="1679" loc="2.318">Κυανέας ὄψεσθε δύω ἁλὸς ἐν ξυνοχῇσιν,</TextUnit>
    <TextUnit id="1680" loc="2.319">τάων οὔτινά φημι διαμπερὲς ἐξαλέασθαι.</TextUnit>
    <TextUnit id="1681" loc="2.320">οὐ γάρ τε ῥίζῃσιν ἐρήρεινται νεάτῃσιν,</TextUnit>
    <TextUnit id="1682" loc="2.321">ἀλλὰ θαμὰ ξυνίασιν ἐναντίαι ἀλλήλῃσιν</TextUnit>
    <TextUnit id="1683" loc="2.322">εἰς ἕν, ὕπερθε δὲ πολλὸν ἁλὸς κορθύεται ὕδωρ</TextUnit>
    <TextUnit id="1684" loc="2.323">βρασσόμενον: στρηνὲς δὲ περὶ στυφελῇ βρέμει ἀκτῇ.</TextUnit>
    <TextUnit id="1685" loc="2.324">τῶ νῦν ἡμετέρῃσι παραιφασίῃσι πίθεσθε,</TextUnit>
    <TextUnit id="1686" loc="2.325">εἰ ἐτεὸν πυκινῷ τε νόῳ μακάρων τ' ἀλέγοντες</TextUnit>
    <TextUnit id="1687" loc="2.326">πείρετε: μηδ' αὔτως αὐτάγρετον οἶτον ὄλησθε</TextUnit>
    <TextUnit id="1688" loc="2.327">ἀφραδέως, ἢ θύνετ' ἐπισπόμενοι νεότητι.</TextUnit>
    <TextUnit id="1689" loc="2.328">οἰωνῷ δή πρόσθε πελειάδι πειρήσασθαι</TextUnit>
    <TextUnit id="1690" loc="2.329">νηὸς ἄπο προμεθέντες ἐφιέμεν. ἢν δὲ δι' αὐτῶν</TextUnit>
    <TextUnit id="1691" loc="2.330">πετράων πόντονδε σόη πτερύγεσσι δίηται,</TextUnit>
    <TextUnit id="1692" loc="2.331">μηκέτι δὴν μηδ' αὐτοὶ ἐρητύεσθε κελεύθου,</TextUnit>
    <TextUnit id="1693" loc="2.332">ἀλλ' εὖ καρτύναντες ἑαῖς ἐνὶ χερσὶν ἐρετμὰ</TextUnit>
    <TextUnit id="1694" loc="2.333">τέμνεθ' ἁλὸς στεινωπόν: ἐπεὶ φάος οὔ νύ τι τόσσον</TextUnit>
    <TextUnit id="1695" loc="2.334">ἔσσετ' ἐν εὐχωλῇσιν, ὅσον τ' ἐνὶ κάρτεϊ χειρῶν.</TextUnit>
    <TextUnit id="1696" loc="2.335">τῶ καὶ τἆλλα μεθέντες ὀνήιστον πονέεσθαι</TextUnit>
    <TextUnit id="1697" loc="2.336">θαρσαλέως: πρὶν δ' οὔτι θεοὺς λίσσεσθαι ἐρύκω.</TextUnit>
    <TextUnit id="1698" loc="2.337">εἰ δέ κεν ἀντικρὺ πταμένη μεσσηγὺς ὄληται,</TextUnit>
    <TextUnit id="1699" loc="2.338">ἄψορροι στέλλεσθαι ἐπεὶ πολὺ βέλτερον εἶξαι</TextUnit>
    <TextUnit id="1700" loc="2.339">ἀθανάτοις. οὐ γάρ κε κακὸν μόρον ἐξαλέαισθε</TextUnit>
    <TextUnit id="1701" loc="2.340">πετράων, οὐδ' εἴ κε σιδηρείη πέλοι ̓Λργώ.</TextUnit>
    <TextUnit id="1702" loc="2.341">ὦ μέλεοι, μὴ τλῆτε παρὲξ ἐμὰ θέσφατα βῆναι,</TextUnit>
    <TextUnit id="1703" loc="2.342">εἰ καί με τρὶς τόσσον ὀίεσθ' Οὐρανίδῃσιν,</TextUnit>
    <TextUnit id="1704" loc="2.343">ὅσσον ἀνάρσιός εἰμι, καὶ εἰ πλεῖον στυγέεσθαι:</TextUnit>
    <TextUnit id="1705" loc="2.344">μὴ τλῆτ' οἰωνοῖο πάρεξ ἔτι νηὶ περῆσαι.</TextUnit>
    <TextUnit id="1706" loc="2.345">καὶ τὰ μὲν ὥς κε πέλῃ, τὼς ἔσσεται. ἢν δὲ φύγητε</TextUnit>
    <TextUnit id="1707" loc="2.346">σύνδρομα πετράων ἀσκηθέες ἔνδοθι Πόντου,</TextUnit>
    <TextUnit id="1708" loc="2.347">αὐτίκα Βιθυνῶν ἐπὶ δεξιὰ γαῖαν ἔχοντες</TextUnit>
    <TextUnit id="1709" loc="2.348">πλώετε ῥηγμῖνας πεφυλαγμένοι, εἰσόκεν αὖτε</TextUnit>
    <TextUnit id="1710" loc="2.349">̔Ρήβαν ὠκυρόην ποταμὸν ἄκρην τε Μέλαιναν</TextUnit>
    <TextUnit id="1711" loc="2.350">γνάμψαντες νήσου Θυνηίδος ὅρμον ἵκησθε.</TextUnit>
    <TextUnit id="1712" loc="2.351">κεῖθεν δ' οὐ μάλα πουλὺ διὲξ ἁλὸς ἀντιπέραιαν</TextUnit>
    <TextUnit id="1713" loc="2.352">γῆν Μαριανδυνῶν ἐπικέλσετε νοστήσαντες.</TextUnit>
    <TextUnit id="1714" loc="2.353">ἔνθα μὲν εἰς ̓Αίδαο καταιβάτις ἐστὶ κέλευθος,</TextUnit>
    <TextUnit id="1715" loc="2.354">ἄκρη τε προβλὴς ̓Αχερουσιὰς ὑψόθι τείνει,</TextUnit>
    <TextUnit id="1716" loc="2.355">δινήεις τ' ̓Αχέρων αὐτὴν διὰ νειόθι τέμνων</TextUnit>
    <TextUnit id="1717" loc="2.356">ἄκρην ἐκ μεγάλης προχοὰς ἵησι φάραγγος.</TextUnit>
    <TextUnit id="1718" loc="2.357">ἀγχίμολον δ' ἐπὶ τῇ πολέας παρανεῖσθε κολωνοὺς</TextUnit>
    <TextUnit id="1719" loc="2.358">Παφλαγόνων, τοῖσίν τ' ̓Ενετήιος ἐμβασίλευσεν</TextUnit>
    <TextUnit id="1720" loc="2.359">πρῶτα Πέλοψ, τοῦ καί περ ἀφ' αἵματος εὐχετόωνται.</TextUnit>
    <TextUnit id="1721" loc="2.360">ἔστι δέ τις ἄκρη ̔Ελίκης κατεναντίον ̓́Αρκτου,</TextUnit>
    <TextUnit id="1722" loc="2.361">πάντοθεν ἠλίβατος, καί μιν καλέουσι Κάραμβιν,</TextUnit>
    <TextUnit id="1723" loc="2.362">τῆς καὶ ὑπὲρ βορέαο περισχίζονται ἄελλαι:</TextUnit>
    <TextUnit id="1724" loc="2.363">ὧδε μάλ' ἂμ πέλαγος τετραμμένη αἰθέρι κύρει.</TextUnit>
    <TextUnit id="1725" loc="2.364">τήνδε περιγνάμψαντι πολὺς παρακέκλιται: ἤδη</TextUnit>
    <TextUnit id="1726" loc="2.365">Αἰγιαλός: πολέος δ' ἐπὶ πείρασιν Αἰγιαλοῖο</TextUnit>
    <TextUnit id="1727" loc="2.366">ἀκτῇ ἐπὶ προβλῆτι ῥοαὶ ̔́Αλυος ποταμοῖο</TextUnit>
    <TextUnit id="1728" loc="2.367">δεινὸν ἐρεύγονται: μετὰ τὸν δ' ἀγχίροος ͂̓Ιρις</TextUnit>
    <TextUnit id="1729" loc="2.368">μειότερος λευκῇσιν ἑλίσσεται εἰς ἅλα δίναις.</TextUnit>
    <TextUnit id="1730" loc="2.369">κεῖθεν δὲ προτέρωσε μέγας καὶ ὑπείροχος ἀγκὼν</TextUnit>
    <TextUnit id="1731" loc="2.370">ἐξανέχει γαίης: ἐπὶ δὲ στόμα Θερμώδοντος</TextUnit>
    <TextUnit id="1732" loc="2.371">κόλπῳ ἐν εὐδιόωντι Θεμισκύρειον ὑπ' ἄκρην</TextUnit>
    <TextUnit id="1733" loc="2.372">μύρεται, εὐρείης διαειμένος ἠπείροιο.</TextUnit>
    <TextUnit id="1734" loc="2.373">ἔνθα δὲ Δοίαντος πεδίον, σχεδόθεν δὲ πόληες</TextUnit>
    <TextUnit id="1735" loc="2.374">τρισσαὶ ̓Αμαζονίδων, μετά τε σμυγερώτατοι ἀνδρῶν</TextUnit>
    <TextUnit id="1736" loc="2.375">τρηχεῖαν Χάλυβες καὶ ἀτειρέα γαῖαν ἔχουσιν,</TextUnit>
    <TextUnit id="1737" loc="2.376">ἐργατίναι: τοὶ δ' ἀμφὶ σιδήρεα ἔργα μέλονται.</TextUnit>
    <TextUnit id="1738" loc="2.377">ἄγχι δὲ vαιετάουσι πολύρρηνες Τιβαρηνοὶ</TextUnit>
    <TextUnit id="1739" loc="2.378">Ζηνὸς ̓Ευξείνοιο Γενηταίην ὑπὲρ ἄκρην.</TextUnit>
    <TextUnit id="1740" loc="2.379">τῇ δ' ἐπὶ Μοσσύνοικοι ὁμούριοι ὑλήεσσαν</TextUnit>
    <TextUnit id="1741" loc="2.380">ἑξείης ἤπειρον, ὑπωρείας τε νέμονται,</TextUnit>
    <TextUnit id="1742" loc="2.381">δουρατέοις πύργοισιν ἐν οἰκία τεκτήναντες</TextUnit>
    <TextUnit id="1743" loc="2.382">[κάλινα καὶ πύργους εὐπηγέας, οὓς καλέουσιν</TextUnit>
    <TextUnit id="1744" loc="2.383">μόσσυνας: καὶ δ' αὐτοὶ ἐπώνυμοι ἔνθεν ἔασιν.]</TextUnit>
    <TextUnit id="1745" loc="2.382">τοὺς παραμειβόμενοι λισσῇ ἐπικέλσετε νήσῳ,</TextUnit>
    <TextUnit id="1746" loc="2.383">μήτι παντοίῃ μέγ' ἀναιδέας ἐξελάσαντες</TextUnit>
    <TextUnit id="1747" loc="2.384">οἰωνούς, οἳ δῆθεν ἀπειρέσιοι ἐφέπουσιν</TextUnit>
    <TextUnit id="1748" loc="2.385">νῆσον ἐρημαίην. τῇ μέν τ' ἐνὶ νηὸν ̓́Αρηος</TextUnit>
    <TextUnit id="1749" loc="2.386">λαΐνεον ποίησαν ̓Αμαζονίδων βασίλειαι</TextUnit>
    <TextUnit id="1750" loc="2.387">̓Οτρηρή τε καὶ ̓Αντιόπη, ὁπότε στρατόωντο.</TextUnit>
    <TextUnit id="1751" loc="2.388">ἔνθα γὰρ ὔμμιν ὄνειαρ ἀδευκέος ἐξ ἁλὸς εἶσιν</TextUnit>
    <TextUnit id="1752" loc="2.389">ἄρρητον: τῶ καί τε φίλα φρονέων ἀγορεύω</TextUnit>
    <TextUnit id="1753" loc="2.390">ἰσχέμεν. ἀλλὰ τίη με πάλιν χρειὼ ἀλιτέσθαι</TextUnit>
    <TextUnit id="1754" loc="2.391">μαντοσύνῃ τὰ ἕκαστα διηνεκὲς ἐξενέποντα;</TextUnit>
    <TextUnit id="1755" loc="2.392">νήσου δὲ προτέρωσε καὶ ἠπείροιο περαίης</TextUnit>
    <TextUnit id="1756" loc="2.393">φέρβονται Φίλυρες: Φιλύρων δ' ἐφύπερθεν ἔασιν</TextUnit>
    <TextUnit id="1757" loc="2.394">Μάκρωνες: μετὰ δ' αὖ περιώσια φῦλα Βεχείρων.</TextUnit>
    <TextUnit id="1758" loc="2.395">ἑξείης δὲ Σάπειρες ἐπὶ σφίσι ναιετάουσιν:</TextUnit>
    <TextUnit id="1759" loc="2.396">Βύζηρες δ' ἐπὶ τοῖσιν ὁμώλακες, ὧν ὕπερ ἤδη</TextUnit>
    <TextUnit id="1760" loc="2.397">αὐτοὶ Κόλχοι ἔχονται ἀρήιοι. ἀλλ' ἐνὶ νηὶ</TextUnit>
    <TextUnit id="1761" loc="2.398">πείρεθ', ἕως μυχάτῃ κεν ἐνιχρίμψητε θαλάσσῃ.</TextUnit>
    <TextUnit id="1762" loc="2.399">ἔνθα δ' ἐπ' ἠπείροιο Κυταιίδος, ἠδ' ̓Αμαραντῶν</TextUnit>
    <TextUnit id="1763" loc="2.400">τηλόθεν ἐξ ὀρέων πεδίοιό τε Κιρκαίοιο</TextUnit>
    <TextUnit id="1764" loc="2.401">Φᾶσις δινήεις εὐρὺν ῥόον εἰς ἅλα βάλλει.</TextUnit>
    <TextUnit id="1765" loc="2.402">κείνου νῆ' ἐλάοντες ἐπὶ προχοὰς ποταμοῖο</TextUnit>
    <TextUnit id="1766" loc="2.403">πύργους εἰσόψεσθε Κυταιέος Αἰήταο,</TextUnit>
    <TextUnit id="1767" loc="2.404">ἄλσος τε σκιόειν ̓́Αρεος, τόθι κῶας ἐπ' ἄκρης</TextUnit>
    <TextUnit id="1768" loc="2.405">πεπτάμενον φηγοῖο δράκων, τέρας αἰνὸν ἰδέσθαι,</TextUnit>
    <TextUnit id="1769" loc="2.406">ἀμφὶς ὀπιπεύει δεδοκημένος: οὐδέ οἱ ἦμαρ,</TextUnit>
    <TextUnit id="1770" loc="2.407">οὐ κνέφας ἥδυμος ὕπνος ἀναιδέα δάμναται ὄσσε."</TextUnit>
    <TextUnit id="1771" loc="2.408">̔͂Ως ἄρ' ἔφη: τοὺς δ' εἶθαρ ἕλεν δέος εἰσαΐοντας.</TextUnit>
    <TextUnit id="1772" loc="2.409">δὴν δ' ἔσαν ἀμφασίῃ βεβολημένοι: ὀψὲ δ' ἔειπεν</TextUnit>
    <TextUnit id="1773" loc="2.410">ἥρως Αἴσονος υἱὸς ἀμηχανέων κακότητι:</TextUnit>
    <TextUnit id="1774" loc="2.411">"̓͂Ω γέρον, ἤδη μέν τε διίκεο πείρατ' ἀέθλων</TextUnit>
    <TextUnit id="1775" loc="2.412">ναυτιλίης καὶ τέκμαρ, ὅτῳ στυγερὰς διὰ πέτρας</TextUnit>
    <TextUnit id="1776" loc="2.413">πειθόμενοι Πόντονδε περήσομεν: εἰ δέ κεν αὖτις</TextUnit>
    <TextUnit id="1777" loc="2.414">τάσδ' ἡμῖν προφυγοῦσιν ἐς ̔Ελλάδα νόστος ὀπίσσω</TextUnit>
    <TextUnit id="1778" loc="2.415">ἔσσεται, ἀσπαστῶς κε παρὰ σέο καὶ τὸ δαείην.</TextUnit>
    <TextUnit id="1779" loc="2.416">πῶς ἔρδω, πῶς αὖτε τόσην ἁλὸς εἶμι κέλευθον,</TextUnit>
    <TextUnit id="1780" loc="2.417">νῆις ἐὼν ἑτάροις ἅμα νήισιν; Αἶα δὲ Κολχὶς</TextUnit>
    <TextUnit id="1781" loc="2.418">Πόντου καὶ γαίης ἐπικέκλιται ἐσχατιῇσιν."</TextUnit>
    <TextUnit id="1782" loc="2.419">̔͂Ως φάτο: τὸν δ' ὁ γεραιὸς ἀμειβόμενος προσέειπεν:</TextUnit>
    <TextUnit id="1783" loc="2.420">"̓͂Ω τέκος, εὖτ' ἂν πρῶτα φύγῃς ὀλοὰς διὰ πέτρας,</TextUnit>
    <TextUnit id="1784" loc="2.421">θάρσει: ἐπεὶ δαίμων ἕτερον πλόον ἡγεμονεύσει</TextUnit>
    <TextUnit id="1785" loc="2.422">ἐξ Αἴης: μετὰ δ' Αἶαν ἅλις πομπῆες ἔσονται.</TextUnit>
    <TextUnit id="1786" loc="2.423">ἀλλά, φίλοι, φράζεσθε θεᾶς δολόεσσαν ἀρωγὴν</TextUnit>
    <TextUnit id="1787" loc="2.424">Κύπριδος. ἐκ γὰρ τῆς κλυτὰ πείρατα κεῖται ἀέθλων.</TextUnit>
    <TextUnit id="1788" loc="2.425">καὶ δέ με μηκέτι τῶνδε περαιτέρω ἐξερέεσθε."</TextUnit>
    <TextUnit id="1789" loc="2.426">̔͂Ως φάτ' ̓Αγηνορίδης: ἐπὶ δὲ σχεδὸν υἱέε δοιὼ</TextUnit>
    <TextUnit id="1790" loc="2.427">Θρηικίου Βορέαο κατ' αἰθέρος ἀίξαντε</TextUnit>
    <TextUnit id="1791" loc="2.428">οὐδῷ ἔπι κραιπνοὺς ἔβαλον πόδας: οἱ δ' ἀνόρουσαν</TextUnit>
    <TextUnit id="1792" loc="2.429">ἐξ ἑδέων ἥρωες, ὅπως παρεόντας ἴδοντο.</TextUnit>
    <TextUnit id="1793" loc="2.430">Ζήτης δ' ἱεμένοισιν, ἔτ' ἄσπετον ἐκ καμάτοιο</TextUnit>
    <TextUnit id="1794" loc="2.431">ἆσθμ' ἀναφυσιόων, μετεφώνεεν, ὅσσον ἄπωθεν</TextUnit>
    <TextUnit id="1795" loc="2.432">ἤλασαν, ἠδ' ὡς ͂̓Ιρις ἐρύκακε τάσδε δαΐξαι,</TextUnit>
    <TextUnit id="1796" loc="2.433">ὅρκιά τ' εὐμενέουσα θεὰ πόρεν, αἱ δ' ὑπέδυσαν</TextUnit>
    <TextUnit id="1797" loc="2.434">δείματι Δικταίης περιώσιον ἄντρον ἐρίπνης.</TextUnit>
    <TextUnit id="1798" loc="2.435">γηθόσυνοι δἤπειτα δόμοις ἔνι πάντες ἑταῖροι</TextUnit>
    <TextUnit id="1799" loc="2.436">αὐτός τ' ἀγγελίῃ Φινεὺς πέλεν. ὦκα δὲ τόνγε</TextUnit>
    <TextUnit id="1800" loc="2.437">Αἰσονίδης περιπολλὸν ἐυφρονέων προσέειπεν:</TextUnit>
    <TextUnit id="1801" loc="2.438">"̓͂Η ἄρα δή τις ἔην, Φινεῦ, θεός, ὃς σέθεν ἄτης</TextUnit>
    <TextUnit id="1802" loc="2.439">κήδετο λευγαλέης, καὶ δ' ἡμέας αὖθι πέλασσεν</TextUnit>
    <TextUnit id="1803" loc="2.440">τηλόθεν, ὄφρα τοι υἷες ἀμύνειαν Βορέαο:</TextUnit>
    <TextUnit id="1804" loc="2.441">εἰ δὲ καὶ ὀφθαλμοῖσι φόως πόροι ἦ τ' ἂν ὀίω</TextUnit>
    <TextUnit id="1805" loc="2.442">γηθήσειν, ὅσον εἴπερ ὑπότροπος οἴκαδ' ἱκοίμην."</TextUnit>
    <TextUnit id="1806" loc="2.443">̔͂Ως ἔφατ': αὐτὰρ ὁ τόνγε κατηφήσας προσέειπεν:</TextUnit>
    <TextUnit id="1807" loc="2.444">"Αἰσονίδη, τὸ μὲν οὐ παλινάγρετον, οὐδέ τι μῆχος</TextUnit>
    <TextUnit id="1808" loc="2.445">ἔστ' ὀπίσω: κενεαὶ γὰρ ὑποσμύχονται ὀπωπαί.</TextUnit>
    <TextUnit id="1809" loc="2.446">ἀντὶ δὲ τοῦ θάνατόν μοι ἄφαρ θεὸς ἐγγυαλίξαι,</TextUnit>
    <TextUnit id="1810" loc="2.447">καί τε θανὼν πάσῃσι μετέσσομαι ἀγλαΐῃσιν."</TextUnit>
    <TextUnit id="1811" loc="2.448">̔͂Ως τώγ' ἀλλήλοισι παραβλήδην ἀγόρευον.</TextUnit>
    <TextUnit id="1812" loc="2.449">αὐτίκα δ' οὐ μετὰ δηρὸν ἀμειβομένων ἐφαάνθη</TextUnit>
    <TextUnit id="1813" loc="2.450">̓Ηριγενής: τὸν δ' ἀμφὶ περικτίται ἠγερέθοντο</TextUnit>
    <TextUnit id="1814" loc="2.451">ἀνέρες, οἳ καὶ πρόσθεν ἐπ' ἤματι κεῖσε θάμιζον,</TextUnit>
    <TextUnit id="1815" loc="2.452">αἰὲν ὁμῶς φορέοντες ἑῆς ἀπὸ μοῖραν ἐδωδῆς.</TextUnit>
    <TextUnit id="1816" loc="2.453">τοῖς ὁ γέρων πάντεσσιν, ὅτις καὶ ἀφαυρὸς ἵκοιτο,</TextUnit>
    <TextUnit id="1817" loc="2.454">ἔχραεν ἐνδυκέως, πολέων δ' ἀπὸ πήματ' ἔλυσεν</TextUnit>
    <TextUnit id="1818" loc="2.455">μαντοσύνῃ: τῶ καί μιν ἐποιχόμενοι κομέεσκον.</TextUnit>
    <TextUnit id="1819" loc="2.456">σὺν τοῖσιν δ' ἵκανε Παραίβιος, ὅς ῥά οἱ ἦεν</TextUnit>
    <TextUnit id="1820" loc="2.457">φίλτατος: ἀσπάσιος δὲ: δόμοις ἔνι τούσγ' ἐνόησεν.</TextUnit>
    <TextUnit id="1821" loc="2.458">πρὶν γὰρ δή νύ ποτ' αὐτὸς ἀριστήων στόλον ἀνδρῶν</TextUnit>
    <TextUnit id="1822" loc="2.459">̔Ελλάδος ἐξανιόντα μετὰ πτόλιν Αἰήταο</TextUnit>
    <TextUnit id="1823" loc="2.460">πείσματ' ἀνάψασθαι μυθήσατο Θυνίδι γαίῃ,</TextUnit>
    <TextUnit id="1824" loc="2.461">οἵ τέ οἱ ̔Αρπυίας Διόθεν σχήσουσιν ἰούσας.</TextUnit>
    <TextUnit id="1825" loc="2.462">τοὺς μὲν ἔπειτ' ἐπέεσσιν ἀρεσσάμενος πυκινοῖσιν</TextUnit>
    <TextUnit id="1826" loc="2.463">πέμφ' ὁ γέρων: οἶον δὲ Παραίβιον αὐτόθι μίμνειν</TextUnit>
    <TextUnit id="1827" loc="2.464">κέκλετ' ἀριστήεσσι σὺν ἀνδράσιν: αἶψα δὲ τόνγε</TextUnit>
    <TextUnit id="1828" loc="2.465">σφωιτέρων ὀίων ὅτις ἔξοχος, εἰς ἓ κομίσσαι</TextUnit>
    <TextUnit id="1829" loc="2.466">ἧκεν ἐποτρύνας. τοῦ δ' ἐκ μεγάροιο κιόντος</TextUnit>
    <TextUnit id="1830" loc="2.467">μειλιχίως ἐρέτῃσιν ὁμηγερέεσσι μετηύδα:</TextUnit>
    <TextUnit id="1831" loc="2.468">"̓͂Ω φίλοι, οὐκ ἄρα πάντες ὑπέρβιοι ἄνδρες ἔασιν,</TextUnit>
    <TextUnit id="1832" loc="2.469">οὐδ' εὐεργεσίης ἀμνήμονες. ὡς καὶ ὅδ' ἀνὴρ</TextUnit>
    <TextUnit id="1833" loc="2.470">τοῖος ἐὼν δεῦρ' ἦλθεν, ἑὸν μόρον ὄφρα δαείη.</TextUnit>
    <TextUnit id="1834" loc="2.471">εὖτε γὰρ οὖν ὡς πλεῖστα κάμοι καὶ πλεῖστα μογήσαι,</TextUnit>
    <TextUnit id="1835" loc="2.472">δὴ τότε μιν περιπολλὸν ἐπασσυτέρη βιότοιο</TextUnit>
    <TextUnit id="1836" loc="2.473">χρησμοσύνη τρύχεσκεν: ἐπ' ἤματι δ' ἦμαρ ὀρώρει</TextUnit>
    <TextUnit id="1837" loc="2.474">κύντερον, οὐδέ τις ἦεν ἀνάπνευσις μογέοντι.</TextUnit>
    <TextUnit id="1838" loc="2.475">ἀλλ' ὅγε πατρὸς ἑοῖο κακὴν τίνεσκεν ἀμοιβὴν</TextUnit>
    <TextUnit id="1839" loc="2.476">ἀμπλακίης. ὁ γὰρ οἶος ἐν οὔρεσι δένδρεα τέμνων</TextUnit>
    <TextUnit id="1840" loc="2.477">δή ποθ' ἁμαδρυάδος νύμφης ἀθέριξε λιτάων,</TextUnit>
    <TextUnit id="1841" loc="2.478">ἥ μιν ὀδυρομένη ἀδινῷ μειλίσσετο μύθῳ,</TextUnit>
    <TextUnit id="1842" loc="2.479">μὴ ταμέειν πρέμνον δρυὸς ἥλικος, ᾗ ἔπι πουλὺν</TextUnit>
    <TextUnit id="1843" loc="2.480">αἰῶνα τρίβεσκε διηνεκές: αὐτὰρ ὁ τήνγε</TextUnit>
    <TextUnit id="1844" loc="2.481">ἀφραδέως ἔτμηξεν ἀγηνορίῃ νεότητος.</TextUnit>
    <TextUnit id="1845" loc="2.482">τῷ δ' ἄρα νηκερδῆ νύμφη πόρεν οἶτον ὀπίσσω</TextUnit>
    <TextUnit id="1846" loc="2.483">αὐτῷ καὶ τεκέεσσιν. ἔγωγε μέν, εὖτ' ἀφίκανεν,</TextUnit>
    <TextUnit id="1847" loc="2.484">ἀμπλακίην ἔγνων: βωμὸν δ' ἐκέλευσα καμόντα</TextUnit>
    <TextUnit id="1848" loc="2.485">Θυνιάδος νύμφης, λωφήια ῥέξαι ἐπ' αὐτῷ</TextUnit>
    <TextUnit id="1849" loc="2.486">ἱερά, πατρῴην αἰτεύμενον αἶσαν ἀλύξαι.</TextUnit>
    <TextUnit id="1850" loc="2.487">ἔνθ' ἐπεὶ ἔκφυγε κῆρα θεήλατον, οὔποτ' ἐμεῖο</TextUnit>
    <TextUnit id="1851" loc="2.488">ἐκλάθετ', οὐδ' ἀθέρισσε: μόλις δ' ἀέκοντα θύραζε</TextUnit>
    <TextUnit id="1852" loc="2.489">πέμπω, ἐπεὶ μέμονέν γε παρέμμεναι ἀσχαλόωντι."</TextUnit>
    <TextUnit id="1853" loc="2.490">̔͂Ως φάτ' ̓Αγηνορίδης: ὁ δ' ἐπισχεδὸν αὐτίκα δοιὼ</TextUnit>
    <TextUnit id="1854" loc="2.491">ἤλυθ' ἄγων ποίμνηθεν ὄις. ἀνὰ δ' ἵστατ' ̓Ιήσων,</TextUnit>
    <TextUnit id="1855" loc="2.492">ἂν δὲ Βορήιοι υἷες ἐφημοσύνῃσι γέροντος.</TextUnit>
    <TextUnit id="1856" loc="2.493">ὦκα δὲ κεκλόμενοι μαντήιον ̓Απόλλωνα</TextUnit>
    <TextUnit id="1857" loc="2.494">ῥέζον ἐπ' ἐσχαρόφιν νέον ἤματος ἀνομένοιο.</TextUnit>
    <TextUnit id="1858" loc="2.495">κουρότεροι δ' ἑτάρων μενοεικέα δαῖτ' ἀλέγυνον.</TextUnit>
    <TextUnit id="1859" loc="2.496">ἔνθ' εὖ δαισάμενοι, τοὶ μὲν παρὰ πείσμασι νηός,</TextUnit>
    <TextUnit id="1860" loc="2.497">τοὶ δ' αὐτοῦ κατὰ δώματ' ἀολλέες εὐνάζοντο.</TextUnit>
    <TextUnit id="1861" loc="2.498">ἦρι δ' ἐτήσιαι αὖραι ἐπέχραον, αἵ τ' ἀνὰ πᾶσαν</TextUnit>
    <TextUnit id="1862" loc="2.499">γαῖαν ὁμῶς τοιῇδε Διὸς πνείουσιν ἀρωγῇ.</TextUnit>
    <TextUnit id="1863" loc="2.500">Κυρήνη πέφαταί τις ἕλος πάρα Πηνειοῖο</TextUnit>
    <TextUnit id="1864" loc="2.501">μῆλα νέμειν προτέροισι παρ' ἀνδράσιν: εὔαδε γάρ οἱ</TextUnit>
    <TextUnit id="1865" loc="2.502">παρθενίη καὶ λέκτρον ἀκήρατον. αὐτὰρ ̓Απόλλων</TextUnit>
    <TextUnit id="1866" loc="2.503">τήνγ' ἀνερεψάμενος ποταμῷ ἔπι ποιμαίνουσαν</TextUnit>
    <TextUnit id="1867" loc="2.504">τηλόθεν Αἱμονίης, χθονίῃς παρακάτθετο νύμφαις,</TextUnit>
    <TextUnit id="1868" loc="2.505">αἳ Λιβύην ἐνέμοντο παραὶ Μυρτώσιον αἶπος.</TextUnit>
    <TextUnit id="1869" loc="2.506">ἔνθα δ' ̓Αρισταῖον Φοίβῳ τέκεν, ὃν καλέουσιν</TextUnit>
    <TextUnit id="1870" loc="2.507">̓Αγρέα καὶ Νόμιον πολυλήιοι Αἱμονιῆες.</TextUnit>
    <TextUnit id="1871" loc="2.508">τὴν μὲν γὰρ φιλότητι θεὸς ποιήσατο νύμφην</TextUnit>
    <TextUnit id="1872" loc="2.509">αὐτοῦ μακραίωνα καὶ ἀγρότιν: υἷα δ' ἔνεικεν</TextUnit>
    <TextUnit id="1873" loc="2.510">νηπίαχον Χείρωνος ὑπ' ἄντροισιν κομέεσθαι.</TextUnit>
    <TextUnit id="1874" loc="2.511">τῷ καὶ ἀεξηθέντι θεαὶ γάμον ἐμνήστευσαν</TextUnit>
    <TextUnit id="1875" loc="2.512">Μοῦσαι, ά̓κεστορίην τε θεοπροπίας τ' ἐδίδαξαν:</TextUnit>
    <TextUnit id="1876" loc="2.513">καί μιν ἑῶν μήλων θέσαν ἤρανον, ὅσς' ἐνέμοντο</TextUnit>
    <TextUnit id="1877" loc="2.514">ἂμ πεδίον Φθίης ̓Αθαμάντιον ἀμφί τ' ἐρυμνὴν</TextUnit>
    <TextUnit id="1878" loc="2.515">̓́Οθρυν καὶ ποταμοῦ ἱερὸν ῥόον ̓Απιδανοῖο.</TextUnit>
    <TextUnit id="1879" loc="2.516">ἦμος δ' οὐρανόθεν Μινωίδας ἔφλεγε νήσους</TextUnit>
    <TextUnit id="1880" loc="2.517">Σείριος, οὐδ' ἐπὶ δηρὸν ἔην ἄκος ἐνναέτῃσιν,</TextUnit>
    <TextUnit id="1881" loc="2.518">τῆμος τόνγ' ἐκάλεσσαν ἐφημοσύναις ̔Εκάτοιο</TextUnit>
    <TextUnit id="1882" loc="2.519">λοιμοῦ ἀλεξητῆρα. λίπεν δ' ὅγε πατρὸς ἐφετμῇ</TextUnit>
    <TextUnit id="1883" loc="2.520">Φθίην, ἐν δὲ Κέῳ κατενάσσατο, λαὸν ἀγείρας</TextUnit>
    <TextUnit id="1884" loc="2.521">Παρράσιον, τοίπερ τε Λυκάονός εἰσι γενέθλης,</TextUnit>
    <TextUnit id="1885" loc="2.522">καὶ βωμὸν ποίησε μέγαν Διὸς ̓Ικμαίοιο,</TextUnit>
    <TextUnit id="1886" loc="2.523">ἱερά τ' εὖ ἔρρεξεν ἐν οὔρεσιν ἀστέρι κείνῳ</TextUnit>
    <TextUnit id="1887" loc="2.524">Σειρίῳ αὐτῷ τε Κρονίδῃ Διί. τοῖο δ' ἕκητι</TextUnit>
    <TextUnit id="1888" loc="2.525">γαῖαν ἐπιψύχουσιν ἐτήσιαι ἐκ Διὸς αὖραι</TextUnit>
    <TextUnit id="1889" loc="2.526">ἤματα τεσσαράκοντα: Κέῳ δ' ἔτι νῦν ἱερῆες</TextUnit>
    <TextUnit id="1890" loc="2.527">ἀντολέων προπάροιθε Κυνὸς ῥέζουσι θυηλάς.</TextUnit>
    <TextUnit id="1891" loc="2.528">Καὶ τὰ μὲν ὧς ὑδέονται: ἀριστῆες δὲ καταῦθι</TextUnit>
    <TextUnit id="1892" loc="2.529">μίμνον ἐρυκόμενοι: ξεινήια δ' ἄσπετα Θυνοὶ</TextUnit>
    <TextUnit id="1893" loc="2.530">πᾶν ἦμαρ Φινῆι χαριζόμενοι προΐαλλον.</TextUnit>
    <TextUnit id="1894" loc="2.531">ἐκ δὲ τόθεν μακάρεσσι δυώδεκα δωμήσαντες</TextUnit>
    <TextUnit id="1895" loc="2.532">βωμὸν ἁλὸς ῥηγμῖνι πέρην καὶ ἐφ' ἱερὰ θέντες,</TextUnit>
    <TextUnit id="1896" loc="2.533">νῆα θοὴν εἴσβαινον ἐρεσσέμεν, οὐδὲ πελείης</TextUnit>
    <TextUnit id="1897" loc="2.534">τρήρωνος λήθοντο μετὰ σφίσιν: ἀλλ' ἄρα τήνγε</TextUnit>
    <TextUnit id="1898" loc="2.535">δείματι πεπτηυῖαν ἑῇ φέρε χειρὶ μεμαρπὼς</TextUnit>
    <TextUnit id="1899" loc="2.536">Εὔφημος, γαίης δ' ἀπὸ διπλόα πείσματ' ἔλυσαν.</TextUnit>
    <TextUnit id="1900" loc="2.537">Οὐδ' ἄρ' ̓Αθηναίην προτέρω λάθον ὁρμηθέντες:</TextUnit>
    <TextUnit id="1901" loc="2.538">αὐτίκα δ' ἐσσυμένως νεφέλης ἐπιβᾶσα πόδεσσιν</TextUnit>
    <TextUnit id="1902" loc="2.539">κούφης, ἥ κε φέροι μιν ἄφαρ βριαρήν περ ἐοῦσαν,</TextUnit>
    <TextUnit id="1903" loc="2.540">σεύατ' ἴμεν πόντονδε, φίλα φρονέους' ἐρέτῃσιν.</TextUnit>
    <TextUnit id="1904" loc="2.541">ὡς δ' ὅτε τις πάτρηθεν ἀλώμενος, οἷά τε πολλὰ</TextUnit>
    <TextUnit id="1905" loc="2.542">πλαζόμεθ' ἄνθρωποι τετληότες, οὐδέ τις αἶα</TextUnit>
    <TextUnit id="1906" loc="2.543">τηλουρός, πᾶσαι δὲ κατόψιοί εἰσι κέλευθοι,</TextUnit>
    <TextUnit id="1907" loc="2.544">σφωιτέρους δ' ἐνόησε δόμους, ἄμυδις δὲ κέλευθος</TextUnit>
    <TextUnit id="1908" loc="2.545">ὑγρή τε τραφερή τ' ἰνδάλλεται, ἄλλοτε δ' ἄλλῃ</TextUnit>
    <TextUnit id="1909" loc="2.546">ὀξέα πορφύρων ἐπιμαίεται ὀφθαλμοῖσιν:</TextUnit>
    <TextUnit id="1910" loc="2.547">ὧς ἄρα καρπαλίμως κούρη Διὸς ἀίξασα</TextUnit>
    <TextUnit id="1911" loc="2.548">θῆκεν ἐπ' ἀξείνοιο πόδας Θυνηίδος ἀκτῆς.</TextUnit>
    <TextUnit id="1912" loc="2.549">Οἱ δ' ὅτε δὴ σκολιοῖο πόρου στεινωπὸν ἵκοντο</TextUnit>
    <TextUnit id="1913" loc="2.550">τρηχείῃς σπιλάδεσσιν ἐεργμένον ἀμφοτέρωθεν,</TextUnit>
    <TextUnit id="1914" loc="2.551">δινήεις δ' ὑπένερθεν ἀνακλύζεσκεν ἰοῦσαν</TextUnit>
    <TextUnit id="1915" loc="2.552">νῆα ῥόος, πολλὸν δὲ φόβῳ προτέρωσε νέοντο,</TextUnit>
    <TextUnit id="1916" loc="2.553">ἤδη δέ σφισι δοῦπος ἀρασσομένων πετράων</TextUnit>
    <TextUnit id="1917" loc="2.554">νωλεμὲς οὔατ' ἔβαλλε, βόων δ' ἁλιμυρέες ἀκταί,</TextUnit>
    <TextUnit id="1918" loc="2.555">δὴ τότ' ἔπειθ' ὁ μὲν ὦρτο πελειάδα χειρὶ μεμαρπὼς</TextUnit>
    <TextUnit id="1919" loc="2.556">Εὔφημος πρῴρης ἐπιβήμεναι: οἱ δ' ὑπ' ἀνωγῇ</TextUnit>
    <TextUnit id="1920" loc="2.557">Τίφυος ̔Αγνιάδαο θελήμονα ποιήσαντο</TextUnit>
    <TextUnit id="1921" loc="2.558">εἰρεσίην, ἵν' ἔπειτα διὲκ πέτρας ἐλάσειαν,</TextUnit>
    <TextUnit id="1922" loc="2.559">κάρτεϊ ᾧ πίσυνοι. τὰς δ' αὐτίκα λοίσθιον ἄλλων</TextUnit>
    <TextUnit id="1923" loc="2.560">οἰγομένας ἀγκῶνα περιγνάμψαντες ἴδοντο.</TextUnit>
    <TextUnit id="1924" loc="2.561">σὺν δέ σφιν χύτο θυμός: ὁ δ' ἀίξαι πτερύγεσσιν</TextUnit>
    <TextUnit id="1925" loc="2.562">Εὔφημος προέηκε πελειάδα: τοὶ δ' ἅμα πάντες</TextUnit>
    <TextUnit id="1926" loc="2.563">ἤειραν κεφαλὰς ἐσορώμενοι: ἡ δὲ δι' αὐτῶν</TextUnit>
    <TextUnit id="1927" loc="2.564">ἔπτατο: ταὶ δ' ἄμυδις πάλιν ἀντίαι ἀλλήλῃσιν</TextUnit>
    <TextUnit id="1928" loc="2.565">ἄμφω ὁμοῦ ξυνιοῦσαι ἐπέκτυπον. ὦρτο δὲ πολλὴ</TextUnit>
    <TextUnit id="1929" loc="2.566">ἅλμη ἀναβρασθεῖσα, νέφος ὥς: αὖε δὲ πόντος</TextUnit>
    <TextUnit id="1930" loc="2.567">σμερδαλέον: πάντῃ δὲ περὶ μέγας ἔβρεμεν αἰθήρ.</TextUnit>
    <TextUnit id="1931" loc="2.568">κοῖλαι δὲ σπήλυγγες ὑπὸ σπιλάδας τρηχείας</TextUnit>
    <TextUnit id="1932" loc="2.569">κλυζούσης ἁλὸς ἔνδον ἐβόμβεον: ὑψόθι δ' ὄχθης</TextUnit>
    <TextUnit id="1933" loc="2.570">λευκὴ καχλάζοντος ἀνέπτυε κύματος ἄχνη.</TextUnit>
    <TextUnit id="1934" loc="2.571">νῆα δ' ἔπειτα πέριξ εἴλει ῥόος. ἄκρα δ' ἔκοψαν</TextUnit>
    <TextUnit id="1935" loc="2.572">οὐραῖα πτερὰ ταίγε πελειάδος: ἡ δ' ἀπόρουσεν</TextUnit>
    <TextUnit id="1936" loc="2.573">ἀσκηθής. ἐρέται δὲ μέγ' ἴαχον: ἔβραχε δ' αὐτὸς</TextUnit>
    <TextUnit id="1937" loc="2.574">Τῖφυς ἐρεσσέμεναι κρατερῶς. οἴγοντο γὰρ αὖτις</TextUnit>
    <TextUnit id="1938" loc="2.575">ἄνδιχα. τοὺς δ' ἐλάοντας ἔχεν τρόμος, ὄφρα μιν αὐτὴ</TextUnit>
    <TextUnit id="1939" loc="2.576">πλημμυρὶς παλίνορσος ἀνερχομένη κατένεικεν</TextUnit>
    <TextUnit id="1940" loc="2.577">εἴσω πετράων. τότε δ' αἰνότατον δέος εἷλεν</TextUnit>
    <TextUnit id="1941" loc="2.578">πάντας: ὑπὲρ κεφαλῆς γὰρ ἀμήχανος ἦεν ὄλεθρος.</TextUnit>
    <TextUnit id="1942" loc="2.579">ἤδη δ' ἔνθα καὶ ἔνθα διὰ πλατὺς εἴδετο Πόντος,</TextUnit>
    <TextUnit id="1943" loc="2.580">καί σφισιν ἀπροφάτως ἀνέδυ μέγα κῦμα πάροιθεν</TextUnit>
    <TextUnit id="1944" loc="2.581">κυρτόν, ἀποτμῆγι σκοπιῇ ἴσον: οἱ δ' ἐσιδόντες</TextUnit>
    <TextUnit id="1945" loc="2.582">ἤμυσαν λοξοῖσι καρήασιν. εἴσατο γάρ ῥα</TextUnit>
    <TextUnit id="1946" loc="2.583">νηὸς ὑπὲρ πάσης κατεπάλμενον ἀμφικαλύψειν.</TextUnit>
    <TextUnit id="1947" loc="2.584">ἀλλά μιν ἔφθη Τῖφυς ὑπ' εἰρεσίῃ βαρύθουσαν</TextUnit>
    <TextUnit id="1948" loc="2.585">ἀγχαλάσας: τὸ δὲ πολλὸν ὑπὸ τρόπιν ἐξεκυλίσθη,</TextUnit>
    <TextUnit id="1949" loc="2.586">ἐκ δ' αὐτὴν πρύμνηθεν ἀνείρυσε τηλόθι νῆα</TextUnit>
    <TextUnit id="1950" loc="2.587">πετράων: ὑψοῦ δὲ μεταχρονίη πεφόρητο.</TextUnit>
    <TextUnit id="1951" loc="2.588">Εὔφημος δ' ἀνὰ πάντας ἰὼν βοάασκεν ἑταίρους,</TextUnit>
    <TextUnit id="1952" loc="2.589">ἐμβαλέειν κώπῃσιν ὅσον σθένος: οἱ δ' ἀλαλητῷ</TextUnit>
    <TextUnit id="1953" loc="2.590">κόπτον ὕδωρ. ὅσσον δ' ἂν ὑπείκαθε νηῦς ἐρέτῃσιν,</TextUnit>
    <TextUnit id="1954" loc="2.591">δὶς τόσον ἂψ ἀπόρουσεν: ἐπεγνάμπτοντο δὲ κῶπαι</TextUnit>
    <TextUnit id="1955" loc="2.592">ἠύτε καμπύλα τόξα, βιαζομένων ἡρώων.</TextUnit>
    <TextUnit id="1956" loc="2.593">ἔνθεν δ' αὐτίκ' ἔπειτα κατηρεφὲς ἔσσυτο κῦμα,</TextUnit>
    <TextUnit id="1957" loc="2.594">ἡ δ' ἄφαρ ὥστε κύλινδρος ἐπέτρεχε κύματι λάβρῳ</TextUnit>
    <TextUnit id="1958" loc="2.595">προπροκαταΐγδην κοίλης ἁλός. ἐν δ' ἄρα μέσσαις</TextUnit>
    <TextUnit id="1959" loc="2.596">Πληγάσι δινήεις εἶχεν ῥόος: αἱ δ' ἑκάτερθεν</TextUnit>
    <TextUnit id="1960" loc="2.597">σειόμεναι βρόμεον: πεπέδητο δὲ νήια δοῦρα.</TextUnit>
    <TextUnit id="1961" loc="2.598">καὶ τότ' ̓Αθηναίη στιβαρῆς ἀντέσπασε πέτρης</TextUnit>
    <TextUnit id="1962" loc="2.599">σκαιῇ, δεξιτερῇ δὲ διαμπερὲς ὦσε φέρεσθαι.</TextUnit>
    <TextUnit id="1963" loc="2.600">ἡ δ' ἰκέλη πτερόεντι μετήορος ἔσσυτ' ὀιστῷ.</TextUnit>
    <TextUnit id="1964" loc="2.601">ἔμπης δ' ἀφλάστοιο παρέθρισαν ἄκρα κόρυμβα</TextUnit>
    <TextUnit id="1965" loc="2.602">νωλεμὲς ἐμπλήξασαι ἐναντίαι. αὐτὰρ ̓Αθήνη</TextUnit>
    <TextUnit id="1966" loc="2.603">Οὔλυμπόνδ' ἀνόρουσεν, ὅτ' ἀσκηθεῖς ὑπάλυξαν.</TextUnit>
    <TextUnit id="1967" loc="2.604">πέτραι δ' εἰς ἕνα χῶρον ἐπισχεδὸν ἀλλήλῃσιν</TextUnit>
    <TextUnit id="1968" loc="2.605">νωλεμὲς ἐρρίζωθεν, ὃ δὴ καὶ μόρσιμον ἦεν</TextUnit>
    <TextUnit id="1969" loc="2.606">ἐκ μακάρων, εὖτ' ἄν τις ἰδὼν διὰ νηὶ περήσῃ.</TextUnit>
    <TextUnit id="1970" loc="2.607">οἱ δέ που ὀκρυόεντος ἀνέπνεον ἄρτι φόβοιο</TextUnit>
    <TextUnit id="1971" loc="2.608">ἠέρα παπταίνοντες ὁμοῦ πέλαγός τε θαλάσσης</TextUnit>
    <TextUnit id="1972" loc="2.609">τῆλ' ἀναπεπτάμενον. δὴ γὰρ φάσαν ἐξ ̓Αίδαο</TextUnit>
    <TextUnit id="1973" loc="2.610">σώεσθαι: Τῖφυς δὲ παροίτατος ἤρχετο μύθων:</TextUnit>
    <TextUnit id="1974" loc="2.611">"̓́Ελπομαι αὐτῇ νηὶ τόγ' ἔμπεδον ἐξαλέασθαι</TextUnit>
    <TextUnit id="1975" loc="2.612">ἡμέας: οὐδέ τις ἄλλος ἐπαίτιος, ὅσσον ̓Αθήνη,</TextUnit>
    <TextUnit id="1976" loc="2.613">ἥ οἱ ἐνέπνευσεν θεῖον μένος, εὖτέ μιν ̓́Αργος</TextUnit>
    <TextUnit id="1977" loc="2.614">γόμφοισιν συνάρασσε: θέμις δ' οὐκ ἔστιν ἁλῶναι.</TextUnit>
    <TextUnit id="1978" loc="2.615">Αἰσονίδη, τύνη δὲ τεοῦ βασιλῆος ἐφετμήν,</TextUnit>
    <TextUnit id="1979" loc="2.616">εὖτε διὲκ πέτρας φυγέειν θεὸς ἧμιν ὄπασσεν,</TextUnit>
    <TextUnit id="1980" loc="2.617">μηκέτι δείδιθι τοῖον: ἐπεὶ μετόπισθεν ἀέθλους</TextUnit>
    <TextUnit id="1981" loc="2.618">εὐπαλέας τελέεσθαι ̓Αγηνορίδης φάτο Φινεύς."</TextUnit>
    <TextUnit id="1982" loc="2.619">̓͂Η ῥ' ἅμα, καὶ προτέρωσε παραὶ Βιθυνίδα γαῖαν</TextUnit>
    <TextUnit id="1983" loc="2.620">νῆα διὲκ πέλαγος σεῦεν μέσον. αὐτὰρ ὁ τόνγε</TextUnit>
    <TextUnit id="1984" loc="2.621">μειλιχίοις ἐπέεσσι παραβλήδην προσέειπεν:</TextUnit>
    <TextUnit id="1985" loc="2.622">"Τῖφυ, τίη μοι ταῦτα παρηγορέεις ἀχέοντι;</TextUnit>
    <TextUnit id="1986" loc="2.623">ἤμβροτον ἀασάμην τε κακὴν καὶ ἀμήχανον ἄτην.</TextUnit>
    <TextUnit id="1987" loc="2.624">χρῆν γὰρ ἐφιεμένοιο καταντικρὺ Πελίαο</TextUnit>
    <TextUnit id="1988" loc="2.625">αὐτίκ' ἀνήνασθαι τόνδε στόλον, εἰ καὶ ἔμελλον</TextUnit>
    <TextUnit id="1989" loc="2.626">νηλειῶς μελεϊστὶ κεδαιόμενος θανέεσθαι:</TextUnit>
    <TextUnit id="1990" loc="2.627">νῦν δὲ περισσὸν δεῖμα καὶ ἀτλήτους μελεδῶνας</TextUnit>
    <TextUnit id="1991" loc="2.628">ἄγκειμαι, στυγέων μὲν ἁλὸς κρυόεντα κέλευθα</TextUnit>
    <TextUnit id="1992" loc="2.629">νηὶ διαπλώειν, στυγέων δ', ὅτ' ἐπ' ἠπείροιο</TextUnit>
    <TextUnit id="1993" loc="2.630">βαίνωμεν. πάντῃ γὰρ ἀνάρσιοι ἄνδρες ἔασιν.</TextUnit>
    <TextUnit id="1994" loc="2.631">αἰεὶ δὲ στονόεσσαν ἐπ' ἤματι νύκτα φυλάσσω,</TextUnit>
    <TextUnit id="1995" loc="2.632">ἐξότε τὸ πρώτιστον ἐμὴν χάριν ἠγερέθεσθε,</TextUnit>
    <TextUnit id="1996" loc="2.633">φραζόμενος τὰ ἕκαστα σὺ δ' εὐμαρέως ἀγορεύεις</TextUnit>
    <TextUnit id="1997" loc="2.634">οἶον ἑῆς ψυχῆς ἀλέγων ὕπερ: αὐτὰρ ἔγωγε</TextUnit>
    <TextUnit id="1998" loc="2.635">εἷο μὲν οὐδ' ἠβαιὸν ἀτύζομαι: ἀμφὶ δὲ τοῖο</TextUnit>
    <TextUnit id="1999" loc="2.636">καὶ τοῦ ὁμῶς, καὶ σεῖο, καὶ ἄλλων δείδι' ἑταίρων</TextUnit>
    <TextUnit id="2000" loc="2.637">εἰ μὴ ἐς ̔Ελλάδα γαῖαν ἀπήμονας ὔμμε κομίσσω."</TextUnit>
    <TextUnit id="2001" loc="2.638">̔͂Ως φάτ' ἀριστήων πειρώμενος: οἱ δ' ὁμάδησαν</TextUnit>
    <TextUnit id="2002" loc="2.639">θαρσαλέοις ἐπέεσσιν. ὁ δὲ φρένας ἔνδον ἰάνθη</TextUnit>
    <TextUnit id="2003" loc="2.640">κεκλομένων, καί ῥ' αὖτις ἐπιρρήδην μετέειπεν:</TextUnit>
    <TextUnit id="2004" loc="2.641">"̓͂Ω φίλοι, ὑμετέρῃ ἀρετῇ ἔνι θάρσος ἀέξω.</TextUnit>
    <TextUnit id="2005" loc="2.642">τούνεκα νῦν οὐδ' εἴ κε διὲξ ̓Αίδαο βερέθρων</TextUnit>
    <TextUnit id="2006" loc="2.643">στελλοίμην, ἔτι τάρβος ἀνάψομαι, εὖτε πέλεσθε</TextUnit>
    <TextUnit id="2007" loc="2.644">ἔμπεδοι ἀργαλέοις ἐνὶ δείμασιν. ἀλλ' ὅτε πέτρας</TextUnit>
    <TextUnit id="2008" loc="2.645">Πληγάδας ἐξέπλωμεν, ὀίομαι οὐκ ἔτ' ὀπίσσω</TextUnit>
    <TextUnit id="2009" loc="2.646">ἔσσεσθαι τοιόνδ' ἕτερον φόβον, εἰ ἐτεόν γε</TextUnit>
    <TextUnit id="2010" loc="2.647">φραδμοσύνῃ Φινῆος ἐπισπόμενοι νεόμεσθα."</TextUnit>
    <TextUnit id="2011" loc="2.648">̔͂Ως φάτο, καὶ τοίων μὲν ἐλώφεον αὐτίκα μύθων,</TextUnit>
    <TextUnit id="2012" loc="2.649">εἰρεσίῃ δ' ἀλίαστον ἔχον πόνον: αἶψα δὲ τοίγε</TextUnit>
    <TextUnit id="2013" loc="2.650">̔Ρήβαν ὠκυρόην ποταμὸν σκόπελόν τε Κολώνης,</TextUnit>
    <TextUnit id="2014" loc="2.651">ἄκρην δ' οὐ μετὰ δηθὰ παρεξενέοντο Μέλαιναν,</TextUnit>
    <TextUnit id="2015" loc="2.652">τῇ δ' ἄρ' ἐπὶ προχοὰς Φυλληίδας, ἔνθα πάροιθεν</TextUnit>
    <TextUnit id="2016" loc="2.653">Διψακὸς υἷ' ̓Αθάμαντος ἑοῖς ὑπέδεκτο δόμοισιν,</TextUnit>
    <TextUnit id="2017" loc="2.654">ὁππόθ' ἅμα κριῷ φεῦγεν πόλιν ̓Ορχομενοῖο:</TextUnit>
    <TextUnit id="2018" loc="2.655">τίκτε δέ μιν νύμφη λειμωνιάς: οὐδέ οἱ ὕβρις</TextUnit>
    <TextUnit id="2019" loc="2.656">ἥνδανεν, ἀλλ' ἐθελημὸς ἐφ' ὕδασι πατρὸς ἑοῖο</TextUnit>
    <TextUnit id="2020" loc="2.657">μητέρι συνναίεσκεν ἐπάκτια πώεα φέρβων.</TextUnit>
    <TextUnit id="2021" loc="2.658">τοῦ μέν θ' ἱερὸν αἶψα, καὶ εὐρείας ποταμοῖο</TextUnit>
    <TextUnit id="2022" loc="2.659">ἠιόνας πεδίον τε, βαθυρρείοντά τε Κάλπην</TextUnit>
    <TextUnit id="2023" loc="2.660">δερκόμενοι παράμειβον, ὁμῶς δ' ἐπὶ ἤματι νύκτα</TextUnit>
    <TextUnit id="2024" loc="2.661">νήνεμον ἀκαμάτῃσιν ἐπερρώοντ' ἐλάτῃσιν.</TextUnit>
    <TextUnit id="2025" loc="2.662">οἷον δὲ πλαδόωσαν ἐπισχίζοντες ἄρουραν</TextUnit>
    <TextUnit id="2026" loc="2.663">ἐργατίναι μογέουσι βόες, περὶ δ' ἄσπετος ἱδρὼς</TextUnit>
    <TextUnit id="2027" loc="2.664">εἴβεται ἐκ λαγόνων τε καὶ αὐχένος: ὄμματα δέ σφιν</TextUnit>
    <TextUnit id="2028" loc="2.665">λοξὰ παραστρωφῶνται ὑπὸ ζυγοῦ: αὐτὰρ ἀυτμὴ</TextUnit>
    <TextUnit id="2029" loc="2.666">αὐαλέη στομάτων ἄμοτον βρέμει: οἱ δ' ἐνὶ γαίῃ</TextUnit>
    <TextUnit id="2030" loc="2.667">χηλὰς σκηρίπτοντε πανημέριοι πονέονται.</TextUnit>
    <TextUnit id="2031" loc="2.668">τοῖς ἴκελοι ἥρωες ὑπὲξ ἁλὸς εἷλκον ἐρετμά.</TextUnit>
    <TextUnit id="2032" loc="2.669">̓͂Ημος δ' οὔτ' ἄρ πω φάος ἄμβροτον, οὔτ' ἔτι λίην</TextUnit>
    <TextUnit id="2033" loc="2.670">ὀρφναίη πέλεται, λεπτὸν δ' ἐπιδέδρομε νυκτὶ</TextUnit>
    <TextUnit id="2034" loc="2.671">φέγγος, ὅτ' ἀμφιλύκην μιν ἀνεγρόμενοι καλέουσιν,</TextUnit>
    <TextUnit id="2035" loc="2.672">τῆμος ἐρημαίης νήσου λιμέν' εἰσελάσαντες</TextUnit>
    <TextUnit id="2036" loc="2.673">Θυνιάδος, καμάτῳ πολυπήμονι βαῖνον ἔραζε.</TextUnit>
    <TextUnit id="2037" loc="2.674">τοῖσι δὲ Λητοῦς υἱός, ἀνερχόμενος Λυκίηθεν</TextUnit>
    <TextUnit id="2038" loc="2.675">τῆλ' ἐπ' ἀπείρονα δῆμον ̔Υπερβορέων ἀνθρώπων,</TextUnit>
    <TextUnit id="2039" loc="2.676">ἐξεφάνη: χρύσεοι δὲ παρειάων ἑκάτερθεν</TextUnit>
    <TextUnit id="2040" loc="2.677">πλοχμοὶ βοτρυόεντες ἐπερρώοντο κιόντι:</TextUnit>
    <TextUnit id="2041" loc="2.678">λαιῇ δ' ἀργύρεον νώμα βιόν, ἀμφὶ δὲ νώτοις</TextUnit>
    <TextUnit id="2042" loc="2.679">ἰοδόκη τετάνυστο κατωμαδόν: ἡ δ' ὑπὸ ποσσὶν</TextUnit>
    <TextUnit id="2043" loc="2.680">σείετο νῆσος ὅλη, κλύζεν δ' ἐπὶ κύματα χέρσῳ.</TextUnit>
    <TextUnit id="2044" loc="2.681">τοὺς δ' ἕλε θάμβος ἰδόντας ἀμήχανον: οὐδέ τις ἔτλη</TextUnit>
    <TextUnit id="2045" loc="2.682">ἀντίον αὐγάσσασθαι ἐς ὄμματα καλὰ θεοῖο.</TextUnit>
    <TextUnit id="2046" loc="2.683">στὰν δὲ κάτω νεύσαντες ἐπὶ χθονός: αὐτὰρ ὁ τηλοῦ</TextUnit>
    <TextUnit id="2047" loc="2.684">βῆ ῥ' ἴμεναι πόντονδε δι' ἠέρος: ὀψὲ δὲ τοῖον</TextUnit>
    <TextUnit id="2048" loc="2.685">̓Ορφεὺς ἔκφατο μῦθον ἀριστήεσσι πιφαύσκων:</TextUnit>
    <TextUnit id="2049" loc="2.686">"Εἰ δ' ἄγε δὴ νῆσον μὲν ̔Εωίου ̓Απόλλωνος</TextUnit>
    <TextUnit id="2050" loc="2.687">τήνδ' ἱερὴν κλείωμεν, ἐπεὶ πάντεσσι φαάνθη</TextUnit>
    <TextUnit id="2051" loc="2.688">ἠῷος μετιών: τὰ δὲ ῥέξομεν οἷα πάρεστιν,</TextUnit>
    <TextUnit id="2052" loc="2.689">βωμὸν ἀναστήσαντες ἐπάκτιον: εἰ δ' ἂν ὀπίσσω</TextUnit>
    <TextUnit id="2053" loc="2.690">γαῖαν ἐς Αἱμονίην ἀσκηθέα νόστον ὀπάσσῃ,</TextUnit>
    <TextUnit id="2054" loc="2.691">δὴ τότε οἱ κεραῶν ἐπὶ μηρία θήσομεν αἰγῶν.</TextUnit>
    <TextUnit id="2055" loc="2.692">νῦν δ' αὔτως κνίσῃ λοιβῇσί τε μειλίξασθαι</TextUnit>
    <TextUnit id="2056" loc="2.693">κέκλομαι. ἀλλ' ἵληθι ἄναξ, ἵληθι φαανθείς."</TextUnit>
    <TextUnit id="2057" loc="2.694">̔͂Ως ἄρ' ἔφη: καὶ τοὶ μὲν ἄφαρ βωμὸν τετύκοντο</TextUnit>
    <TextUnit id="2058" loc="2.695">χερμάσιν: οἱ δ' ἀνὰ νῆσον ἐδίνεον, ἐξερέοντες</TextUnit>
    <TextUnit id="2059" loc="2.696">εἴ κέ τιν' ἢ κεμάδων, ἢ ἀγροτέρων ἐσίδοιεν</TextUnit>
    <TextUnit id="2060" loc="2.697">αἰγῶν, οἷά τε πολλὰ βαθείῃ βόσκεται ὕλῃ.</TextUnit>
    <TextUnit id="2061" loc="2.698">τοῖσι δὲ Λητοΐδης ἄγρην πόρεν: ἐκ δέ νυ πάντων</TextUnit>
    <TextUnit id="2062" loc="2.699">εὐαγέως ἱερῷ ἀνὰ διπλόα μηρία βωμῷ</TextUnit>
    <TextUnit id="2063" loc="2.700">καῖον, ἐπικλείοντες ̔Εώιον ̓Απόλλωνα.</TextUnit>
    <TextUnit id="2064" loc="2.701">ἀμφὶ δὲ δαιομένοις εὐρὺν χορὸν ἐστήσαντο,</TextUnit>
    <TextUnit id="2065" loc="2.702">καλὸν ̓Ιηπαιήον' ̓Ιηπαιήονα Φοῖβον</TextUnit>
    <TextUnit id="2066" loc="2.703">μελπόμενοι: σὺν δέ σφιν ἐὺς πάις Οἰάγροιο</TextUnit>
    <TextUnit id="2067" loc="2.704">Βιστονίῃ φόρμιγγι λιγείης ἦρχεν ἀοιδῆς:</TextUnit>
    <TextUnit id="2068" loc="2.705">ὥς ποτε πετραίῃ ὑπὸ δειράδι Παρνησσοῖο</TextUnit>
    <TextUnit id="2069" loc="2.706">Δελφύνην τόξοισι πελώριον ἐξενάριξεν,</TextUnit>
    <TextUnit id="2070" loc="2.707">κοῦρος ἐὼν ἔτι γυμνός, ἔτι πλοκάμοισι γεγηθώς.</TextUnit>
    <TextUnit id="2071" loc="2.708">ἱλήκοις: αἰεί τοι, ἄναξ, ἄτμητοι ἔθειραι,</TextUnit>
    <TextUnit id="2072" loc="2.709">αἰὲν ἀδήλητοι: τὼς γὰρ θέμις. οἰόθι δ' αὐτὴ</TextUnit>
    <TextUnit id="2073" loc="2.710">Λητὼ Κοιογένεια φίλαις ἐν χερσὶν ἀφάσσει.</TextUnit>
    <TextUnit id="2074" loc="2.711">πολλὰ δὲ Κωρύκιαι νύμφαι, Πλείστοιο θύγατρες,</TextUnit>
    <TextUnit id="2075" loc="2.712">θαρσύνεσκον ἔπεσσιν, ̓Ιήιε κεκληγυῖαι:</TextUnit>
    <TextUnit id="2076" loc="2.713">ἔνθεν δὴ τόδε καλὸν ἐφύμνιον ἔπλετο Φοίβῳ.</TextUnit>
    <TextUnit id="2077" loc="2.714">Αὐτὰρ ἐπειδὴ τόνγε χορείῃ μέλψαν ἀοιδῇ,</TextUnit>
    <TextUnit id="2078" loc="2.715">λοιβαῖς εὐαγέεσσιν ἐπώμοσαν, ἦ μὲν ἀρήξειν</TextUnit>
    <TextUnit id="2079" loc="2.716">ἀλλήλοις εἰσαιὲν ὁμοφροσύνῃσι νόοιο,</TextUnit>
    <TextUnit id="2080" loc="2.717">ἁπτόμενοι θυέων: καί τ' εἰσέτι νῦν γε τέτυκται</TextUnit>
    <TextUnit id="2081" loc="2.718">κεῖς' ̔Ομονοίης ἱρὸν ἐύφρονος, ὅ ῥ' ἐκάμοντο</TextUnit>
    <TextUnit id="2082" loc="2.719">αὐτοὶ κυδίστην τότε δαίμονα πορσαίνοντες.</TextUnit>
    <TextUnit id="2083" loc="2.720">̓͂Ημος δὲ τρίτατον φάος ἤλυθε, δὴ τότ' ἔπειτα</TextUnit>
    <TextUnit id="2084" loc="2.721">ἀκραεῖ ζεφύρῳ νῆσον λίπον αἰπήεσσαν.</TextUnit>
    <TextUnit id="2085" loc="2.722">ἔνθεν δ' ἀντιπέρην ποταμοῦ στόμα Σαγγαρίοιο</TextUnit>
    <TextUnit id="2086" loc="2.723">καὶ Μαριανδυνῶν ἀνδρῶν ἐριθηλέα γαῖαν</TextUnit>
    <TextUnit id="2087" loc="2.724">ἠδὲ Λύκοιο ῥέεθρα καὶ ̓Ανθεμοεισίδα λίμνην</TextUnit>
    <TextUnit id="2088" loc="2.725">δερκόμενοι παράμειβον: ὑπὸ πνοιῇ δὲ κάλωες</TextUnit>
    <TextUnit id="2089" loc="2.726">ὅπλα τε νήια πάντα τινάσσετο νισσομένοισιν.</TextUnit>
    <TextUnit id="2090" loc="2.727">ἠῶθεν δ' ἀνέμοιο διὰ κνέφας εὐνηθέντος</TextUnit>
    <TextUnit id="2091" loc="2.728">ἀσπασίως ἄκρης ̓Αχερουσίδος ὅρμον ἵκοντο.</TextUnit>
    <TextUnit id="2092" loc="2.729">ἡ μέν τε κρημνοῖσιν ἀνίσχεται ἠλιβάτοισιν,</TextUnit>
    <TextUnit id="2093" loc="2.730">εἰς ἅλα δερκομένη Βιθυνίδα: τῇ δ' ὑπὸ πέτραι</TextUnit>
    <TextUnit id="2094" loc="2.731">λισσάδες ἐρρίζωνται ἁλίβροχοι: ἀμφὶ δὲ τῇσιν</TextUnit>
    <TextUnit id="2095" loc="2.732">κῦμα κυλινδόμενον μεγάλα βρέμει: αὐτὰρ ὕπερθεν</TextUnit>
    <TextUnit id="2096" loc="2.733">ἀμφιλαφεῖς πλατάνιστοι ἐπ' ἀκροτάτῃ πεφύασιν.</TextUnit>
    <TextUnit id="2097" loc="2.734">ἐκ δ' αὐτῆς εἴσω κατακέκλιται ἤπειρόνδε</TextUnit>
    <TextUnit id="2098" loc="2.735">κοίλη ὕπαιθα νάπη, ἵνα τε σπέος ἔστ' ̓Αίδαο</TextUnit>
    <TextUnit id="2099" loc="2.736">ὕλῃ καὶ πέτρῃσιν ἐπηρεφές, ἔνθεν ἀυτμὴ</TextUnit>
    <TextUnit id="2100" loc="2.737">πηγυλίς, ὀκρυόεντος ἀναπνείουσα μυχοῖο</TextUnit>
    <TextUnit id="2101" loc="2.738">συνεχές, ἀργινόεσσαν ἀεὶ περιτέτροφε πάχνην,</TextUnit>
    <TextUnit id="2102" loc="2.739">ἥ τε μεσημβριόωντος ἰαίνεται ἠελίοιο.</TextUnit>
    <TextUnit id="2103" loc="2.740">σιγὴ δ' οὔποτε τήνγε κατὰ βλοσυρὴν ἔχει ἄκρην,</TextUnit>
    <TextUnit id="2104" loc="2.741">ἀλλ' ἄμυδις πόντοιό θ' ὑπὸ στένει ἠχήεντος,</TextUnit>
    <TextUnit id="2105" loc="2.742">φύλλων τε πνοιῇσι τινασσομένων μυχίῃσιν.</TextUnit>
    <TextUnit id="2106" loc="2.743">ἔνθα δὲ καὶ προχοαὶ ποταμοῦ ̓Αχέροντος ἔασιν,</TextUnit>
    <TextUnit id="2107" loc="2.744">ὅς τε διὲξ ἄκρης ἀνερεύγεται εἰς ἅλα βάλλων</TextUnit>
    <TextUnit id="2108" loc="2.745">ἠῴην: κοίλη δὲ φάραγξ κατάγει μιν ἄνωθεν.</TextUnit>
    <TextUnit id="2109" loc="2.746">τὸν μὲν ἐν ὀψιγόνοισι Σοωναύτην ὀνόμηναν</TextUnit>
    <TextUnit id="2110" loc="2.747">Νισαῖοι Μεγαρῆες, ὅτε νάσσεσθαι ἔμελλον</TextUnit>
    <TextUnit id="2111" loc="2.748">γῆν Μαριανδυνῶν. δὴ γάρ σφεας ἐξεσάωσεν</TextUnit>
    <TextUnit id="2112" loc="2.749">αὐτῇσιν νήεσσι, κακῇ χρίμψαντας ἀέλλῃ.</TextUnit>
    <TextUnit id="2113" loc="2.750">τῇ ῥ' οἵγ' αὐτίκα νηὶ διὲξ ̓Αχερουσίδος ἄκρης</TextUnit>
    <TextUnit id="2114" loc="2.751">εἰσωποὶ ἀνέμοιο νέον λήγοντος ἔκελσαν.</TextUnit>
    <TextUnit id="2115" loc="2.752">Οὐδ' ἄρα δηθὰ Λύκον, κείνης πρόμον ἠπείροιο,</TextUnit>
    <TextUnit id="2116" loc="2.753">καὶ Μαριανδυνοὺς λάθον ἀνέρας ὁρμισθέντες</TextUnit>
    <TextUnit id="2117" loc="2.754">αὐθένται ̓Αμύκοιο κατὰ κλέος, ὃ πρὶν ἄκουον:</TextUnit>
    <TextUnit id="2118" loc="2.755">ἀλλὰ καὶ ἀρθμὸν ἔθεντο μετὰ σφίσι τοῖο ἕκητι.</TextUnit>
    <TextUnit id="2119" loc="2.756">αὐτὸν δ' ὥστε θεὸν Πολυδεύκεα δεξιόωντο</TextUnit>
    <TextUnit id="2120" loc="2.757">πάντοθεν ἀγρόμενοι: ἐπεὶ ἦ μάλα τοίγ' ἐπὶ δηρὸν</TextUnit>
    <TextUnit id="2121" loc="2.758">ἀντιβίην Βέβρυξιν ὑπερφιάλοις πολέμιζον.</TextUnit>
    <TextUnit id="2122" loc="2.759">καὶ δὴ πασσυδίῃ μεγάρων ἔντοσθε Λύκοιο</TextUnit>
    <TextUnit id="2123" loc="2.760">κεῖν' ἦμαρ φιλότητι, μετὰ πτολίεθρον ἰόντες,</TextUnit>
    <TextUnit id="2124" loc="2.761">δαίτην ἀμφίεπον, τέρποντό τε θυμὸν ἔπεσσιν.</TextUnit>
    <TextUnit id="2125" loc="2.762">Λἰσονίδης μέν οἱ γενεὴν καὶ οὔνομ' ἑκάστου</TextUnit>
    <TextUnit id="2126" loc="2.763">σφωιτέρων μυθεῖθ' ἑτάρων, Πελίαό τ' ἐφετμάς,</TextUnit>
    <TextUnit id="2127" loc="2.764">ἠδ' ὡς Λημνιάδεσσιν ἐπεξεινοῦντο γυναιξίν,</TextUnit>
    <TextUnit id="2128" loc="2.765">ὅσσα τε Κύζικον ἀμφὶ Δολιονίην ἐτελεσσαν:</TextUnit>
    <TextUnit id="2129" loc="2.766">Μυσίδα δ' ὡς ἀφίκοντο Κίον θ', ὅθι κάλλιπον ἥρω</TextUnit>
    <TextUnit id="2130" loc="2.767">̔Ηρακλέην ἀέκοντι νόῳ, Γλαύκοιό τε βάξιν</TextUnit>
    <TextUnit id="2131" loc="2.768">πέφραδε, καὶ Βέβρυκας ὅπως ̓́Αμυκόν τ' ἐδάιξαν,</TextUnit>
    <TextUnit id="2132" loc="2.769">καὶ Φινῆος ἔειπε θεοπροπίας τε δύην τε,</TextUnit>
    <TextUnit id="2133" loc="2.770">ἠδ' ὡς Κυανέας πέτρας φύγον, ὥς τ' ἀβόλησαν</TextUnit>
    <TextUnit id="2134" loc="2.771">Λητοΐδῃ κατὰ νῆσον. ὁ δ' ἑξείης ἐνέποντος</TextUnit>
    <TextUnit id="2135" loc="2.772">θέλγετ' ἀκουῇ θυμόν: ἄχος δ' ἕλεν ̔Ηρακλῆι</TextUnit>
    <TextUnit id="2136" loc="2.773">λειπομένῳ, καὶ τοῖον ἔπος πάντεσσι μετηύδα:</TextUnit>
    <TextUnit id="2137" loc="2.774">"̓͂Ω φίλοι, οἵου φωτὸς ἀποπλαγχθέντες ἀρωγῆς</TextUnit>
    <TextUnit id="2138" loc="2.775">πείρετ' ἐς Αἰήτην τόσσον πλόον. εὖ γὰρ ἐγώ μιν</TextUnit>
    <TextUnit id="2139" loc="2.776">Δασκύλου ἐν μεγάροισι καταυτόθι πατρὸς ἐμοῖο</TextUnit>
    <TextUnit id="2140" loc="2.777">οἶδ' ἐσιδών, ὅτε δεῦρο δι' ̓Ασίδος ἠπείροιο</TextUnit>
    <TextUnit id="2141" loc="2.778">πεζὸς ἔβη ζωστῆρα φιλοπτολέμοιο κομίζων</TextUnit>
    <TextUnit id="2142" loc="2.779">̔Ιππολύτης: ἐμὲ δ' εὗρε νέον χνοάοντα ἰούλους.</TextUnit>
    <TextUnit id="2143" loc="2.780">ἔνθα δ' ἐπὶ Πριόλαο κασιγνήτοιο θανόντος</TextUnit>
    <TextUnit id="2144" loc="2.781">ἡμετέρου Μυσοῖσιν ὑπ' ἀνδράσιν, ὅντινα λαὸς</TextUnit>
    <TextUnit id="2145" loc="2.782">οἰκτίστοις ἐλέγοισιν ὀδύρεται ἐξέτι κείνου,</TextUnit>
    <TextUnit id="2146" loc="2.783">ἀθλεύων Τιτίην ἀπεκαίνυτο πυγμαχέοντα</TextUnit>
    <TextUnit id="2147" loc="2.784">καρτερόν, ὃς πάντεσσι μετέπρεπεν ἠιθέοισιν</TextUnit>
    <TextUnit id="2148" loc="2.785">εἶδός τ' ἠδὲ βίην: χαμάδις δέ οἱ ἤλας' ὀδόντας.</TextUnit>
    <TextUnit id="2149" loc="2.786">αὐτὰρ ὁμοῦ Μυσοῖσιν ἐμῷ ὑπὸ πατρὶ δάμασσεν</TextUnit>
    <TextUnit id="2150" loc="2.787">καὶ Φρύγας, οἳ ναίουσιν ὁμώλακας ἧμιν ἀρούρας,</TextUnit>
    <TextUnit id="2151" loc="2.788">φῦλά τε Βιθυνῶν αὐτῇ κτεατίσσατο γαίῃ,</TextUnit>
    <TextUnit id="2152" loc="2.789">ἔστ' ἐπὶ ̔Ρηβαίου προχοὰς σκόπελόν τε Κολώνης:</TextUnit>
    <TextUnit id="2153" loc="2.790">Παφλαγόνες τ' ἐπὶ τοῖς Πελοπήιοι εἴκαθον αὔτως,</TextUnit>
    <TextUnit id="2154" loc="2.791">ὅσσους Βιλλαίοιο μέλαν περιάγνυται ὕδωρ.</TextUnit>
    <TextUnit id="2155" loc="2.792">ἀλλά με νῦν Βέβρυκες ὑπερβασίη τ' ̓Αμύκοιο</TextUnit>
    <TextUnit id="2156" loc="2.793">τηλόθι ναιετάοντος, ἐνόσφισαν, ̔Ηρακλῆος,</TextUnit>
    <TextUnit id="2157" loc="2.794">δὴν ἀποτεμνόμενοι γαίης ἅλις, ὄφρ' ἐβάλοντο</TextUnit>
    <TextUnit id="2158" loc="2.795">οὖρα βαθυρρείοντος ὑφ' εἱαμεναῖς ̔Υπίοιο.</TextUnit>
    <TextUnit id="2159" loc="2.796">ἔμπης δ' ἐξ ὑμέων ἔδοσαν τίσιν: οὐδέ ἕ φημι</TextUnit>
    <TextUnit id="2160" loc="2.797">ἤματι τῷδ' ἀέκητι θεῶν ἐπελάσσαι ἄρηα,</TextUnit>
    <TextUnit id="2161" loc="2.798">Τυνδαρίδην Βέβρυξιν, ὅτ' ἀνέρα κεῖνον ἔπεφνεν.</TextUnit>
    <TextUnit id="2162" loc="2.799">τῶ νῦν ἥντιν' ἐγὼ τῖσαι χάριν ἄρκιός εἰμι,</TextUnit>
    <TextUnit id="2163" loc="2.800">τίσω προφρονέως. ἡ γὰρ θέμις ηπεοανοισιν</TextUnit>
    <TextUnit id="2164" loc="2.801">ἀνδράσιν, εὖτ' ἄρξωσιν ἀρείονες ἄλλοι ὀφέλλειν.</TextUnit>
    <TextUnit id="2165" loc="2.802">ξυνῇ μὲν πάντεσσιν ὁμόστολον ὔμμιν ἕπεσθαι</TextUnit>
    <TextUnit id="2166" loc="2.803">Δάσκυλον ὀτρυνέω, ἐμὸν υἱέα: τοῖο δ' ἰόντος,</TextUnit>
    <TextUnit id="2167" loc="2.804">ἦ τ' ἂν ἐυξείνοισι διὲξ ἁλὸς ἀντιάοιτε</TextUnit>
    <TextUnit id="2168" loc="2.805">ἀνδράσιν, ὄφρ' αὐτοῖο ποτὶ στόμα Θερμώδοντος.</TextUnit>
    <TextUnit id="2169" loc="2.806">νόσφι δὲ Τυνδαρίδαις ̓Αχερουσίδος ὑψόθεν ἄκρης</TextUnit>
    <TextUnit id="2170" loc="2.807">εἵσομαι ἱερὸν αἰπύ: τὸ μὲν μάλα τηλόθι πάντες</TextUnit>
    <TextUnit id="2171" loc="2.808">ναυτίλοι ἂμ πέλαγος θηεύμενοι ἱλάξονται:</TextUnit>
    <TextUnit id="2172" loc="2.809">καί κέ σφιν μετέπειτα πρὸ ἄστεος, οἷα θεοῖσιν,</TextUnit>
    <TextUnit id="2173" loc="2.810">πίονας εὐα:ρότοιο γύας πεδίοιο ταμοίμην."</TextUnit>
    <TextUnit id="2174" loc="2.811">̔͂Ως τότε μὲν δαῖτ' ἀμφὶ πανήμεροι ἑψιόωντο.</TextUnit>
    <TextUnit id="2175" loc="2.812">ἦρί γε μὴν ἐπὶ νῆα κατήισαν ἐγκονέοντες:</TextUnit>
    <TextUnit id="2176" loc="2.813">καὶ δ' αὐτὸς σὺν τοῖσι Λύκος κίε, μυρί' ὀπάσσας</TextUnit>
    <TextUnit id="2177" loc="2.814">δῶρα φέρειν: ἅμα δ' υἷα δόμων ἔκπεμπε νέεσθαι.</TextUnit>
    <TextUnit id="2178" loc="2.815">̓́Ενθα δ' ̓Αβαντιάδην πεπρωμένη ἤλασε μοῖρα</TextUnit>
    <TextUnit id="2179" loc="2.816">̓́Ιδμονα, μαντοσύνῃσι κεκασμένον. ἀλλά μιν οὔτι</TextUnit>
    <TextUnit id="2180" loc="2.817">μαντοσύναι ἐσάωσαν, ἐπεὶ χρεὼ ἦγε δαμῆναι:</TextUnit>
    <TextUnit id="2181" loc="2.818">κεῖτο γὰρ εἱαμενῇ δονακώδεος ἐν ποταμοῖο</TextUnit>
    <TextUnit id="2182" loc="2.819">ψυχόμενος λαγόνας τε καὶ ἄσπετον ἰλύι νηδὺν</TextUnit>
    <TextUnit id="2183" loc="2.820">κάπριος ἀργιόδων, ὀλοὸν τέρας, ὅν ῥα καὶ αὐταὶ</TextUnit>
    <TextUnit id="2184" loc="2.821">νύμφαι ἑλειονόμοι ὑπεδείδισαν: οὐδέ τις ἀνδρῶν</TextUnit>
    <TextUnit id="2185" loc="2.822">ἠείδει: οἶος δὲ κατὰ πλατὺ βόσκετο τῖφος.</TextUnit>
    <TextUnit id="2186" loc="2.823">αὐτὰρ ὅγ' ἰλυόεντος ἀνὰ θρωσμοὺς ποταμοῖο</TextUnit>
    <TextUnit id="2187" loc="2.824">vίσσετ' ̓Αβαντιάδης: ὁ δ' ἄρ' ἔκποθεν ἀφράστοιο</TextUnit>
    <TextUnit id="2188" loc="2.825">ὕψι μάλ' ἐκ δονάκων ἀνεπάλμενος ἤλασε μηρὸν</TextUnit>
    <TextUnit id="2189" loc="2.826">ἀίγδην, μέσσας δὲ σὺν ὀστέῳ ἶνας ἔκερσεν.</TextUnit>
    <TextUnit id="2190" loc="2.827">ὀξὺ δ' ὅγε κλάγξας οὔδει πέσεν: οἱ δὲ τυπέντος</TextUnit>
    <TextUnit id="2191" loc="2.828">ἀθρόοι ἀντιάχησαν. ὀρέξατο δ' αἶψ' ὀλοοῖο</TextUnit>
    <TextUnit id="2192" loc="2.829">Πηλεὺς αἰγανέῃ φύγαδ' εἰς ἕλος ὁρμηθέντος</TextUnit>
    <TextUnit id="2193" loc="2.830">καπρίου: ἔσσυτο δ' αὖτις ἐναντίος: ἀλλά μιν ̓́Ιδας</TextUnit>
    <TextUnit id="2194" loc="2.831">οὔτασε, βεβρυχὼς δὲ θοῷ περικάππεσε δουρί.</TextUnit>
    <TextUnit id="2195" loc="2.832">καὶ τὸν μὲν χαμάδις λίπον αὐτόθι πεπτηῶτα:</TextUnit>
    <TextUnit id="2196" loc="2.833">τὸν δ' ἕταροι ἐπὶ νῆα φέρον ψυχορραγέοντα,</TextUnit>
    <TextUnit id="2197" loc="2.834">ἀχνύμενοι, χείρεσσι δ' ἑῶν ἐνικάτθαν' ἑταίρων.</TextUnit>
    <TextUnit id="2198" loc="2.835">̓́Ενθα δὲ ναυτιλίης μὲν ἐρητύοντο μέλεσθαι,</TextUnit>
    <TextUnit id="2199" loc="2.836">ἀμφὶ δὲ κηδείῃ νέκυος μένον ἀσχαλόωντες.</TextUnit>
    <TextUnit id="2200" loc="2.837">ἤματα δὲ τρία πάντα γόων: ἑτέρῳ δέ μιν ἤδη</TextUnit>
    <TextUnit id="2201" loc="2.838">τάρχυον μεγαλωστί: συνεκτερέιζε δὲ λαὸς</TextUnit>
    <TextUnit id="2202" loc="2.839">αὐτῷ ὁμοῦ βασιλῆι Λύκῳ: παρὰ δ' ἄσπετα μῆλα,</TextUnit>
    <TextUnit id="2203" loc="2.840">ἣ θέμις οἰχομένοισι, ταφήια λαιμοτόμησαν.</TextUnit>
    <TextUnit id="2204" loc="2.841">καὶ δή τοι κέχυται τοῦδ' ἀνέρος ἐν χθονὶ κείνῃ</TextUnit>
    <TextUnit id="2205" loc="2.842">τύμβος: σῆμα δ' ἔπεστι καὶ ὀψιγόνοισιν ἰδέσθαι,</TextUnit>
    <TextUnit id="2206" loc="2.843">νηίου ἐκ κοτίνοιο φάλαγξ: θαλέθει δέ τε φύλλοις</TextUnit>
    <TextUnit id="2207" loc="2.844">ἄκρης τυτθὸν ἔνερθ' ̓Αχερουσίδος. εἰ δέ με καὶ τὸ</TextUnit>
    <TextUnit id="2208" loc="2.845">χρειὼ ἀπηλεγέως Μουσέων ὕπο γηρύσασθαι,</TextUnit>
    <TextUnit id="2209" loc="2.846">τόνδε πολισσοῦχον διεπέφραδε Βοιωτοῖσιν</TextUnit>
    <TextUnit id="2210" loc="2.847">Νισαίοισί τε Φοῖβος ἐπιρρήδην ἱλάεσθαι,</TextUnit>
    <TextUnit id="2211" loc="2.848">ἀμφὶ δὲ τήνγε φάλαγγα παλαιγενέος κοτίνοιο</TextUnit>
    <TextUnit id="2212" loc="2.849">ἄστυ βαλεῖν: οἱ δ' ἀντὶ θεουδέος Αἰολίδαο</TextUnit>
    <TextUnit id="2213" loc="2.850">̓́Ιδμονος εἰσέτι νῦν ̓Αγαμήστορα κυδαίνουσιν.</TextUnit>
    <TextUnit id="2214" loc="2.851">Τίς γὰρ δὴ θάνεν ἄλλος; ἐπεὶ καὶ ἔτ' αὖτις ἔχευαν</TextUnit>
    <TextUnit id="2215" loc="2.852">ἥρωες τότε τύμβον ἀποφθιμένου ἑτάροιο.</TextUnit>
    <TextUnit id="2216" loc="2.853">δοιὰ γὰρ οὖν κείνων ἔτι σήματα φαίνεται ἀνδρῶν.</TextUnit>
    <TextUnit id="2217" loc="2.854">̔Αγνιάδην Τῖφυν θανέειν φάτις: οὐδέ οἱ ἦεν</TextUnit>
    <TextUnit id="2218" loc="2.855">μοῖρ' ἔτι ναυτίλλεσθαι ἑκαστέρω. ἀλλά νυ καὶ τὸν</TextUnit>
    <TextUnit id="2219" loc="2.856">αὖθι μινυνθαδίη πάτρης ἑκὰς εὔνασε νοῦσος,</TextUnit>
    <TextUnit id="2220" loc="2.857">εἰσότ' ̓Αβαντιάδαο νέκυν κτερέιξεν ὅμιλος.</TextUnit>
    <TextUnit id="2221" loc="2.858">ἄτλητον δ' ὀλοῷ ἐπὶ πήματι κῆδος ἕλοντο.</TextUnit>
    <TextUnit id="2222" loc="2.859">δὴ γὰρ ἐπεὶ καὶ τόνδε παρασχεδὸν ἐκτερέιξαν</TextUnit>
    <TextUnit id="2223" loc="2.860">αὐτοῦ, ἀμηχανίῃσιν ἁλὸς προπάροιθε πεσόντες,</TextUnit>
    <TextUnit id="2224" loc="2.861">ἐντυπὰς εὐκήλως εἰλυμένοι οὔτε τι σίτου</TextUnit>
    <TextUnit id="2225" loc="2.862">μνώοντ' οὔτε ποτοῖο: κατήμυσαν δ' ἀχέεσσιν</TextUnit>
    <TextUnit id="2226" loc="2.863">θυμόν, ἐπεὶ μάλα πολλὸν ἀπ' ἐλπίδος ἔπλετο νόστος.</TextUnit>
    <TextUnit id="2227" loc="2.864">καί νύ κ' ἔτι προτέρω τετιημένοι ἰσχανόωντο,</TextUnit>
    <TextUnit id="2228" loc="2.865">εἰ μὴ ἄρ' ̓Αγκαίῳ περιώσιον ἔμβαλεν ̔́Ηρη</TextUnit>
    <TextUnit id="2229" loc="2.866">θάρσος, ὃν ̓Ιμβρασίοισι παρ' ὕδασιν ̓Αστυπάλαια</TextUnit>
    <TextUnit id="2230" loc="2.867">τίκτε Ποσειδάωνι: περιπρὸ γὰρ εὖ ἐκέκαστο</TextUnit>
    <TextUnit id="2231" loc="2.868">ἰθύνειν, Πηλῆα δ' ἐπεσσύμενος προσέειπεν:</TextUnit>
    <TextUnit id="2232" loc="2.869">"Αἰακίδη, πῶς καλὸν ἀφειδήσαντας ἀέθλων</TextUnit>
    <TextUnit id="2233" loc="2.870">γαίῃ ἐν ἀλλοδαπῇ δὴν ἔμμεναι; οὐ μὲν ἄρηος</TextUnit>
    <TextUnit id="2234" loc="2.871">ἴδριν ἐόντά με τόσσον ἄγει μετὰ κῶας ̓Ιήσων</TextUnit>
    <TextUnit id="2235" loc="2.872">Παρθενίης ἀπάνευθεν, ὅσον τ' ἐπιίστορα νηῶν.</TextUnit>
    <TextUnit id="2236" loc="2.873">τῶ μή μοι τυτθόν γε δέος περὶ νηὶ πελέσθω.</TextUnit>
    <TextUnit id="2237" loc="2.874">ὧς δὲ καὶ ὧλλοι δεῦρο δαήμονες ἄνδρες ἔασιν,</TextUnit>
    <TextUnit id="2238" loc="2.875">τῶν ὅτινα πρύμνης ἐπιβήσομεν, οὔτις ἰάψει</TextUnit>
    <TextUnit id="2239" loc="2.876">ναυτιλίην. ἀλλ' ὦκα, παραιφάμενος τάδε πάντα,</TextUnit>
    <TextUnit id="2240" loc="2.877">θαρσαλέως ὀρόθυνον ἐπιμνήσασθαι ἀέθλου."</TextUnit>
    <TextUnit id="2241" loc="2.878">̔͂Ως φάτο: τοῖο δὲ θυμὸς ὀρέξατο γηθοσύνῃσιν.</TextUnit>
    <TextUnit id="2242" loc="2.879">αὐτίκα δ' οὐ μετὰ δηρὸν ἐνὶ μέσσοις ἀγόρευσεν:</TextUnit>
    <TextUnit id="2243" loc="2.880">"Δαιμόνιοι, τί νυ πένθος ἐτώσιον ἴσχομεν αὔτως;</TextUnit>
    <TextUnit id="2244" loc="2.881">οἱ μὲν γάρ ποθι τοῦτον, ὃν ἔλλαχον, οἶτον ὄλοντο:</TextUnit>
    <TextUnit id="2245" loc="2.882">ἡμῖν δ' ἐν γὰρ ἔασι κυβερνητῆρες ὁμίλῳ,</TextUnit>
    <TextUnit id="2246" loc="2.883">καὶ πολέες. τῶ μή τι διατριβώμεθα πείρης:</TextUnit>
    <TextUnit id="2247" loc="2.884">ἀλλ' ἔγρεσθ' εἰς ἔργον, ἀπορρίψαντες ἀνίας."</TextUnit>
    <TextUnit id="2248" loc="2.885">Τὸν δ' αὖτ' Αἴσονος υἱὸς ἀμηχανέων προσέειπεν:</TextUnit>
    <TextUnit id="2249" loc="2.886">"Αἰακίδη, πῇ δ' οἵδε κυβερνητῆρες ἔασιν;</TextUnit>
    <TextUnit id="2250" loc="2.887">οὓς μὲν γὰρ τὸ πάροιθε δαήμονας εὐχόμεθ' εἶναι,</TextUnit>
    <TextUnit id="2251" loc="2.888">οἱ δὲ κατηφήσαντες ἐμεῦ πλέον ἀσχαλόωσιν.</TextUnit>
    <TextUnit id="2252" loc="2.889">τῶ καὶ ὁμοῦ φθιμένοισι κακὴν προτιόσσομαι ἄτην,</TextUnit>
    <TextUnit id="2253" loc="2.890">εἰ δὴ μήτ' ὀλοοῖο μετὰ πτόλιν Αἰήταο</TextUnit>
    <TextUnit id="2254" loc="2.891">ἔσσεται, ἠὲ καὶ αὖτις ἐς ̔Ελλάδα γαῖαν ἱκέσθαι</TextUnit>
    <TextUnit id="2255" loc="2.892">πετράων ἔκτοσθε, κατ' αὐτόθι δ' ἄμμε καλύψει</TextUnit>
    <TextUnit id="2256" loc="2.893">ἀκλειῶς κακὸς οἶτος, ἐτώσια γηράσκοντας."</TextUnit>
    <TextUnit id="2257" loc="2.894">̔͂Ως ἔφατ': ̓Αγκαῖος δὲ μάλ' ἐσσυμένως ὑπέδεκτο</TextUnit>
    <TextUnit id="2258" loc="2.895">νῆα θοὴν ἄξειν: δὴ γὰρ θεοῦ ἐτράπεθ' ὁρμῇ.</TextUnit>
    <TextUnit id="2259" loc="2.896">τὸν δὲ μετ' ̓Εργῖνος καὶ Ναύπλιος Εὔφημός τε</TextUnit>
    <TextUnit id="2260" loc="2.897">ὤρνυντ', ἰθύνειν λελιημένοι. ἀλλ' ἄρα τούσγε</TextUnit>
    <TextUnit id="2261" loc="2.898">ἔσχεθον: ̓Αγκαίῳ δὲ πολεῖς ᾔνησαν ἑταίρων.</TextUnit>
    <TextUnit id="2262" loc="2.899">̓Ηῷοι δἤπειτα δυωδεκάτῳ ἐπέβαινον</TextUnit>
    <TextUnit id="2263" loc="2.900">ἤματι: δὴ γάρ σφιν ζεφύρου μέγας οὖρος ἄητο.</TextUnit>
    <TextUnit id="2264" loc="2.901">καρπαλίμως δ' ̓Αχέροντα διεξεπέρησαν ἐρετμοῖς,</TextUnit>
    <TextUnit id="2265" loc="2.902">ἐκ δ' ἔχεαν πίσυνοι ἀνέμῳ λίνα, πουλὺ δ' ἐπιπρὸ</TextUnit>
    <TextUnit id="2266" loc="2.903">λαιφέων πεπταμένων τέμνον πλόον εὐδιόωντες.</TextUnit>
    <TextUnit id="2267" loc="2.904">ὦκα δὲ Καλλιχόροιο παρὰ προχοὰς ποταμοῖο</TextUnit>
    <TextUnit id="2268" loc="2.905">ἤλυθον, ἔνθ' ἐνέπουσι Διὸς Νυσήιον υἷα,</TextUnit>
    <TextUnit id="2269" loc="2.906">̓Ινδῶν ἡνίκα φῦλα λιπὼν κατενάσσατο Θήβας,</TextUnit>
    <TextUnit id="2270" loc="2.907">ὀργιάσαι, στῆσαί τε χοροὺς ἄντροιο πάροιθεν,</TextUnit>
    <TextUnit id="2271" loc="2.908">ᾧ ἐν ἀμειδήτους ἁγίας ηὐλίζετο νύκτας,</TextUnit>
    <TextUnit id="2272" loc="2.909">ἐξ οὗ Καλλίχορον ποταμὸν περιναιετάοντες</TextUnit>
    <TextUnit id="2273" loc="2.910">ἠδὲ καὶ Αὐλίον ἄντρον ἐπωνυμίην καλέουσιν.</TextUnit>
    <TextUnit id="2274" loc="2.911">̓́Ενθεν δὲ Σθενέλου τάφον ἔδρακον ̓Ακτορίδαο,</TextUnit>
    <TextUnit id="2275" loc="2.912">ὅς ῥά τ' ̓Αμαζονίδων πολυθαρσέος ἐκ πολέμοιο</TextUnit>
    <TextUnit id="2276" loc="2.913">ἂψ ἀνιὼν--δὴ γὰρ συνανήλυθεν ̔Ηρακλῆι--</TextUnit>
    <TextUnit id="2277" loc="2.914">βλήμενος ἰῷ κεῖθεν ἐπ' ἀγχιάλου θάνεν ἀκτῆς.</TextUnit>
    <TextUnit id="2278" loc="2.915">οὐ μέν θην προτέρω ἔτ' ἐμέτρεον. ἧκε γὰρ αὐτὴ</TextUnit>
    <TextUnit id="2279" loc="2.916">Φερσεφόνη ψυχὴν πολυδάκρυον ̓Ακτορίδαο</TextUnit>
    <TextUnit id="2280" loc="2.917">λισσομένην τυτθόν περ ὁμήθεας ἄνδρας ἰδέσθαι.</TextUnit>
    <TextUnit id="2281" loc="2.918">τύμβου δὲ στεφάνης ἐπιβὰς σκοπιάζετο νῆα</TextUnit>
    <TextUnit id="2282" loc="2.919">τοῖος ἐών, οἷος πόλεμόνδ' ἴεν: ἀμφὶ δὲ καλὴ</TextUnit>
    <TextUnit id="2283" loc="2.920">τετράφαλος φοίνικι λόφῳ ἐπελάμπετο πήληξ.</TextUnit>
    <TextUnit id="2284" loc="2.921">καί ῥ' ὁ μὲν αὖτις ἔδυνε μέγαν ζόφον: οἱ δ' ἐσιδόντες</TextUnit>
    <TextUnit id="2285" loc="2.922">θάμβησαν: τοὺς δ' ὦρσε θεοπροπέων ἐπικέλσαι</TextUnit>
    <TextUnit id="2286" loc="2.923">̓Αμπυκίδης Μόψος λοιβῇσί τε μειλίξασθαι.</TextUnit>
    <TextUnit id="2287" loc="2.924">οἱ δ' ἀνὰ μὲν κραιπνῶς λαῖφος σπάσαν, ἐκ δὲ βαλόντες</TextUnit>
    <TextUnit id="2288" loc="2.925">πείσματ' ἐν αἰγιαλῷ Σθενέλου τάφον ἀμφεπένοντο,</TextUnit>
    <TextUnit id="2289" loc="2.926">χύτλα τέ οἱ χεύοντο, καὶ ἥγνισαν ἔντομα μήλων.</TextUnit>
    <TextUnit id="2290" loc="2.927">ἄνδιχα δ' αὖ χύτλων νηοσσόῳ ̓Απόλλωνι</TextUnit>
    <TextUnit id="2291" loc="2.928">βωμὸν δειμάμενοι μῆρ' ἔφλεγον ἂν δὲ καὶ ̓Ορφεὺς</TextUnit>
    <TextUnit id="2292" loc="2.929">θῆκε λύρην: ἐκ τοῦ δὲ Λύρη πέλει οὔνομα χώρῳ.</TextUnit>
    <TextUnit id="2293" loc="2.930">Αὐτίκα δ' οἵγ' ἀνέμοιο κατασπέρχοντος ἔβησαν</TextUnit>
    <TextUnit id="2294" loc="2.931">νῆ' ἔπι: κὰδ δ' ἄρα λαῖφος ἐρυσσάμενοι τανύοντο</TextUnit>
    <TextUnit id="2295" loc="2.932">ἐς πόδας ἀμφοτέρους: ἡ δ' ἐς πέλαγος πεφόρητο</TextUnit>
    <TextUnit id="2296" loc="2.933">ἐντενές, ἠύτε τίς τε δι' ἠέρος ὑψόθι κίρκος</TextUnit>
    <TextUnit id="2297" loc="2.934">ταρσὸν ἐφεὶς πνοιῇ φέρεται ταχύς, οὐδὲ τινάσσει</TextUnit>
    <TextUnit id="2298" loc="2.935">ῥιπήν, εὐκήλοισιν ἐνευδιόων πτερύγεσσιν.</TextUnit>
    <TextUnit id="2299" loc="2.936">καὶ δὴ Παρθενίοιο ῥοὰς ἁλιμυρήεντος,</TextUnit>
    <TextUnit id="2300" loc="2.937">πρηυτάτου ποταμοῦ, παρεμέτρεον, ᾧ ἔνι κούρη</TextUnit>
    <TextUnit id="2301" loc="2.938">Λητωίς, ἄγρηθεν ὅτ' οὐρανὸν εἰσαναβαίνῃ,</TextUnit>
    <TextUnit id="2302" loc="2.939">ὃν δέμας ἱμερτοῖσιν ἀναψύχει ὑδάτεσσιν.</TextUnit>
    <TextUnit id="2303" loc="2.940">νυκτί δ' ἔπειτ' ἄλληκτον ἐπιπροτέρωσε θέοντες</TextUnit>
    <TextUnit id="2304" loc="2.941">Σήσαμον αἰπεινούς τε παρεξενέοντ' ̓Ερυθίνους,</TextUnit>
    <TextUnit id="2305" loc="2.942">Κρωβίαλον, Κρώμναν τε καὶ ὑλήεντα Κύτωρον.</TextUnit>
    <TextUnit id="2306" loc="2.943">ἔνθεν δ' αὖτε Κάραμβιν ἅμ' ἠελίοιο βολῇσιν</TextUnit>
    <TextUnit id="2307" loc="2.944">γνάμψαντες παρὰ πουλὺν ἔπειτ' ἤλαυνον ἐρετμοῖς</TextUnit>
    <TextUnit id="2308" loc="2.945">Αἰγιαλὸν πρόπαν ἦμαρ ὁμῶς καὶ ἐπ' ἤματι vύκτα.</TextUnit>
    <TextUnit id="2309" loc="2.946">Αὐτίκα δ' ̓Ασσυρίης ἐπέβαν χθονός, ἔνθα Σινώπην,</TextUnit>
    <TextUnit id="2310" loc="2.947">θυγατέρ' ̓Ασωποῖο, καθίσσατο, καί οἱ ὄπασσεν</TextUnit>
    <TextUnit id="2311" loc="2.948">παρθενίην Ζεὺς αὐτός, ὑποσχεσίῃσι δολωθείς.</TextUnit>
    <TextUnit id="2312" loc="2.949">δὴ γὰρ ὁ μὲν φιλότητος ἐέλδετο: νεῦσε δ' ὅγ' αὐτῇ</TextUnit>
    <TextUnit id="2313" loc="2.950">δωσέμεναι, ὅ κεν ᾗσι μετὰ φρεσὶν ἰθύσειεν.</TextUnit>
    <TextUnit id="2314" loc="2.951">ἡ δέ ἑ παρθενίην ᾐτήσατο κερδοσύνῃσιν.</TextUnit>
    <TextUnit id="2315" loc="2.952">ὧς δὲ καὶ ̓Απόλλωνα παρήπαφεν εὐνηθῆναι</TextUnit>
    <TextUnit id="2316" loc="2.953">ἱέμενον, ποταμόν τ' ἐπὶ τοῖς ̔́Αλυν: οὐδὲ μὲν ἀνδρῶν</TextUnit>
    <TextUnit id="2317" loc="2.954">τήνγε τις ἱμερτῇσιν ἐν ἀγκοίνῃσι δάμασσεν.</TextUnit>
    <TextUnit id="2318" loc="2.955">ἔνθα δὲ Τρικκαίοιο ἀγαυοῦ Δηιμάχοιο</TextUnit>
    <TextUnit id="2319" loc="2.956">υἷες, Δηιλέων τε καὶ Αὐτόλυκος Φλογίος τε</TextUnit>
    <TextUnit id="2320" loc="2.957">τῆμος ἔθ', ̔Ηρακλῆος ἀποπλαγχθέντες, ἔναιον:</TextUnit>
    <TextUnit id="2321" loc="2.958">οἵ ῥα τόθ', ὡς ἐνόησαν ἀριστήων στόλον ἀνδρῶν,</TextUnit>
    <TextUnit id="2322" loc="2.959">σφᾶς αὐτοὺς νημερτὲς ἐπέφραδον ἀντιάσαντες:</TextUnit>
    <TextUnit id="2323" loc="2.960">οὐδ' ἔτι μιμνάζειν θέλον ἔμπεδον, ἀλλ' ἐνὶ νηί,</TextUnit>
    <TextUnit id="2324" loc="2.961">̓Αργέσταο παρᾶσσον ἐπιπνείοντος, ἔβησαν.</TextUnit>
    <TextUnit id="2325" loc="2.962">τοῖσι δ' ὁμοῦ μετέπειτα θοῇ πεφορημένοι αὔρῃ</TextUnit>
    <TextUnit id="2326" loc="2.963">λεῖπον ̔́Αλυν ποταμόν, λεῖπον δ' ἀγχίρροον ͂̓Ιριν,</TextUnit>
    <TextUnit id="2327" loc="2.964">ἠδὲ καὶ ̓Ασσυρίης πρόχυσιν χθονός: ἤματι δ' αὐτῷ</TextUnit>
    <TextUnit id="2328" loc="2.965">γνάμψαν ̓Αμαζονίδων ἕκαθεν λιμενήοχον ἄκρην.</TextUnit>
    <TextUnit id="2329" loc="2.966">̓́Ενθα ποτὲ προμολοῦσαν ̓Αρητιάδα Μελανίππην</TextUnit>
    <TextUnit id="2330" loc="2.967">ἥρως ̔Ηρακλέης ἐλοχήσατο, καί οἱ ἄποινα</TextUnit>
    <TextUnit id="2331" loc="2.968">̔Ιππολύτη ζωστῆρα παναίολον ἐγγυάλιξεν</TextUnit>
    <TextUnit id="2332" loc="2.969">ἀμφὶ κασιγνήτης: ὁ δ' ἀπήμονα πέμψεν ὀπίσσω.</TextUnit>
    <TextUnit id="2333" loc="2.970">τῆς οἵγ' ἐν κόλπῳ, προχοαῖς ἔπι Θερμώδοντος,</TextUnit>
    <TextUnit id="2334" loc="2.971">κέλσαν, ἐπεὶ καὶ πόντος ὀρίνετο νισσομένοισιν.</TextUnit>
    <TextUnit id="2335" loc="2.972">τῷ δ' οὔτις ποταμῶν ἐναλίγκιος, οὐδὲ ῥέεθρα</TextUnit>
    <TextUnit id="2336" loc="2.973">τόσς' ἐπὶ γαῖαν ἵησι παρὲξ ἕθεν ἄνδιχα βάλλων.</TextUnit>
    <TextUnit id="2337" loc="2.974">τετράκις εἰς ἑκατὸν δεύοιτό κεν, εἴ τις ἕκαστα</TextUnit>
    <TextUnit id="2338" loc="2.975">πεμπάζοι: μία δ' οἴη ἐτήτυμος ἔπλετο πηγή.</TextUnit>
    <TextUnit id="2339" loc="2.976">ἡ μέν τ' ἐξ ὀρέων κατανίσσεται ἤπειρόνδε</TextUnit>
    <TextUnit id="2340" loc="2.977">ὑψηλῶν, ἅ τέ φασιν ̓Αμαζόνια κλείεσθαι.</TextUnit>
    <TextUnit id="2341" loc="2.978">ἔνθεν δ' αἰπυτέρην ἐπικίδναται ἔνδοθι γαῖαν</TextUnit>
    <TextUnit id="2342" loc="2.979">ἀντικρύ: τῶ καί οἱ ἐπίστροφοί εἰσι κέλευθοι:</TextUnit>
    <TextUnit id="2343" loc="2.980">αἰεὶ δ' ἄλλυδις ἄλλη, ὅπῃ κύρσειε μάλιστα</TextUnit>
    <TextUnit id="2344" loc="2.981">ἠπείρου χθαμαλῆς, εἱλίσσεται: ἡ μὲν ἄπωθεν,</TextUnit>
    <TextUnit id="2345" loc="2.982">ἡ δὲ πέλας: πολέες δὲ πόροι νώνυμνοι ἔασιν,</TextUnit>
    <TextUnit id="2346" loc="2.983">ὅππῃ ὑπεξαφύονται: ὁ δ' ἀμφαδὸν ἄμμιγα παύροις</TextUnit>
    <TextUnit id="2347" loc="2.984">Πόντον ἐς ̓́Αξεινον κυρτὴν ὑπερεύγεται ἄκρην.</TextUnit>
    <TextUnit id="2348" loc="2.985">καί νύ κε δηθύνοντες ̓Αμαζονίδεσσιν ἔμιξαν</TextUnit>
    <TextUnit id="2349" loc="2.986">ὑσμίνην, καὶ δ' οὔ κεν ἀναιμωτί γ' ἐρίδηναν--</TextUnit>
    <TextUnit id="2350" loc="2.987">οὐ γὰρ ̓Αμαζονίδες μάλ' ἐπήτιδες, οὐδὲ θέμιστας</TextUnit>
    <TextUnit id="2351" loc="2.988">τίουσαι πεδίον Δοιάντιον ἀμφενέμοντο:</TextUnit>
    <TextUnit id="2352" loc="2.989">ἀλλ' ὕβρις στονόεσσα καὶ ̓́Αρεος ἔργα μεμήλει:</TextUnit>
    <TextUnit id="2353" loc="2.990">δὴ γὰρ καὶ γενεὴν ἔσαν ̓́Αρεος ̔Αρμονίης τε</TextUnit>
    <TextUnit id="2354" loc="2.991">νύμφης, ἥ τ' ̓́Αρηϊ φιλοπτολέμους τέκε κούρας,</TextUnit>
    <TextUnit id="2355" loc="2.992">ἄλσεος ̓Ακμονίοιο κατὰ πτύχας εὐνηθεῖσα--</TextUnit>
    <TextUnit id="2356" loc="2.993">εἰ μὴ ἄρ' ἐκ Διόθεν πνοιαὶ πάλιν ̓Αργέσταο</TextUnit>
    <TextUnit id="2357" loc="2.994">ἤλυθον: οἱ δ' ἀνέμῳ περιηγέα κάλλιπον ἀκτήν,</TextUnit>
    <TextUnit id="2358" loc="2.995">ἔνθα Θεμισκύρειαι ̓Αμαζόνες ὡπλίζοντο.</TextUnit>
    <TextUnit id="2359" loc="2.996">οὐ γὰρ ὁμηγερέες μίαν ἂμ πόλιν, ἀλλ' ἀνὰ γαῖαν</TextUnit>
    <TextUnit id="2360" loc="2.997">κεκριμέναι κατὰ φῦλα διάτριχα ναιετάασκον:</TextUnit>
    <TextUnit id="2361" loc="2.998">νόσφι μὲν αἵδ' αὐταί, τῇσιν τότε κοιρανέεσκεν</TextUnit>
    <TextUnit id="2362" loc="2.999">̔Ιππολύτη, νόσφιν δὲ Λυκάστιαι ἀμφενέμοντο,</TextUnit>
    <TextUnit id="2363" loc="2.1000">νόσφι δ' ἀκοντοβόλοι Χαδήσιαι. ἤματι δ' ἄλλῳ</TextUnit>
    <TextUnit id="2364" loc="2.1001">νυκτί τ' ἐπιπλομένῃ Χαλύβων παρὰ γαῖαν ἵκοντο.</TextUnit>
    <TextUnit id="2365" loc="2.1002">Τοῖσι μὲν οὔτε βοῶν ἄροτος μέλει, οὔτε τις ἄλλη</TextUnit>
    <TextUnit id="2366" loc="2.1003">φυταλιὴ καρποῖο μελίφρονος: οὐδὲ μὲν οἵγε</TextUnit>
    <TextUnit id="2367" loc="2.1004">ποίμνας ἑρσήεντι νομῷ ἔνι ποιμαίνουσιν.</TextUnit>
    <TextUnit id="2368" loc="2.1005">ἀλλὰ σιδηροφόρον στυφελὴν χθόνα γατομέοντες</TextUnit>
    <TextUnit id="2369" loc="2.1006">ὦνον ἀμείβονται βιοτήσιον, οὐδέ ποτέ σφιν</TextUnit>
    <TextUnit id="2370" loc="2.1007">ἠὼς ἀντέλλει καμάτων ἄτερ, ἀλλὰ κελαινῇ</TextUnit>
    <TextUnit id="2371" loc="2.1008">λιγνύι καὶ καπνῷ κάματον βαρὺν ὀτλεύουσιν.</TextUnit>
    <TextUnit id="2372" loc="2.1009">Τοὺς δὲ μετ' αὐτίκ' ἔπειτα Γενηταίου Διὸς ἄκρην</TextUnit>
    <TextUnit id="2373" loc="2.1010">γνάμψαντες σώοντο παρὲκ Τιβαρηνίδα γαῖαν.</TextUnit>
    <TextUnit id="2374" loc="2.1011">ἔνθ' ἐπεὶ ἄρ κε τέκωνται ὑπ' ἀνδράσι τέκνα γυναῖκες,</TextUnit>
    <TextUnit id="2375" loc="2.1012">αὐτοὶ μὲν στενάχουσιν ἐνὶ λεχέεσσι πεσόντες,</TextUnit>
    <TextUnit id="2376" loc="2.1013">κράατα δησάμενοι: ταὶ δ' εὖ κομέουσιν ἐδωδῇ</TextUnit>
    <TextUnit id="2377" loc="2.1014">ἀνέρας, ἠδὲ λοετρὰ λεχώια τοῖσι πένονται.</TextUnit>
    <TextUnit id="2378" loc="2.1015">̔Ιρὸν δ' αὖτ' ἐπὶ τοῖσιν ὄρος καὶ γαῖαν ἄμειβον,</TextUnit>
    <TextUnit id="2379" loc="2.1016">ᾗ ἔνι Μοσσύνοικοι ἀν' οὔρεα ναιετάουσιν</TextUnit>
    <TextUnit id="2380" loc="2.1017">μόσσυνας, καὶ δ' αὐτοὶ ἐπώνυμοι ἔνθεν ἔασιν.</TextUnit>
    <TextUnit id="2381" loc="2.1018">ἀλλοίη δὲ δίκη καὶ θέσμια τοῖσι τέτυκται.</TextUnit>
    <TextUnit id="2382" loc="2.1019">ὅσσα μὲν ἀμφαδίην ῥέζειν θέμις, ἢ ἐνὶ δήμῳ,</TextUnit>
    <TextUnit id="2383" loc="2.1020">ἢ ἀγορῇ, τάδε πάντα δόμοις ἔνι μηχανόωνται:</TextUnit>
    <TextUnit id="2384" loc="2.1021">ὅσσα δ' ἐνὶ μεγάροις πεπονήμεθα, κεῖνα θύραζε</TextUnit>
    <TextUnit id="2385" loc="2.1022">ἀψεγέως μέσσῃσιν ἐνὶ ῥέζουσιν ἀγυιαῖς.</TextUnit>
    <TextUnit id="2386" loc="2.1023">οὐδ' εὐνῆς αἰδὼς ἐπιδήμιος, ἀλλά, σύες ὣς</TextUnit>
    <TextUnit id="2387" loc="2.1024">φορβάδες, οὐδ' ἠβαιὸν ἀτυζόμενοι παρεόντας,</TextUnit>
    <TextUnit id="2388" loc="2.1025">μίσγονται χαμάδις ξυνῇ φιλότητι γυναικῶν.</TextUnit>
    <TextUnit id="2389" loc="2.1026">αὐτὰρ ἐν ὑψίστῳ βασιλεὺς μόσσυνι θαάσσων</TextUnit>
    <TextUnit id="2390" loc="2.1027">ἰθείας πολέεσσι δίκας λαοῖσι δικάζει,</TextUnit>
    <TextUnit id="2391" loc="2.1028">σχέτλιος. ἢν γάρ πού τί θεμιστεύων ἀλίτηται,</TextUnit>
    <TextUnit id="2392" loc="2.1029">λιμῷ μιν κεῖν' ἦμαρ ἐνικλείσαντες ἔχουσιν.</TextUnit>
    <TextUnit id="2393" loc="2.1030">Τοὺς παρανισσόμενοι καὶ δὴ σχεδὸν ἀντιπέρηθεν</TextUnit>
    <TextUnit id="2394" loc="2.1031">νήσου ̓Αρητιάδος τέμνον πλόον εἰρεσίῃσιν</TextUnit>
    <TextUnit id="2395" loc="2.1032">ἠμάτιοι: λιαρὴ γὰρ ὑπὸ κνέφας ἔλλιπεν αὔρη.</TextUnit>
    <TextUnit id="2396" loc="2.1033">ἤδη καί τιν' ὕπερθεν ̓Αρήιον ἀίσσοντα</TextUnit>
    <TextUnit id="2397" loc="2.1034">ἐνναέτην νήσοιο δι' ἠέρος ὄρνιν ἴδοντο,</TextUnit>
    <TextUnit id="2398" loc="2.1035">ὅς ῥα τιναξάμενος πτέρυγας κατὰ νῆα θέουσαν</TextUnit>
    <TextUnit id="2399" loc="2.1036">ἧκ' ἐπί οἱ πτερὸν ὀξύ: τὸ δ' ἐν λαιῷ πέσεν ὤμῳ</TextUnit>
    <TextUnit id="2400" loc="2.1037">δίου ̓Οιλῆος: μεθέηκε δὲ χερσὶν ἐρετμὸν</TextUnit>
    <TextUnit id="2401" loc="2.1038">βλήμενος: οἱ δὲ τάφον πτερόεν βέλος εἰσορόωντες.</TextUnit>
    <TextUnit id="2402" loc="2.1039">καὶ τὸ μὲν ἐξείρυσσε παρεδριόων ̓Ερυβώτης,</TextUnit>
    <TextUnit id="2403" loc="2.1040">ἕλκος δὲ ξυνέδησεν, ἀπὸ σφετέρου κολεοῖο</TextUnit>
    <TextUnit id="2404" loc="2.1041">λυσάμενος τελαμῶνα κατήορον: ἐκ δ' ἐφαάνθη</TextUnit>
    <TextUnit id="2405" loc="2.1042">ἄλλος ἐπὶ προτέρῳ πεποτημένος: ἀλλά μιν ἥρως</TextUnit>
    <TextUnit id="2406" loc="2.1043">Εὐρυτίδης Κλυτίος--πρὸ γὰρ ἀγκύλα τείνατο τόξα,</TextUnit>
    <TextUnit id="2407" loc="2.1044">ἧκε δ' ἐπ' οἰωνὸν ταχινὸν βέλος--αὐτὰρ ἔπειτα</TextUnit>
    <TextUnit id="2408" loc="2.1045">πλῆξεν: δινηθεὶς δὲ θοῆς πέσεν ἀγχόθι νηός.</TextUnit>
    <TextUnit id="2409" loc="2.1046">τοῖσιν δ' ̓Αμφιδάμας μυθήσατο, παῖς ̓Αλεοῖο:</TextUnit>
    <TextUnit id="2410" loc="2.1047">"Νῆσος μὲν πέλας ἧμιν ̓Αρητιάς: ἴστε καὶ αὐτοὶ</TextUnit>
    <TextUnit id="2411" loc="2.1048">τούσδ' ὄρνιθας ἰδόντες. ἐγὼ δ' οὐκ ἔλπομαι ἰοὺς</TextUnit>
    <TextUnit id="2412" loc="2.1049">τόσσον ἐπαρκέσσειν εἰς ἔκβασιν. ἀλλά τιν' ἄλλην</TextUnit>
    <TextUnit id="2413" loc="2.1050">μῆτιν πορσύνωμεν ἐπίρροθον, εἴ γ' ἐπικέλσαι</TextUnit>
    <TextUnit id="2414" loc="2.1051">μέλλετε, Φινῆος μεμνημένοι, ὡς ἐπέτελλεν.</TextUnit>
    <TextUnit id="2415" loc="2.1052">οὐδὲ γὰρ ̔Ηρακλέης, ὁπότ' ἤλυθεν ̓Αρκαδίηνδε,</TextUnit>
    <TextUnit id="2416" loc="2.1053">πλωίδας ὄρνιθας Στυμφαλίδας ἔσθενε λίμνης</TextUnit>
    <TextUnit id="2417" loc="2.1054">ὤσασθαι τόξοισι, τὸ μέν τ' ἐγὼ αὐτὸς ὄπωπα.</TextUnit>
    <TextUnit id="2418" loc="2.1055">ἀλλ' ὅγε χαλκείην πλατάγην ἐνὶ χερσὶ τινάσσων</TextUnit>
    <TextUnit id="2419" loc="2.1056">δούπει ἐπὶ σκοπιῆς περιμήκεος: αἱ δ' ἐφέβοντο</TextUnit>
    <TextUnit id="2420" loc="2.1057">τηλοῦ, ἀτυζηλῷ ὑπὸ δείματι κεκληγυῖαι.</TextUnit>
    <TextUnit id="2421" loc="2.1058">τῶ καὶ νῦν τοίην τιν' ἐπιφραζώμεθα μῆτιν:</TextUnit>
    <TextUnit id="2422" loc="2.1059">αὐτὸς δ' ἂν τὸ πάροιθεν ἐπιφρασθεὶς ἐνέποιμι.</TextUnit>
    <TextUnit id="2423" loc="2.1060">ἀνθέμενοι κεφαλῇσιν ἀερσιλόφους τρυφαλείας,</TextUnit>
    <TextUnit id="2424" loc="2.1061">ἡμίσεες μὲν ἐρέσσετ' ἀμοιβαδίς, ἡμίσεες δὲ</TextUnit>
    <TextUnit id="2425" loc="2.1062">δούρασί τε ξυστοῖσι καὶ ἀσπίσιν ἄρσετε νῆα.</TextUnit>
    <TextUnit id="2426" loc="2.1063">αὐτὰρ πασσυδίῃ περιώσιον ὄρνυτ' ἀυτὴν</TextUnit>
    <TextUnit id="2427" loc="2.1064">ἀθρόοι, ὄφρα κολῳὸν ἀηθείῃ φοβέωνται</TextUnit>
    <TextUnit id="2428" loc="2.1065">νεύοντάς τε λόφους καὶ ἐπήορα δούραθ' ὕπερθεν.</TextUnit>
    <TextUnit id="2429" loc="2.1066">εἰ δέ κεν αὐτὴν νῆσον ἱκώμεθα, δὴ τότ' ἔπειτα</TextUnit>
    <TextUnit id="2430" loc="2.1067">σὺν κελάδῳ σακέεσσι πελώριον ὄρσετε δοῦπον."</TextUnit>
    <TextUnit id="2431" loc="2.1068">̔͂Ως ἄρ' ἔφη: πάντεσσι δ' ἐπίρροθος ἥνδανε μῆτις.</TextUnit>
    <TextUnit id="2432" loc="2.1069">ἀμφὶ δὲ χαλκείας κόρυθας κεφαλῇσιν ἔθεντο</TextUnit>
    <TextUnit id="2433" loc="2.1070">δεινὸν λαμπομένας, ἐπὶ δὲ λόφοι ἐσσείοντο</TextUnit>
    <TextUnit id="2434" loc="2.1071">φοινίκεοι. καὶ τοὶ μὲν ἀμοιβήδην ἐλάασκον:</TextUnit>
    <TextUnit id="2435" loc="2.1072">τοὶ δ' αὖτ' ἐγχείῃσι καὶ ἀσπίσι νῆ' ἐκάλυψαν.</TextUnit>
    <TextUnit id="2436" loc="2.1073">ὡς δ' ὅτε τις κεράμῳ κατερέψεται ἑρκίον ἀνήρ,</TextUnit>
    <TextUnit id="2437" loc="2.1074">δώματος ἀγλαΐην τε καὶ ὑετοῦ ἔμμεναι ἄλκαρ,</TextUnit>
    <TextUnit id="2438" loc="2.1075">ἄλλῳ δ' ἔμπεδον ἄλλος ὁμῶς ἐπαμοιβὸς ἄρηρεν:</TextUnit>
    <TextUnit id="2439" loc="2.1076">ὧς οἵγ' ἀσπίσι νῆα συναρτύναντες ἔρεψαν.</TextUnit>
    <TextUnit id="2440" loc="2.1077">οἵη δὲ κλαγγὴ δῄου πέλει ἐξ ὁμάδοιο</TextUnit>
    <TextUnit id="2441" loc="2.1078">ἀνδρῶν κινυμένων, ὁπότε ξυνίωσι φάλαγγες,</TextUnit>
    <TextUnit id="2442" loc="2.1079">τοίη ἄρ' ὑψόθι νηὸς ἐς ἠέρα κίδνατ' ἀυτή.</TextUnit>
    <TextUnit id="2443" loc="2.1080">οὐδέ τιν' οἰωνῶν ἔτ' ἐσέδρακον, ἀλλ' ὅτε νήσῳ</TextUnit>
    <TextUnit id="2444" loc="2.1081">χρίμψαντες σακέεσσιν ἐπέκτυπον, αὐτίκ' ἄρ' οἵγε</TextUnit>
    <TextUnit id="2445" loc="2.1082">μυρίοι ἔνθα καὶ ἔνθα πεφυζότες ἠερέθοντο.</TextUnit>
    <TextUnit id="2446" loc="2.1083">ὡς δ' ὁπότε Κρονίδης πυκινὴν ἐφέηκε χάλαζαν</TextUnit>
    <TextUnit id="2447" loc="2.1084">ἐκ νεφέων ἀνά τ' ἄστυ καὶ οἰκία, τοὶ δ' ὑπὸ τοῖσιν</TextUnit>
    <TextUnit id="2448" loc="2.1085">ἐνναέται κόναβον τεγέων ὕπερ εἰσαΐοντες</TextUnit>
    <TextUnit id="2449" loc="2.1086">ἧνται ἀκήν, ἐπεὶ οὔ σφε κατέλλαβε χείματος ὥρη</TextUnit>
    <TextUnit id="2450" loc="2.1087">ἀπροφάτως, ἀλλὰ πρὶν ἐκαρτύναντο μέλαθρον:</TextUnit>
    <TextUnit id="2451" loc="2.1088">ὧς πυκινὰ πτερὰ τοῖσιν ἐφίεσαν ἀίσσοντες</TextUnit>
    <TextUnit id="2452" loc="2.1089">ὕψι μάλ' ἂμ πέλαγος περάτης εἰς οὔρεα γαίης.</TextUnit>
    <TextUnit id="2453" loc="2.1090">Τίς γὰρ δὴ Φινῆος ἔην νόος, ἐνθάδε κέλσαι</TextUnit>
    <TextUnit id="2454" loc="2.1091">ἀνδρῶν ἡρώων θεῖον στόλον; ἢ καὶ ἔπειτα</TextUnit>
    <TextUnit id="2455" loc="2.1092">ποῖον ὄνειαρ ἔμελλεν ἐελδομένοισιν ἱκέσθαι;</TextUnit>
    <TextUnit id="2456" loc="2.1093">Υἱῆες Φρίξοιο μετὰ πτόλιν ̓Ορχομενοῖο</TextUnit>
    <TextUnit id="2457" loc="2.1094">ἐξ Αἴης ἐνέοντο παρ' Αἰήταο Κυταίου,</TextUnit>
    <TextUnit id="2458" loc="2.1095">Κολχίδα νῆ' ἐπιβάντες, ἵν' ἄσπετον ὄλβον ἄρωνται</TextUnit>
    <TextUnit id="2459" loc="2.1096">πατρός: ὁ γὰρ θνῄσκων ἐπετείλατο τήνδε κέλευθον.</TextUnit>
    <TextUnit id="2460" loc="2.1097">καὶ δὴ ἔσαν νήσοιο μάλα σχεδὸν ἤματι κείνῳ.</TextUnit>
    <TextUnit id="2461" loc="2.1098">Ζεὺς δ' ἀνέμου βορέαο μένος κίνησεν ἀῆναι,</TextUnit>
    <TextUnit id="2462" loc="2.1099">ὕδατι σημαίνων διερὴν ὁδὸν ̓Αρκτούροιο:</TextUnit>
    <TextUnit id="2463" loc="2.1100">αὐτὰρ ὅγ' ἠμάτιος μὲν ἐν οὔρεσι φύλλ' ἐτίνασσεν</TextUnit>
    <TextUnit id="2464" loc="2.1101">τυτθὸν ἐπ' ἀκροτάτοισιν ἀήσυρος ἀκρεμόνεσσιν:</TextUnit>
    <TextUnit id="2465" loc="2.1102">νυκτὶ δ' ἔβη πόντονδε πελώριος, ὦρσε δὲ κῦμα</TextUnit>
    <TextUnit id="2466" loc="2.1103">κεκληγὼς πνοιῇσι: κελαινὴ δ' οὐρανὸν ἀχλὺς</TextUnit>
    <TextUnit id="2467" loc="2.1104">ἄμπεχεν, οὐδέ πῃ ἄστρα διαυγέα φαίνετ' ἰδέσθαι</TextUnit>
    <TextUnit id="2468" loc="2.1105">ἐκ νεφέων, σκοτόεις δὲ περὶ ζόφος ἠρήρειστο.</TextUnit>
    <TextUnit id="2469" loc="2.1106">οἱ δ' ἄρα μυδαλέοι, στυγερὸν τρομέοντες ὄλεθρον,</TextUnit>
    <TextUnit id="2470" loc="2.1107">υἱῆες Φρίξοιο φέρονθ' ὑπὸ κύμασιν αὔτως.</TextUnit>
    <TextUnit id="2471" loc="2.1108">ἱστία δ' ἐξήρπαξ' ἀνέμου μένος, ἠδὲ καὶ αὐτὴν</TextUnit>
    <TextUnit id="2472" loc="2.1109">νῆα διάνδιχ' ἔαξε τινασσομένην ῥοθίοισιν.</TextUnit>
    <TextUnit id="2473" loc="2.1110">ἔνθα δ' ὑπ' ἐννεσίῃσι θεῶν πίσυρές περ ἐόντες</TextUnit>
    <TextUnit id="2474" loc="2.1111">δούρατος ὠρέξαντο πελωρίου, οἷά τε πολλὰ</TextUnit>
    <TextUnit id="2475" loc="2.1112">ῥαισθείσης κεκέδαστο θόοις συναρηρότα γόμφοις.</TextUnit>
    <TextUnit id="2476" loc="2.1113">καὶ τοὺς μὲν νῆσόνδε, παρὲξ ὀλίγον θανάτοιο,</TextUnit>
    <TextUnit id="2477" loc="2.1114">κύματα καὶ ῥιπαὶ ἀνέμου φέρον ἀσχαλόωντας.</TextUnit>
    <TextUnit id="2478" loc="2.1115">αὐτίκα δ' ἐρράγη ὄμβρος ἀθέσφατος, ὗε δὲ πόντον</TextUnit>
    <TextUnit id="2479" loc="2.1116">καὶ νῆσον καὶ πᾶσαν ὅσην κατεναντία νήσου</TextUnit>
    <TextUnit id="2480" loc="2.1117">χώρην Μοσσύνοικοι ὑπέρβιοι ἀμφενέμοντο.</TextUnit>
    <TextUnit id="2481" loc="2.1118">τοὺς δ' ἄμυδις κρατερῷ σὺν δούρατι κύματος ὁρμὴ</TextUnit>
    <TextUnit id="2482" loc="2.1119">υἱῆας Φρίξοιο μετ' ἠιόνας βάλε νήσου</TextUnit>
    <TextUnit id="2483" loc="2.1120">νύχθ' ὕπο λυγαίην: τὸ δὲ μυρίον ἐκ Διὸς ὕδωρ</TextUnit>
    <TextUnit id="2484" loc="2.1121">λῆξεν ἅμ' ἠελίω:ͅ τάχα δ' ἐγγύθεν ἀντεβόλησαν</TextUnit>
    <TextUnit id="2485" loc="2.1122">ἀλλήλοις, ̓́Αργος δὲ παροίτατος ἔκφατο μῦθον:</TextUnit>
    <TextUnit id="2486" loc="2.1123">"̓Αντόμεθα πρὸς Ζηνὸς ̓Εποψίου, οἵτινές ἐστε</TextUnit>
    <TextUnit id="2487" loc="2.1124">ἀνδρῶν, εὐμενέειν τε καὶ ἀρκέσσαι χατέουσιν.</TextUnit>
    <TextUnit id="2488" loc="2.1125">πόντῳ γὰρ τρηχεῖαι ἐπιβρίσασαι ἄελλαι</TextUnit>
    <TextUnit id="2489" loc="2.1126">νηὸς ἀεικελίης διὰ δούρατα πάντ' ἐκέδασσαν,</TextUnit>
    <TextUnit id="2490" loc="2.1127">ᾗ ἔνι πείρομεν οἶμον ἐπὶ χρέος ἐμβεβαῶτες.</TextUnit>
    <TextUnit id="2491" loc="2.1128">τούνεκα νῦν ὑμέας γουναζόμεθ', αἴ κε πίθησθε,</TextUnit>
    <TextUnit id="2492" loc="2.1129">δοῦναι ὅσον τ' εἴλυμα περὶ χροός, ἠδὲ κομίσσαι</TextUnit>
    <TextUnit id="2493" loc="2.1130">ἀνέρας οἰκτείραντας ὁμήλικας ἐν κακότητι.</TextUnit>
    <TextUnit id="2494" loc="2.1131">ἀλλ' ἱκέτας ξείνους Διὸς εἵνεκεν αἰδέσσασθε</TextUnit>
    <TextUnit id="2495" loc="2.1132">Ξεινίου ̔Ικεσίου τε: Διὸς δ' ἄμφω ἱκέται τε</TextUnit>
    <TextUnit id="2496" loc="2.1133">καὶ ξεῖνοι: ὁ δέ που καὶ ἐπόψιος ἄμμι τέτυκται."</TextUnit>
    <TextUnit id="2497" loc="2.1134">Τὸν δ' αὖτ' Αἴσονος υἱὸς ἐπιφραδέως ἐρέεινεν,</TextUnit>
    <TextUnit id="2498" loc="2.1135">μαντοσύνας Φινῆος ὀισσάμενος τελέεσθαι:</TextUnit>
    <TextUnit id="2499" loc="2.1136">"Ταῦτα μὲν αὐτίκα πάντα παρέξομεν εὐμενέοντες.</TextUnit>
    <TextUnit id="2500" loc="2.1137">ἀλλ' ἄγε μοι κατάλεξον ἐτήτυμον, ὁππόθι γαίης</TextUnit>
    <TextUnit id="2501" loc="2.1138">ναίετε, καὶ χρέος οἷον ὑπεὶρ ἅλα νεῖσθαι ἀνώγει,</TextUnit>
    <TextUnit id="2502" loc="2.1139">αὐτῶν θ' ὑμείων ὄνομα κλυτόν, ἠδὲ γενέθλην."</TextUnit>
    <TextUnit id="2503" loc="2.1140">Τὸν δ' ̓́Αργος προσέειπεν ἀμηχανέων κακότητι:</TextUnit>
    <TextUnit id="2504" loc="2.1141">"Αἰολίδην Φρίξον τιν' ἀφ' ̔Ελλάδος Αἶαν ἱκέσθαι</TextUnit>
    <TextUnit id="2505" loc="2.1142">ἀτρεκέως δοκέω που ἀκούετε καὶ πάρος αὐτοί,</TextUnit>
    <TextUnit id="2506" loc="2.1143">Φρίξον, ὅτις πτολίεθρον ἀνήλυθεν Αἰήταο,</TextUnit>
    <TextUnit id="2507" loc="2.1144">κριοῦ ἐπεμβεβαώς, τόν ῥα χρύσειον ἔθηκεν</TextUnit>
    <TextUnit id="2508" loc="2.1145">̔Ερμείας: κῶας δὲ καὶ εἰσέτι νῦν κεν ἴδοισθε.</TextUnit>
    <TextUnit id="2509" loc="2.1146">τὸν μὲν ἔπειτ' ἔρρεξεν ἑῇς ὑποθημοσύνῃσιν</TextUnit>
    <TextUnit id="2510" loc="2.1147">Φυξίῳ ἐκ πάντων Κρονίδῃ Διί. καί μιν ἔδεκτο</TextUnit>
    <TextUnit id="2511" loc="2.1148">Αἰήτης μεγάρῳ, κούρην τέ οἱ ἐγγυάλιξεν</TextUnit>
    <TextUnit id="2512" loc="2.1149">Χαλκιόπην ἀνάεδνον ἐυφροσύνῃσι νόοιο.</TextUnit>
    <TextUnit id="2513" loc="2.1150">τῶν ἐξ ἀμφοτέρων εἰμὲν γένος. ἀλλ' ὁ μὲν ἤδη</TextUnit>
    <TextUnit id="2514" loc="2.1151">γηραιὸς θάνε Φρίξος ἐν Λἰήταο δόμοισιν:</TextUnit>
    <TextUnit id="2515" loc="2.1152">ἡμεῖς δ' αὐτίκα πατρὸς ἐφετμάων ἀλέγοντες</TextUnit>
    <TextUnit id="2516" loc="2.1153">νεύμεθ' ἐς ̓Ορχομενὸν κτεάνων ̓Αθάμαντος ἕκητι.</TextUnit>
    <TextUnit id="2517" loc="2.1154">εἰ δὲ καὶ οὔνομα δῆθεν ἐπιθύεις δεδαῆσθαι,</TextUnit>
    <TextUnit id="2518" loc="2.1155">τῷδε Κυτίσσωρος πέλει οὔνομα, τῷ δέ τε Φρόντις,</TextUnit>
    <TextUnit id="2519" loc="2.1156">τῷ δὲ Μέλας: ἐμὲ δ' αὐτὸν ἐπικλείοιτέ κεν ̓́Αργον."</TextUnit>
    <TextUnit id="2520" loc="2.1157">̔͂Ως φάτ': ἀριστῆες δὲ συνηβολίῃ κεχάροντο,</TextUnit>
    <TextUnit id="2521" loc="2.1158">καί σφεας ἀμφίεπον περιθαμβέες. αὐτὰρ ̓Ιήσων</TextUnit>
    <TextUnit id="2522" loc="2.1159">ἐξαῦτις κατὰ μοῖραν ἀμείψατο τοῖσδ' ἐπέεσσιν:</TextUnit>
    <TextUnit id="2523" loc="2.1160">"̓͂Η ἄρα δὴ γνωτοὶ πατρώιοι ἄμμιν ἐόντες</TextUnit>
    <TextUnit id="2524" loc="2.1161">λίσσεσθ' εὐμενέοντας ἐπαρκέσσαι κακότητα.</TextUnit>
    <TextUnit id="2525" loc="2.1162">Κρηθεὺς γάρ ῥ' ̓Αθάμας τε κασίγνητοι γεγάασιν.</TextUnit>
    <TextUnit id="2526" loc="2.1163">Κρηθῆος δ' υἱωνὸς ἐγὼ σὺν τοισίδ' ἑταίροις</TextUnit>
    <TextUnit id="2527" loc="2.1164">̔Ελλάδος ἐξ αὐτῆς νέομ' ἐς πόλιν Αἰήταο.</TextUnit>
    <TextUnit id="2528" loc="2.1165">ἀλλὰ τὰ μὲν καὶ ??αῦτις ἐνίφομεν ἀλλήλοισιν.</TextUnit>
    <TextUnit id="2529" loc="2.1166">νῦν δ' ἕσσασθε πάροιθεν: ὑπ' ἐννεσίῃσι δ' ὀίω</TextUnit>
    <TextUnit id="2530" loc="2.1167">ἀθανάτων ἐς χεῖρας ἐμὰς χατέοντας ἱκέσθαι."</TextUnit>
    <TextUnit id="2531" loc="2.1168">̓͂Η ῥα, καὶ ἐκ νηὸς δῶκέ σφισιν εἵματα δῦναι.</TextUnit>
    <TextUnit id="2532" loc="2.1169">πασσυδίῃ δἤπειτα κίον μετὰ νηὸν ̓́Αρηος,</TextUnit>
    <TextUnit id="2533" loc="2.1170">μῆλ' ἱερευσόμενοι: περὶ δ' ἐσχάρῃ ἐστήσαντο</TextUnit>
    <TextUnit id="2534" loc="2.1171">ἐσσυμένως, ἥ τ' ἐκτὸς ἀνηρεφέος πέλε νηοῦ</TextUnit>
    <TextUnit id="2535" loc="2.1172">στιάων: εἴσω δὲ μέλας λίθος ἠρήρειστο</TextUnit>
    <TextUnit id="2536" loc="2.1173">ἱερός, ᾧ ποτε πᾶσαι ̓Αμαζόνες εὐχετόωντο.</TextUnit>
    <TextUnit id="2537" loc="2.1174">οὐδέ σφιν θέμις ἦεν, ὅτ' ἀντιπέρηθεν ἵκοιντο,</TextUnit>
    <TextUnit id="2538" loc="2.1175">μήλων τ' ἠδὲ βοῶν τῇδ' ἐσχάρῃ ἱερὰ καίειν:</TextUnit>
    <TextUnit id="2539" loc="2.1176">ἀλλ' ἵππους δαίτρευον, ἐπηετανὸν κομέουσαι.</TextUnit>
    <TextUnit id="2540" loc="2.1177">αὐτὰρ ἐπεὶ ῥέξαντες ἐπαρτέα δαῖτ' ἐπάσαντο,</TextUnit>
    <TextUnit id="2541" loc="2.1178">δὴ τότ ἄρ' Αἰσονίδης μετεφώνεεν, ἦρχέ τε μύθων:</TextUnit>
    <TextUnit id="2542" loc="2.1179">"Ζεὺς ἐτεῇ τὰ ἕκαστ' ἐπιδέρκεται: οὐδέ μιν ἄνδρες</TextUnit>
    <TextUnit id="2543" loc="2.1180">λήθομεν ἔμπεδον, οἵ τε θεουδέες οὐδὲ δίκαιοι.</TextUnit>
    <TextUnit id="2544" loc="2.1181">ὡς μὲν γὰρ πατέρ' ὑμὸν ὑπεξείρυτο φόνοιο</TextUnit>
    <TextUnit id="2545" loc="2.1182">μητρυιῆς, καὶ νόσφιν ἀπειρέσιον πόρεν ὄλβον:</TextUnit>
    <TextUnit id="2546" loc="2.1183">ὧς δὲ καὶ ὑμέας αὖτις ἀπήμονας ἐξεσάωσεν</TextUnit>
    <TextUnit id="2547" loc="2.1184">χείματος οὐλομένοιο. πάρεστι δὲ τῆσδ' ἐπὶ νηὸς</TextUnit>
    <TextUnit id="2548" loc="2.1185">ἔνθα καὶ ἔνθα νέεσθαι, ὅπῃ φίλον, εἴτε μετ' Αἶαν,</TextUnit>
    <TextUnit id="2549" loc="2.1186">εἶτε μετ' ἀφνειὴν θείου πόλιν ̓Ορχομενοῖο.</TextUnit>
    <TextUnit id="2550" loc="2.1187">τὴν γὰρ ̓Αθηναίη τεχνήσατο, καὶ τάμε χαλκῷ</TextUnit>
    <TextUnit id="2551" loc="2.1188">δούρατα Πηλιάδος κορυφῆς πέρι: σὺν δέ οἱ ̓́Αργος</TextUnit>
    <TextUnit id="2552" loc="2.1189">τεῦξεν. ἀτὰρ κείνην γε κακὸν διὰ κῦμ' ἐκέδασσεν,</TextUnit>
    <TextUnit id="2553" loc="2.1190">πρὶν καὶ πετράων σχεδὸν ἐλθεῖν, αἵ τ' ἐνὶ πόντῳ</TextUnit>
    <TextUnit id="2554" loc="2.1191">στεινωπῷ συνίασι πανήμεροι ἀλλήλῃσιν.</TextUnit>
    <TextUnit id="2555" loc="2.1192">ἀλλ' ἄγεθ' ὧδε καὶ αὐτοὶ ἐς ̔Ελλάδα μαιομένοισιν</TextUnit>
    <TextUnit id="2556" loc="2.1193">κῶας ἄγειν χρύσειον ἐπίρροθοι ἄμμι πέλεσθε</TextUnit>
    <TextUnit id="2557" loc="2.1194">καὶ πλόου ἡγεμονῆες, ἐπεὶ Φρίξοιο θυηλὰς</TextUnit>
    <TextUnit id="2558" loc="2.1195">στέλλομαι ἀμπλήσων, Ζηνὸς χόλον Αἰολίδῃσιν."</TextUnit>
    <TextUnit id="2559" loc="2.1196">̓́Ισκε παρηγορέων: οἱ δ' ἔστυγον εἰσαΐοντες.</TextUnit>
    <TextUnit id="2560" loc="2.1197">οὐ γὰρ ἔφαν τεύξεσθαι ἐνηέος Αἰήταο</TextUnit>
    <TextUnit id="2561" loc="2.1198">κῶας ἄγειν κριοῖο μεμαότας, ὧδε δ' ἔειπεν</TextUnit>
    <TextUnit id="2562" loc="2.1199">̓́Αργος, ἀτεμβόμενος τοῖον στόλον ἀμφιπένεσθαι:</TextUnit>
    <TextUnit id="2563" loc="2.1200">"̓͂Ω φίλοι, ἡμέτερον μὲν ὅσον σθένος, οὔποτ' ἀρωγῆς</TextUnit>
    <TextUnit id="2564" loc="2.1201">σχήσεται, οὐδ' ἠβαιόν, ὅτε χρειώ τις ἵκηται.</TextUnit>
    <TextUnit id="2565" loc="2.1202">ἀλλ' αἰνῶς ὀλοῇσιν ἀπηνείῃσιν ἄρηρεν</TextUnit>
    <TextUnit id="2566" loc="2.1203">Αἰήτης: τῶ καὶ περιδείδια ναυτίλλεσθαι.</TextUnit>
    <TextUnit id="2567" loc="2.1204">στεῦται δ' ̓Ηελίου γόνος ἔμμεναι: ἀμφὶ δὲ Κόλχων</TextUnit>
    <TextUnit id="2568" loc="2.1205">ἔθνεα ναιετάουσιν ἀπείρονα: καὶ δέ κεν ̓́Αρει</TextUnit>
    <TextUnit id="2569" loc="2.1206">σμερδαλέην ἐνοπὴν μέγα τε σθένος ἰσοφαρίζοι.</TextUnit>
    <TextUnit id="2570" loc="2.1207">οὐ μὰν οὐδ' ἀπάνευθεν ἑλεῖν δέρος Αἰήταο</TextUnit>
    <TextUnit id="2571" loc="2.1208">ῥηίδιον, τοῖός μιν ὄφις περί τ' ἀμφί τ' ἔρυται</TextUnit>
    <TextUnit id="2572" loc="2.1209">ἀθάνατος καὶ ἄυπνος, ὃν αὐτὴ Γαῖ' ἀνέφυσεν</TextUnit>
    <TextUnit id="2573" loc="2.1210">Καυκάσου ἐν κνημοῖσι, Τυφαονίη ὅθι πέτρη,</TextUnit>
    <TextUnit id="2574" loc="2.1211">ἔνθα Τυφάονά φασι Διὸς Κρονίδαο κεραυνῷ</TextUnit>
    <TextUnit id="2575" loc="2.1212">βλήμενον, ὁππότε οἱ στιβαρὰς ἐπορέξατο χεῖρας,</TextUnit>
    <TextUnit id="2576" loc="2.1213">θερμὸν ἀπὸ κρατὸς στάξαι φόνον: ἵκετο δ' αὔτως</TextUnit>
    <TextUnit id="2577" loc="2.1214">οὔρεα καὶ πεδίον Νυσήιον, ἔνθ' ἔτι νῦν περ</TextUnit>
    <TextUnit id="2578" loc="2.1215">κεῖται ὑποβρύχιος Σερβωνίδος ὕδασι λίμνης."</TextUnit>
    <TextUnit id="2579" loc="2.1216">̔͂Ως ἄρ' ἔφη: πολέεσσι δ' ἐπὶ χλόος εἷλε παρειὰς</TextUnit>
    <TextUnit id="2580" loc="2.1217">αὐτίκα, τοῖον ἄεθλον ὅτ' ἔκλυον. αἶψα δὲ Πηλεὺς</TextUnit>
    <TextUnit id="2581" loc="2.1218">θαρσαλέοις ἐπέεσσιν ἀμείψατο, φώνησέν τε:</TextUnit>
    <TextUnit id="2582" loc="2.1219">"Μηδ' οὕτως, ἠθεῖε, λίην δειδίσσεο θυμῷ.</TextUnit>
    <TextUnit id="2583" loc="2.1220">οὔτε γὰρ ὧδ' ἀλκὴν ἐπιδευόμεθ', ὥστε χερείους</TextUnit>
    <TextUnit id="2584" loc="2.1221">ἔμμεναι Αἰήταο σὺν ἔντεσι πειρηθῆναι.</TextUnit>
    <TextUnit id="2585" loc="2.1222">ἀλλὰ καὶ ἡμέας οἴω ἐπισταμένους πολέμοιο</TextUnit>
    <TextUnit id="2586" loc="2.1223">κεῖσε μολεῖν, μακάρων σχεδὸν αἵματος ἐκγεγαῶτας.</TextUnit>
    <TextUnit id="2587" loc="2.1224">τῶ εἰ μὴ φιλότητι δέρος χρύσειον ὀπάσσει,</TextUnit>
    <TextUnit id="2588" loc="2.1225">οὔ οἱ χραισμήσειν ἐπιέλπομαι ἔθνεα Κόλχων."</TextUnit>
    <TextUnit id="2589" loc="2.1226">̔͂Ως οἵγ' ἀλλήλοισιν ἀμοιβαδὸν ἠγορόωντο,</TextUnit>
    <TextUnit id="2590" loc="2.1227">μέσφ' αὖτις δόρποιο κορεσσάμενοι κατέδαρθεν.</TextUnit>
    <TextUnit id="2591" loc="2.1228">ἦρι δ' ἀνεγρομένοισιν ἐυκραὴς ἄεν οὖρος:</TextUnit>
    <TextUnit id="2592" loc="2.1229">ἱστία δ' ἤειραν, τὰ δ' ὑπαὶ ῥιπῆς ἀνέμοιο</TextUnit>
    <TextUnit id="2593" loc="2.1230">τείνετο: ῥίμφα δὲ νῆσον ἀποπροέλειπον ̓́Αρηος.</TextUnit>
    <TextUnit id="2594" loc="2.1231">Νυκτὶ δ' ἐπιπλομένῃ Φιλυρηίδα νῆσον ἄμειβον:</TextUnit>
    <TextUnit id="2595" loc="2.1232">ἔνθα μὲν Οὐρανίδης Φιλύρῃ Κρόνος, εὖτ' ἐν ̓Ολύμπῳ</TextUnit>
    <TextUnit id="2596" loc="2.1233">Τιτήνων ἤνασσεν, ὁ δὲ Κρηταῖον ὑπ' ἄντρον</TextUnit>
    <TextUnit id="2597" loc="2.1234">Ζεὺς ἔτι Κουρήτεσσι μετετρέφετ' ̓Ιδαίοισιν,</TextUnit>
    <TextUnit id="2598" loc="2.1235">̔Ρείην ἐξαπαφών παρελέξατο: τοὺς δ' ἐνὶ λέκτροις</TextUnit>
    <TextUnit id="2599" loc="2.1236">τέτμε θεὰ μεσσηγύς: ὁ δ' ἐξ εὐνῆς ἀνορούσας</TextUnit>
    <TextUnit id="2600" loc="2.1237">ἔσσυτο χαιτήεντι φυὴν ἐναλίγκιος ἵππῳ:</TextUnit>
    <TextUnit id="2601" loc="2.1238">ἡ δ' αἰδοῖ χῶρόν τε καὶ ἤθεα κεῖνα λιποῦσα</TextUnit>
    <TextUnit id="2602" loc="2.1239">̓Ωκεανὶς Φιλύρη εἰς οὔρεα μακρὰ Πελασγῶν</TextUnit>
    <TextUnit id="2603" loc="2.1240">ἦλθ', ἵνα δὴ Χείρωνα πελώριον, ἄλλα μὲν ἵππῳ,</TextUnit>
    <TextUnit id="2604" loc="2.1241">ἄλλα θεῷ ἀτάλαντον, ἀμοιβαίῃ τέκεν εὐνῇ.</TextUnit>
    <TextUnit id="2605" loc="2.1242">Κεῖθεν δ' αὖ Μάκρωνας ἀπειρεσίην τε Βεχείρων</TextUnit>
    <TextUnit id="2606" loc="2.1243">γαῖαν ὑπερφιάλους τε παρεξενέοντο Σάπειρας,</TextUnit>
    <TextUnit id="2607" loc="2.1244">Βύζηράς τ' ἐπὶ τοί̔σιν: ἐπιπρὸ γὰρ αἰὲν ἔτεμνον</TextUnit>
    <TextUnit id="2608" loc="2.1245">ἐσσυμένως, λιαροῖο φορεύμενοι ἐξ ἀνέμοιο.</TextUnit>
    <TextUnit id="2609" loc="2.1246">καὶ δὴ νισσομένοισι μυχὸς διεφαίνετο Πόντου.</TextUnit>
    <TextUnit id="2610" loc="2.1247">καὶ δὴ Καυκασίων ὀρέων ἀνέτελλον ἐρίπναι</TextUnit>
    <TextUnit id="2611" loc="2.1248">ἠλίβατοι, τόθι γυῖα περὶ στυφελοῖσι πάγοισιν</TextUnit>
    <TextUnit id="2612" loc="2.1249">ἰλλόμενος χαλκέῃσιν ἀλυκτοπέδῃσι Προμηθεὺς</TextUnit>
    <TextUnit id="2613" loc="2.1250">αἰετὸν ἥπατι φέρβε παλιμπετὲς ἀίσσοντα.</TextUnit>
    <TextUnit id="2614" loc="2.1251">τὸν μὲν ἐπ' ἀκροτάτης ἴδον ἕσπερον ὀξέι ῥοίζῳ</TextUnit>
    <TextUnit id="2615" loc="2.1252">νηὸς ὑπερπτάμενον νεφέων σχεδόν: ἀλλὰ καὶ ἔμπης</TextUnit>
    <TextUnit id="2616" loc="2.1253">λαίφεα πάντ' ἐτίναξε, παραιθύξας πτερύγεσσιν.</TextUnit>
    <TextUnit id="2617" loc="2.1254">οὐ γὰρ' ὅγ' αἰθερίοιο φυὴν ἔχεν οἰωνοῖο,</TextUnit>
    <TextUnit id="2618" loc="2.1255">ἶσα δ' ἐυξέστοις ὠκύπτερα πάλλεν ἐρετμοῖς,</TextUnit>
    <TextUnit id="2619" loc="2.1256">δηρὸν δ'. οὐ μετέπειτα πολύστονον ἄιον αὐδὴν</TextUnit>
    <TextUnit id="2620" loc="2.1257">ἧπαρ ἀνελκομένοιο Προμηθέος: ἔκτυπε δ' αἰθὴρ</TextUnit>
    <TextUnit id="2621" loc="2.1258">οἰμωγῇ, μέσφ' αὖτις ἀπ' οὔρεος ἀίσσοντα</TextUnit>
    <TextUnit id="2622" loc="2.1259">αἰετὸν ὠμηστὴν αὐτὴν ὁδὸν εἰσενόησαν.</TextUnit>
    <TextUnit id="2623" loc="2.1260">ἐννύχιοι δ' ̓́Αργοιο δαημοσύνῃσιν ἵκοντο</TextUnit>
    <TextUnit id="2624" loc="2.1261">Φᾶσίν τ' εὐρὺ ῥέοντα, καὶ ἔσχατα πείρατα πόντοι</TextUnit>
    <TextUnit id="2625" loc="2.1262">Αὐτίκα δ' ἱστία μὲν καὶ ἐπίκριον ἔνδοθι κοίλης</TextUnit>
    <TextUnit id="2626" loc="2.1263">ἱστοδόκης στείλαντες ἐκόσμεον: ἐν δὲ καὶ αὐτὸν</TextUnit>
    <TextUnit id="2627" loc="2.1264">ἱστὸν ἄφαρ χαλάσαντο παρακλιδόν: ὦκα δ' ἐρετμοῖς</TextUnit>
    <TextUnit id="2628" loc="2.1265">εἰσέλασαν ποταμοῖο μέγαν ῥόον: αὐτὰρ ὁ πάντῃ</TextUnit>
    <TextUnit id="2629" loc="2.1266">καχλάζων ὑπόεικεν. ἔχον δ' ἐπ' ἀριστερὰ χειρῶν</TextUnit>
    <TextUnit id="2630" loc="2.1267">Καύκασον αἰπήεντα Κυταιίδα τε πτόλιν Αἴης,</TextUnit>
    <TextUnit id="2631" loc="2.1268">ἔνθεν δ' αὖ πεδίον τὸ ̓Αρήιον ἱερά τ' ἄλση</TextUnit>
    <TextUnit id="2632" loc="2.1269">τοῖο θεοῦ, τόθι κῶας ὄφις εἴρυτο δοκεύων</TextUnit>
    <TextUnit id="2633" loc="2.1270">πεπτάμενον λασίοισιν ἐπὶ δρυὸς ἀκρεμόνεσσιν.</TextUnit>
    <TextUnit id="2634" loc="2.1271">αὐτὸς δ' Αἰσονίδης χρυσέῳ ποταμόνδε κυπέλλῳ</TextUnit>
    <TextUnit id="2635" loc="2.1272">οἴνου ἀκηρασίοιο μελισταγέας χέε λοιβὰς</TextUnit>
    <TextUnit id="2636" loc="2.1273">Γαίῃ τ' ἐνναέταις τε θεοῖς ψυχαῖς τε καμόντων</TextUnit>
    <TextUnit id="2637" loc="2.1274">ἡρώων: γουνοῦτο δ' ἀπήμονας εἶναι ἀρωγοὺς</TextUnit>
    <TextUnit id="2638" loc="2.1275">εὐμενέως, καὶ νηὸς ἐναίσιμα πείσματα δέχθαι.</TextUnit>
    <TextUnit id="2639" loc="2.1276">αὐτίκα δ' ̓Αγκαῖος τοῖον μετὰ μῦθον ἔειπεν:</TextUnit>
    <TextUnit id="2640" loc="2.1277">"Κολχίδα μὲν δὴ γαῖαν ἱκάνομεν ἠδὲ ῥέεθρα</TextUnit>
    <TextUnit id="2641" loc="2.1278">Φάσιδος: ὥρη δ' ἧμιν ἐνὶ σφίσι μητιάασθαι,</TextUnit>
    <TextUnit id="2642" loc="2.1279">εἴτ' οὖν μειλιχίῃ πειρησόμεθ' Αἰήταο,</TextUnit>
    <TextUnit id="2643" loc="2.1280">εἴτε καὶ ἀλλοίη τις ἐπήβολος ἔσσεται ὁρμή."</TextUnit>
    <TextUnit id="2644" loc="2.1281">̔͂Ως ἔφατ': ̓́Αργου δ' αὖτε παρηγορίῃσιν ̓Ιήσων</TextUnit>
    <TextUnit id="2645" loc="2.1282">ὑψόθι νῆ' ἐκέλευσεν ἐπ' εὐναίῃσιν ἐρύσσαι</TextUnit>
    <TextUnit id="2646" loc="2.1283">δάσκιον εἰσελάσαντας ἕλος: τὸ δ' ἐπισχεδὸν ἦεν</TextUnit>
    <TextUnit id="2647" loc="2.1284">νισσομένων, ἔνθ' οἵγε διὰ κνέφας ηὐλίζοντο.</TextUnit>
    <TextUnit id="2648" loc="2.1285">ἠὼς δ' οὐ μετὰ δηρὸν ἐελδομένοις ἐφαάνθη.</TextUnit>
    <TextUnit id="2649" loc="3.1">Εἰ δ' ἄγε νῦν, ̓Ερατώ, παρά θ' ἵστασο, καί μοι ἔνισπε,</TextUnit>
    <TextUnit id="2650" loc="3.2">ἔνθεν ὅπως ἐς ̓Ιωλκὸν ἀνήγαγε κῶας ̓Ιήσων</TextUnit>
    <TextUnit id="2651" loc="3.3">Μηδείης ὑπ' ἔρωτι. σὺ γὰρ καὶ Κύπριδος αἶσαν</TextUnit>
    <TextUnit id="2652" loc="3.4">ἔμμορες, ἀδμῆτας δὲ τεοῖς μελεδήμασι θέλγεις</TextUnit>
    <TextUnit id="2653" loc="3.5">παρθενικάς: τῶ καί τοι ἐπήρατον οὔνομ' ἀνῆπται.</TextUnit>
    <TextUnit id="2654" loc="3.6">̔͂Ως οἱ μὲν πυκινοῖσιν ἀνωίστως δονάκεσσιν</TextUnit>
    <TextUnit id="2655" loc="3.7">μίμνον ἀριστῆες λελοχημένοι: αἱ δ' ἐνόησαν</TextUnit>
    <TextUnit id="2656" loc="3.8">̔́Ηρη ̓Αθηναίη τε, Διὸς δ' αὐτοῖο καὶ ἄλλων</TextUnit>
    <TextUnit id="2657" loc="3.9">ἀθανάτων ἀπονόσφι θεῶν θάλαμόνδε κιοῦσαι</TextUnit>
    <TextUnit id="2658" loc="3.10">βούλευον: πείραζε δ' ̓Αθηναίην πάρος ̔́Ηρη:</TextUnit>
    <TextUnit id="2659" loc="3.11">"Αὐτὴ νῦν προτέρη, θύγατερ Διός, ἄρχεο βουλῆς.</TextUnit>
    <TextUnit id="2660" loc="3.12">τί χρέος; ἠὲ δόλον τινὰ μήσεαι, ᾧ κεν ἑλόντες</TextUnit>
    <TextUnit id="2661" loc="3.13">χρύσεον Αἰήταο μεθ' ̔Ελλάδα κῶας ἄγοιντο,</TextUnit>
    <TextUnit id="2662" loc="3.14">ἦ καὶ τόνγ' ἐπέεσσι παραιφάμενοι πεπίθοιεν</TextUnit>
    <TextUnit id="2663" loc="3.15">μειλιχίοις; ἦ γὰρ ὅγ' ὑπερφίαλος πέλει αἰνῶς.</TextUnit>
    <TextUnit id="2664" loc="3.16">ἔμπης δ' οὔτινα πεῖραν ἀποτρωπᾶσθαι ἔοικεν."</TextUnit>
    <TextUnit id="2665" loc="3.17">̔͂Ως φάτο: τὴν δὲ παρᾶσσον ̓Αθηναίη προσέειπεν:</TextUnit>
    <TextUnit id="2666" loc="3.18">"Καὶ δ' αὐτὴν ἐμὲ τοῖα μετὰ φρεσὶν ὁρμαίνουσαν,</TextUnit>
    <TextUnit id="2667" loc="3.19">̓́Ηρη, ἀπηλεγέως ἐξείρεαι. ἀλλά τοι οὔπω</TextUnit>
    <TextUnit id="2668" loc="3.20">φράσσασθαι νοέω τοῦτον δόλον, ὅστις ὀνήσει</TextUnit>
    <TextUnit id="2669" loc="3.21">θυμὸν ἀριστήων: πολέας δ' ἐπεδοίασα βουλάς."</TextUnit>
    <TextUnit id="2670" loc="3.22">̓͂Η, καὶ ἐπ' οὔδεος αἵγε ποδῶν πάρος ὄμματ' ἔπηξαν,</TextUnit>
    <TextUnit id="2671" loc="3.23">ἄνδιχα πορφύρουσαι ἐνὶ σφίσιν: αὐτίκα δ' ̔́Ηρη</TextUnit>
    <TextUnit id="2672" loc="3.24">τοῖον μητιόωσα παροιτέρη ἔκφατο μῦθον:</TextUnit>
    <TextUnit id="2673" loc="3.25">"Δεῦρ' ἴομεν μετὰ Κύπριν: ἐπιπλόμεναι δέ μιν ἄμφω</TextUnit>
    <TextUnit id="2674" loc="3.26">παιδὶ ἑῷ εἰπεῖν ὀτρύνομεν, αἴ κε πίθηται</TextUnit>
    <TextUnit id="2675" loc="3.27">κούρην Αἰήτεω πολυφάρμακον οἷσι βέλεσσιν</TextUnit>
    <TextUnit id="2676" loc="3.28">θέλξαι ὀιστεύσας ἐπ' ̓Ιήσονι. τὸν δ' ἂν ὀίω</TextUnit>
    <TextUnit id="2677" loc="3.29">κείνης ἐννεσίῃσιν ἐς ̔Ελλάδα κῶας ἀνάξειν."</TextUnit>
    <TextUnit id="2678" loc="3.30">̔͂Ως ἄρ' ἔφη: πυκινὴ δὲ συνεύαδε μῆτις ̓Αθήνῃ,</TextUnit>
    <TextUnit id="2679" loc="3.31">καί μιν ἔπειτ' ἐξαῦτις ἀμείβετο μειλιχίοισιν:</TextUnit>
    <TextUnit id="2680" loc="3.32">"̔́Ηρη, νήιδα μέν με πατὴρ τέκε τοῖο βολάων,</TextUnit>
    <TextUnit id="2681" loc="3.33">οὐδέ τινα χρειὼ θελκτήριον οἶδα πόθοιο.</TextUnit>
    <TextUnit id="2682" loc="3.34">εἰ δέ σοι αὐτῇ μῦθος ἐφανδάνει, ἦ τ' ἂν ἔγωγε</TextUnit>
    <TextUnit id="2683" loc="3.35">ἑσποίμην: σὺ δέ κεν φαίης ἔπος ἀντιόωσα."</TextUnit>
    <TextUnit id="2684" loc="3.36">̓͂Η, καὶ ἀναΐξασαι ἐπὶ μέγα δῶμα νέοντο</TextUnit>
    <TextUnit id="2685" loc="3.37">Κύπριδος, ὅ ῥά τέ οἱ δεῖμεν πόσις ἀμφιγυήεις,</TextUnit>
    <TextUnit id="2686" loc="3.38">ὁππότε μιν τὰ πρῶτα παραὶ Διὸς ἦγεν ἄκοιτιν.</TextUnit>
    <TextUnit id="2687" loc="3.39">ἕρκεα δ' εἰσελθοῦσαι ὑπ' αἰθούσῃ θαλάμοιο</TextUnit>
    <TextUnit id="2688" loc="3.40">ἔσταν, ἵν' ἐντύνεσκε θεὰ λέχος ̔Ηφαίστοιο.</TextUnit>
    <TextUnit id="2689" loc="3.41">ἀλλ' ὁ μὲν ἐς χαλκεῶνα καὶ ἄκμονας ἦρι βεβήκει,</TextUnit>
    <TextUnit id="2690" loc="3.42">νήσοιο πλαγκτῆς εὐρὺν μυχόν, ᾧ ἔνι πάντα</TextUnit>
    <TextUnit id="2691" loc="3.43">δαίδαλα χάλκευεν ῥιπῇ πυρός' ἡ δ' ἄρα μούνη</TextUnit>
    <TextUnit id="2692" loc="3.44">ἧστο δόμῳ δινωτὸν ἀνὰ θρόνον, ἄντα θυράων.</TextUnit>
    <TextUnit id="2693" loc="3.45">λευκοῖσιν δ' ἑκάτερθε κόμας ἐπιειμένη ὤμοις</TextUnit>
    <TextUnit id="2694" loc="3.46">κόσμει χρυσείῃ διὰ κερκίδι, μέλλε δὲ μακροὺς</TextUnit>
    <TextUnit id="2695" loc="3.47">πλέξασθαι πλοκάμους: τὰς δὲ προπάροιθεν ἰδοῦσα</TextUnit>
    <TextUnit id="2696" loc="3.48">ἔσχεθεν, εἴσω τέ σφ' ἐκάλει, καὶ ἀπὸ θρόνου ὦρτο,</TextUnit>
    <TextUnit id="2697" loc="3.49">εἷσέ τ' ἐνὶ κλισμοῖσιν: ἀτὰρ μετέπειτα καὶ αὐτὴ</TextUnit>
    <TextUnit id="2698" loc="3.50">ἵζανεν, ἀψήκτους δὲ χεροῖν ἀνεδήσατο χαίτας.</TextUnit>
    <TextUnit id="2699" loc="3.51">τοῖα δὲ μειδιόωσα προσέννεπεν αἱμυλίοισιν:</TextUnit>
    <TextUnit id="2700" loc="3.52">"̓Ηθεῖαι, τίς δεῦρο νόος χρειω τε κομίζει</TextUnit>
    <TextUnit id="2701" loc="3.53">δηναιὰς αὔτως; τί δ' ἱκάνετον, οὔτι πάρος γε</TextUnit>
    <TextUnit id="2702" loc="3.54">λίην φοιτίζουσαι, ἐπεὶ περίεστε θεάων;"</TextUnit>
    <TextUnit id="2703" loc="3.55">Τὴν δ' ̔́Ηρη τοίοισιν ἀμειβομένη προσέειπεν:</TextUnit>
    <TextUnit id="2704" loc="3.56">"Κερτομέεις: νῶιν δὲ κέαρ συνορίνεται ἄτῃ.</TextUnit>
    <TextUnit id="2705" loc="3.57">ἤδη γὰρ ποταμῷ ἐνὶ Φάσιδι νῆα κατίσχει</TextUnit>
    <TextUnit id="2706" loc="3.58">Αἰσονίδης, ἠδ' ἄλλοι ὅσοι μετὰ κῶας ἕπονται.</TextUnit>
    <TextUnit id="2707" loc="3.59">τῶν ἤτοι πάντων μέν, ἐπεὶ πέλας ἔργον ὄρωρεν,</TextUnit>
    <TextUnit id="2708" loc="3.60">δείδιμεν ἐκπάγλως, περὶ δ' Αἰσονίδαο μάλιστα.</TextUnit>
    <TextUnit id="2709" loc="3.61">τὸν μὲν ἐγών, εἰ καί περ ἐς ̓́Αιδα ναυτίλληται</TextUnit>
    <TextUnit id="2710" loc="3.62">λυσόμενος χαλκέων ̓Ιξίονα νειόθι δεσμῶν,</TextUnit>
    <TextUnit id="2711" loc="3.63">ῥύσομαι, ὅσσον ἐμοῖσιν ἐνὶ σθένος ἔπλετο γυίοις,</TextUnit>
    <TextUnit id="2712" loc="3.64">ὄφρα μὴ ἐγγελάσῃ Πελίης κακὸν οἶτον ἀλύξας,</TextUnit>
    <TextUnit id="2713" loc="3.65">ὅς μ' ὑπερηνορέῃ θυέων ἀγέραστον ἔθηκεν.</TextUnit>
    <TextUnit id="2714" loc="3.66">καὶ δ' ἄλλως ἔτι καὶ πρὶν ἐμοὶ μέγα φίλατ' ̓Ιήσων</TextUnit>
    <TextUnit id="2715" loc="3.67">ἐξότ' ἐπὶ προχοῇσιν ἅλις πλήθοντος ̓Αναύρου</TextUnit>
    <TextUnit id="2716" loc="3.68">ἀνδρῶν εὐνομίης πειρωμένῃ ἀντεβόλησεν</TextUnit>
    <TextUnit id="2717" loc="3.69">θήρης ἐξανιών: νιφετῷ δ' ἐπαλύνετο πάντα</TextUnit>
    <TextUnit id="2718" loc="3.70">οὔρεα καὶ σκοπιαὶ περιμήκεες, οἱ δὲ κατ' αὐτῶν</TextUnit>
    <TextUnit id="2719" loc="3.71">χείμαρροι καναχηδὰ κυλινδόμενοι φορέοντο.</TextUnit>
    <TextUnit id="2720" loc="3.72">γρηὶ δέ μ' εἰσαμένην ὀλοφύρατο, καί μ' ἀναείρας</TextUnit>
    <TextUnit id="2721" loc="3.73">αὐτὸς ἑοῖς ὤμοισι διὲκ προαλὲς φέρεν ὕδωρ.</TextUnit>
    <TextUnit id="2722" loc="3.74">τῶ νύ μοι ἄλληκτον περιτίεται: οὐδέ κε λώβην</TextUnit>
    <TextUnit id="2723" loc="3.75">τίσειεν Πελίης, εἰ μή σύ γε νόστον ὀπάσσεις."</TextUnit>
    <TextUnit id="2724" loc="3.76">̔͂Ως ηὔδα: Κύπριν δ' ἐνεοστασίη λάβε μύθων.</TextUnit>
    <TextUnit id="2725" loc="3.77">ἅζετο δ' ἀντομένην ̔́Ηρην ἕθεν εἰσορόωσα,</TextUnit>
    <TextUnit id="2726" loc="3.78">καί μιν ἔπειτ' ἀγανοῖσι προσέννεπεν ἥγ' ἐπέεσσιν:</TextUnit>
    <TextUnit id="2727" loc="3.79">"Πότνα θεά, μή τοί τι κακώτερον ἄλλο πέλοιτο</TextUnit>
    <TextUnit id="2728" loc="3.80">Κύπριδος, εἰ δὴ σεῖο λιλαιομένης ἀθερίζω</TextUnit>
    <TextUnit id="2729" loc="3.81">ἢ ἔπος ἠέ τι ἔργον, ὅ κεν χέρες αἵγε κάμοιεν</TextUnit>
    <TextUnit id="2730" loc="3.82">ἠπεδαναί: καὶ μή τις ἀμοιβαίη χάρις ἔστω."</TextUnit>
    <TextUnit id="2731" loc="3.83">̔͂Ως ἔφαθ': ̔́Ηρη δ' αὖτις ἐπιφραδέως ἀγορευσεν:</TextUnit>
    <TextUnit id="2732" loc="3.84">"Οὔτι βίης χατέουσαι ἱκάνομεν, οὐδέ τι χειρῶν.</TextUnit>
    <TextUnit id="2733" loc="3.85">ἀλλ' αὔτως ἀκέουσα τεῷ ἐπικέκλεο παιδὶ</TextUnit>
    <TextUnit id="2734" loc="3.86">παρθένον Αἰήτεω θέλξαι πόθῳ Αἰσονίδαο.</TextUnit>
    <TextUnit id="2735" loc="3.87">εἰ γάρ οἱ κείνη συμφράσσεται εὐμενέουσα,</TextUnit>
    <TextUnit id="2736" loc="3.88">ῥηιδίως μιν ἑλόντα δέρος χρύσειον ὀίω</TextUnit>
    <TextUnit id="2737" loc="3.89">νοστήσειν ἐς ̓Ιωλκόν, ἐπεὶ δολόεσσα τέτυκται."</TextUnit>
    <TextUnit id="2738" loc="3.90">̔͂Ως ἄρ' ἔφη: Κύπρις δὲ μετ' ἀμφοτέρῃσιν ἔειπεν:</TextUnit>
    <TextUnit id="2739" loc="3.91">"̔́Ηρη, ̓Αθηναίη τε, πίθοιτό κεν ὔμμι μάλιστα,</TextUnit>
    <TextUnit id="2740" loc="3.92">ἢ ἐμοί. ὑμείων γὰρ ἀναιδήτῳ περ ἐόντι</TextUnit>
    <TextUnit id="2741" loc="3.93">τυτθή γ' αἰδὼς ἔσσετ' ἐν ὄμμασιν: αὐτὰρ ἐμεῖο</TextUnit>
    <TextUnit id="2742" loc="3.94">οὐκ ὄθεται, μάλα δ' αἰὲν ἐριδμαίνων ἀθερίζει.</TextUnit>
    <TextUnit id="2743" loc="3.95">καὶ δή οἱ μενέηνα, περισχομένη κακότητι,</TextUnit>
    <TextUnit id="2744" loc="3.96">αὐτοῖσιν τόξοισι δυσηχέας ἆξαι ὀιστοὺς</TextUnit>
    <TextUnit id="2745" loc="3.97">ἀμφαδίην. τοῖον γὰρ ἐπηπείλησε χαλεφθείς,</TextUnit>
    <TextUnit id="2746" loc="3.98">εἰ μὴ τηλόθι χεῖρας, ἕως ἔτι θυμὸν ἐρύκει,</TextUnit>
    <TextUnit id="2747" loc="3.99">ἕξω ἐμάς, μετέπειτά γ' ἀτεμβοίμην ἑοῖ αὐτῇ."</TextUnit>
    <TextUnit id="2748" loc="3.100">̔͂Ως φάτο: μείδησαν δὲ θεαί, καὶ ἐσέδρακον ἄντην</TextUnit>
    <TextUnit id="2749" loc="3.101">ἀλλήλαις. ἡ δ' αὖτις ἀκηχεμένη προσέειπεν:</TextUnit>
    <TextUnit id="2750" loc="3.102">"̓́Αλλοις ἄλγεα τἀμὰ γέλως πέλει: οὐδέ τί με χρὴ</TextUnit>
    <TextUnit id="2751" loc="3.103">μυθεῖσθαι πάντεσσιν: ἅλις εἰδυῖα καὶ αὐτή.</TextUnit>
    <TextUnit id="2752" loc="3.104">νῦν δ' ἐπεὶ ὔμμι φίλον τόδε δὴ πέλει ἀμφοτέρῃσιν,</TextUnit>
    <TextUnit id="2753" loc="3.105">πειρήσω, καί μιν μειλίξομαι, οὐδ' ἀπιθήσει."</TextUnit>
    <TextUnit id="2754" loc="3.106">̔͂Ως φάτο: τὴν δ' ̔́Ηρη ῥαδινῆς ἐπεμάσσατο χειρός,</TextUnit>
    <TextUnit id="2755" loc="3.107">ἦκα δὲ μειδιόωσα παραβλήδην προσέειπεν:</TextUnit>
    <TextUnit id="2756" loc="3.108">"Οὕτω νῦν, Κυθέρεια, τόδε χρέος, ὡς ἀγορεύεις,</TextUnit>
    <TextUnit id="2757" loc="3.109">ἔρξον ἄφαρ: καὶ μή τι χαλέπτεο, μηδ' ἐρίδαινε</TextUnit>
    <TextUnit id="2758" loc="3.110">χωομένη σῷ παιδί: μεταλλήξει γὰρ ὀπίσσω."</TextUnit>
    <TextUnit id="2759" loc="3.111">̓͂Η ῥα, καὶ ἔλλιπε θῶκον: ἐφωμάρτησε δ' ̓Αθήνη:</TextUnit>
    <TextUnit id="2760" loc="3.112">ἐκ δ' ἴσαν ἄμφω ταίγε παλίσσυτοι. ἡ δὲ καὶ αὐτὴ</TextUnit>
    <TextUnit id="2761" loc="3.113">βῆ ῥ̓ ἴμεν Οὐλύμποιο κατὰ πτύχας, εἴ μιν ἐφεύροι.</TextUnit>
    <TextUnit id="2762" loc="3.114">εὗρε δὲ τόνγ' ἀπάνευθε Διὸς θαλερῇ ἐν ἀλωῇ,</TextUnit>
    <TextUnit id="2763" loc="3.115">οὐκ οἶον, μετα καὶ Γανυμήδεα, τόν ῥά ποτε Ζεὺς</TextUnit>
    <TextUnit id="2764" loc="3.116">οὐρανῷ ἐγκατένασσεν ἐφέστιον ἀθανάτοισιν,</TextUnit>
    <TextUnit id="2765" loc="3.117">κάλλεος ἱμερθείς. ἀμφ' ἀστραγάλοισι δὲ τώγε</TextUnit>
    <TextUnit id="2766" loc="3.118">χρυσείοις, ἅ τε κοῦροι ὁμήθεες, ἑψιόωντο.</TextUnit>
    <TextUnit id="2767" loc="3.119">καί ῥ̓ ὁ μὲν ἤδη πάμπαν ἐνίπλεον ᾧ ὑπὸ μαζῷ</TextUnit>
    <TextUnit id="2768" loc="3.120">μάργος ̓́Ερως λαιῆς ὑποΐσχανε χειρὸς ἀγοστόν,</TextUnit>
    <TextUnit id="2769" loc="3.121">ὀρθὸς ἐφεστηώς: γλυκερὸν δέ οἱ ἀμφὶ παρειὰς</TextUnit>
    <TextUnit id="2770" loc="3.122">χροιῇ θάλλεν ἔρευθος. ὁ δ' ἐγγύθεν ὀκλαδὸν ἧστο</TextUnit>
    <TextUnit id="2771" loc="3.123">σῖγα κατηφιόων: δοιὼ δ' ἔχεν, ἄλλον ἔτ' αὔτως</TextUnit>
    <TextUnit id="2772" loc="3.124">ἄλλῳ ἐπιπροϊείς, κεχόλωτο δὲ καγχαλόωντι.</TextUnit>
    <TextUnit id="2773" loc="3.125">καὶ μὴν τούσγε παρᾶσσον ἐπὶ προτέροισιν ὀλέσσας</TextUnit>
    <TextUnit id="2774" loc="3.126">βῆ κενεαῖς σὺν χερσὶν ἀμήχανος, οὐδ' ἐνόησεν</TextUnit>
    <TextUnit id="2775" loc="3.127">Κύπριν ἐπιπλομένην. ἡ δ' ἀντίη ἵστατο παιδός,</TextUnit>
    <TextUnit id="2776" loc="3.128">καί μιν ἄφαρ γναθμοῖο κατασχομένη προσέειπεν:</TextUnit>
    <TextUnit id="2777" loc="3.129">"Τίπτ' ἐπιμειδιάᾳς, ἄφατον κακόν; ἦέ μιν αὔτως</TextUnit>
    <TextUnit id="2778" loc="3.130">ἤπαφες, οὐδὲ δίκῃ περιέπλεο νῆιν ἐόντα;</TextUnit>
    <TextUnit id="2779" loc="3.131">εἰ δ' ἄγε μοι πρόφρων τέλεσον χρέος, ὅττι κεν εἴπω:</TextUnit>
    <TextUnit id="2780" loc="3.132">καί κέν τοι ὀπάσαιμι Διὸς περικαλλὲς ἄθυρμα</TextUnit>
    <TextUnit id="2781" loc="3.133">κεῖνο, τό οἱ ποίησε φίλη τροφὸς ̓Αδρήστεια</TextUnit>
    <TextUnit id="2782" loc="3.134">ἄντρῳ ἐν ̓Ιδαίῳ ἔτι νήπια κουρίζοντι,</TextUnit>
    <TextUnit id="2783" loc="3.135">σφαῖραν ἐυτρόχαλον, τῆς οὐ σύγε μείλιον ἄλλο</TextUnit>
    <TextUnit id="2784" loc="3.136">χειρῶν ̔Ηφαίστοιο κατακτεατίσσῃ ἄρειον.</TextUnit>
    <TextUnit id="2785" loc="3.137">χρύσεα μέν οἱ κύκλα τετεύχαται: ἀμφὶ δ' ἑκάστῳ</TextUnit>
    <TextUnit id="2786" loc="3.138">διπλόαι ἁψῖδες περιηγέες εἱλίσσονται:</TextUnit>
    <TextUnit id="2787" loc="3.139">κρυπταὶ δὲ ῥαφαί εἰσιν: ἕλιξ δ' ἐπιδέδρομε πάσαις</TextUnit>
    <TextUnit id="2788" loc="3.140">κυανέη. ἀτὰρ εἴ μιν ἑαῖς ἐνὶ χερσὶ βάλοιο,</TextUnit>
    <TextUnit id="2789" loc="3.141">ἀστὴρ ὥς, φλεγέθοντα δι' ἠέρος ὁλκὸν ἵησιν.</TextUnit>
    <TextUnit id="2790" loc="3.142">τήν τοι ἐγὼν ὀπάσω: σὺ δὲ παρθένον Αἰήταο</TextUnit>
    <TextUnit id="2791" loc="3.143">θέλξον ὀιστεύσας ἐπ' ̓Ιήσονι: μηδέ τις ἔστω</TextUnit>
    <TextUnit id="2792" loc="3.144">ἀμβολίη. δὴ γάρ κεν ἀφαυροτέρη χάρις εἴη."</TextUnit>
    <TextUnit id="2793" loc="3.145">̔͂Ως φάτο: τῷ δ' ἀσπαστὸν ἔπος γένετ' εἰσαΐοντι.</TextUnit>
    <TextUnit id="2794" loc="3.146">μείλια δ' ἔκβαλε πάντα, καὶ ἀμφοτέρῃσι χιτῶνος</TextUnit>
    <TextUnit id="2795" loc="3.147">νωλεμὲς ἔνθα καὶ ἔνθα θεᾶς ἔχεν ἀμφιμεμαρπώς.</TextUnit>
    <TextUnit id="2796" loc="3.148">λίσσετο δ' αἶψα πορεῖν αὐτοσχεδόν: ἡ δ' ἀγανοῖσιν</TextUnit>
    <TextUnit id="2797" loc="3.149">ἀντομένη μύθοισιν, ἐπειρύσσασα παρειάς,</TextUnit>
    <TextUnit id="2798" loc="3.150">κύσσε ποτισχομένη, καὶ ἀμείβετο μειδιόωσα:</TextUnit>
    <TextUnit id="2799" loc="3.151">"̓́Ιστω νῦν τόδε σεῖο φίλον κάρη ἠδ' ἐμὸν αὐτῆς,</TextUnit>
    <TextUnit id="2800" loc="3.152">ἦ μέν τοι δῶρόν γε παρέξομαι, οὐδ' ἀπατήσω,</TextUnit>
    <TextUnit id="2801" loc="3.153">εἴ κεν ἐνισκίμψῃς κούρῃ βέλος Αἰήταο."</TextUnit>
    <TextUnit id="2802" loc="3.154">Φῆ: ὁ δ' ἄῤ ἀστραγάλους συναμήσατο, κὰδ δὲ φαεινῷ</TextUnit>
    <TextUnit id="2803" loc="3.155">μητρὸς ἑῆς εὖ πάντας ἀριθμήσας βάλε κόλπῳ.</TextUnit>
    <TextUnit id="2804" loc="3.156">αὐτίκα δ' ἰοδόκην χρυσέῃ περικάτθετο μίτρῃ</TextUnit>
    <TextUnit id="2805" loc="3.157">πρέμνῳ κεκλιμένην: ἀνὰ δ' ἀγκύλον εἵλετο τόξον.</TextUnit>
    <TextUnit id="2806" loc="3.158">βῆ δὲ διὲκ μεγάροιο Διὸς πάγκαρπον ἀλωήν.</TextUnit>
    <TextUnit id="2807" loc="3.159">αὐτὰρ ἔπειτα πύλας ἐξήλυθεν Οὐλύμποιο</TextUnit>
    <TextUnit id="2808" loc="3.160">αἰθερίας: ἔνθεν δὲ καταιβάτις ἐστὶ κέλευθος</TextUnit>
    <TextUnit id="2809" loc="3.161">οὐρανίη: δοιὼ δὲ πόλοι ἀνέχουσι κάρηνα</TextUnit>
    <TextUnit id="2810" loc="3.162">οὐρέων ἠλιβάτων, κορυφαὶ χθονός, ᾗχί τ' ἀερθεὶς</TextUnit>
    <TextUnit id="2811" loc="3.163">ἠέλιος πρώτῃσιν ἐρεύθεται ἀκτίνεσσιν.</TextUnit>
    <TextUnit id="2812" loc="3.164">νειόθι δ' ἄλλοτε γαῖα φερέσβιος ἄστεά τ' ἀνδρῶν</TextUnit>
    <TextUnit id="2813" loc="3.165">φαίνετο καὶ ποταμῶν ἱεροὶ ῥόοι, ἄλλοτε δ' αὖτε</TextUnit>
    <TextUnit id="2814" loc="3.166">ἄκριες, ἀμφὶ δὲ πόντος ἀν' αἰθέρα πολλὸν ἰόντι.</TextUnit>
    <TextUnit id="2815" loc="3.167">̔́Ηρωες δ' ἀπάνευθεν ἑῆς ἐπὶ σέλμασι νηὸς</TextUnit>
    <TextUnit id="2816" loc="3.168">ἐν ποταμῷ καθ' ἕλος λελοχημένοι ἠγορόωντο.</TextUnit>
    <TextUnit id="2817" loc="3.169">αὐτὸς δ' Αἰσονίδης μετεφώνεεν: οἱ δ' ὑπάκουον</TextUnit>
    <TextUnit id="2818" loc="3.170">ἠρέμας ᾗ ἐνὶ χώρῃ ἐπισχερὼ ἑδριόωντες:</TextUnit>
    <TextUnit id="2819" loc="3.171">"̓͂Ω φίλοι, ἤτοι ἐγὼ μὲν ὅ μοι ἐπιανδάνει αὐτῷ</TextUnit>
    <TextUnit id="2820" loc="3.172">ἐξερέω: τοῦ δ' ὔμμι τέλος κρηῆναι ἔοικεν.</TextUnit>
    <TextUnit id="2821" loc="3.173">ξυνὴ γὰρ χρειώ, ξυνοὶ δέ τε μῦθοι ἔασιν</TextUnit>
    <TextUnit id="2822" loc="3.174">πᾶσιν ὁμῶς: ὁ δὲ σῖγα νόον βουλήν τ' ἀπερύκων</TextUnit>
    <TextUnit id="2823" loc="3.175">ἴστω καὶ νόστου τόνδε στόλον οἶος ἀπούρας.</TextUnit>
    <TextUnit id="2824" loc="3.176">ὧλλοι μὲν κατὰ νῆα σὺν ἔντεσι μίμνεθ' ἕκηλοι:</TextUnit>
    <TextUnit id="2825" loc="3.177">αὐτὰρ ἐγὼν ἐς δώματ' ἐλεύσομαι Αἰήταο,</TextUnit>
    <TextUnit id="2826" loc="3.178">υἷας ἑλὼν Φρίξοιο δύω δ' ἐπὶ τοῖσιν ἑταίρους.</TextUnit>
    <TextUnit id="2827" loc="3.179">πειρήσω δ' ἐπέεσσι παροίτερον ἀντιβολήσας,</TextUnit>
    <TextUnit id="2828" loc="3.180">εἴ κ' ἐθέλοι φιλότητι δέρος χρύσειον ὀπάσσαι,</TextUnit>
    <TextUnit id="2829" loc="3.181">ἦε καὶ οὔ, πίσυνος δὲ βίῃ μετιόντας ἀτίσσει.</TextUnit>
    <TextUnit id="2830" loc="3.182">ὧδε γὰρ ἐξ αὐτοῖο πάρος κακότητα δαέντες</TextUnit>
    <TextUnit id="2831" loc="3.183">φρασσόμεθ', εἴτ' ἄρηι συνοισόμεθ' εἴτε τις ἄλλη</TextUnit>
    <TextUnit id="2832" loc="3.184">μῆτις ἐπίρροθος ἔσται ἐεργομένοισιν ἀυτῆς.</TextUnit>
    <TextUnit id="2833" loc="3.185">μηδ' αὔτως ἀλκῇ, πρὶν ἔπεσσί γε πειρηθῆναι,</TextUnit>
    <TextUnit id="2834" loc="3.186">τόνδ' ἀπαμείρωμεν σφέτερον κτέρας. ἀλλὰ πάροιθεν</TextUnit>
    <TextUnit id="2835" loc="3.187">λωίτερον μύθῳ μιν ἀρέσσασθαι μετιόντας.</TextUnit>
    <TextUnit id="2836" loc="3.188">πολλάκι τοι ῥέα μῦθος, ὅ κεν μόλις ἐξανύσειεν</TextUnit>
    <TextUnit id="2837" loc="3.189">ἠνορέη, τόδ' ἔρεξε κατὰ χρέος, ᾗπερ ἐῴκει</TextUnit>
    <TextUnit id="2838" loc="3.190">πρηΰνας. ὁ δὲ καί ποτ' ἀμύμονα Φρίξον ἔδεκτο</TextUnit>
    <TextUnit id="2839" loc="3.191">μητρυιῆς φεύγοντα δόλον πατρός τε θυηλάς.</TextUnit>
    <TextUnit id="2840" loc="3.192">πάντες ἐπεὶ πάντῃ καὶ ὅτις μάλα κύντατος ἀνδρῶν,</TextUnit>
    <TextUnit id="2841" loc="3.193">Ξεινίου αἰδεῖται Ζηνὸς θέμιν ἠδ' ἀλεγίζει."</TextUnit>
    <TextUnit id="2842" loc="3.194">̔͂Ως φάτ': ἐπῄνησαν δὲ νέοι ἔπος Αἰσονίδαο</TextUnit>
    <TextUnit id="2843" loc="3.195">πασσυδίῃ, οὐδ' ἔσκε παρὲξ ὅτις ἄλλο κελεύοι.</TextUnit>
    <TextUnit id="2844" loc="3.196">καὶ τότ' ἄρ' υἱῆας Φρίξου Τελαμῶνά θ' ἕπεσθαι</TextUnit>
    <TextUnit id="2845" loc="3.197">ὦρσε καὶ Αὐγείην: αὐτὸς δ' ἕλεν ̔Ερμείαο</TextUnit>
    <TextUnit id="2846" loc="3.198">σκῆπτρον: ἄφαρ δ' ἄρα νηὸς ὑπὲρ δόνακάς τε καὶ ὕδωρ</TextUnit>
    <TextUnit id="2847" loc="3.199">χέρσονδ' ἐξαπέβησαν ἐπὶ θρῳσμοῦ πεδίοιο.</TextUnit>
    <TextUnit id="2848" loc="3.200">Κιρκαῖον τόδε που κικλήσκεται: ἔνθα δὲ πολλαὶ</TextUnit>
    <TextUnit id="2849" loc="3.201">ἑξείης πρόμαλοί τε καὶ ἰτέαι ἐκπεφύασιν,</TextUnit>
    <TextUnit id="2850" loc="3.202">τῶν καὶ ἐπ' ἀκροτάτων νέκυες σειρῇσι κρέμανται</TextUnit>
    <TextUnit id="2851" loc="3.203">δέσμιοι. εἰσέτι νῦν γὰρ ἄγος Κόλχοισιν ὄρωρεν</TextUnit>
    <TextUnit id="2852" loc="3.204">ἀνέρας οἰχομένους πυρὶ καιέμεν: οὐδ' ἐνὶ γαίῃ</TextUnit>
    <TextUnit id="2853" loc="3.205">ἔστι θέμις στείλαντας ὕπερθ' ἐπὶ σῆμα χέεσθαι,</TextUnit>
    <TextUnit id="2854" loc="3.206">ἀλλ' ἐν ἀδεψήτοισι κατειλύσαντε βοείαις</TextUnit>
    <TextUnit id="2855" loc="3.207">δενδρέων ἐξάπτειν ἑκὰς ἄστεος. ἠέρι δ' ἴσην</TextUnit>
    <TextUnit id="2856" loc="3.208">καὶ χθὼν ἔμμορεν αἶσαν, ἐπεὶ χθονὶ ταρχύουσιν</TextUnit>
    <TextUnit id="2857" loc="3.209">θηλυτέρας: ἡ γάρ τε δίκη θεσμοῖο τέτυκται.</TextUnit>
    <TextUnit id="2858" loc="3.210">Τοῖσι δὲ νισσομένοις ̔́Ηρη φίλα μητιόωσα</TextUnit>
    <TextUnit id="2859" loc="3.211">ἠέρα πουλὺν ἐφῆκε δι' ἄστεος, ὄφρα λάθοιεν</TextUnit>
    <TextUnit id="2860" loc="3.212">Κόλχων μυρίον ἔθνος ἐς Αἰήταο κιόντες.</TextUnit>
    <TextUnit id="2861" loc="3.213">ὦκα δ' ὅτ' ἐκ πεδίοιο πόλιν καὶ δώμαθ' ἵκοντο</TextUnit>
    <TextUnit id="2862" loc="3.214">Αἰήτεω, τότε δ' αὖτις ἀπεσκέδασεν νέφος ̔́Ηρη.</TextUnit>
    <TextUnit id="2863" loc="3.215">ἔσταν δ' ἐν προμολῇσι τεθηπότες ἕρκε' ἄνακτος</TextUnit>
    <TextUnit id="2864" loc="3.216">εὐρείας τε πύλας καὶ κίονας, οἳ περὶ τοίχους</TextUnit>
    <TextUnit id="2865" loc="3.217">ἑξείης ἄνεχον: θριγκὸς δ' ἐφύπερθε δόμοιο</TextUnit>
    <TextUnit id="2866" loc="3.218">λαΐνεος χαλκέῃσιν ἐπὶ γλυφίδεσσιν ἀρήρει.</TextUnit>
    <TextUnit id="2867" loc="3.219">εὔκηλοι δ' ὑπὲρ οὐδὸν ἔπειτ' ἔβαν. ἄγχι δὲ τοῖο</TextUnit>
    <TextUnit id="2868" loc="3.220">ἡμερίδες χλοεροῖσι καταστεφέες πετάλοισιν</TextUnit>
    <TextUnit id="2869" loc="3.221">ὑψοῦ ἀειρόμεναι μέγ' ἐθήλεον. αἱ δ' ὑπὸ τῇσιν</TextUnit>
    <TextUnit id="2870" loc="3.222">ἀέναοι κρῆναι πίσυρες ῥέον, ἃς ἐλάχηνεν</TextUnit>
    <TextUnit id="2871" loc="3.223">̔́Ηφαιστος. καί ῥ' ἡ μέν ἀναβλύεσκε γάλακτι,</TextUnit>
    <TextUnit id="2872" loc="3.224">ἡ δ' οἴνῳ, τριτάτη δὲ θυώδεϊ νᾶεν ἀλοιφῇ:</TextUnit>
    <TextUnit id="2873" loc="3.225">ἡ δ' ἄρ' ὕδωρ προρέεσκε, τὸ μέν ποθι δυομένῃσιν</TextUnit>
    <TextUnit id="2874" loc="3.226">θέρμετο Πληιάδεσσιν, ἀμοιβηδὶς δ' ἀνιούσαις</TextUnit>
    <TextUnit id="2875" loc="3.227">κρυστάλλῳ ἴκελον κοίλης ἀνεκήκιε πέτρης.</TextUnit>
    <TextUnit id="2876" loc="3.228">τοῖ' ἄρ' ἐνὶ μεγάροισι Κυταιέος Αἰήταο</TextUnit>
    <TextUnit id="2877" loc="3.229">τεχνήεις ̔́Ηφαιστος ἐμήσατο θέσκελα ἔργα.</TextUnit>
    <TextUnit id="2878" loc="3.230">καί οἱ χαλκόποδας ταύρους κάμε, χάλκεα δέ σφεων</TextUnit>
    <TextUnit id="2879" loc="3.231">ἦν στόματ', ἐκ δὲ πυρὸς δεινὸν σέλας ἀμπνείεσκον:</TextUnit>
    <TextUnit id="2880" loc="3.232">πρὸς δὲ καὶ αὐτόγυον στιβαροῦ ἀδάμαντος ἄροτρον</TextUnit>
    <TextUnit id="2881" loc="3.233">ἤλασεν, ̓Ηελίῳ τίνων χάριν, ὅς ῥά μιν ἵπποις</TextUnit>
    <TextUnit id="2882" loc="3.234">δέξατο, Φλεγραίῃ κεκμηότα δηιοτῆτι.</TextUnit>
    <TextUnit id="2883" loc="3.235">ἔνθα δὲ καὶ μέσσαυλος ἐλήλατο: τῇ δ' ἐπὶ πολλαὶ</TextUnit>
    <TextUnit id="2884" loc="3.236">δικλίδες εὐπηγεῖς θάλαμοί τ' ἔσαν ἔνθα καὶ ἔνθα:</TextUnit>
    <TextUnit id="2885" loc="3.237">δαιδαλέη δ' αἴθουσα παρὲξ ἑκάτερθε τέτυκτο.</TextUnit>
    <TextUnit id="2886" loc="3.238">λέχρις δ' αἰπύτεροι δόμοι ἕστασαν ἀμφοτέρωθεν.</TextUnit>
    <TextUnit id="2887" loc="3.239">τῶν ἤτοι ἄλλῳ μέν, ὅτις καὶ ὑπείροχος ἦεν,</TextUnit>
    <TextUnit id="2888" loc="3.240">κρείων Αἰήτης σὺν ἑῇ ναίεσκε δάμαρτι:</TextUnit>
    <TextUnit id="2889" loc="3.241">ἄλλῳ δ' ̓́Αψυρτος ναῖεν πάις Αἰήταο.</TextUnit>
    <TextUnit id="2890" loc="3.242">τὸν μὲν Καυκασίη νύμφη τέκεν ̓Αστερόδεια</TextUnit>
    <TextUnit id="2891" loc="3.243">πρίν περ κουριδίην θέσθαι Εἰδυῖαν ἄκοιτιν,</TextUnit>
    <TextUnit id="2892" loc="3.244">Τηθύος ̓Ωκεανοῦ τε πανοπλοτάτην γεγαυῖαν.</TextUnit>
    <TextUnit id="2893" loc="3.245">καί μιν Κόλχων υἷες ἐπωνυμίην Φαέθοντα</TextUnit>
    <TextUnit id="2894" loc="3.246">ἔκλεον, οὕνεκα πᾶσι μετέπρεπεν ἠιθέοισιν.</TextUnit>
    <TextUnit id="2895" loc="3.247">τοὺς δ' ἔχον ἀμφίπολοί τε καὶ Αἰήταο θύγατρες</TextUnit>
    <TextUnit id="2896" loc="3.248">ἄμφω, Χαλκιόπη Μήδειά τε. τὴν μὲν ἄρ' οἵγε</TextUnit>
    <TextUnit id="2897" loc="3.249">ἐκ θαλάμου θάλαμόνδε κασιγνήτην μετιοῦσαν--</TextUnit>
    <TextUnit id="2898" loc="3.250">̔́Ηρη γάρ μιν ἔρυκε δόμῳ: πρὶν δ' οὔτι θάμιζεν</TextUnit>
    <TextUnit id="2899" loc="3.251">ἐν μεγάροις, ̔Εκάτης δὲ πανήμερος ἀμφεπονεῖτο</TextUnit>
    <TextUnit id="2900" loc="3.252">νηόν, ἐπεί ῥα θεᾶς αὐτὴ πέλεν ἀρήτειρα--</TextUnit>
    <TextUnit id="2901" loc="3.253">καί σφεας ὡς ἴδεν ἆσσον, ἀνίαχεν: ὀξὺ δ' ἄκουσεν</TextUnit>
    <TextUnit id="2902" loc="3.254">Χαλκιόπη: δμωαὶ δὲ ποδῶν προπάροιθε βαλοῦσαι</TextUnit>
    <TextUnit id="2903" loc="3.255">νήματα καὶ κλωστῆρας ἀολλέες ἔκτοθι πᾶσαι</TextUnit>
    <TextUnit id="2904" loc="3.256">ἔδραμον. ἡ δ' ἅμα τοῖσιν ἑοὺς υἱῆας ἰδοῦσα</TextUnit>
    <TextUnit id="2905" loc="3.257">ὑψοῦ χάρματι χεῖρας ἀνέσχεθεν: ὧς δὲ καὶ αὐτοὶ</TextUnit>
    <TextUnit id="2906" loc="3.258">μητέρα δεξιόωντο, καὶ ἀμφαγάπαζον ἰδόντες</TextUnit>
    <TextUnit id="2907" loc="3.259">γηθόσυνοι: τοῖον δὲ κινυρομένη φάτο μῦθον:</TextUnit>
    <TextUnit id="2908" loc="3.260">"̓́Εμπης οὐκ ἄρ' ἐμέλλετ' ἀκηδείῃ με λιπόντες</TextUnit>
    <TextUnit id="2909" loc="3.261">τηλόθι πλάγξασθαι: μετὰ δ' ὑμέας ἔτραπεν αἶσα.</TextUnit>
    <TextUnit id="2910" loc="3.262">δειλὴ ἐγώ, οἷον πόθον ̔Ελλάδος ἔκποθεν ἄτης</TextUnit>
    <TextUnit id="2911" loc="3.263">λευγαλέης Φρίξοιο ἐφημοσύνῃσιν ἕλεσθε</TextUnit>
    <TextUnit id="2912" loc="3.264">πατρός. ὁ μὲν θνῄσκων στυγερὰς ἐπετείλατ' ἀνίας</TextUnit>
    <TextUnit id="2913" loc="3.265">ἡμετέρῃ κραδίῃ. τί δέ κεν πόλιν ̓Ορχομενοῖο,</TextUnit>
    <TextUnit id="2914" loc="3.266">ὅστις ὅδ' ̓Ορχομενός, κτεάνων ̓Αθάμαντος ἕκητι</TextUnit>
    <TextUnit id="2915" loc="3.267">μητέρ' ἑὴν ἀχέουσαν ἀποπρολιπόντες, ἵκοισθε;"</TextUnit>
    <TextUnit id="2916" loc="3.268">̔͂Ως ἔφατ': Αἰήτης δὲ πανύστατος ὦρτο θύραζε,</TextUnit>
    <TextUnit id="2917" loc="3.269">ἐκ δ' αὐτὴ Εἰδυῖα δάμαρ κίεν Αἰήταο,</TextUnit>
    <TextUnit id="2918" loc="3.270">Χαλκιόπης ἀίουσα: τὸ δ' αὐτίκα πᾶν ὁμάδοιο</TextUnit>
    <TextUnit id="2919" loc="3.271">ἕρκος ἐπεπλήθει. τοὶ μὲν μέγαν ἀμφιπένοντο</TextUnit>
    <TextUnit id="2920" loc="3.272">ταῦρον ἅλις δμῶες: τοὶ δὲ ξύλα κάγκανα χαλκῷ</TextUnit>
    <TextUnit id="2921" loc="3.273">κόπτον: τοὶ δὲ λοετρὰ πυρὶ ζέον: οὐδέ τις ἦεν,</TextUnit>
    <TextUnit id="2922" loc="3.274">ὃς καμάτου μεθίεσκεν, ὑποδρήσσων βασιλῆι.</TextUnit>
    <TextUnit id="2923" loc="3.275">Τόφρα δ' ̓́Ερως πολιοῖο δι' ἠέρος ἷξεν ἄφαντος,</TextUnit>
    <TextUnit id="2924" loc="3.276">τετρηχώς, οἷόν τε νέαις ἐπὶ φορβάσιν οἶστρος</TextUnit>
    <TextUnit id="2925" loc="3.277">τέλλεται, ὅν τε μύωπα βοῶν κλείουσι νομῆες.</TextUnit>
    <TextUnit id="2926" loc="3.278">ὦκα δ' ὑπὸ φλιὴν προδόμῳ ἔνι τόξα τανύσσας</TextUnit>
    <TextUnit id="2927" loc="3.279">ἰοδόκης ἀβλῆτα πολύστονον ἐξέλετ' ἰόν.</TextUnit>
    <TextUnit id="2928" loc="3.280">ἐκ δ' ὅγε καρπαλίμοισι λαθὼν ποσὶν οὐδὸν ἄμειψεν</TextUnit>
    <TextUnit id="2929" loc="3.281">ὀξέα δενδίλλων: αὐτῷ ὑπὸ βαιὸς ἐλυσθεὶς</TextUnit>
    <TextUnit id="2930" loc="3.282">Αἰσονίδῃ γλυφίδας μέσσῃ ἐνικάτθετο νευρῇ,</TextUnit>
    <TextUnit id="2931" loc="3.283">ἰθὺς δ' ἀμφοτέρῃσι διασχόμενος παλάμῃσιν</TextUnit>
    <TextUnit id="2932" loc="3.284">ἧκ' ἐπὶ Μηδείῃ: τὴν δ' ἀμφασίη λάβε θυμόν.</TextUnit>
    <TextUnit id="2933" loc="3.285">αὐτὸς δ' ὑψορόφοιο παλιμπετὲς ἐκ μεγάροιο</TextUnit>
    <TextUnit id="2934" loc="3.286">καγχαλόων ἤιξε: βέλος δ' ἐνεδαίετο κούρῃ</TextUnit>
    <TextUnit id="2935" loc="3.287">νέρθεν ὑπὸ κραδίῃ, φλογὶ εἴκελον: ἀντία δ' αἰεὶ</TextUnit>
    <TextUnit id="2936" loc="3.288">βάλλεν ὑπ' Αἰσονίδην ἀμαρύγματα, καί οἱ ἄηντο</TextUnit>
    <TextUnit id="2937" loc="3.289">στηθέων ἐκ πυκιναὶ καμάτῳ φρένες, οὐδέ τιν' ἄλλην</TextUnit>
    <TextUnit id="2938" loc="3.290">μνῆστιν ἔχεν, γλυκερῇ δὲ κατείβετο θυμὸν ἀνίῃ.</TextUnit>
    <TextUnit id="2939" loc="3.291">ὡς δὲ γυνὴ μαλερῷ περὶ κάρφεα χεύατο δαλῷ</TextUnit>
    <TextUnit id="2940" loc="3.292">χερνῆτις, τῇπερ ταλασήια ἔργα μέμηλεν,</TextUnit>
    <TextUnit id="2941" loc="3.293">ὥς κεν ὑπωρόφιον νύκτωρ σέλας ἐντύναιτο,</TextUnit>
    <TextUnit id="2942" loc="3.294">ἄγχι μάλ' ἐγρομένη: τὸ δ' ἀθέσφατον ἐξ ὀλίγοιο</TextUnit>
    <TextUnit id="2943" loc="3.295">δαλοῦ ἀνεγρόμενον σὺν κάρφεα πάντ' ἀμαθύνει:</TextUnit>
    <TextUnit id="2944" loc="3.296">τοῖος ὑπὸ κραδίῃ εἰλυμένος αἴθετο λάθρῃ</TextUnit>
    <TextUnit id="2945" loc="3.297">οὖλος ̓́Ερως: ἁπαλὰς δὲ μετετρωπᾶτο παρειὰς</TextUnit>
    <TextUnit id="2946" loc="3.298">ἐς χλόον, ἄλλοτ' ἔρευθος, ἀκηδείῃσι νόοιο.</TextUnit>
    <TextUnit id="2947" loc="3.299">Δμῶες δ' ὁππότε δή σφιν ἐπαρτέα θῆκαν ἐδωδήν,</TextUnit>
    <TextUnit id="2948" loc="3.300">αὐτοί τε λιαροῖσιν ἐφαιδρύναντο λοετροῖς,</TextUnit>
    <TextUnit id="2949" loc="3.301">ἀσπασίως δόρπῳ τε ποτῆτί τε θυμὸν ἄρεσσαν.</TextUnit>
    <TextUnit id="2950" loc="3.302">ἐκ δὲ τοῦ Αἰήτης σφετέρης ἐρέεινε θυγατρὸς</TextUnit>
    <TextUnit id="2951" loc="3.303">υἱῆας τοίοισι παρηγορέων ἐπέεσσιν:</TextUnit>
    <TextUnit id="2952" loc="3.304">"Παιδὸς ἐμῆς κοῦροι Φρίξοιό τε, τὸν περὶ πάντων</TextUnit>
    <TextUnit id="2953" loc="3.305">ξείνων ἡμετέροισιν ἐνὶ μεγάροισιν ἔτισα,</TextUnit>
    <TextUnit id="2954" loc="3.306">πῶς Αἶάνδε νέεσθε παλίσσυτοι; ἦέ τις ἄτη</TextUnit>
    <TextUnit id="2955" loc="3.307">σωομένοις μεσσηγὺς ἐνέκλασεν; οὐ μὲν ἐμεῖο</TextUnit>
    <TextUnit id="2956" loc="3.308">πείθεσθε προφέροντος ἀπείρονα μέτρα κελεύθου.</TextUnit>
    <TextUnit id="2957" loc="3.309">ᾔδειν γάρ ποτε πατρὸς ἐν ἅρμασιν ̓Ηελίοιο</TextUnit>
    <TextUnit id="2958" loc="3.310">δινεύσας, ὅτ' ἐμεῖο κασιγνήτην ἐκόμιζεν</TextUnit>
    <TextUnit id="2959" loc="3.311">Κίρκην ἑσπερίης εἴσω χθονός, ἐκ δ' ἱκόμεσθα</TextUnit>
    <TextUnit id="2960" loc="3.312">ἀκτὴν ἠπείρου Τυρσηνίδος, ἔνθ' ἔτι νῦν περ</TextUnit>
    <TextUnit id="2961" loc="3.313">ναιετάει, μάλα πολλὸν ἀπόπροθι Κολχίδος αἴης.</TextUnit>
    <TextUnit id="2962" loc="3.314">ἀλλὰ τί μύθων ἦδος; ἃ δ' ἐν ποσὶν ὗμιν ὄρωρεν,</TextUnit>
    <TextUnit id="2963" loc="3.315">εἴπατ' ἀριφραδέως, ἠδ' οἵτινες οἵδ' ἐφέπονται</TextUnit>
    <TextUnit id="2964" loc="3.316">ἀνέρες, ὅππῃ τε γλαφυρῆς ἐκ νηὸς ἔβητε."</TextUnit>
    <TextUnit id="2965" loc="3.317">Τοῖά μιν ἐξερέοντα κασιγνήτων προπάροιθεν</TextUnit>
    <TextUnit id="2966" loc="3.318">̓́Αργος ὑποδδείσας ἀμφὶ στόλῳ Αἰσονίδαο</TextUnit>
    <TextUnit id="2967" loc="3.319">μειλιχίως προσέειπεν, ἐπεὶ προγενέστερος ἦεν:</TextUnit>
    <TextUnit id="2968" loc="3.320">"Αἰήτη, κείνην μὲν ἄφαρ διέχευαν ἄελλαι</TextUnit>
    <TextUnit id="2969" loc="3.321">ζαχρηεῖς: αὐτοὺς δ' ἐπὶ δούρασι πεπτηῶτας</TextUnit>
    <TextUnit id="2970" loc="3.322">νήσου ̓Ενυαλίοιο ποτὶ ξερὸν ἔκβαλε κῦμα</TextUnit>
    <TextUnit id="2971" loc="3.323">λυγαίῃ ὑπὸ νυκτί: θεὸς δέ τις ἄμμ' ἐσάωσεν.</TextUnit>
    <TextUnit id="2972" loc="3.324">οὐδὲ γὰρ αἳ τὸ πάροιθεν ἐρημαίην κατὰ νῆσον</TextUnit>
    <TextUnit id="2973" loc="3.325">ηὐλίζοντ' ὄρνιθες ̓Αρήιαι, οὐδ' ἔτι κείνας</TextUnit>
    <TextUnit id="2974" loc="3.326">εὕρομεν. ἀλλ' οἵγ' ἄνδρες ἀπήλασαν, ἐξαποβάντες</TextUnit>
    <TextUnit id="2975" loc="3.327">νηὸς ἑῆς προτέρῳ ἐνὶ ἤματι: καί σφ' ἀπέρυκεν</TextUnit>
    <TextUnit id="2976" loc="3.328">ἡμέας οἰκτείρων Ζηνὸς νόος, ἠέ τις αἶσα,</TextUnit>
    <TextUnit id="2977" loc="3.329">αὐτίκ' ἐπεὶ καὶ βρῶσιν ἅλις καὶ εἵματ' ἔδωκαν,</TextUnit>
    <TextUnit id="2978" loc="3.330">οὔνομά τε Φρίξοιο περικλεὲς εἰσαΐοντες</TextUnit>
    <TextUnit id="2979" loc="3.331">ἠδ' αὐτοῖο σέθεν: μετὰ γὰρ τεὸν ἄστυ νέονται.</TextUnit>
    <TextUnit id="2980" loc="3.332">χρειὼ δ' ἢν ἐθέλῃς ἐξίδμεναι, οὔ ς' ἐπικεύσω.</TextUnit>
    <TextUnit id="2981" loc="3.333">τόνδε τις ἱέμενος πάτρης ἀπάνευθεν ἐλάσσαι</TextUnit>
    <TextUnit id="2982" loc="3.334">καὶ κτεάνων βασιλεὺς περιώσιον, οὕνεκεν ἀλκῇ</TextUnit>
    <TextUnit id="2983" loc="3.335">σφωιτέρῃ τάντεσσι μετέπρεπεν Αἰολίδῃσιν,</TextUnit>
    <TextUnit id="2984" loc="3.336">πέμπει δεῦρο νέεσθαι ἀμήχανον: οὐδ' ὑπαλύξειν</TextUnit>
    <TextUnit id="2985" loc="3.337">στεῦται ἀμειλίκτοιο Διὸς θυμαλγέα μῆνιν</TextUnit>
    <TextUnit id="2986" loc="3.338">καὶ χόλον, οὐδ' ἄτλητον ἄγος Φρίξοιό τε ποινὰς</TextUnit>
    <TextUnit id="2987" loc="3.339">Αἰολιδέων γενεήν, πρὶν ἐς ̔Ελλάδα κῶας ἱκέσθαι.</TextUnit>
    <TextUnit id="2988" loc="3.340">νῆα δ' ̓Αθηναίη Παλλὰς κάμεν, οὐ μάλα τοίην,</TextUnit>
    <TextUnit id="2989" loc="3.341">οἷαί περ Κόλχοισι μετ' ἀνδράσι νῆες ἔασιν,</TextUnit>
    <TextUnit id="2990" loc="3.342">τάων αἰνοτάτης ἐπεκύρσαμεν. ἤλιθα γάρ μιν</TextUnit>
    <TextUnit id="2991" loc="3.343">λάβρον ὕδωρ πνοιή τε διέτμαγεν: ἡ δ' ἐνὶ γόμφοις</TextUnit>
    <TextUnit id="2992" loc="3.344">ἴσχεται, ἢν καὶ πᾶσαι ἐπιβρίσωσιν ἄελλαι.</TextUnit>
    <TextUnit id="2993" loc="3.345">ἶσον δ' ἐξ ἀνέμοιο θέει καὶ ὅτ' ἀνέρες αὐτοὶ</TextUnit>
    <TextUnit id="2994" loc="3.346">νωλεμέως χείρεσσιν ἐπισπέρχωσιν ἐρετμοῖς.</TextUnit>
    <TextUnit id="2995" loc="3.347">τῇ δ' ἐναγειράμενος Παναχαιίδος εἴ τι φέριστον</TextUnit>
    <TextUnit id="2996" loc="3.348">ἡρώων, τεὸν ἄστυ μετήλυθε, πόλλ' ἐπαληθεὶς</TextUnit>
    <TextUnit id="2997" loc="3.349">ἄστεα καὶ πελάγη στυγερῆς ἁλός, εἴ οἱ ὀπάσσαις.</TextUnit>
    <TextUnit id="2998" loc="3.350">αὐτῷ δ' ὥς κεν ἅδῃ, τὼς ἔσσεται: οὐ γὰρ ἱκάνει</TextUnit>
    <TextUnit id="2999" loc="3.351">χερσὶ βιησόμενος: μέμονεν δέ τοι ἄξια τίσειν</TextUnit>
    <TextUnit id="3000" loc="3.352">δωτίνης, ἀίων ἐμέθεν μέγα δυσμενέοντας</TextUnit>
    <TextUnit id="3001" loc="3.353">Σαυρομάτας, τοὺς σοῖσιν ὑπὸ σκήπτροισι δαμάσσει.</TextUnit>
    <TextUnit id="3002" loc="3.354">εἰ δὲ καὶ οὔνομα δῆθεν ἐπιθύεις γενεήν τε</TextUnit>
    <TextUnit id="3003" loc="3.355">ἴδμεναι, οἵτινές εἰσιν, ἕκαστά γε μυθησαίμην.</TextUnit>
    <TextUnit id="3004" loc="3.356">τόνδε μέν, οἷό περ οὕνεκ' ἀφ' ̔Ελλάδος ὧλλοι ἄγερθεν,</TextUnit>
    <TextUnit id="3005" loc="3.357">κλείους' Αἴσονος υἱὸν ̓Ιήσονα Κρηθεΐδαο.</TextUnit>
    <TextUnit id="3006" loc="3.358">εἰ δ' αὐτοῦ Κρηθῆος ἐτήτυμόν ἐστι γενέθλης,</TextUnit>
    <TextUnit id="3007" loc="3.359">οὕτω κεν γνωτὸς πατρώιος ἄμμι πέλοιτο.</TextUnit>
    <TextUnit id="3008" loc="3.360">ἄμφω γὰρ Κρηθεὺς ̓Αθάμας τ' ἔσαν Αἰόλου υἷες:</TextUnit>
    <TextUnit id="3009" loc="3.361">Φρίξος δ' αὖτ' ̓Αθάμαντος ἔην πάις Αἰολίδαο.</TextUnit>
    <TextUnit id="3010" loc="3.362">τόνδε δ' ἄρ', ̓Ηελίου γόνον ἔμμεναι εἴ τιν' ἀκούεις,</TextUnit>
    <TextUnit id="3011" loc="3.363">δέρκεαι Αὐγείην: Τελαμὼν δ' ὅγε, κυδίστοιο</TextUnit>
    <TextUnit id="3012" loc="3.364">Αἰακοῦ ἐκγεγαώς: Ζεὺς δ' Αἰακὸν αὐτὸς ἔτικτεν.</TextUnit>
    <TextUnit id="3013" loc="3.365">ὧς δὲ καὶ ὧλλοι πάντες, ὅσοι συνέπονται ἑταῖροι,</TextUnit>
    <TextUnit id="3014" loc="3.366">ἀθανάτων υἷές τε καὶ υἱωνοὶ γεγάασιν."</TextUnit>
    <TextUnit id="3015" loc="3.367">Τοῖα παρέννεπεν ̓́Αργος: ἄναξ δ' ἐπεχώσατο μύθοις</TextUnit>
    <TextUnit id="3016" loc="3.368">εἰσαΐων: ὑψοῦ δὲ χόλῳ φρένες ἠερέθοντο.</TextUnit>
    <TextUnit id="3017" loc="3.369">φῆ δ' ἐπαλαστήσας: μενέαινε δὲ παισὶ μάλιστα</TextUnit>
    <TextUnit id="3018" loc="3.370">Χαλκιόπης: τῶν γάρ σφε μετελθέμεν οὕνεκ' ἐώλπει:</TextUnit>
    <TextUnit id="3019" loc="3.371">ἐκ δέ οἱ ὄμματ' ἔλαμψεν ὑπ' ὀφρύσιν ἱεμένοιο:</TextUnit>
    <TextUnit id="3020" loc="3.372">"Οὐκ ἄφαρ ὀφθαλμῶν μοι ἀπόπροθι, λωβητῆρες,</TextUnit>
    <TextUnit id="3021" loc="3.373">νεῖσθ' αὐτοῖσι δόλοισι παλίσσυτοι ἔκτοθι γαίης,</TextUnit>
    <TextUnit id="3022" loc="3.374">πρίν τινα λευγαλέον τε δέρος καὶ Φρίξον ἰδέσθαι;</TextUnit>
    <TextUnit id="3023" loc="3.375">αὐτίχ' ὁμαρτήσαντες ἀφ' ̔Ελλάδος, οὐκ ἐπὶ κῶας,</TextUnit>
    <TextUnit id="3024" loc="3.376">σκῆπτρα δὲ καὶ τιμὴν βασιληίδα δεῦρο νέεσθε.</TextUnit>
    <TextUnit id="3025" loc="3.377">εἰ δέ κε μὴ προπάροιθεν ἐμῆς ἥψασθε τραπέζης,</TextUnit>
    <TextUnit id="3026" loc="3.378">ἦ τ' ἂν ἀπὸ γλώσσας τε ταμὼν καὶ χεῖρε κεάσσας</TextUnit>
    <TextUnit id="3027" loc="3.379">ἀμφοτέρας, οἴοισιν ἐπιπροέηκα πόδεσσιν,</TextUnit>
    <TextUnit id="3028" loc="3.380">ὥς κεν ἐρητύοισθε καὶ ὕστερον ὁρμηθῆναι,</TextUnit>
    <TextUnit id="3029" loc="3.381">οἷα δὲ καὶ μακάρεσσιν ἐπεψεύσασθε θεοῖσιν."</TextUnit>
    <TextUnit id="3030" loc="3.382">Φῆ ῥα χαλεψάμενος: μέγα δὲ φρένες Αἰακίδαο</TextUnit>
    <TextUnit id="3031" loc="3.383">νειόθεν οἰδαίνεσκον: ἐέλδετο δ' ἔνδοθι θυμὸς</TextUnit>
    <TextUnit id="3032" loc="3.384">ἀντιβίην ὀλοὸν φάσθαι ἔπος: ἀλλ' ἀπέρυκεν</TextUnit>
    <TextUnit id="3033" loc="3.385">Αἰσονίδης: πρὸ γὰρ αὐτὸς ἀμείψατο μειλιχίοισιν:</TextUnit>
    <TextUnit id="3034" loc="3.386">"Αἰήτη, σχέο μοι τῷδε στόλῳ. οὔτι γὰρ αὔτως</TextUnit>
    <TextUnit id="3035" loc="3.387">ἄστυ τεὸν καὶ δώμαθ' ἱκάνομεν, ὥς που ἔολπας,</TextUnit>
    <TextUnit id="3036" loc="3.388">οὐδὲ μὲν ἱέμενοι. τίς δ' ἂν τόσον οἶδμα περῆσαι</TextUnit>
    <TextUnit id="3037" loc="3.389">τλαίη ἑκὼν ὀθνεῖον ἐπὶ κτέρας; ἀλλά με δαίμων</TextUnit>
    <TextUnit id="3038" loc="3.390">καὶ κρυερὴ βασιλῆος ἀτασθάλου ὦρσεν ἐφετμή.</TextUnit>
    <TextUnit id="3039" loc="3.391">δὸς χάριν ἀντομένοισι: σέθεν δ' ἐγὼ ̔Ελλάδι πάσῃ</TextUnit>
    <TextUnit id="3040" loc="3.392">θεσπεσιην οἴσω κληηδόνα: καὶ δέ τοι ἤδη</TextUnit>
    <TextUnit id="3041" loc="3.393">πρόφρονές εἰμεν ἄρηι θοὴν ἀποτῖσαι ἀμοιβήν,</TextUnit>
    <TextUnit id="3042" loc="3.394">εἴτ' οὖν Σαυρομάτας γε λιλαίεαι, εἴτε τιν' ἄλλον</TextUnit>
    <TextUnit id="3043" loc="3.395">δῆμον σφωιτέροισιν ὑπὸ σκήπτροισι δαμάσσαι."</TextUnit>
    <TextUnit id="3044" loc="3.396">̓́Ισκεν ὑποσσαίνων ἀγανῇ ὀπί: τοῖο δὲ θυμὸς</TextUnit>
    <TextUnit id="3045" loc="3.397">διχθαδίην πόρφυρεν ἐνὶ στήθεσσι μενοινήν,</TextUnit>
    <TextUnit id="3046" loc="3.398">ἤ σφεας ὁρμηθεὶς αὐτοσχεδὸν ἐξεναρίζοι,</TextUnit>
    <TextUnit id="3047" loc="3.399">ἦ ὅγε πειρήσαιτο βίης. τό οἱ εἴσατ' ἄρειον</TextUnit>
    <TextUnit id="3048" loc="3.400">φραζομένῳ: καὶ δή μιν ὑποβλήδην προσέειπεν:</TextUnit>
    <TextUnit id="3049" loc="3.401">"Ξεῖνε, τί κεν τὰ ἕκαστα διηνεκέως ἀγορεύοις;</TextUnit>
    <TextUnit id="3050" loc="3.402">εἰ γὰρ ἐτήτυμόν ἐστε θεῶν γένος, ἠὲ καὶ ἄλλως</TextUnit>
    <TextUnit id="3051" loc="3.403">οὐδὲν ἐμεῖο χέρηες ἐπ' ὀθνείοισιν ἔβητε,</TextUnit>
    <TextUnit id="3052" loc="3.404">δώσω τοι χρύσειον ἄγειν δέρος, αἴ κ' ἐθέλῃσθα,</TextUnit>
    <TextUnit id="3053" loc="3.405">πειρηθείς. ἐσθλοῖς γὰρ ἐπ' ἀνδράσιν οὔτι μεγαίρω,</TextUnit>
    <TextUnit id="3054" loc="3.406">ὡς αὐτοὶ μυθεῖσθε τὸν ̔Ελλάδι κοιρανέοντα.</TextUnit>
    <TextUnit id="3055" loc="3.407">πεῖρα δέ τοι μένεός τε καὶ ἀλκῆς ἔσσετ' ἄεθλος,</TextUnit>
    <TextUnit id="3056" loc="3.408">τόν ῥ' αὐτὸς περίειμι χεροῖν ὀλοόν περ ἐόντα.</TextUnit>
    <TextUnit id="3057" loc="3.409">δοιώ μοι πεδίον τὸ ̓Αρήιον ἀμφινέμονται</TextUnit>
    <TextUnit id="3058" loc="3.410">ταύρω χαλκόποδε, στόματι φλόγα φυσιόωντες:</TextUnit>
    <TextUnit id="3059" loc="3.411">τοὺς ἐλάω ζεύξας στυφελὴν κατὰ νειὸν ̓́Αρηος</TextUnit>
    <TextUnit id="3060" loc="3.412">τετράγυον, τὴν αἶψα ταμὼν ἐπὶ τέλσον ἀρότρῳ</TextUnit>
    <TextUnit id="3061" loc="3.413">οὐ σπόρον ὁλκοῖσιν Δηοῦς ἐνιβᾴλλομαι ἀκτήν,</TextUnit>
    <TextUnit id="3062" loc="3.414">ἀλλ' ὄφιος δεινοῖο μεταλδήσκοντας ὀδόντας</TextUnit>
    <TextUnit id="3063" loc="3.415">ἀνδράσι τευχηστῇσι δέμας. τοὺς δ' αὖθι δαΐζων</TextUnit>
    <TextUnit id="3064" loc="3.416">κείρω ἐμῷ ὑπὸ δουρὶ περισταδὸν ἀντιόωντας.</TextUnit>
    <TextUnit id="3065" loc="3.417">ἠέριος ζεύγνυμι βόας, καὶ δείελον ὥρην</TextUnit>
    <TextUnit id="3066" loc="3.418">παύομαι ἀμήτοιο. σύ δ', εἰ τάδε τοῖα τελέσσεις,</TextUnit>
    <TextUnit id="3067" loc="3.419">αὐτῆμαρ τόδε κῶας ἀποίσεαι εἰς βασιλῆος:</TextUnit>
    <TextUnit id="3068" loc="3.420">πρὶν δέ κεν οὐ δοίην, μηδ' ἔλπεο. δὴ γὰρ ἀεικὲς</TextUnit>
    <TextUnit id="3069" loc="3.421">ἄνδρ' ἀγαθὸν γεγαῶτα κακωτέρῳ ἀνέρι εἶξαι."</TextUnit>
    <TextUnit id="3070" loc="3.422">̔͂Ως ἄρ' ἔφη: ὁ δὲ σῖγα ποδῶν πάρος ὄμματα πήξας</TextUnit>
    <TextUnit id="3071" loc="3.423">ἧστ' αὔτως ἄφθογγος, ἀμηχανέων κακότητι.</TextUnit>
    <TextUnit id="3072" loc="3.424">βουλὴν δ' ἀμφὶ πολὺν στρώφα χρόνον, οὐδέ πῃ εἶχεν</TextUnit>
    <TextUnit id="3073" loc="3.425">θαρσαλέως ὑποδέχθαι, ἐπεὶ μέγα φαίνετο ἔργον:</TextUnit>
    <TextUnit id="3074" loc="3.426">ὀψε δ' ἀμειβόμενος προσελέξατο κερδαλέοισιν:</TextUnit>
    <TextUnit id="3075" loc="3.427">"Αἰήτη, μάλα τοί με δίκῃ περιπολλὸν ἐέργεις.</TextUnit>
    <TextUnit id="3076" loc="3.428">τῶ καὶ ἐγὼ τὸν ἄεθλον ὑπερφίαλόν περ ἐόντα</TextUnit>
    <TextUnit id="3077" loc="3.429">τλήσομαι, εἰ καί μοι θανέειν μόρος. οὐ γὰρ ἔτ' ἄλλο</TextUnit>
    <TextUnit id="3078" loc="3.430">ῥίγιον ἀνθρώποισι κακῆς ἐπικείσετ' ἀνάγκης,</TextUnit>
    <TextUnit id="3079" loc="3.431">ἥ με καὶ ἐνθάδε νεῖσθαι ἐπέχραεν ἐκ βασιλῆος."</TextUnit>
    <TextUnit id="3080" loc="3.432">̔͂Ως φάτ' ἀμηχανίῃ βεβολημένος: αὐτὰρ ὁ τόνγε</TextUnit>
    <TextUnit id="3081" loc="3.433">σμερδαλέοις ἐπέεσσι προσέννεπεν ἀσχαλόωντα:</TextUnit>
    <TextUnit id="3082" loc="3.434">"̓́Ερχεο νῦν μεθ' ὅμιλον, ἐπεὶ μέμονάς γε πόνοιο:</TextUnit>
    <TextUnit id="3083" loc="3.435">εἰ δὲ σύγε ζυγὰ βουσὶν ὑποδδείσαις ἐπαεῖραι,</TextUnit>
    <TextUnit id="3084" loc="3.436">ἠὲ καὶ οὐλομένου μεταχάσσεαι ἀμήτοιο,</TextUnit>
    <TextUnit id="3085" loc="3.437">αὐτῷ κεν τὰ ἕκαστα μέλοιτό μοι, ὄφρα καὶ ἄλλος</TextUnit>
    <TextUnit id="3086" loc="3.438">ἀνὴρ ἐρρίγῃσιν ἀρείονα φῶτα μετελθεῖν."</TextUnit>
    <TextUnit id="3087" loc="3.439">̓́Ισκεν ἀπηλεγέως: ὁ δ' ἀπὸ θρόνου ὤρνυτ' ̓Ιήσων,</TextUnit>
    <TextUnit id="3088" loc="3.440">Αὐγείης Τελαμών τε παρασχεδόν: εἵπετο δ' ̓́Αργος</TextUnit>
    <TextUnit id="3089" loc="3.441">οἶος, ἐπεὶ μεσσηγὺς ἔτ' αὐτόθι νεῦσε λιπέσθαι</TextUnit>
    <TextUnit id="3090" loc="3.442">αὐτοκασιγνήτοις: οἱ δ' ἤισαν ἐκ μεγάροιο.</TextUnit>
    <TextUnit id="3091" loc="3.443">θεσπέσιον δ' ἐν πᾶσι μετέπρεπεν Αἴσονος υἱὸς</TextUnit>
    <TextUnit id="3092" loc="3.444">κάλλεϊ καὶ χαρίτεσσιν: ἐπ' αὐτῷ δ' ὄμματα κούρη</TextUnit>
    <TextUnit id="3093" loc="3.445">λοξὰ παρὰ λιπαρὴν σχομένη θηεῖτο καλύπτρην,</TextUnit>
    <TextUnit id="3094" loc="3.446">κῆρ ἄχεϊ σμύχουσα: νόος δέ οἱ ἠύτ' ὄνειρος</TextUnit>
    <TextUnit id="3095" loc="3.447">ἑρπύζων πεπότητο μετ' ἴχνια νισσομένοιο.</TextUnit>
    <TextUnit id="3096" loc="3.448">καί ῥ' οἱ μέν ῥα δόμων ἐξήλυθον ἀσχαλόωντες.</TextUnit>
    <TextUnit id="3097" loc="3.449">Χαλκιόπη δὲ χόλον πεφυλαγμένη Αἰήταο</TextUnit>
    <TextUnit id="3098" loc="3.450">καρπαλίμως θάλαμόνδε σὺν υἱάσιν οἷσι βεβήκει.</TextUnit>
    <TextUnit id="3099" loc="3.451">αὔτως δ' αὖ Μήδεια μετέστιχε: πολλὰ δὲ θυμῷ</TextUnit>
    <TextUnit id="3100" loc="3.452">ὥρμαιν', ὅσσα τ' ̓́Ερωτες ἐποτρύνουσι μέλεσθαι.</TextUnit>
    <TextUnit id="3101" loc="3.453">προπρὸ δ' ἄρ' ὀφθαλμῶν ἔτι οἱ ἰνδάλλετο πάντα,</TextUnit>
    <TextUnit id="3102" loc="3.454">αὐτός θ' οἷος ἔην, οἵοισί τε φάρεσιν ἕστο,</TextUnit>
    <TextUnit id="3103" loc="3.455">οἷά τ' ἔειφ', ὥς θ' ἕζετ' ἐπὶ θρόνου, ὥς τε θύραζε</TextUnit>
    <TextUnit id="3104" loc="3.456">ἤιεν: οὐδέ τιν' ἄλλον ὀίσσατο πορφύρουσα</TextUnit>
    <TextUnit id="3105" loc="3.457">ἔμμεναι ἀνέρα τοῖον: ἐν οὔασι δ' αἰὲν ὀρώρει</TextUnit>
    <TextUnit id="3106" loc="3.458">αὐδή τε μῦθοί τε μελίφρονες, οὓς ἀγόρευσεν.</TextUnit>
    <TextUnit id="3107" loc="3.459">τάρβει δ' ἀμφ' αὐτῷ, μή μιν βόες ἠὲ καὶ αὐτὸς</TextUnit>
    <TextUnit id="3108" loc="3.460">Αἰήτης φθίσειεν: ὀδύρετο δ' ἠύτε πάμπαν</TextUnit>
    <TextUnit id="3109" loc="3.461">ἤδη τεθνειῶτα, τέρεν δέ οἱ ἀμφὶ παρειὰς</TextUnit>
    <TextUnit id="3110" loc="3.462">δάκρυον αἰνοτάτῳ ἐλέῳ ῥέε κηδοσύνῃσιν:</TextUnit>
    <TextUnit id="3111" loc="3.463">ἦκα δὲ μυρομένη λιγέως ἀνενείκατο μῦθον:</TextUnit>
    <TextUnit id="3112" loc="3.464">"Τίπτε με δειλαίην τόδ' ἔχει ἄχος; εἴθ' ὅγε πάντων</TextUnit>
    <TextUnit id="3113" loc="3.465">φθίσεται ἡρώων προφερέστατος, εἴτε χερείων,</TextUnit>
    <TextUnit id="3114" loc="3.466">ἐρρέτω. ἦ μὲν ὄφελλεν ἀκήριος ἐξαλέασθαι.</TextUnit>
    <TextUnit id="3115" loc="3.467">ναὶ δὴ τοῦτό γε, πότνα θεὰ Περσηί, πέλοιτο,</TextUnit>
    <TextUnit id="3116" loc="3.468">οἴκαδε νοστήσειε φυγὼν μόρον: εἰ δέ μιν αἶσα</TextUnit>
    <TextUnit id="3117" loc="3.469">δμηθῆναι ὑπὸ βουσί, τόδε προπάροιθε δαείη,</TextUnit>
    <TextUnit id="3118" loc="3.470">οὕνεκεν οὔ οἱ ἔγωγε κακῇ ἐπαγαίομαι ἄτῃ."</TextUnit>
    <TextUnit id="3119" loc="3.471">̔Η μὲν ἄρ' ὧς ἐόλητο νόον μελεδήμασι κούρη.</TextUnit>
    <TextUnit id="3120" loc="3.472">οἱ δ' ἐπεὶ οὖν δήμου τε καὶ ἄστεος ἐκτὸς ἔβησαν</TextUnit>
    <TextUnit id="3121" loc="3.473">τὴν ὁδόν, ἣν τὸ πάροιθεν ἀνήλυθον ἐκ πεδίοιο,</TextUnit>
    <TextUnit id="3122" loc="3.474">δὴ τότ' ̓Ιήσονα τοῖσδε προσέννεπεν ̓́Αργος ἔπεσσιν:</TextUnit>
    <TextUnit id="3123" loc="3.475">"Αἰσονίδη, μῆτιν μὲν ὀνόσσεαι, ἥντιν' ἐνίψω:</TextUnit>
    <TextUnit id="3124" loc="3.476">πείρης δ' οὐ μάλ' ἔοικε μεθιέμεν ἐν κακότητι.</TextUnit>
    <TextUnit id="3125" loc="3.477">κούρην δή τινα πρόσθεν ὑπέκλυες αὐτὸς ἐμεῖο</TextUnit>
    <TextUnit id="3126" loc="3.478">φαρμάσσειν ̔Εκάτης Περσηίδος ἐννεσίῃσιν.</TextUnit>
    <TextUnit id="3127" loc="3.479">τὴν εἴ κεν πεπίθοιμεν, ὀίομαι, οὐκέτι τάρβος</TextUnit>
    <TextUnit id="3128" loc="3.480">ἔσσετ' ἀεθλεύοντι δαμήμεναι: ἀλλὰ μάλ' αἰνῶς</TextUnit>
    <TextUnit id="3129" loc="3.481">δείδω, μή πως οὔ μοι ὑποσταίη τόγε μήτηρ.</TextUnit>
    <TextUnit id="3130" loc="3.482">ἔμπης δ' ἐξαῦτις μετελεύσομαι ἀντιβολήσων,</TextUnit>
    <TextUnit id="3131" loc="3.483">ξυνὸς ἐπεὶ πάντεσσιν ἐπικρέμαθ' ἧμιν ὄλεθρος."</TextUnit>
    <TextUnit id="3132" loc="3.484">̓́Ισκεν ἐυφρονέων: ὁ δ' ἀμείβετο τοῖσδ' ἐπέεσσιν:</TextUnit>
    <TextUnit id="3133" loc="3.485">"̓͂Ω πέπον, εἴ νύ τοι αὐτῷ ἐφανδάνει, οὔτι μεγαίρω.</TextUnit>
    <TextUnit id="3134" loc="3.486">βάσκ' ἴθι καὶ πυκινοῖσι τεὴν παρὰ μητέρα μύθοις</TextUnit>
    <TextUnit id="3135" loc="3.487">ὄρνυθι λισσόμενος: μελέη γε μὲν ἧμιν ὄρωρεν</TextUnit>
    <TextUnit id="3136" loc="3.488">ἐλπωρή, ὅτε νόστον ἐπετραπόμεσθα γυναιξίν."</TextUnit>
    <TextUnit id="3137" loc="3.489">ὧς ἔφατ': ὦκα δ' ἕλος μετεκίαθον. αὐτὰρ ἑταῖροι</TextUnit>
    <TextUnit id="3138" loc="3.490">γηθόσυνοι ἐρέεινον, ὅπως παρεόντας ἴδοντο:</TextUnit>
    <TextUnit id="3139" loc="3.491">τοῖσιν δ' Αἰσονίδης τετιημένος ἔκφατο μῦθον:</TextUnit>
    <TextUnit id="3140" loc="3.492">"̓͂Ω φίλοι, Αἰήταο ἀπηνέος ἄμμι φίλον κῆρ</TextUnit>
    <TextUnit id="3141" loc="3.493">ἀντικρὺ κεχόλωται, ἕκαστα γὰρ οὔ νύ τι τέκμωρ</TextUnit>
    <TextUnit id="3142" loc="3.494">οὔτ' ἐμοί, οὔτε κεν ὔμμι διειρομένοισι πέλοιτο.</TextUnit>
    <TextUnit id="3143" loc="3.495">φῆ δὲ δύω πεδίον τὸ ̓Αρήιον ἀμφινέμεσθαι</TextUnit>
    <TextUnit id="3144" loc="3.496">ταύρω χαλκόποδε, στόματι φλόγα φυσιόωντας.</TextUnit>
    <TextUnit id="3145" loc="3.497">τετράγυον δ' ἐπὶ τοῖσιν ἐφίετο νειὸν ἀρόσσαι:</TextUnit>
    <TextUnit id="3146" loc="3.498">δώσειν δ' ἐξ ὄφιος γενύων σπόρον, ὅς ῥ' ἀνίῃσιν</TextUnit>
    <TextUnit id="3147" loc="3.499">γηγενέας χαλκέοις σὺν τεύχεσιν: ἤματι δ' αὐτῷ</TextUnit>
    <TextUnit id="3148" loc="3.500">χρειὼ τούσγε δαΐξαι. ὃ δή νύ οἱ--οὔτι γὰρ ἄλλο</TextUnit>
    <TextUnit id="3149" loc="3.501">βέλτερον ἦν φράσσασθαι--ἀπηλεγέως ὑποέστην."</TextUnit>
    <TextUnit id="3150" loc="3.502">̔͂Ως ἄρ' ἔφη: πάντεσσι δ' ἀνήνυτος εἴσατ' ἄεθλος,</TextUnit>
    <TextUnit id="3151" loc="3.503">δὴν δ' ἄνεῳ καὶ ἄναυδοι ἐς ἀλλήλους ὁρόωντο,</TextUnit>
    <TextUnit id="3152" loc="3.504">ἄτῃ ἀμηχανίῃ τε κατηφέες: ὀψὲ δὲ Πηλεὺς</TextUnit>
    <TextUnit id="3153" loc="3.505">θαρσαλέως μετὰ πᾶσιν ἀριστήεσσιν ἔειπεν:</TextUnit>
    <TextUnit id="3154" loc="3.506">"̔́Ωρη μητιάασθαι ὅ κ' ἔρξομεν. οὐ μὲν ἔολπα</TextUnit>
    <TextUnit id="3155" loc="3.507">βουλῆς εἶναι ὄνειαρ, ὅσον τ' ἐπὶ κάρτεϊ χειρῶν.</TextUnit>
    <TextUnit id="3156" loc="3.508">εἰ μέν νυν τύνη ζεῦξαι βόας Αἰήταο,</TextUnit>
    <TextUnit id="3157" loc="3.509">ἥρως Αἰσονίδη, φρονέεις, μέμονάς τε πόνοιο,</TextUnit>
    <TextUnit id="3158" loc="3.510">ἦ τ' ἂν ὑποσχεσίην πεφυλαγμένος ἐντύναιο:</TextUnit>
    <TextUnit id="3159" loc="3.511">εἰ δ' οὔ τοι μάλα θυμὸς ἑῇ ἐπὶ πάγχυ πέποιθεν</TextUnit>
    <TextUnit id="3160" loc="3.512">ἠνορέῃ, μήτ' αὐτὸς ἐπείγεο, μήτε τιν' ἄλλον</TextUnit>
    <TextUnit id="3161" loc="3.513">τῶνδ' ἀνδρῶν πάπταινε παρήμενος. οὐ γὰρ ἔγωγε</TextUnit>
    <TextUnit id="3162" loc="3.514">σχήσομ', ἐπεὶ θάνατός γε τὸ κύντατον ἔσσεται ἄλγος."</TextUnit>
    <TextUnit id="3163" loc="3.515">̔͂Ως ἔφατ' Αἰακίδης: Τελαμῶνι δὲ θυμὸς ὀρίνθη:</TextUnit>
    <TextUnit id="3164" loc="3.516">σπερχόμενος δ' ἀνόρουσε θοῶς: ἐπὶ δὲ τρίτος ̓́Ιδας</TextUnit>
    <TextUnit id="3165" loc="3.517">ὦρτο μέγα φρονέων, ἐπὶ δ' υἱέε Τυνδαρέοιο:</TextUnit>
    <TextUnit id="3166" loc="3.518">σὺν δὲ καὶ Οἰνεΐδης ἐναρίθμιος αἰζηοῖσιν</TextUnit>
    <TextUnit id="3167" loc="3.519">ἀνδράσιν, οὐδέ περ ὅσσον ἐπανθιόωντας ἰούλους</TextUnit>
    <TextUnit id="3168" loc="3.520">ἀντέλλων: τοίῳ οἱ ἀείρετο κάρτεϊ θυμός.</TextUnit>
    <TextUnit id="3169" loc="3.521">οἱ δ' ἄλλοι εἴξαντες ἀκὴν ἔχον. αὐτίκα δ' ̓́Αργος</TextUnit>
    <TextUnit id="3170" loc="3.522">τοῖον ἔπος μετέειπεν ἐελδομένοισιν ἀέθλου:</TextUnit>
    <TextUnit id="3171" loc="3.523">"̓͂Ω φίλοι, ἤτοι μὲν τόδε λοίσθιον. ἀλλά τιν' οἴω</TextUnit>
    <TextUnit id="3172" loc="3.524">μητρὸς ἐμῆς ἔσσεσθαι ἐναίσιμον ὔμμιν ἀρωγήν.</TextUnit>
    <TextUnit id="3173" loc="3.525">τῶ καί περ μεμαῶτες, ἐρητύοισθ' ἐνὶ νηὶ</TextUnit>
    <TextUnit id="3174" loc="3.526">τυτθὸν ἔθ', ὡς τὸ πάροιθεν, ἐπεὶ καὶ ἐπισχέμεν ἔμπης</TextUnit>
    <TextUnit id="3175" loc="3.527">λώιον, ἢ κακὸν οἶτον ἀφειδήσαντας ἑλέσθαι.</TextUnit>
    <TextUnit id="3176" loc="3.528">κούρη τις μεγάροισιν ἐνιτρέφετ' Αἰήταο,</TextUnit>
    <TextUnit id="3177" loc="3.529">τὴν ̔Εκάτη περίαλλα θεὰ δάε τεχνήσασθαι</TextUnit>
    <TextUnit id="3178" loc="3.530">φάρμαχ', ὅς' ἤπειρός τε φύει καὶ νήχυτον ὕδωρ,</TextUnit>
    <TextUnit id="3179" loc="3.531">τοῖσι καὶ ἀκαμάτοιο π??ρὸς μειλίσσετ' ἀυτμή,</TextUnit>
    <TextUnit id="3180" loc="3.532">καὶ ποταμοὺς ἵστησιν ἄφαρ κελαδεινὰ ῥέοντας,</TextUnit>
    <TextUnit id="3181" loc="3.533">ἄστρα τε καὶ μήνης ἱερῆς ἐπέδησε κελεύθους.</TextUnit>
    <TextUnit id="3182" loc="3.534">τῆς μὲν ἀπὸ μεγάροιο κατὰ στίβον ἐνθάδ' ἰόντες</TextUnit>
    <TextUnit id="3183" loc="3.535">μνησάμεθ', εἴ κε δύναιτο, κασιγνήτη γεγαυῖα,</TextUnit>
    <TextUnit id="3184" loc="3.536">μήτηρ ἡμετέρη πεπιθεῖν ἐπαρῆξαι ἀέθλῳ.</TextUnit>
    <TextUnit id="3185" loc="3.537">εἰ δὲ καὶ αὐτοῖσιν τόδ' ἐφανδάνει, ἦ τ' ἂν ἱκοίμην</TextUnit>
    <TextUnit id="3186" loc="3.538">ἤματι τῷδ' αὐτῷ πάλιν εἰς δόμον Αἰήταο</TextUnit>
    <TextUnit id="3187" loc="3.539">πειρήσων: τάχα δ' ἂν σὺν δαίμονι πειρηθείην."</TextUnit>
    <TextUnit id="3188" loc="3.540">̔͂Ως φάτο: τοῖσι δὲ σῆμα θεοὶ δόσαν εὐμενέοντες.</TextUnit>
    <TextUnit id="3189" loc="3.541">τρηρὼν μὲν φεύγουσα βίην κίρκοιο πελειὰς</TextUnit>
    <TextUnit id="3190" loc="3.542">ὑψόθεν Αἰσονίδεω πεφοβημένη ἔμπεσε κόλποις:</TextUnit>
    <TextUnit id="3191" loc="3.543">κίρκος δ' ἀφλάστῳ περικάππεσεν. ὦκα δὲ Μόψος</TextUnit>
    <TextUnit id="3192" loc="3.544">τοῖον ἔπος μετὰ πᾶσι θεοπροπέων ἀγόρευσεν:</TextUnit>
    <TextUnit id="3193" loc="3.545">"̓́Υμμι, φίλοι, τόδε σῆμα θεῶν ἰότητι τέτυκται:</TextUnit>
    <TextUnit id="3194" loc="3.546">οὐδέ τῃ ἄλλως ἐστὶν ὑποκρίνασθαι ἄρειον,</TextUnit>
    <TextUnit id="3195" loc="3.547">παρθενικὴν δ' ἐπέεσσι μετελθέμεν ἀμφιέποντας</TextUnit>
    <TextUnit id="3196" loc="3.548">μήτι παντοίῃ. δοκέω δέ μιν οὐκ ἀθερίζειν,</TextUnit>
    <TextUnit id="3197" loc="3.549">εἰ ἐτεὸν Φινεύς γε θεᾷ ἐνὶ Κύπριδι νόστον</TextUnit>
    <TextUnit id="3198" loc="3.550">πέφραδεν ἔσσεσθαι. κείνης δ' ὅγε μείλιχος ὄρνις</TextUnit>
    <TextUnit id="3199" loc="3.551">πότμον ὑπεξήλυξε: κέαρ δέ μοι ὡς ἐνὶ θυμῷ</TextUnit>
    <TextUnit id="3200" loc="3.552">τόνδε κατ' οἰωνὸν προτιόσσεται, ὧς δὲ πέλοιτο.</TextUnit>
    <TextUnit id="3201" loc="3.553">ἀλλά, φίλοι, Κυθέρειαν ἐπικλείοντες ἀμύνειν,</TextUnit>
    <TextUnit id="3202" loc="3.554">ἤδη νῦν ̓́Αργοιο παραιφασίῃσι πίθεσθε."</TextUnit>
    <TextUnit id="3203" loc="3.555">̓́Ισκεν: ἐπῄνησαν δὲ νέοι, Φινῆος ἐφετμὰς</TextUnit>
    <TextUnit id="3204" loc="3.556">μνησάμενοι: μοῦνος δ' ̓Αφαρήιος ἄνθορεν ̓́Ιδας,</TextUnit>
    <TextUnit id="3205" loc="3.557">δείν' ἐπαλαστήσας μεγάλῃ ὀπί, φώνησέν τε:</TextUnit>
    <TextUnit id="3206" loc="3.558">"̓͂Ω πόποι, ἦ ῥα γυναιξὶν ὁμόστολοι ἐνθάδ' ἔβημεν,</TextUnit>
    <TextUnit id="3207" loc="3.559">οἳ Κύπριν καλέουσιν ἐπίρροθον ἄμμι πέλεσθαι,</TextUnit>
    <TextUnit id="3208" loc="3.560">οὐκέτ' ̓Ενυαλίοιο μέγα σθένος; ἐς δὲ πελείας</TextUnit>
    <TextUnit id="3209" loc="3.561">καὶ κίρκους λεύσσοντες ἐρητύεσθε ἀέθλων;</TextUnit>
    <TextUnit id="3210" loc="3.562">ἔρρετε, μηδ' ὔμμιν πολεμήια ἔργα μέλοιτο,</TextUnit>
    <TextUnit id="3211" loc="3.563">παρθενικὰς δὲ λιτῇσιν ἀνάλκιδας ἠπεροπεύειν."</TextUnit>
    <TextUnit id="3212" loc="3.564">̔͂Ως ηὔδα μεμαώς: πολέες δ' ὁμάδησαν ἑταῖροι</TextUnit>
    <TextUnit id="3213" loc="3.565">ἦκα μάλ', οὐδ' ἄρα τίς οἱ ἐναντίον ἔκφατο μῦθον.</TextUnit>
    <TextUnit id="3214" loc="3.566">χωόμενος δ' ὅγ' ἔπειτα καθέζετο: τοῖσι δ' ̓Ιήσων</TextUnit>
    <TextUnit id="3215" loc="3.567">αὐτίκ' ἐποτρύνων τὸν ἑὸν νόον ὧδ' ἀγόρευεν:</TextUnit>
    <TextUnit id="3216" loc="3.568">"̓́Αργος μὲν παρὰ νηός, ἐπεὶ τόδε πᾶσιν ἕαδεν,</TextUnit>
    <TextUnit id="3217" loc="3.569">στελλέσθω: ἀτὰρ αὐτοὶ ἐπὶ χθονὸς ἐκ ποταμοῖο</TextUnit>
    <TextUnit id="3218" loc="3.570">ἀμφαδὸν ἤδη πείσματ' ἀνάψομεν. ἦ γὰρ ἔοικεν</TextUnit>
    <TextUnit id="3219" loc="3.571">μηκέτι δὴν κρύπτεσθαι ὑποπτήσσοντας ἀυτήν."</TextUnit>
    <TextUnit id="3220" loc="3.572">̔͂Ως ἄρ' ἔφη: καὶ τὸν μὲν ἄφαρ προΐαλλε νέεσθαι</TextUnit>
    <TextUnit id="3221" loc="3.573">καρπαλίμως ἐξαῦτις ἀνὰ πτόλιν: οἱ δ' ἐπὶ νηὸς</TextUnit>
    <TextUnit id="3222" loc="3.574">εὐναίας ἐρύσαντες ἐφετμαῖς Αἰσονίδαο</TextUnit>
    <TextUnit id="3223" loc="3.575">τυτθὸν ὑπὲξ ἕλεος χέρσῳ ἐπέκελσαν ἐρετμοῖς.</TextUnit>
    <TextUnit id="3224" loc="3.576">Αὐτίκα δ' Αἰήτης ἀγορὴν ποιήσατο Κόλχων</TextUnit>
    <TextUnit id="3225" loc="3.577">νόσφιν ἑοῖο δόμου, τόθι περ καὶ πρόσθε κάθιζον,</TextUnit>
    <TextUnit id="3226" loc="3.578">ἀτλήτους Μινύῃσι δόλους καὶ κήδεα τεύχων.</TextUnit>
    <TextUnit id="3227" loc="3.579">στεῦτο δ', ἐπεί κεν πρῶτα βόες διαδηλήσωνται</TextUnit>
    <TextUnit id="3228" loc="3.580">ἄνδρα τόν, ὅς ῥ' ὑπέδεκτο βαρὺν καμέεσθαι ἄεθλον,</TextUnit>
    <TextUnit id="3229" loc="3.581">δρυμὸν ἀναρρήξας λασίης καθύπερθε: κολώνης</TextUnit>
    <TextUnit id="3230" loc="3.582">αὔτανδρον φλέξειν δόρυ νήιον, ὄφρ' ἀλεγεινὴν</TextUnit>
    <TextUnit id="3231" loc="3.583">ὕβριν ἀποφλύξωσιν ὑπέρβια μηχανόωντες.</TextUnit>
    <TextUnit id="3232" loc="3.584">οὐδὲ γὰρ Αἰολίδην Φρίξον μάλα περ χατέοντα</TextUnit>
    <TextUnit id="3233" loc="3.585">δέχθαι ἐνὶ μεγάροισιν ἐφέστιον, ὃς περὶ πάντων</TextUnit>
    <TextUnit id="3234" loc="3.586">ξείνων μελιχίῃ τε θεουδείῃ τ' ἐκέκαστο,</TextUnit>
    <TextUnit id="3235" loc="3.587">εἰ μή οἱ Ζεὺς αὐτὸς ἀπ' οὐρανοῦ ἄγγελον ἧκεν</TextUnit>
    <TextUnit id="3236" loc="3.588">̔Ερμείαν, ὥς κεν προσκηδέος ἀντιάσειεν:</TextUnit>
    <TextUnit id="3237" loc="3.589">μὴ καὶ ληιστῆρας ἑὴν ἐς γαῖαν ἰόντας</TextUnit>
    <TextUnit id="3238" loc="3.590">ἔσσεσθαι δηναιὸν ἀπήμονας, οἷσι μέμηλεν</TextUnit>
    <TextUnit id="3239" loc="3.591">ὀθνείοις ἐπὶ χεῖρα ἑὴν κτεάτεσσιν ἀείρειν,</TextUnit>
    <TextUnit id="3240" loc="3.592">κρυπταδίους τε δόλους τεκταινέμεν, ἠδὲ βοτήρων</TextUnit>
    <TextUnit id="3241" loc="3.593">αὔλια δυσκελάδοισιν ἐπιδρομίῃσι δαΐξαι.</TextUnit>
    <TextUnit id="3242" loc="3.594">νόσφι δὲ οἷ αὐτῷ φάτ' ἐοικότα μείλια τίσειν</TextUnit>
    <TextUnit id="3243" loc="3.595">υἱῆας Φρίξοιο, κακορρέκτῃσιν ὀπηδοὺς</TextUnit>
    <TextUnit id="3244" loc="3.596">ἀνδράσι νοστήσαντας ὁμιλαδόν, ὄφρα ἑ τιμῆς</TextUnit>
    <TextUnit id="3245" loc="3.597">καὶ σκήπτρων ἐλάσειαν ἀκηδέες: ὥς ποτε βάξιν</TextUnit>
    <TextUnit id="3246" loc="3.598">λευγαλέην οὗ πατρὸς ἐπέκλυεν ̓Ηελίοιο,</TextUnit>
    <TextUnit id="3247" loc="3.599">χρειώ μιν πυκινόν τε δόλον βουλάς τε γενέθλης</TextUnit>
    <TextUnit id="3248" loc="3.600">σφωιτέρης ἄτην τε πολύτροπον ἐξαλέασθαι:</TextUnit>
    <TextUnit id="3249" loc="3.601">τῶ καὶ ἐελδομένους πέμπειν ἐς ̓Αχαιίδα γαῖαν</TextUnit>
    <TextUnit id="3250" loc="3.602">πατρὸς ἐφημοσύνῃ, δολιχὴν ὁδόν. οὐδὲ θυγατρῶν</TextUnit>
    <TextUnit id="3251" loc="3.603">εἶναί οἱ τυτθόν γε δέος, μή πού τινα μῆτιν</TextUnit>
    <TextUnit id="3252" loc="3.604">φράσσωνται στυγερήν, οὐδ' υἱέος ̓Αψύρτοιο:</TextUnit>
    <TextUnit id="3253" loc="3.605">ἀλλ' ἐνὶ Χαλκιόπης γενεῇ τάδε λυγρὰ τετύχθαι.</TextUnit>
    <TextUnit id="3254" loc="3.606">καί ῥ' ὁ μὲν ἄσχετα ἔργα πιφαύσκετο δημοτέροισιν</TextUnit>
    <TextUnit id="3255" loc="3.607">χωόμενος: μέγα δέ σφιν ἀπείλεε νῆά τ' ἔρυσθαι</TextUnit>
    <TextUnit id="3256" loc="3.608">ἠδ' αὐτούς, ἵνα μήτις ὑπὲκ κακότητος ἀλύξῃ.</TextUnit>
    <TextUnit id="3257" loc="3.609">Τόφρα δὲ μητέρ' ἑήν, μετιὼν δόμον Αἰήταο,</TextUnit>
    <TextUnit id="3258" loc="3.610">̓́Αργος παντοίοισι παρηγορέεσκ' ἐπέεσσιν,</TextUnit>
    <TextUnit id="3259" loc="3.611">Μήδειαν λίσσεσθαι ἀμυνέμεν: ἡ δὲ καὶ αὐτὴ</TextUnit>
    <TextUnit id="3260" loc="3.612">πρόσθεν μητιάασκε: δέος δέ μιν ἴσχανε θυμόν,</TextUnit>
    <TextUnit id="3261" loc="3.613">μή πως ἠὲ παρ' αἶσαν ἐτώσια μειλίξαιτο</TextUnit>
    <TextUnit id="3262" loc="3.614">πατρὸς ἀτυζομένην ὀλοὸν χόλον, ἠὲ λιτῇσιν</TextUnit>
    <TextUnit id="3263" loc="3.615">ἑσπομένης ἀρίδηλα καὶ ἀμφαδὰ ἔργα πέλοιτο.</TextUnit>
    <TextUnit id="3264" loc="3.616">Κούρην δ' ἐξ ἀχέων ἀδινὸς κατελώφεεν ὕπνος</TextUnit>
    <TextUnit id="3265" loc="3.617">λέκτρῳ ἀνακλινθεῖσαν. ἄφαρ δέ μιν ἠπεροπῆες,</TextUnit>
    <TextUnit id="3266" loc="3.618">οἷά τ' ἀκηχεμένην, ὀλοοὶ ἐρέθεσκον ὄνειροι.</TextUnit>
    <TextUnit id="3267" loc="3.619">τὸν ξεῖνον δ' ἐδόκησεν ὑφεστάμεναι τὸν ἄεθλον,</TextUnit>
    <TextUnit id="3268" loc="3.620">οὔτι μάλ' ὁρμαίνοντα δέρος κριοῖο κομίσσαι,</TextUnit>
    <TextUnit id="3269" loc="3.621">οὐδέ τι τοῖο ἕκητι μετὰ πτόλιν Αἰήταο</TextUnit>
    <TextUnit id="3270" loc="3.622">ἐλθέμεν, ὄφρα δέ μιν σφέτερον δόμον εἰσαγάγοιτο</TextUnit>
    <TextUnit id="3271" loc="3.623">κουριδίην παράκοιτιν: ὀίετο δ' ἀμφὶ βόεσσιν</TextUnit>
    <TextUnit id="3272" loc="3.624">αὐτὴ ἀεθλεύουσα μάλ' εὐμαρέως πονέεσθαι:</TextUnit>
    <TextUnit id="3273" loc="3.625">σφωιτέρους δὲ τοκῆας ὑποσχεσίης ἀθερίζειν,</TextUnit>
    <TextUnit id="3274" loc="3.626">οὕνεκεν οὐ κούρῃ ζεῦξαι βόας, ἀλλά οἱ αὐτῷ</TextUnit>
    <TextUnit id="3275" loc="3.627">προύθεσαν: ἐκ δ' ἄρα τοῦ νεῖκος πέλεν ἀμφήριστον</TextUnit>
    <TextUnit id="3276" loc="3.628">πατρί τε καὶ ξείνοις: αὐτῇ δ' ἐπιέτρεπον ἄμφω</TextUnit>
    <TextUnit id="3277" loc="3.629">τὼς ἔμεν, ὥς κεν ἑῇσι μετὰ φρεσὶν ἰθύσειεν.</TextUnit>
    <TextUnit id="3278" loc="3.630">ἡ δ' ἄφνω τὸν ξεῖνον, ἀφειδήσασα τοκήων,</TextUnit>
    <TextUnit id="3279" loc="3.631">εἵλετο: τοὺς δ' ἀμέγαρτον ἄχος λάβεν, ἐκ δ' ἐβόησαν</TextUnit>
    <TextUnit id="3280" loc="3.632">χωόμενοι: τὴν δ' ὕπνος ἅμα κλαγγῇ μεθέηκεν.</TextUnit>
    <TextUnit id="3281" loc="3.633">παλλομένη δ' ἀνόρουσε φόβῳ, περί τ' ἀμφί τε τοίχους</TextUnit>
    <TextUnit id="3282" loc="3.634">πάπτηνεν θαλάμοιο: μόλις δ' ἐσαγείρατο θυμὸν</TextUnit>
    <TextUnit id="3283" loc="3.635">ὡς πάρος ἐν στέρνοις, ἀδινὴν δ' ἀνενείκατο φωνήν:</TextUnit>
    <TextUnit id="3284" loc="3.636">"Δειλὴ ἐγών, οἷόν με βαρεῖς ἐφόβησαν ὄνειροι.</TextUnit>
    <TextUnit id="3285" loc="3.637">δείδια, μὴ μέγα δή τι φέρῃ κακὸν ἥδε κέλευθος</TextUnit>
    <TextUnit id="3286" loc="3.638">ἡρώων. περί μοι ξείνῳ φρένες ἠερέθονται.</TextUnit>
    <TextUnit id="3287" loc="3.639">μνάσθω ἑὸν κατὰ δῆμον ̓Αχαιίδα τηλόθι κούρην</TextUnit>
    <TextUnit id="3288" loc="3.640">ἄμμι δὲ παρθενίη τε μέλοι καὶ δῶμα τοκήων.</TextUnit>
    <TextUnit id="3289" loc="3.641">ἔμπα γε μὴν θεμένη κύνεον κέαρ, οὐκέτ' ἄνευθεν</TextUnit>
    <TextUnit id="3290" loc="3.642">αὐτοκασιγνήτης πειρήσομαι, εἴ κέ μ' ἀέθλῳ</TextUnit>
    <TextUnit id="3291" loc="3.643">χραισμεῖν ἀντιάσῃσιν, ἐπὶ σφετέροις ἀχέουσα</TextUnit>
    <TextUnit id="3292" loc="3.644">παισί: τό κέν μοι λυγρὸν ἐνὶ κραδίῃ σβέσαι ἄλγος."</TextUnit>
    <TextUnit id="3293" loc="3.645">̓͂Η ῥα, καὶ ὀρθωθεῖσα θύρας ὤιξε δόμοιο,</TextUnit>
    <TextUnit id="3294" loc="3.646">νήλιπος, οἰέανος: καὶ δὴ λελίητο νέεσθαι</TextUnit>
    <TextUnit id="3295" loc="3.647">αὐτοκασιγνήτηνδε, καὶ ἕρκεος οὐδὸν ἄμειψεν.</TextUnit>
    <TextUnit id="3296" loc="3.648">δὴν δὲ καταυτόθι μίμνεν ἐνὶ προδόμῳ θαλάμοιο,</TextUnit>
    <TextUnit id="3297" loc="3.649">αἰδοῖ ἐεργομένη: μετὰ δ' ἐτράπετ' αὖτις ὀπίσσω</TextUnit>
    <TextUnit id="3298" loc="3.650">στρεφθεῖς': ἐκ δὲ πάλιν κίεν ἔνδοθεν, ἄψ τ' ἀλέεινεν</TextUnit>
    <TextUnit id="3299" loc="3.651">εἴσω: τηΰσιοι δὲ πόδες φέρον ἔνθα καὶ ἔνθα:</TextUnit>
    <TextUnit id="3300" loc="3.652">ἤτοι ὅτ' ἰθύσειεν, ἔρυκέ μιν ἔνδοθεν αἰδώς:</TextUnit>
    <TextUnit id="3301" loc="3.653">αἰδοῖ δ' ἐργομένην θρασὺς ἵμερος ὀτρύνεσκεν.</TextUnit>
    <TextUnit id="3302" loc="3.654">τρὶς μὲν ἐπειρήθη, τρὶς δ' ἔσχετο, τέτρατον αὖτις</TextUnit>
    <TextUnit id="3303" loc="3.655">λέκτροισιν πρηνὴς ἐνικάππεσεν εἱλιχθεῖσα.</TextUnit>
    <TextUnit id="3304" loc="3.656">ὡς δ' ὅτε τις νύμφη θαλερὸν πόσιν ἐν θαλάμοισιν</TextUnit>
    <TextUnit id="3305" loc="3.657">μύρεται, ᾧ μιν ὄπασσαν ἀδελφεοὶ ἠδὲ τοκῆες,</TextUnit>
    <TextUnit id="3306" loc="3.658">οὐδέ τί πω πάσαις ἐπιμίσγεται ἀμφιπόλοισιν</TextUnit>
    <TextUnit id="3307" loc="3.659">αἰδοῖ ἐπιφροσύνῃ τε: μυχῷ δ' ἀχέουσα θαάσσει:</TextUnit>
    <TextUnit id="3308" loc="3.660">τὸν δέ τις ὤλεσε μοῖρα, πάρος ταρπήμεναι ἄμφω</TextUnit>
    <TextUnit id="3309" loc="3.661">δήνεσιν ἀλλήλων: ἡ δ' ἔνδοθι δαιομένη περ</TextUnit>
    <TextUnit id="3310" loc="3.662">σῖγα μάλα κλαίει χῆρον λέχος εἰσορόωσα,</TextUnit>
    <TextUnit id="3311" loc="3.663">μή μιν κερτομέουσαι ἐπιστοβέωσι γυναῖκες:</TextUnit>
    <TextUnit id="3312" loc="3.664">τῇ ἰκέλη Μήδεια κινύρετο. τὴν δέ τις ἄφνω</TextUnit>
    <TextUnit id="3313" loc="3.665">μυρομένην μεσσηγὺς ἐπιπρομολοῦς' ἐνόησεν</TextUnit>
    <TextUnit id="3314" loc="3.666">δμωάων, ἥ οἱ ἑπέτις πέλε κουρίζουσα:</TextUnit>
    <TextUnit id="3315" loc="3.667">Χαλκιόπῃ δ' ἤγγειλε παρασχεδόν: ἡ δ' ἐνὶ παισὶν</TextUnit>
    <TextUnit id="3316" loc="3.668">ἧστ' ἐπιμητιόωσα κασιγνήτην ἀρέσασθαι.</TextUnit>
    <TextUnit id="3317" loc="3.669">ἀλλ' οὐδ' ὧς ἀπίθησεν, ὅτ' ἔκλυεν ἀμφιπόλοιο</TextUnit>
    <TextUnit id="3318" loc="3.670">μῦθον ἀνώιστον: διὰ δ' ἔσσυτο θαμβήσασα</TextUnit>
    <TextUnit id="3319" loc="3.671">ἐκ θαλάμου θάλαμόνδε διαμπερές, ᾧ ἔνι κούρη</TextUnit>
    <TextUnit id="3320" loc="3.672">κέκλιτ' ἀκηχεμένη, δρύψεν δ' ἑκάτερθε παρειάς:</TextUnit>
    <TextUnit id="3321" loc="3.673">ὡς δ' ἴδε δάκρυσιν ὄσσε πεφυρμένα, φώνησέν μιν:</TextUnit>
    <TextUnit id="3322" loc="3.674">"̓́Ωι μοι ἐγώ, Μήδεια, τί δὴ τάδε δάκρυα λείβεις;</TextUnit>
    <TextUnit id="3323" loc="3.675">τίπτ' ἔπαθες; τί τοι αἰνὸν ὑπὸ φρένας ἵκετο πένθος;</TextUnit>
    <TextUnit id="3324" loc="3.676">ἤ νύ σε θευμορίη περιδέδρομεν ἅψεα νοῦσος,</TextUnit>
    <TextUnit id="3325" loc="3.677">ἦέ τιν' οὐλομένην ἐδάης ἐκ πατρὸς ἐνιπὴν</TextUnit>
    <TextUnit id="3326" loc="3.678">ἀμφί τ' ἐμοὶ καὶ παισίν; ὄφελλέ με μήτε τοκήων</TextUnit>
    <TextUnit id="3327" loc="3.679">δῶμα τόδ' εἰσοράαν, μηδὲ πτόλιν, ἀλλ' ἐπὶ γαίης</TextUnit>
    <TextUnit id="3328" loc="3.680">πείρασι ναιετάειν, ἵνα μηδέ περ οὔνομα Κόλχων."</TextUnit>
    <TextUnit id="3329" loc="3.681">̔͂Ως φάτο: τῆς δ' ἐρύθηνε παρήια: δὴν δέ μιν αἰδὼς</TextUnit>
    <TextUnit id="3330" loc="3.682">παρθενίη κατέρυκεν ἀμείψασθαι μεμαυῖαν.</TextUnit>
    <TextUnit id="3331" loc="3.683">μῦθος δ' ἄλλοτε μέν οἱ ἐπ' ἀκροτάτης ἀνέτελλεν</TextUnit>
    <TextUnit id="3332" loc="3.684">γλώσσης, ἄλλοτ' ἔνερθε κατὰ στῆθος πεπότητο.</TextUnit>
    <TextUnit id="3333" loc="3.685">πολλάκι δ' ἱμερόεν μὲν ἀνὰ στόμα θυῖεν ἐνισπεῖν:</TextUnit>
    <TextUnit id="3334" loc="3.686">φθογγῇ δ' οὐ προύβαινε παροιτέρω: ὀψὲ δ' ἔειπεν</TextUnit>
    <TextUnit id="3335" loc="3.687">τοῖα δόλῳ: θρασέες γὰρ ἐπεκλονέεσκον ̓́Ερωτες:</TextUnit>
    <TextUnit id="3336" loc="3.688">"Χαλκιόπη, περί μοι παίδων σέο θυμὸς ἄηται,</TextUnit>
    <TextUnit id="3337" loc="3.689">μή σφε πατὴρ ξείνοισι σὺν ἀνδράσιν αὐτίκ' ὀλέσσῃ.</TextUnit>
    <TextUnit id="3338" loc="3.690">τοῖα κατακνώσσουσα μινυνθαδίῳ νέον ὕπνῳ</TextUnit>
    <TextUnit id="3339" loc="3.691">λεύσσω ὀνείρατα λυγρά, τά τις θεὸς ἀκράαντα</TextUnit>
    <TextUnit id="3340" loc="3.692">θείη, μηδ' ἀλεγεινὸν ἐφ' υἱάσι κῆδος ἕλοιο."</TextUnit>
    <TextUnit id="3341" loc="3.693">Φῆ ῥα, κασιγνήτης πειρωμένη, εἴ κέ μιν αὐτὴ</TextUnit>
    <TextUnit id="3342" loc="3.694">ἀντιάσειε πάροιθεν ἑοῖς τεκέεσσιν ἀμύνειν.</TextUnit>
    <TextUnit id="3343" loc="3.695">τὴν δ' αἰνῶς ἄτλητος ἐπέκλυσε θυμὸν ἀνίη</TextUnit>
    <TextUnit id="3344" loc="3.696">δείματι, τοῖ' ἐσάκουσεν: ἀμείβετο δ' ὧδ' ἐπέεσσιν:</TextUnit>
    <TextUnit id="3345" loc="3.697">"Καὶ δ' αὐτὴ τάδε πάντα μετήλυθον ὁρμαίνουσα,</TextUnit>
    <TextUnit id="3346" loc="3.698">εἴ τινα συμφράσσαιο καὶ ἀρτύνειας ἀρωγήν.</TextUnit>
    <TextUnit id="3347" loc="3.699">ἀλλ' ὄμοσον Γαῖάν τε καὶ Οὐρανόν, ὅττι τοι εἴπω</TextUnit>
    <TextUnit id="3348" loc="3.700">σχήσειν ἐν θυμῷ, σύν τε δρήστειρα πέλεσθαι.</TextUnit>
    <TextUnit id="3349" loc="3.701">λίσσομ' ὑπὲρ μακάρων σέο τ' αὐτῆς ἠδὲ τοκήων,</TextUnit>
    <TextUnit id="3350" loc="3.702">μή σφε κακῇ ὑπὸ κηρὶ διαρραισθέντας ἰδέσθαι</TextUnit>
    <TextUnit id="3351" loc="3.703">λευγαλέως: ἢ σοίγε φίλοις σὺν παισὶ θανοῦσα</TextUnit>
    <TextUnit id="3352" loc="3.704">εἴην ἐξ ̓Αίδεω στυγερὴ μετόπισθεν ̓Ερινύς."</TextUnit>
    <TextUnit id="3353" loc="3.705">̔͂Ως ἄρ' ἔφη, τὸ δὲ πολλὸν ὑπεξέχυτ' αὐτίκα δάκρυ:</TextUnit>
    <TextUnit id="3354" loc="3.706">νειόθι θ' ἀμφοτέρῃσι περίσχετο γούνατα χερσίν,</TextUnit>
    <TextUnit id="3355" loc="3.707">σὺν δὲ κάρη κόλποις περικάββαλεν. ἔνθ' ἐλεεινὸν</TextUnit>
    <TextUnit id="3356" loc="3.708">ἄμφω ἐπ' ἀλλήλῃσι θέσαν γόον: ὦρτο δ' ἰωὴ</TextUnit>
    <TextUnit id="3357" loc="3.709">λεπταλέη διὰ δώματ' ὀδυρομένων ἀχέεσσιν.</TextUnit>
    <TextUnit id="3358" loc="3.710">τὴν δὲ πάρος Μήδεια προσέννεπεν ἀσχαλόωσα:</TextUnit>
    <TextUnit id="3359" loc="3.711">"Δαιμονίη, τί νύ τοι ῥέξω ἄκος, οἷ' ἀγορεύεις,</TextUnit>
    <TextUnit id="3360" loc="3.712">ἀράς τε στυγερὰς καὶ ̓Ερινύας; αἲ γὰρ ὄφελλεν</TextUnit>
    <TextUnit id="3361" loc="3.713">ἔμπεδον εἶναι ἐπ' ἄμμι τεοὺς υἱῆας ἔρυσθαι.</TextUnit>
    <TextUnit id="3362" loc="3.714">ἴστω Κόλχων ὅρκος ὑπέρβιος ὅντιν' ὀμόσσαι</TextUnit>
    <TextUnit id="3363" loc="3.715">αὐτὴ ἐποτρύνεις, μέγας Οὐρανός, ἥ θ' ὑπένερθεν</TextUnit>
    <TextUnit id="3364" loc="3.716">Γαῖα, θεῶν μήτηρ, ὅσσον σθένος ἐστὶν ἐμεῖο,</TextUnit>
    <TextUnit id="3365" loc="3.717">μή ς' ἐπιδευήσεσθαι, ἀνυστά περ ἀντιόωσαν."</TextUnit>
    <TextUnit id="3366" loc="3.718">Φῆ ἄρα: Χαλκιόπη δ' ἠμείβετο τοῖσδ' ἐπέεσσιν:</TextUnit>
    <TextUnit id="3367" loc="3.719">"Οὐκ ἂν δὴ ξείνῳ τλαίης χατέοντι καὶ αὐτῷ</TextUnit>
    <TextUnit id="3368" loc="3.720">ἢ δόλον, ἤ τινα μῆτιν ἐπιφράσσασθαι ἀέθλου,</TextUnit>
    <TextUnit id="3369" loc="3.721">παίδων εἵνεκ' ἐμεῖο; καὶ ἐκ κείνοιο δ' ἱκάνει</TextUnit>
    <TextUnit id="3370" loc="3.722">̓́Αργος, ἐποτρύνων με τεῆς πειρῆσαι ἀρωγῆς:</TextUnit>
    <TextUnit id="3371" loc="3.723">μεσσηγὺς μὲν τόνγε δόμῳ λίπον ἐνθάδ' ἰοῦσα."</TextUnit>
    <TextUnit id="3372" loc="3.724">̔͂Ως φάτο: τῇ δ' ἔντοσθεν ἀνέπτατο χάρματι θυμός,</TextUnit>
    <TextUnit id="3373" loc="3.725">φοινίχθη δ' ἄμυδις καλὸν χρόα, κὰδ δέ μιν ἀχλὺς</TextUnit>
    <TextUnit id="3374" loc="3.726">εἷλεν ἰαινομένην, τοῖον δ' ἐπὶ μῦθον ἔειπεν:</TextUnit>
    <TextUnit id="3375" loc="3.727">"Χαλκιόπη, ὡς ὔμμι φίλον τερπνόν τε τέτυκται,</TextUnit>
    <TextUnit id="3376" loc="3.728">ὧς ἔρξω. μὴ γάρ μοι ἐν ὀφθαλμοῖσι φαείνοι</TextUnit>
    <TextUnit id="3377" loc="3.729">ἠώς, μηδέ με δηρὸν ἔτι ζώουσαν ἴδοιο,</TextUnit>
    <TextUnit id="3378" loc="3.730">εἴ γέ τι σῆς ψυχῆς προφερέστερον, ἠέ τι παίδων</TextUnit>
    <TextUnit id="3379" loc="3.731">σῶν θείην, οἳ δή μοι ἀδελφειοὶ γεγάασιν,</TextUnit>
    <TextUnit id="3380" loc="3.732">κηδεμόνες τε φίλοι καὶ ὁμήλικες. ὧς δὲ καὶ αὐτὴ</TextUnit>
    <TextUnit id="3381" loc="3.733">φημὶ κασιγνήτη τε σέθεν κούρη τε πέλεσθαι,</TextUnit>
    <TextUnit id="3382" loc="3.734">ἶσον ἐπεὶ κείνοις με τεῷ ἐπαείραο μαζῷ</TextUnit>
    <TextUnit id="3383" loc="3.735">νηπυτίην, ὡς αἰὲν ἐγώ ποτε μητρὸς ἄκουον.</TextUnit>
    <TextUnit id="3384" loc="3.736">ἀλλ' ἴθι, κεῦθε δ' ἐμὴν σιγῇ χάριν, ὄφρα τοκῆας</TextUnit>
    <TextUnit id="3385" loc="3.737">λήσομαι ἐντύνουσα ὑπόσχεσιν: ἦρι δὲ νηὸν</TextUnit>
    <TextUnit id="3386" loc="3.738">οἴσομαι εἰς ̔Εκάτης θελκτήρια φάρμακα ταύρων."</TextUnit>
    <TextUnit id="3387" loc="3.740">̔͂Ως ἥγ' ἐκ θαλάμοιο πάλιν κίε, παισί τ' ἀρωγὴν</TextUnit>
    <TextUnit id="3388" loc="3.741">αὐτοκασιγνήτης διεπέφραδε. τὴν δέ μιν αὖτις</TextUnit>
    <TextUnit id="3389" loc="3.742">αἰδώς τε στυγερόν τε δέος λάβε μουνωθεῖσαν,</TextUnit>
    <TextUnit id="3390" loc="3.743">τοῖα παρὲξ οὗ πατρὸς ἐπ' ἀνέρι μητιάασθαι.</TextUnit>
    <TextUnit id="3391" loc="3.744">Νὺξ μὲν ἔπειτ' ἐπὶ γαῖαν ἄγεν κνέφας: οἱ δ' ἐνὶ πόντῳ</TextUnit>
    <TextUnit id="3392" loc="3.745">ναῦται εἰς ̔Ελίκην τε καὶ ἀστέρας ̓Ωρίωνος</TextUnit>
    <TextUnit id="3393" loc="3.746">ἔδρακον ἐκ νηῶν: ὕπνοιο δὲ καί τις ὁδίτης</TextUnit>
    <TextUnit id="3394" loc="3.747">ἤδη καὶ πυλαωρὸς ἐέλδετο: καί τινα παίδων</TextUnit>
    <TextUnit id="3395" loc="3.748">μητέρα τεθνεώτων ἀδινὸν περὶ κῶμ' ἐκάλυπτεν:</TextUnit>
    <TextUnit id="3396" loc="3.749">οὐδὲ κυνῶν ὑλακὴ ἔτ' ἀνὰ πτόλιν, οὐ θρόος ἦεν</TextUnit>
    <TextUnit id="3397" loc="3.750">ἠχήεις: σιγὴ δὲ μελαινομένην ἔχεν ὄρφνην.</TextUnit>
    <TextUnit id="3398" loc="3.751">ἀλλὰ μάλ' οὐ Μήδειαν ἐπὶ γλυκερὸς λάβεν ὕπνος.</TextUnit>
    <TextUnit id="3399" loc="3.752">πολλὰ γὰρ Αἰσονίδαο πόθῳ μελεδήματ' ἔγειρεν</TextUnit>
    <TextUnit id="3400" loc="3.753">δειδυῖαν ταύρων κρατερὸν μένος, οἷσιν ἔμελλεν</TextUnit>
    <TextUnit id="3401" loc="3.754">φθίσθαι ἀεικελίῃ μοίρῃ κατὰ νειὸν ̓́Αρηος.</TextUnit>
    <TextUnit id="3402" loc="3.755">πυκνὰ δέ οἱ κραδίη στηθέων ἔντοσθεν ἔθυιεν,</TextUnit>
    <TextUnit id="3403" loc="3.756">ἠελίου ὥς τίς τε δόμοις ἐνιπάλλεται αἴγλη</TextUnit>
    <TextUnit id="3404" loc="3.757">ὕδατος ἐξανιοῦσα, τὸ δὴ νέον ἠὲ λέβητι</TextUnit>
    <TextUnit id="3405" loc="3.758">ἠέ που ἐν γαυλῷ κέχυται: ἡ δ' ἔνθα καὶ ἔνθα</TextUnit>
    <TextUnit id="3406" loc="3.759">ὠκείῃ στροφάλιγγι τινάσσεται ἀίσσουσα:</TextUnit>
    <TextUnit id="3407" loc="3.760">ὧς δὲ καὶ ἐν στήθεσσι κέαρ ἐλελίζετο κούρης.</TextUnit>
    <TextUnit id="3408" loc="3.761">δάκρυ δ' ἀπ' ὀφθαλμῶν ἐλέῳ ῥέεν: ἔνδοθι δ' αἰεὶ</TextUnit>
    <TextUnit id="3409" loc="3.762">τεῖρ' ὀδύνη σμύχουσα διὰ χροός, ἀμφί τ' ἀραιὰς</TextUnit>
    <TextUnit id="3410" loc="3.763">ἶνας καὶ κεφαλῆς ὑπὸ νείατον ἰνίον ἄχρις,</TextUnit>
    <TextUnit id="3411" loc="3.764">ἔνθ' ἀλεγεινότατον δύνει ἄχος, ὁππότ' ἀνίας</TextUnit>
    <TextUnit id="3412" loc="3.765">ἀκάματοι πραπίδεσσιν ἐνισκίμψωσιν ̓́Ερωτες.</TextUnit>
    <TextUnit id="3413" loc="3.766">φῆ δέ οἱ ἄλλοτε μὲν θελκτήρια φάρμακα ταύρων</TextUnit>
    <TextUnit id="3414" loc="3.767">δωσέμεν, ἄλλοτε δ' οὔτι: καταφθίσθαι δὲ καὶ αὐτή:</TextUnit>
    <TextUnit id="3415" loc="3.768">αὐτίκα δ' οὔτ' αὐτὴ θανέειν, οὐ φάρμακα δώσειν,</TextUnit>
    <TextUnit id="3416" loc="3.769">ἀλλ' αὔτως εὔκηλος ἑὴν ὀτλησέμεν ἄτην.</TextUnit>
    <TextUnit id="3417" loc="3.770">ἑζομένη δἤπειτα δοάσσατο, φώνησέν τε:</TextUnit>
    <TextUnit id="3418" loc="3.771">"Δειλὴ ἐγώ, νῦν ἔνθα κακῶν ἢ ἔνθα γένωμαι;</TextUnit>
    <TextUnit id="3419" loc="3.772">πάντῃ μοι φρένες εἰσὶν ἀμήχανοι: οὐδέ τις ἀλκὴ</TextUnit>
    <TextUnit id="3420" loc="3.773">πήματος: ἀλλ' αὔτως φλέγει ἔμπεδον. ὡς ὄφελόν γε</TextUnit>
    <TextUnit id="3421" loc="3.774">̓Αρτέμιδος κραιπνοῖσι πάρος βελέεσσι δαμῆναι,</TextUnit>
    <TextUnit id="3422" loc="3.775">πρὶν τόνγ' εἰσιδέειν, πρὶν ̓Αχαιίδα γαῖαν ἱκέσθαι</TextUnit>
    <TextUnit id="3423" loc="3.776">Χαλκιόπης υἷας. τοὺς μὲν θεὸς ἤ τις ̓Ερινὺς</TextUnit>
    <TextUnit id="3424" loc="3.777">ἄμμι πολυκλαὕτους δεῦρ' ἤγαγε κεῖθεν ἀνίας.</TextUnit>
    <TextUnit id="3425" loc="3.778">φθίσθω ἀεθλεύων, εἴ οἱ κατὰ νειὸν ὀλέσθαι</TextUnit>
    <TextUnit id="3426" loc="3.779">μοῖρα πέλει. πῶς γάρ κεν ἐμοὺς λελάθοιμι τοκῆας</TextUnit>
    <TextUnit id="3427" loc="3.780">φάρμακα μησαμένη; ποῖον δ' ἐπὶ μῦθον ἐνίψω;</TextUnit>
    <TextUnit id="3428" loc="3.781">τίς δὲ δόλος, τίς μῆτις ἐπίκλοπος ἔσσετ' ἀρωγῆς;</TextUnit>
    <TextUnit id="3429" loc="3.782">ἦ μιν ἄνευθ' ἑτάρων προσπτύξομαι οἶον ἰδοῦσα;</TextUnit>
    <TextUnit id="3430" loc="3.783">δύσμορος: οὐ μὲν ἔολπα καταφθιμένοιό περ ἔμπης</TextUnit>
    <TextUnit id="3431" loc="3.784">λωφήσειν ἀχέων: τότε δ' ἂν κακὸν ἄμμι πέλοιτο,</TextUnit>
    <TextUnit id="3432" loc="3.785">κεῖνος ὅτε ζωῆς ἀπαμείρεται. ἐρρέτω αἰδώς,</TextUnit>
    <TextUnit id="3433" loc="3.786">ἐρρέτω ἀγλαΐη: ὁ δ' ἐμῇ ἰότητι σαωθεὶς</TextUnit>
    <TextUnit id="3434" loc="3.787">ἀσκηθής, ἵνα οἱ θυμῷ φίλον, ἔνθα νέοιτο.</TextUnit>
    <TextUnit id="3435" loc="3.788">αὐτὰρ ἐγὼν αὐτῆμαρ, ὅτ' ἐξανύσειεν ἄεθλον,</TextUnit>
    <TextUnit id="3436" loc="3.789">τεθναίην, ἢ λαιμὸν ἀναρτήσασα μελάθρῳ,</TextUnit>
    <TextUnit id="3437" loc="3.790">ἢ καὶ πασσαμένη ῥαιστήρια φάρμακα θυμοῦ.</TextUnit>
    <TextUnit id="3438" loc="3.791">ἀλλὰ καὶ ὧς φθιμένῃ μοι ἐπιλλίξουσιν ὀπίσσω</TextUnit>
    <TextUnit id="3439" loc="3.792">κερτομίας: τηλοῦ δὲ πόλις περὶ πᾶσα βοήσει</TextUnit>
    <TextUnit id="3440" loc="3.793">πότμον ἐμόν: καί κέν με διὰ στόματος φορέουσαι</TextUnit>
    <TextUnit id="3441" loc="3.794">Κολχίδες ἄλλυδις ἄλλαι ἀεικέα μωμήσονται:</TextUnit>
    <TextUnit id="3442" loc="3.795">ἥτις κηδομένη τόσον ἀνέρος ἀλλοδαποῖο</TextUnit>
    <TextUnit id="3443" loc="3.796">κάτθανεν, ἥτις δῶμα καὶ οὓς ᾔσχυνε τοκῆας,</TextUnit>
    <TextUnit id="3444" loc="3.797">μαργοσύνῃ εἴξασα. τί δ' οὐκ ἐμὸν ἔσσεται αἶσχος;</TextUnit>
    <TextUnit id="3445" loc="3.798">ᾤ μοι ἐμῆς ἄτης. ἦ τ' ἂν πολὺ κέρδιον εἴη</TextUnit>
    <TextUnit id="3446" loc="3.799">τῇδ' αὐτῇ ἐν νυκτὶ λιπεῖν βίον ἐν θαλάμοισιν</TextUnit>
    <TextUnit id="3447" loc="3.800">πότμῳ ἀνωίστῳ, κάκ' ἐλέγχεα πάντα φυγοῦσαν,</TextUnit>
    <TextUnit id="3448" loc="3.801">πρὶν τάδε λωβήεντα καὶ οὐκ ὀνομαστὰ τελέσσαι."</TextUnit>
    <TextUnit id="3449" loc="3.802">̓͂Η, καὶ φωριαμὸν μετεκίαθεν, ᾗ ἔνι πολλὰ</TextUnit>
    <TextUnit id="3450" loc="3.803">φάρμακά οἱ, τὰ μὲν ἐσθλά, τὰ δὲ ῥαιστήρι', ἔκειτο.</TextUnit>
    <TextUnit id="3451" loc="3.804">ἐνθεμένη δ' ἐπὶ γούνατ' ὀδύρετο. δεῦε δὲ κόλπους</TextUnit>
    <TextUnit id="3452" loc="3.805">ἄλληκτον δακρύοισι, τὰ δ' ἔρρεεν ἀσταγὲς αὔτως,</TextUnit>
    <TextUnit id="3453" loc="3.806">αἴν' ὀλοφυρομένης τὸν ἑὸν μόρον. ἵετο δ' ἥγε</TextUnit>
    <TextUnit id="3454" loc="3.807">φάρμακα λέξασθαι θυμοφθόρα, τόφρα πάσαιτο.</TextUnit>
    <TextUnit id="3455" loc="3.808">ἤδη καὶ δεσμοὺς ἀνελύετο φωριαμοῖο,</TextUnit>
    <TextUnit id="3456" loc="3.809">ἐξελέειν μεμαυῖα, δυσάμμορος. ἀλλά οἱ ἄφνω</TextUnit>
    <TextUnit id="3457" loc="3.810">δεῖμ' ὀλοὸν στυγεροῖο κατὰ φρένας ἦλθ' ̓Αίδαο.</TextUnit>
    <TextUnit id="3458" loc="3.811">ἔσχετο δ' ἀμφασίῃ δηρὸν χρόνον, ἀμφὶ δὲ πᾶσαι</TextUnit>
    <TextUnit id="3459" loc="3.812">θυμηδεῖς βιότοιο μεληδόνες ἰνδάλλοντο.</TextUnit>
    <TextUnit id="3460" loc="3.813">μνήσατο μὲν τερπνῶν, ὅς' ἐνὶ ζωοῖσι πέλονται,</TextUnit>
    <TextUnit id="3461" loc="3.814">μνήσαθ' ὁμηλικίης περιγηθέος, οἷά τε κούρη:</TextUnit>
    <TextUnit id="3462" loc="3.815">καί τέ οἱ ἠέλιος γλυκίων γένετ' εἰσοράασθαι,</TextUnit>
    <TextUnit id="3463" loc="3.816">ἢ πάρος, εἰ ἐτεόν γε νόῳ ἐπεμαίεθ' ἕκαστα.</TextUnit>
    <TextUnit id="3464" loc="3.817">καὶ τὴν μέν ῥα πάλιν σφετέρων ἀποκάτθετο γούνων,</TextUnit>
    <TextUnit id="3465" loc="3.818">̔́Ηρης ἐννεσίῃσι μετάτροπος, οὐδ' ἔτι βουλὰς</TextUnit>
    <TextUnit id="3466" loc="3.819">ἄλλῃ δοιάζεσκεν: ἐέλδετο δ' αἶψα φανῆναι</TextUnit>
    <TextUnit id="3467" loc="3.820">ἠῶ τελλομένην, ἵνα οἱ θελκτήρια δοίη</TextUnit>
    <TextUnit id="3468" loc="3.821">φάρμακα συνθεσίῃσι, καὶ ἀντήσειεν ἐς ὠπήν.</TextUnit>
    <TextUnit id="3469" loc="3.822">πυκνὰ δ' ἀνὰ κληῖδας ἑῶυ λύεσκε θυράων,</TextUnit>
    <TextUnit id="3470" loc="3.823">αἴγλην σκεπτομένη: τῇ δ' ἀσπάσιον βάλε φέγγος</TextUnit>
    <TextUnit id="3471" loc="3.824">̓Ηριγενής, κίνυντο δ' ἀνὰ πτολίεθρον ἕκαστοι.</TextUnit>
    <TextUnit id="3472" loc="3.825">̓́Ενθα κασιγνήτους μὲν ἔτ' αὐτόθι μεῖναι ἀνώγει</TextUnit>
    <TextUnit id="3473" loc="3.826">̓́Αργος, ἵνα φράζοιντο νόον καὶ μήδεα κούρης:</TextUnit>
    <TextUnit id="3474" loc="3.827">αὐτὸς δ' αὖτ' ἐπὶ νῆα κίεν προπάροιθε λιασθείς.</TextUnit>
    <TextUnit id="3475" loc="3.828">̔Η δ' ἐπεὶ οὖν τὰ πρῶτα φαεινομένην ἴδεν ἠῶ</TextUnit>
    <TextUnit id="3476" loc="3.829">παρθενική, ξανθὰς μὲν ἀνήψατο χερσὶν ἐθείρας,</TextUnit>
    <TextUnit id="3477" loc="3.830">αἵ οἱ ἀτημελίῃ καταειμέναι ἠερέθοντο,</TextUnit>
    <TextUnit id="3478" loc="3.831">αὐσταλέας δ' ἔψησε παρηίδας: αὐτὰρ ἀλοιφῇ</TextUnit>
    <TextUnit id="3479" loc="3.832">νεκταρέῃ φαιδρύνετ' ἐπὶ χρόα: δῦνε δὲ πέπλον</TextUnit>
    <TextUnit id="3480" loc="3.833">καλόν, ἐυγνάμπτοισιν ἀρηρέμενον περόνῃσιν:</TextUnit>
    <TextUnit id="3481" loc="3.834">ἀμβροσίῳ δ' ἐφύπερθε καρήατι βάλλε καλύπτρην</TextUnit>
    <TextUnit id="3482" loc="3.835">ἀργυφέην. αὐτοῦ δὲ δόμοις ἔνι δινεύουσα</TextUnit>
    <TextUnit id="3483" loc="3.836">στεῖβε πέδον λήθῃ ἀχέων, τά οἱ ἐν ποσὶν ἦεν</TextUnit>
    <TextUnit id="3484" loc="3.837">θεσπέσι', ἄλλα τ' ἔμελλεν ἀεξήσεσθαι ὀπίσσω.</TextUnit>
    <TextUnit id="3485" loc="3.838">κέκλετο δ' ἀμφιπόλοις, αἵ οἱ δυοκαίδεκα πᾶσαι</TextUnit>
    <TextUnit id="3486" loc="3.839">ἐν προδόμῳ θαλάμοιο θυώδεος ηὐλίζοντο</TextUnit>
    <TextUnit id="3487" loc="3.840">ἥλικες, οὔπω λέκτρα σὺν ἀνδράσι πορσύνουσαι,</TextUnit>
    <TextUnit id="3488" loc="3.841">ἐσσυμένως οὐρῆας ὑποζεύξασθαι ἀπήνῃ,</TextUnit>
    <TextUnit id="3489" loc="3.842">οἵ κέ μιν εἰς ̔Εκάτης περικαλλέα νηὸν ἄγοιεν.</TextUnit>
    <TextUnit id="3490" loc="3.843">ἔνθ' αὖτ' ἀμφίπολοι μὲν ἐφοπλίζεσκον ἀπήνην:</TextUnit>
    <TextUnit id="3491" loc="3.844">ἡ δὲ τέως γλαφυρῆς ἐξείλετο φωριαμοῖο</TextUnit>
    <TextUnit id="3492" loc="3.845">φάρμακον, ὅ ῥά τέ φασι Προμήθειον καλέεσθαι.</TextUnit>
    <TextUnit id="3493" loc="3.846">τῷ εἴ κ' ἐννυχίοισιν ἀρεσσάμενος θυέεσσιν</TextUnit>
    <TextUnit id="3494" loc="3.847">Κούρην μουνογένειαν ἑὸν δέμας ἰκμαίνοιτο,</TextUnit>
    <TextUnit id="3495" loc="3.848">ἦ τ' ἂν ὅγ' οὔτε ῥηκτὸς ἔοι χαλκοῖο τυπῇσιν,</TextUnit>
    <TextUnit id="3496" loc="3.849">οὔτε κεν αἰθομένῳ πυρὶ εἰκάθοι: ἀλλὰ καὶ ἀλκῇ</TextUnit>
    <TextUnit id="3497" loc="3.850">λωίτερος κεῖν' ἦμαρ ὁμῶς κάρτει τε πέλοιτο.</TextUnit>
    <TextUnit id="3498" loc="3.851">πρωτοφυὲς τόγ' ἀνέσχε καταστάξαντος ἔραζε</TextUnit>
    <TextUnit id="3499" loc="3.852">αἰετοῦ ὠμηστέω κνημοῖς ἔνι Καυκασίοισιν</TextUnit>
    <TextUnit id="3500" loc="3.853">αἱματόεντ' ἰχῶρα Προμηθῆος μογεροῖο.</TextUnit>
    <TextUnit id="3501" loc="3.854">τοῦ δ' ἤτοι ἄνθος μὲν ὅσον πήχυιον ὕπερθεν</TextUnit>
    <TextUnit id="3502" loc="3.855">χροιῇ Κωρυκίῳ ἴκελον κρόκῳ ἐξεφαάνθη,</TextUnit>
    <TextUnit id="3503" loc="3.856">καυλοῖσιν διδύμοισιν ἐπήορον: ἡ δ' ἐνὶ γαίῃ</TextUnit>
    <TextUnit id="3504" loc="3.857">σαρκὶ νεοτμήτῳ ἐναλιγκίη ἔπλετο ῥίζα.</TextUnit>
    <TextUnit id="3505" loc="3.858">τῆς οἵην τ' ἐν ὄρεσσι κελαινὴν ἰκμάδα φηγοῦ</TextUnit>
    <TextUnit id="3506" loc="3.859">Κασπίῃ ἐν κόχλῳ ἀμήσατο φαρμάσσεσθαι,</TextUnit>
    <TextUnit id="3507" loc="3.860">ἑπτὰ μὲν ἀενάοισι λοεσσαμένη ὑδάτεσσιν,</TextUnit>
    <TextUnit id="3508" loc="3.861">ἑπτάκι δὲ Βριμὼ κουροτρόφον ἀγκαλέσασα,</TextUnit>
    <TextUnit id="3509" loc="3.862">Βριμὼ νυκτιπόλον, χθονίην, ἐνέροισιν ἄνασσαν,</TextUnit>
    <TextUnit id="3510" loc="3.863">λυγαίῃ ἐνὶ νυκτί, σὺν ὀρφναίοις φαρέεσσιν.</TextUnit>
    <TextUnit id="3511" loc="3.864">μυκηθμῷ δ' ὑπένερθεν ἐρεμνὴ σείετο γαῖα,</TextUnit>
    <TextUnit id="3512" loc="3.865">ῥίζης τεμνομένης Τιτηνίδος: ἔστενε δ' αὐτὸς</TextUnit>
    <TextUnit id="3513" loc="3.866">̓Ιαπετοῖο πάις ὀδύνῃ πέρι θυμὸν ἀλύων.</TextUnit>
    <TextUnit id="3514" loc="3.867">τό ῥ' ἥγ' ἐξανελοῦσα θυώδεϊ κάτθετο μίτρῃ,</TextUnit>
    <TextUnit id="3515" loc="3.868">ἥ τέ οἱ ἀμβροσίοισι περὶ στήθεσσιν ἔερτο.</TextUnit>
    <TextUnit id="3516" loc="3.869">ἐκ δὲ θύραζε κιοῦσα θοῆς ἐπεβήσατ' ἀπήνης:</TextUnit>
    <TextUnit id="3517" loc="3.870">σὺν δέ οἱ ἀμφίπολοι δοιαὶ ἑκάτερθεν ἔβησαν.</TextUnit>
    <TextUnit id="3518" loc="3.871">αὐτὴ δ' ἡνί' ἔδεκτο καὶ εὐποίητον ἱμάσθλην</TextUnit>
    <TextUnit id="3519" loc="3.872">δεξιτερῇ, ἔλαεν δὲ δι' ἄστεος: αἱ δὲ δὴ ἄλλαι</TextUnit>
    <TextUnit id="3520" loc="3.873">ἀμφίπολοι, πείρινθος ἐφαπτόμεναι μετόπισθεν,</TextUnit>
    <TextUnit id="3521" loc="3.874">τρώχων εὐρεῖαν κατ' ἀμαξιτόν: ἂν δὲ χιτῶνας</TextUnit>
    <TextUnit id="3522" loc="3.875">λεπταλέους λευκῆς ἐπιγουνίδος ἄχρις ἄειρον.</TextUnit>
    <TextUnit id="3523" loc="3.876">οἵη δὲ λιαροῖσιν ἐφ' ὕδασι Παρθενίοιο,</TextUnit>
    <TextUnit id="3524" loc="3.877">ἠὲ καὶ ̓Αμνισοῖο λοεσσαμένη ποταμοῖο</TextUnit>
    <TextUnit id="3525" loc="3.878">χρυσείοις Λητωὶς ἐφ' ἅρμασιν ἑστηυῖα</TextUnit>
    <TextUnit id="3526" loc="3.879">ὠκείαις κεμάδεσσι διεξελάσῃσι κολώνας,</TextUnit>
    <TextUnit id="3527" loc="3.880">τηλόθεν ἀντιόωσα πολυκνίσου ἑκατόμβης:</TextUnit>
    <TextUnit id="3528" loc="3.881">τῇ δ' ἅμα νύμφαι ἕπονται ἀμορβάδες, αἱ μὲν ἐπ' αὐτῆς</TextUnit>
    <TextUnit id="3529" loc="3.882">ἀγρόμεναι πηγῆς ̓Αμνισίδος, ἂν δὲ δὴ ἄλλαι</TextUnit>
    <TextUnit id="3530" loc="3.883">ἄλσεα καὶ σκοπιὰς πολυπίδακας: ἀμφὶ δὲ θῆρες</TextUnit>
    <TextUnit id="3531" loc="3.884">κνυζηθμῷ σαίνουσιν ὑποτρομέοντες ἰοῦσαν:</TextUnit>
    <TextUnit id="3532" loc="3.885">ὧς αἵγ' ἐσσεύοντο δι' ἄστεος: ἀμφὶ δὲ λαοὶ</TextUnit>
    <TextUnit id="3533" loc="3.886">εἶκον, ἀλευάμενοι βασιληίδος ὄμματα κούρης.</TextUnit>
    <TextUnit id="3534" loc="3.887">αὐτὰρ ἐπεὶ πόλιος μὲν ἐυδμήτους λίπ' ἀγυιάς,</TextUnit>
    <TextUnit id="3535" loc="3.888">νηὸν δ' εἰσαφίκανε διὲκ πεδίων ἐλάουσα,</TextUnit>
    <TextUnit id="3536" loc="3.889">δὴ τότ' ἐυτροχάλοιο κατ' αὐτόθι βήσατ' ἀπήνης</TextUnit>
    <TextUnit id="3537" loc="3.890">ἱεμένη, καὶ τοῖα μετὰ δμωῇσιν ἔειπεν:</TextUnit>
    <TextUnit id="3538" loc="3.891">"̓͂Ω φίλαι, ἦ μέγα δή τι παρήλιτον, οὐδ' ἐνόησα</TextUnit>
    <TextUnit id="3539" loc="3.892">μὴ ἴμεν ἀλλοδαποῖσι μετ' ἀνδράσιν, οἵ τ' ἐπὶ γαῖαν</TextUnit>
    <TextUnit id="3540" loc="3.893">ἡμετέρην στρωφῶσιν. ἀμηχανίῃ βεβόληται</TextUnit>
    <TextUnit id="3541" loc="3.894">πᾶσα πόλις: τὸ καὶ οὔτις ἀνήλυθε δεῦρο γυναικῶν</TextUnit>
    <TextUnit id="3542" loc="3.895">τάων, αἳ τὸ πάροιθεν ἐπημάτιαι ἀγέρονται.</TextUnit>
    <TextUnit id="3543" loc="3.896">ἀλλ' ἐπεὶ οὖν ἱκόμεσθα, καὶ οὔ νύ τις ἄλλος ἔπεισιν,</TextUnit>
    <TextUnit id="3544" loc="3.897">εἰ δ' ἄγε μολπῇ θυμὸν ἀφειδείως κορέσωμεν</TextUnit>
    <TextUnit id="3545" loc="3.898">μειλιχίῃ, τὰ δὲ καλὰ τερείνης ἄνθεα ποίης</TextUnit>
    <TextUnit id="3546" loc="3.899">λεξάμεναι τότ' ἔπειτ' αὐτὴν ἀπονισσόμεθ' ὥρην.</TextUnit>
    <TextUnit id="3547" loc="3.900">καὶ δέ κε σὺν πολέεσσιν ὀνείασιν οἴκαδ' ἵκοισθε</TextUnit>
    <TextUnit id="3548" loc="3.901">ἤματι τῷ, εἴ μοι συναρέσσετε τήνδε μενοινήν.</TextUnit>
    <TextUnit id="3549" loc="3.902">̓́Αργος γάρ μ' ἐπέεσσι παρατρέπει, ὧς δὲ καὶ αὐτὴ</TextUnit>
    <TextUnit id="3550" loc="3.903">Χαλκιόπη: τὰ δὲ σῖγα νόῳ ἔχετ' εἰσαΐουσαι</TextUnit>
    <TextUnit id="3551" loc="3.904">ἐξ ἐμέθεν, μὴ πατρὸς ἐς οὔατα μῦθος ἵκηται.</TextUnit>
    <TextUnit id="3552" loc="3.905">τὸν ξεῖνόν με κέλονται, ὅτις περὶ βουσὶν ὑπέστη,</TextUnit>
    <TextUnit id="3553" loc="3.906">δῶρ' ἀποδεξαμένην ὀλοῶν ῥύσασθαι ἀέθλων.</TextUnit>
    <TextUnit id="3554" loc="3.907">αὐτὰρ ἐγὼ τὸν μῦθον ἐπῄνεον, ἠδὲ καὶ αὐτὸν</TextUnit>
    <TextUnit id="3555" loc="3.908">κέκλομαι εἰς ὠπὴν ἑτάρων ἄπο μοῦνον ἱκέσθαι,</TextUnit>
    <TextUnit id="3556" loc="3.909">ὄφρα τὰ μὲν δασόμεσθα μετὰ σφίσιν, εἴ κεν ὀπάσσῃ</TextUnit>
    <TextUnit id="3557" loc="3.910">δῶρα φέρων, τῷ δ' αὖτε κακώτερον ἄλλο πόρωμεν</TextUnit>
    <TextUnit id="3558" loc="3.911">φάρμακον. ἀλλ' ἀπονόσφι πέλεσθέ μοι, εὖτ' ἂν ἵκηται."</TextUnit>
    <TextUnit id="3559" loc="3.912">̔͂Ως ηὔδα: πάσῃσι δ' ἐπίκλοπος ἥνδανε μῆτις.</TextUnit>
    <TextUnit id="3560" loc="3.913">αὐτίκα δ' Αἰσονίδην ἑτάρων ἄπο μοῦνον ἐρύσσας</TextUnit>
    <TextUnit id="3561" loc="3.914">̓́Αργος, ὅτ' ἤδη τήνδε κασιγνήτων ἐσάκουσεν</TextUnit>
    <TextUnit id="3562" loc="3.915">ἠερίην ̔Εκάτης ἱερὸν μετὰ νηὸν ἰοῦσαν,</TextUnit>
    <TextUnit id="3563" loc="3.916">ἦγε διὲκ πεδίου: ἅμα δέ σφισιν εἵπετο Μόψος</TextUnit>
    <TextUnit id="3564" loc="3.917">̓Αμπυκίδης, ἐσθλὸς μὲν ἐπιπροφανέντας ἐνισπεῖν</TextUnit>
    <TextUnit id="3565" loc="3.918">οἰωνούς, ἐσθλὸς δὲ σὺν εὖ φράσσασθαι ἰοῦσιν.</TextUnit>
    <TextUnit id="3566" loc="3.919">̓́Ενθ' οὔπω τις τοῖος ἐπὶ προτέρων γένετ' ἀνδρῶν,</TextUnit>
    <TextUnit id="3567" loc="3.920">οὔθ' ὅσοι ἐξ αὐτοῖο Διὸς γένος, οὔθ' ὅσοι ἄλλων</TextUnit>
    <TextUnit id="3568" loc="3.921">ἀθανάτων ἥρωες ἀφ' αἵματος ἐβλάστησαν,</TextUnit>
    <TextUnit id="3569" loc="3.922">οἷον ̓Ιήσονα θῆκε Διὸς δάμαρ ἤματι κείνῳ</TextUnit>
    <TextUnit id="3570" loc="3.923">ἠμὲν ἐσάντα ἰδεῖν, ἠδὲ προτιμυθήσασθαι.</TextUnit>
    <TextUnit id="3571" loc="3.924">τὸν καὶ παπταίνοντες ἐθάμβεον αὐτοὶ ἑταῖροι</TextUnit>
    <TextUnit id="3572" loc="3.925">λαμπόμενον χαρίτεσσιν: ἐγήθησεν δὲ κελεύθῳ</TextUnit>
    <TextUnit id="3573" loc="3.926">̓Αμπυκίδης, ἤδη που ὀισσάμενος τὰ ἕκαστα.</TextUnit>
    <TextUnit id="3574" loc="3.927">̓́Εστι δέ τις πεδίοιο κατὰ στίβον ἐγγύθι νηοῦ</TextUnit>
    <TextUnit id="3575" loc="3.928">αἴγειρος φύλλοισιν ἀπειρεσίοις κομόωσα,</TextUnit>
    <TextUnit id="3576" loc="3.929">τῇ θαμὰ δὴ λακέρυζαι ἐπηυλίζοντο κορῶναι.</TextUnit>
    <TextUnit id="3577" loc="3.930">τάων τις μεσσηγὺς ἀνὰ πτερὰ κινήσασα</TextUnit>
    <TextUnit id="3578" loc="3.931">ὑψοῦ ἐπ' ἀκρεμόνων ̔́Ηρης ἠνίπαπε βουλάς:</TextUnit>
    <TextUnit id="3579" loc="3.932">"̓Ακλειὴς ὅδε μάντις, ὃς οὐδ' ὅσα παῖδες ἴσασιν</TextUnit>
    <TextUnit id="3580" loc="3.933">οἶδε νόῳ φράσσασθαι, ὁθούνεκεν οὔτε τι λαρὸν</TextUnit>
    <TextUnit id="3581" loc="3.934">οὔτ' ἐρατὸν κούρη κεν ἔπος προτιμυθήσαιτο</TextUnit>
    <TextUnit id="3582" loc="3.935">ἠιθέῳ, εὖτ' ἄν σφιν ἐπήλυδες ἄλλοι ἕπωνται.</TextUnit>
    <TextUnit id="3583" loc="3.936">ἔρροις, ὦ κακόμαντι, κακοφραδές: οὔτε σε Κύπρις,</TextUnit>
    <TextUnit id="3584" loc="3.937">οὔτ' ἀγανοὶ φιλέοντες ἐπιπνείουσιν ̓́Ερωτες."</TextUnit>
    <TextUnit id="3585" loc="3.938">̓́Ισκεν ἀτεμβομένη: μείδησε δὲ Μόψος ἀκούσας</TextUnit>
    <TextUnit id="3586" loc="3.939">ὀμφὴν οἰωνοῖο θεήλατον, ὧδέ τ' ἔειπεν:</TextUnit>
    <TextUnit id="3587" loc="3.940">"Τύνη μὲν νηόνδε θεᾶς ἴθι, τῷ ἔνι κούρην</TextUnit>
    <TextUnit id="3588" loc="3.941">δήεις, Αἰσονίδη: μάλα δ' ἠπίῃ ἀντιβολήσεις</TextUnit>
    <TextUnit id="3589" loc="3.942">Κύπριδος ἐννεσίῃς, ἥ τοι συνέριθος ἀέθλων</TextUnit>
    <TextUnit id="3590" loc="3.943">ἔσσεται, ὡς δὴ καὶ πρὶν ̓Αγηνορίδης φάτο Φινεύς.</TextUnit>
    <TextUnit id="3591" loc="3.944">νῶι δ', ἐγὼν ̓́Αργος τε, δεδεγμένοι, εὖτ' ἂν ἵκηαι,</TextUnit>
    <TextUnit id="3592" loc="3.945">τῷδ' αὐτῷ ἐνὶ χώρῳ ἀπεσσόμεθ': οἰόθι δ' αὐτὸς</TextUnit>
    <TextUnit id="3593" loc="3.946">λίσσεό μιν πυκινοῖσι παρατροπέων ἐπέεσσιν."</TextUnit>
    <TextUnit id="3594" loc="3.947">̓͂Η ῥα περιφραδέως, ἐπὶ δὲ σχεδὸν ᾔνεον ἄμφω.</TextUnit>
    <TextUnit id="3595" loc="3.948">οὐδ' ἄρα Μηδείης θυμὸς τράπετ' ἄλλα νοῆσαι,</TextUnit>
    <TextUnit id="3596" loc="3.949">μελπομένης περ ὅμως: πᾶσαι δέ οἱ, ἥντιν' ἀθύροι</TextUnit>
    <TextUnit id="3597" loc="3.950">μολπήν, οὐκ ἐπὶ δηρὸν ἐφήνδανεν ἑψιάασθαι.</TextUnit>
    <TextUnit id="3598" loc="3.951">ἀλλὰ μεταλλήγεσκεν ἀμήχανος, οὐδέ ποτ' ὄσσε</TextUnit>
    <TextUnit id="3599" loc="3.952">ἀμφιπόλων μεθ' ὅμιλον ἔχ' ἀτρέμας: ἐς δὲ κελεύθους</TextUnit>
    <TextUnit id="3600" loc="3.953">τηλόσε παπταίνεσκε, παρακλίνουσα παρειάς.</TextUnit>
    <TextUnit id="3601" loc="3.954">ἦ θαμὰ δὴ στηθέων ἐάγη κέαρ, ὁππότε δοῦπον</TextUnit>
    <TextUnit id="3602" loc="3.955">ἢ ποδὸς ἢ ἀνέμοιο παραθρέξαντα δοάσσαι.</TextUnit>
    <TextUnit id="3603" loc="3.956">αὐτὰρ ὅγ' οὐ μετὰ δηρὸν ἐελδομένῃ ἐφαάνθη</TextUnit>
    <TextUnit id="3604" loc="3.957">ὑψός' ἀναθρώσκων ἅ τε Σείριος ̓Ωκεανοῖο,</TextUnit>
    <TextUnit id="3605" loc="3.958">ὃς δή τοι καλὸς μὲν ἀρίζηλός τ' ἐσιδέσθαι</TextUnit>
    <TextUnit id="3606" loc="3.959">ἀντέλλει, μήλοισι δ' ἐν ἄσπετον ἧκεν ὀιζύν:</TextUnit>
    <TextUnit id="3607" loc="3.960">ὧς ἄρα τῇ καλὸς μὲν ἐπήλυθεν εἰσοράασθαι</TextUnit>
    <TextUnit id="3608" loc="3.961">Αἰσονίδης, κάματον δὲ δυσίμερον ὦρσε φαανθείς.</TextUnit>
    <TextUnit id="3609" loc="3.962">ἐκ δ' ἄρα οἱ κραδίη στηθέων πέσεν, ὄμματα δ' αὔτως</TextUnit>
    <TextUnit id="3610" loc="3.963">ἤχλυσαν: θερμὸν δὲ παρηίδας εἷλεν ἔρευθος.</TextUnit>
    <TextUnit id="3611" loc="3.964">γούνατα δ' οὔτ' ὀπίσω οὔτε προπάροιθεν ἀεῖραι</TextUnit>
    <TextUnit id="3612" loc="3.965">ἔσθενεν, ἀλλ' ὑπένερθε πάγη πόδας. αἱ δ' ἄρα τείως</TextUnit>
    <TextUnit id="3613" loc="3.966">ἀμφίπολοι μάλα πᾶσαι ἀπὸ σφείων ἐλίασθεν.</TextUnit>
    <TextUnit id="3614" loc="3.967">τὼ δ' ἄνεῳ καὶ ἄναυδοι ἐφέστασαν ἀλλήλοισιν,</TextUnit>
    <TextUnit id="3615" loc="3.968">ἢ δρυσίν, ἢ μακρῇσιν ἐειδόμενοι ἐλάτῃσιν,</TextUnit>
    <TextUnit id="3616" loc="3.969">αἵ τε παρᾶσσον ἕκηλοι ἐν οὔρεσιν ἐρρίζωνται,</TextUnit>
    <TextUnit id="3617" loc="3.970">νηνεμίῃ: μετὰ δ' αὖτις ὑπὸ ῥιπῆς ἀνέμοιο</TextUnit>
    <TextUnit id="3618" loc="3.971">κινύμεναι ὁμάδησαν ἀπείριτον: ὧς ἄρα τώγε</TextUnit>
    <TextUnit id="3619" loc="3.972">μέλλον ἅλις φθέγξασθαι ὑπὸ πνοιῇσιν ̓́Ερωτος.</TextUnit>
    <TextUnit id="3620" loc="3.973">γνῶ δέ μιν Αἰσονίδης ἄτῃ ἐνιπεπτηυῖαν</TextUnit>
    <TextUnit id="3621" loc="3.974">θευμορίῃ, καὶ τοῖον ὑποσσαίνων φάτο μῦθον:</TextUnit>
    <TextUnit id="3622" loc="3.975">"Τίπτε με, παρθενική, τόσον ἅζεαι, οἶον ἐόντα;</TextUnit>
    <TextUnit id="3623" loc="3.976">οὔ τοι ἐγών, οἷοί τε δυσαυχέες ἄλλοι ἔασιν</TextUnit>
    <TextUnit id="3624" loc="3.977">ἀνέρες, οὐδ' ὅτε περ πάτρῃ ἔνι ναιετάασκον,</TextUnit>
    <TextUnit id="3625" loc="3.978">ἦα πάρος. τῶ μή με λίην ὑπεραίδεο, κούρη,</TextUnit>
    <TextUnit id="3626" loc="3.979">ἤ τι παρεξερέεσθαι, ὅ τοι φίλον, ἠέ τι φάσθαι.</TextUnit>
    <TextUnit id="3627" loc="3.980">ἀλλ' ἐπεὶ ἀλλήλοισιν ἱκάνομεν εὐμενέοντες,</TextUnit>
    <TextUnit id="3628" loc="3.981">χώρῳ ἐν ἠγαθέῳ, ἵνα τ' οὐ θέμις ἔστ' ἀλιτέσθαι,</TextUnit>
    <TextUnit id="3629" loc="3.982">ἀμφαδίην ἀγόρευε καὶ εἴρεο: μηδέ με τερπνοῖς</TextUnit>
    <TextUnit id="3630" loc="3.983">φηλώσῃς ἐπέεσσιν, ἐπεὶ τὸ πρῶτον ὑπέστης</TextUnit>
    <TextUnit id="3631" loc="3.984">αὐτοκασιγνήτῃ μενοεικέα φάρμακα δώσειν.</TextUnit>
    <TextUnit id="3632" loc="3.985">πρός ς' αὐτῆς ̔Εκάτης μειλίσσομαι ἠδὲ τοκήων</TextUnit>
    <TextUnit id="3633" loc="3.986">καὶ Διός, ὃς ξείνοις ἱκέτῃσί τε χεῖρ' ὑπερίσχει:</TextUnit>
    <TextUnit id="3634" loc="3.987">ἀμφότερον δ', ἱκέτης ξεῖνός τέ τοι ἐνθάδ' ἱκάνω,</TextUnit>
    <TextUnit id="3635" loc="3.988">χρειοῖ ἀναγκαίῃ γουνούμενος. οὐ γὰρ ἄνευθεν</TextUnit>
    <TextUnit id="3636" loc="3.989">ὑμείων στονόεντος ὑπέρτερος ἔσσομ' ἀέθλου.</TextUnit>
    <TextUnit id="3637" loc="3.990">σοὶ δ' ἂν ἐγὼ τίσαιμι χάριν μετόπισθεν ἀρωγῆς,</TextUnit>
    <TextUnit id="3638" loc="3.991">ἣ θέμις, ὡς ἐπέοικε διάνδιχα ναιετάοντας,</TextUnit>
    <TextUnit id="3639" loc="3.992">οὔνομα καὶ καλὸν τεύχων κλέος: ὧς δὲ καὶ ὧλλοι</TextUnit>
    <TextUnit id="3640" loc="3.993">ἥρωες κλῄσουσιν ἐς ̔Ελλάδα νοστήσαντες</TextUnit>
    <TextUnit id="3641" loc="3.994">ἡρώων τ' ἄλοχοι καὶ μητέρες, αἵ νύ που ἤδη</TextUnit>
    <TextUnit id="3642" loc="3.995">ἡμέας ἠιόνεσσιν ἐφεζόμεναι γοάουσιν:</TextUnit>
    <TextUnit id="3643" loc="3.996">τάων ἀργαλέας κεν ἀποσκεδάσειας ἀνίας.</TextUnit>
    <TextUnit id="3644" loc="3.997">δή ποτε καὶ Θησῆα κακῶν ὑπελύσατ' ἀέθλων</TextUnit>
    <TextUnit id="3645" loc="3.998">παρθενικὴ Μινωὶς ἐυφρονέους' ̓Αριάδνη,</TextUnit>
    <TextUnit id="3646" loc="3.999">ἥν ῥά τε Πασιφάη κούρη τέκεν ̓Ηελίοιο.</TextUnit>
    <TextUnit id="3647" loc="3.1000">ἀλλ' ἡ μὲν καὶ νηός, ἐπεὶ χόλον εὔνασε Μίνως,</TextUnit>
    <TextUnit id="3648" loc="3.1001">σὺν τῷ ἐφεζομένη πάτρην λίπε: τὴν δὲ καὶ αὐτοὶ</TextUnit>
    <TextUnit id="3649" loc="3.1002">ἀθάνατοι φίλαντο, μέσῳ δέ οἱ αἰθέρι τέκμαρ</TextUnit>
    <TextUnit id="3650" loc="3.1003">ἀστερόεις στέφανος, τόν τε κλείους' ̓Αριάδνης,</TextUnit>
    <TextUnit id="3651" loc="3.1004">πάννυχος οὐρανίοισιν ἑλίσσεται εἰδώλοισιν.</TextUnit>
    <TextUnit id="3652" loc="3.1005">ὧς καὶ σοὶ θεόθεν χάρις ἔσσεται, εἴ κε σαώσῃς</TextUnit>
    <TextUnit id="3653" loc="3.1006">τόσσον ἀριστήων ἀνδρῶν στόλον. ἦ γὰρ ἔοικας</TextUnit>
    <TextUnit id="3654" loc="3.1007">ἐκ μορφῆς ἀγανῇσιν ἐπητείῃσι κεκάσθαι."</TextUnit>
    <TextUnit id="3655" loc="3.1008">̔͂Ως φάτο κυδαίνων: ἡ δ' ἐγκλιδὸν ὄσσε βαλοῦσα</TextUnit>
    <TextUnit id="3656" loc="3.1009">νεκτάρεον μείδης' ἐχύθη δέ οἱ ἔνδοθι θυμὸς</TextUnit>
    <TextUnit id="3657" loc="3.1010">αἴνῳ ἀειρομένης, καὶ ἀνέδρακεν ὄμμασιν ἄντην:</TextUnit>
    <TextUnit id="3658" loc="3.1011">οὐδ' ἔχεν ὅττι πάροιθεν ἔπος προτιμυθήσαιτο,</TextUnit>
    <TextUnit id="3659" loc="3.1012">ἀλλ' ἄμυδις μενέαινεν ἀολλέα πάντ' ἀγορεῦσαι.</TextUnit>
    <TextUnit id="3660" loc="3.1013">προπρὸ δ' ἀφειδήσασα θυώδεος ἔξελε μίτρης</TextUnit>
    <TextUnit id="3661" loc="3.1014">φάρμακον: αὐτὰρ ὅγ' αἶψα χεροῖν ὑπέδεκτο γεγηθώς.</TextUnit>
    <TextUnit id="3662" loc="3.1015">καί νύ κέ οἱ καὶ πᾶσαν ἀπὸ στηθέων ἀρύσασα</TextUnit>
    <TextUnit id="3663" loc="3.1016">ψυχὴν ἐγγυάλιξεν ἀγαιομένη χατέοντι:</TextUnit>
    <TextUnit id="3664" loc="3.1017">τοῖος ἀπὸ ξανθοῖο καρήατος Αἰσονίδαο</TextUnit>
    <TextUnit id="3665" loc="3.1018">στράπτεν ̓́Ερως ἡδεῖαν ἀπὸ φλόγα: τῆς δ' ἀμαρυγὰς</TextUnit>
    <TextUnit id="3666" loc="3.1019">ὀφθαλμῶν ἥρπαζεν: ἰαίνετο δὲ φρένας εἴσω</TextUnit>
    <TextUnit id="3667" loc="3.1020">τηκομένη, οἷόν τε περὶ ῥοδέῃσιν ἐέρση</TextUnit>
    <TextUnit id="3668" loc="3.1021">τήκεται ἠῴοισιν ἰαινομένη φαέεσσιν.</TextUnit>
    <TextUnit id="3669" loc="3.1022">ἄμφω δ' ἄλλοτε μέν τε κατ' οὔδεος ὄμματ' ἔρειδον</TextUnit>
    <TextUnit id="3670" loc="3.1023">αἰδόμενοι, ὁτὲ δ' αὖτις ἐπὶ σφίσι βάλλον ὀπωπάς,</TextUnit>
    <TextUnit id="3671" loc="3.1024">ἱμερόεν φαιδρῇσιν ὑπ' ὀφρύσι μειδιόωντες.</TextUnit>
    <TextUnit id="3672" loc="3.1025">ὀψὲ δὲ δὴ τοίοισι μόλις προσπτύξατο κούρη:</TextUnit>
    <TextUnit id="3673" loc="3.1026">"Φράζεο νῦν, ὥς κέν τοι ἐγὼ μητίσομ' ἀρωγήν.</TextUnit>
    <TextUnit id="3674" loc="3.1027">εὖτ' ἂν δὴ μετιόντι πατὴρ ἐμὸς ἐγγυαλίξῃ</TextUnit>
    <TextUnit id="3675" loc="3.1028">ἐξ ὄφιος γενύων ὀλοοὺς σπείρασθαι ὀδόντας,</TextUnit>
    <TextUnit id="3676" loc="3.1029">δὴ τότε μέσσην νύκτα διαμμοιρηδὰ φυλάξας,</TextUnit>
    <TextUnit id="3677" loc="3.1030">ἀκαμάτοιο ῥοῇσι λοεσσάμενος ποταμοῖο,</TextUnit>
    <TextUnit id="3678" loc="3.1031">οἶος ἄνευθ' ἄλλων ἐνὶ φάρεσι κυανέοισιν</TextUnit>
    <TextUnit id="3679" loc="3.1032">βόθρον ὀρύξασθαι περιηγέα: τῷ δ' ἔνι θῆλυν</TextUnit>
    <TextUnit id="3680" loc="3.1033">ἀρνειὸν σφάζειν, καὶ ἀδαίετον ὠμοθετῆσαι,</TextUnit>
    <TextUnit id="3681" loc="3.1034">αὐτῷ πυρκαϊὴν εὖ νηήσας ἐπὶ βόθρῳ.</TextUnit>
    <TextUnit id="3682" loc="3.1035">μουνογενῆ δ' ̔Εκάτην Περσηίδα μειλίσσοιο,</TextUnit>
    <TextUnit id="3683" loc="3.1036">λείβων ἐκ δέπαος σιμβλήια ἔργα μελισσέων.</TextUnit>
    <TextUnit id="3684" loc="3.1037">ἔνθα δ' ἐπεί κε θεὰν μεμνημένος ἱλάσσηαι,</TextUnit>
    <TextUnit id="3685" loc="3.1038">ἂψ ἀπὸ πυρκαϊῆς ἀναχάζεο: μηδέ σε δοῦπος</TextUnit>
    <TextUnit id="3686" loc="3.1039">ἠὲ ποδῶν ὄρσῃσι μεταστρεφθῆναι ὀπίσσω,</TextUnit>
    <TextUnit id="3687" loc="3.1040">ἠὲ κυνῶν ὑλακή, μή πως τὰ ἕκαστα κολούσας</TextUnit>
    <TextUnit id="3688" loc="3.1041">οὐδ' αὐτὸς κατὰ κόσμον ἑοῖς ἑτάροισι πελάσσῃς.</TextUnit>
    <TextUnit id="3689" loc="3.1042">ἦρι δὲ μυδήνας τόδε φάρμακον, ἠύτ' ἀλοιφῇ</TextUnit>
    <TextUnit id="3690" loc="3.1043">γυμνωθεὶς φαίδρυνε τεὸν δέμας: ἐν δέ οἱ ἀλκὴ</TextUnit>
    <TextUnit id="3691" loc="3.1044">ἔσσετ' ἀπειρεσίη μέγα τε σθένος, οὐδέ κε φαίης</TextUnit>
    <TextUnit id="3692" loc="3.1045">ἀνδράσιν, ἀλλὰ θεοῖσιν ἰσαζέμεν ἀθανάτοισιν.</TextUnit>
    <TextUnit id="3693" loc="3.1046">πρὸς δὲ καὶ αὐτῷ δουρὶ σάκος πεπαλαγμένον ἔστω</TextUnit>
    <TextUnit id="3694" loc="3.1047">καὶ ξίφος. ἔνθ' οὐκ ἄν σε διατμήξειαν ἀκωκαὶ</TextUnit>
    <TextUnit id="3695" loc="3.1048">γηγενέων ἀνδρῶν, οὐδ' ἄσχετος ἀίσσουσα</TextUnit>
    <TextUnit id="3696" loc="3.1049">φλὸξ ὀλοῶν ταύρων. τοῖός γε μὲν οὐκ ἐπὶ δηρὸν</TextUnit>
    <TextUnit id="3697" loc="3.1050">ἔσσεαι, ἀλλ' αὐτῆμαρ: ὅμως σύγε μή ποτ' ἀέθλου</TextUnit>
    <TextUnit id="3698" loc="3.1051">χάζεο. καὶ δέ τοι ἄλλο παρὲξ ὑποθήσομ' ὄνειαρ.</TextUnit>
    <TextUnit id="3699" loc="3.1052">αὐτίκ' ἐπὴν κρατεροὺς ζεύξῃς βόας, ὦκα δὲ πᾶσαν</TextUnit>
    <TextUnit id="3700" loc="3.1053">χερσὶ καὶ ἠνορέῃ στυφελὴν διὰ νειὸν ἀρόσσῃς,</TextUnit>
    <TextUnit id="3701" loc="3.1054">οἱ δ' ἤδη κατὰ ὦλκας ἀνασταχύωσι Γίγαντες</TextUnit>
    <TextUnit id="3702" loc="3.1055">σπειρομένων ὄφιος δνοφερὴν ἐπὶ βῶλον ὀδόντων,</TextUnit>
    <TextUnit id="3703" loc="3.1056">αἴ κεν ὀρινομένους πολέας νειοῖο δοκεύσῃς,</TextUnit>
    <TextUnit id="3704" loc="3.1057">λάθρῃ λᾶαν ἄφες στιβαρώτερον: οἱ δ' ἂν ἐπ' αὐτῷ,</TextUnit>
    <TextUnit id="3705" loc="3.1058">καρχαλέοι κύνες ὥστε περὶ βρώμης, ὀλέκοιεν</TextUnit>
    <TextUnit id="3706" loc="3.1059">ἀλλήλους: καὶ δ' αὐτὸς ἐπείγεο δηιοτῆτος</TextUnit>
    <TextUnit id="3707" loc="3.1060">ἰθῦσαι. τὸ δὲ κῶας ἐς ̔Ελλάδα τοῖό γ' ἕκητι</TextUnit>
    <TextUnit id="3708" loc="3.1061">οἴσεαι ἐξ Αἴης τηλοῦ ποθί: νίσσεο δ' ἔμπης,</TextUnit>
    <TextUnit id="3709" loc="3.1062">ᾗ φίλον, ἤ τοι ἕαδεν ἀφορμηθέντι νέεσθαι."</TextUnit>
    <TextUnit id="3710" loc="3.1063">̔͂Ως ἄρ' ἔφη, καὶ σῖγα ποδῶν πάρος ὄσσε βαλοῦσα</TextUnit>
    <TextUnit id="3711" loc="3.1064">θεσπέσιον λιαροῖσι παρηίδα δάκρυσι δεῦεν</TextUnit>
    <TextUnit id="3712" loc="3.1065">μυρομένη, ὅ τ' ἔμελλεν ἀπόπροθι πολλὸν ἑοῖο</TextUnit>
    <TextUnit id="3713" loc="3.1066">πόντον ἐπιπλάγξεσθαι: ἀνιηρῷ δέ μιν ἄντην</TextUnit>
    <TextUnit id="3714" loc="3.1067">ἐξαῦτις μύθῳ προσεφώνεεν, εἷλέ τε χειρὸς</TextUnit>
    <TextUnit id="3715" loc="3.1068">δεξιτερῆς: δὴ γάρ οἱ ἀπ' ὀφθαλμοὺς λίπεν αἰδώς:</TextUnit>
    <TextUnit id="3716" loc="3.1069">"Μνώεο δ', ἢν ἄρα δή ποθ' ὑπότροπος οἴκαδ' ἵκηαι,</TextUnit>
    <TextUnit id="3717" loc="3.1070">οὔνομα Μηδείης: ὧς δ' αὖτ' ἐγὼ ἀμφὶς ἐόντος</TextUnit>
    <TextUnit id="3718" loc="3.1071">μνήσομαι. εἰπὲ δέ μοι πρόφρων τόδε, πῇ τοι ἔασιν</TextUnit>
    <TextUnit id="3719" loc="3.1072">δώματα, πῇ νῦν ἔνθεν ὑπεὶρ ἅλα νηὶ περήσεις:</TextUnit>
    <TextUnit id="3720" loc="3.1073">ἤ νύ που ἀφνειοῦ σχεδὸν ἵξεαι ̓Ορχομενοῖο,</TextUnit>
    <TextUnit id="3721" loc="3.1074">ἦε καὶ Αἰαίης νήσου πέλας; εἰπὲ δὲ κούρην,</TextUnit>
    <TextUnit id="3722" loc="3.1075">ἥντινα τήνδ' ὀνόμηνας ἀριγνώτην γεγαυῖαν</TextUnit>
    <TextUnit id="3723" loc="3.1076">Πασιφάης, ἣ πατρὸς ὁμόγνιός ἐστιν ἐμεῖο."</TextUnit>
    <TextUnit id="3724" loc="3.1077">̔͂Ως φάτο: τὸν δὲ καὶ αὐτὸν ὑπήιε δάκρυσι κούρης</TextUnit>
    <TextUnit id="3725" loc="3.1078">οὖλος ̓́Ερως, τοῖον δὲ παραβλήδην ἔπος ηὔδα:</TextUnit>
    <TextUnit id="3726" loc="3.1079">"Καὶ λίην οὐ νύκτας ὀίομαι, οὐδέ ποτ' ἦμαρ</TextUnit>
    <TextUnit id="3727" loc="3.1080">σεῦ ἐπιλήσεσθαι, προφυγὼν μόρον, εἰ ἐτεόν γε</TextUnit>
    <TextUnit id="3728" loc="3.1081">φεύξομαι ἀσκηθὴς ἐς ̓Αχαιίδα, μηδέ τιν' ἄλλον</TextUnit>
    <TextUnit id="3729" loc="3.1082">Αἰήτης προβάλῃσι κακώτερον ἄμμιν ἄεθλον.</TextUnit>
    <TextUnit id="3730" loc="3.1083">εἰ δέ τοι ἡμετέρην ἐξίδμεναι εὔαδε πάτρην,</TextUnit>
    <TextUnit id="3731" loc="3.1084">ἐξερέω: μάλα γάρ με καὶ αὐτὸν θυμὸς ἀνώγει.</TextUnit>
    <TextUnit id="3732" loc="3.1085">ἔστι τις αἰπεινοῖσι περίδρομος οὔρεσι γαῖα,</TextUnit>
    <TextUnit id="3733" loc="3.1086">πάμπαν ἐύρρηνός τε καὶ εὔβοτος, ἔνθα Προμηθεὺς</TextUnit>
    <TextUnit id="3734" loc="3.1087">̓Ιαπετιονίδης ἀγαθὸν τέκε Δευκαλίωνα,</TextUnit>
    <TextUnit id="3735" loc="3.1088">ὃς πρῶτος ποίησε πόλεις καὶ ἐδείματο νηοὺς</TextUnit>
    <TextUnit id="3736" loc="3.1089">ἀθανάτοις, πρῶτος δὲ καὶ ἀνθρώπων βασίλευσεν.</TextUnit>
    <TextUnit id="3737" loc="3.1090">Αἱμονίην δὴ τήνγε περικτίονες καλέουσιν.</TextUnit>
    <TextUnit id="3738" loc="3.1091">ἐν δ' αὐτῇ ̓Ιαωλκός, ἐμὴ πόλις, ἐν δὲ καὶ ἄλλαι</TextUnit>
    <TextUnit id="3739" loc="3.1092">πολλαὶ ναιετάουσιν, ἵν' οὐδέ περ οὔνομ' ἀκοῦσαι</TextUnit>
    <TextUnit id="3740" loc="3.1093">Αἰαίης νήσου: Μινύην γε μὲν ὁρμηθέντα,</TextUnit>
    <TextUnit id="3741" loc="3.1094">Αἰολίδην Μινύην ἔνθεν φάτις ̓Ορχομενοῖο</TextUnit>
    <TextUnit id="3742" loc="3.1095">δή ποτε Καδμείοισιν ὁμούριον ἄστυ πολίσσαι.</TextUnit>
    <TextUnit id="3743" loc="3.1096">ἀλλὰ τίη τάδε τοι μεταμώνια πάντ' ἀγορεύω,</TextUnit>
    <TextUnit id="3744" loc="3.1097">ἡμετέρους τε δόμους τηλεκλείτην τ' ̓Αριάδνην,</TextUnit>
    <TextUnit id="3745" loc="3.1098">κούρην Μίνωος, τόπερ ἀγλαὸν οὔνομα κείνην</TextUnit>
    <TextUnit id="3746" loc="3.1099">παρθενικὴν καλέεσκον ἐπήρατον, ἥν μ' ἐρεείνεις;</TextUnit>
    <TextUnit id="3747" loc="3.1100">αἴθε γάρ, ὡς Θησῆι τότε ξυναρέσσατο Μίνως</TextUnit>
    <TextUnit id="3748" loc="3.1101">ἀμφ' αὐτῆς, ὧς ἄμμι πατὴρ τεὸς ἄρθμιος εἴη."</TextUnit>
    <TextUnit id="3749" loc="3.1102">̔͂Ως φάτο, μειλιχίοισι καταψήχων ὀάροισιν.</TextUnit>
    <TextUnit id="3750" loc="3.1103">τῆς δ' ἀλεγεινόταται κραδίην ἐρέθεσκον ἀνῖαι,</TextUnit>
    <TextUnit id="3751" loc="3.1104">καί μιν ἀκηχεμένη ἀδινῷ προσπτύξατο μύθῳ:</TextUnit>
    <TextUnit id="3752" loc="3.1105">"̔Ελλάδι που τάδε καλά, συνημοσύνας ἀλεγύνειν.</TextUnit>
    <TextUnit id="3753" loc="3.1106">Αἰήτης δ' οὐ τοῖος ἐν ἀνδράσιν, οἷον ἔειπας</TextUnit>
    <TextUnit id="3754" loc="3.1107">Μίνω Πασιφάης πόσιν ἔμμεναι: οὐδ' ̓Αριάδνῃ</TextUnit>
    <TextUnit id="3755" loc="3.1108">ἰσοῦμαι: τῶ μήτι φιλοξενίην ἀγόρευε.</TextUnit>
    <TextUnit id="3756" loc="3.1109">ἀλλ' οἶον τύνη μὲν ἐμεῦ, ὅτ' ̓Ιωλκὸν ἵκηαι,</TextUnit>
    <TextUnit id="3757" loc="3.1110">μνώεο: σεῖο δ' ἐγὼ καὶ ἐμῶν ἀέκητι τοκήων</TextUnit>
    <TextUnit id="3758" loc="3.1111">μνήσομαι. ἔλθοι δ' ἧμιν ἀπόπροθεν ἠέ τις ὄσσα,</TextUnit>
    <TextUnit id="3759" loc="3.1112">ἠέ τις ἄγγελος ὄρνις, ὅτ' ἐκλελάθοιο ἐμεῖο:</TextUnit>
    <TextUnit id="3760" loc="3.1113">ἢ αὐτήν με ταχεῖαι ὑπὲρ πόντοιο φέροιεν</TextUnit>
    <TextUnit id="3761" loc="3.1114">ἐνθένδ' εἰς ̓Ιαωλκὸν ἀναρπάξασαι ἄελλαι,</TextUnit>
    <TextUnit id="3762" loc="3.1115">ὄφρα ς', ἐν ὀφθαλμοῖσιν ἐλεγχείας προφέρουσα,</TextUnit>
    <TextUnit id="3763" loc="3.1116">μνήσω ἐμῇ ἰότητι πεφυγμένον. αἴθε γὰρ εἴην</TextUnit>
    <TextUnit id="3764" loc="3.1117">ἀπροφάτως τότε σοῖσιν ἐφέστιος ἐν μεγάροισιν."</TextUnit>
    <TextUnit id="3765" loc="3.1118">̔͂Ως ἄρ' ἔφη, ἐλεεινὰ καταπροχέουσα παρειῶν</TextUnit>
    <TextUnit id="3766" loc="3.1119">δάκρυα: τὴν δ' ὅγε δῆθεν ὑποβλήδην προσέειπεν:</TextUnit>
    <TextUnit id="3767" loc="3.1120">"Δαιμονίη, κενεὰς μὲν ἔα πλάζεσθαι ἀέλλας,</TextUnit>
    <TextUnit id="3768" loc="3.1121">ὧς δὲ καὶ ἄγγελον ὄρνιν, ἐπεὶ μεταμώνια βάζεις.</TextUnit>
    <TextUnit id="3769" loc="3.1122">εἰ δέ κεν ἤθεα κεῖνα καὶ ̔Ελλάδα γαῖαν ἵκηαι,</TextUnit>
    <TextUnit id="3770" loc="3.1123">τιμήεσσα γυναιξὶ καὶ ἀνδράσιν αἰδοίη τε</TextUnit>
    <TextUnit id="3771" loc="3.1124">ἔσσεαι: οἱ δέ σε πάγχυ θεὸν ὣς πορσανέουσιν,</TextUnit>
    <TextUnit id="3772" loc="3.1125">οὕνεκα τῶν μὲν παῖδες ὑπότροποι οἴκαδ' ἵκοντο</TextUnit>
    <TextUnit id="3773" loc="3.1126">σῇ βουλῇ, τῶν δ' αὖτε κασίγνητοί τε ἔται τε</TextUnit>
    <TextUnit id="3774" loc="3.1127">καὶ θαλεροὶ κακότητος ἄδην ἐσάωθεν ἀκοῖται.</TextUnit>
    <TextUnit id="3775" loc="3.1128">ἡμέτερον δὲ λέχος θαλάμοις ἔνι κουριδίοισιν</TextUnit>
    <TextUnit id="3776" loc="3.1129">πορσυνέεις: οὐδ' ἄμμε διακρινέει φιλότητος</TextUnit>
    <TextUnit id="3777" loc="3.1130">ἄλλο, πάρος θάνατόν γε μεμορμένον ἀμφικαλύψαι."</TextUnit>
    <TextUnit id="3778" loc="3.1131">̔͂Ως φάτο: τῇ δ' ἔντοσθε κατείβετο θυμὸς ἀκουῇ,</TextUnit>
    <TextUnit id="3779" loc="3.1132">ἔμπης δ' ἔργ' ἀίδηλα κατερρίγησεν ἰδέσθαι.</TextUnit>
    <TextUnit id="3780" loc="3.1133">σχετλίη: οὐ μὲν δηρὸν ἀπαρνήσεσθαι ἔμελλεν</TextUnit>
    <TextUnit id="3781" loc="3.1134">̔Ελλάδα ναιετάειν. ὧς γὰρ τόδε μήδετο ̔́Ηρη,</TextUnit>
    <TextUnit id="3782" loc="3.1135">ὄφρα κακὸν Πελίῃ ἱερὴν ἐς ̓Ιωλκὸν ἵκοιτο</TextUnit>
    <TextUnit id="3783" loc="3.1136">Αἰαίη Μήδεια, λιποῦς' ἄπο πατρίδα γαῖαν.</TextUnit>
    <TextUnit id="3784" loc="3.1137">̓́Ηδη δ' ἀμφίπολοι μὲν ὀπιπεύουσαι ἄπωθεν</TextUnit>
    <TextUnit id="3785" loc="3.1138">σιγῇ ἀνιάζεσκον: ἐδεύετο δ' ἤματος ὥρη</TextUnit>
    <TextUnit id="3786" loc="3.1139">ἂψ οἶκόνδε νέεσθαι ἑὴν μετὰ μητέρα κούρην.</TextUnit>
    <TextUnit id="3787" loc="3.1140">ἡ δ' οὔπω κομιδῆς μιμνήσκετο, τέρπετο γάρ οἱ</TextUnit>
    <TextUnit id="3788" loc="3.1141">θυμὸς ὁμῶς μορφῇ τε καὶ αἱμυλίοισι λόγοισιν,</TextUnit>
    <TextUnit id="3789" loc="3.1142">εἰ μὴ ἄρ' Αἰσονίδης πεφυλαγμένος ὀψέ περ ηὔδα:</TextUnit>
    <TextUnit id="3790" loc="3.1143">"̔́Ωρη ἀποβλώσκειν, μὴ πρὶν φάος ἠελίοιο</TextUnit>
    <TextUnit id="3791" loc="3.1144">δύῃ ὑποφθάμενον, καί τις τὰ ἕκαστα νοήσῃ</TextUnit>
    <TextUnit id="3792" loc="3.1145">ὀθνείων: αὖτις δ' ἀβολήσομεν ἐνθάδ' ἰόντες."</TextUnit>
    <TextUnit id="3793" loc="3.1146">̔͂Ως τώγ' ἀλλήλων ἀγανοῖς ἐπὶ τόσσον ἔπεσσιν</TextUnit>
    <TextUnit id="3794" loc="3.1147">πείρηθεν: μετὰ δ' αὖτε διέτμαγεν. ἤτοι ̓Ιήσων</TextUnit>
    <TextUnit id="3795" loc="3.1148">εἰς ἑτάρους καὶ νῆα κεχαρμένος ὦρτο νέεσθαι:</TextUnit>
    <TextUnit id="3796" loc="3.1149">ἡ δὲ μετ' ἀμφιπόλους: αἱ δὲ σχεδὸν ἀντεβόλησαν</TextUnit>
    <TextUnit id="3797" loc="3.1150">πᾶσαι ὁμοῦ: τὰς δ' οὔτι περιπλομένας ἐνόησεν.</TextUnit>
    <TextUnit id="3798" loc="3.1151">ψυχὴ γὰρ νεφέεσσι μεταχρονίη πεπότητο.</TextUnit>
    <TextUnit id="3799" loc="3.1152">αὐτομάτοις δὲ πόδεσσι θοῆς ἐπεβήσατ' ἀπήνης,</TextUnit>
    <TextUnit id="3800" loc="3.1153">καί ῥ' ἑτέρῃ μὲν χειρὶ λάβ' ἡνία, τῇ δ' ἄρ' ἱμάσθλην</TextUnit>
    <TextUnit id="3801" loc="3.1154">δαιδαλέην, οὐρῆας ἐλαυνέμεν: οἱ δὲ πόλινδε</TextUnit>
    <TextUnit id="3802" loc="3.1155">θῦνον ἐπειγόμενοι ποτὶ δώματα. τὴν δ' ἄρ' ἰοῦσαν</TextUnit>
    <TextUnit id="3803" loc="3.1156">Χαλκιόπη περὶ παισὶν ἀκηχεμένη ἐρέεινεν:</TextUnit>
    <TextUnit id="3804" loc="3.1157">ἡ δὲ παλιντροπίῃσιν ἀμήχανος οὔτε τι μύθων</TextUnit>
    <TextUnit id="3805" loc="3.1158">ἔκλυεν, οὔτ' αὐδῆσαι ἀνειρομένῃ λελίητο.</TextUnit>
    <TextUnit id="3806" loc="3.1159">ἷζε δ' ἐπὶ χθαμαλῷ σφέλαϊ κλιντῆρος ἔνερθεν</TextUnit>
    <TextUnit id="3807" loc="3.1160">λέχρις ἐρεισαμένη λαιῇ ἐπὶ χειρὶ παρειήν:</TextUnit>
    <TextUnit id="3808" loc="3.1161">ὑγρὰ δ' ἐνὶ βλεφάροις ἔχεν ὄμματα, πορφύρουσα</TextUnit>
    <TextUnit id="3809" loc="3.1162">οἷον ἑῇ κακὸν ἔργον ἐπιξυνώσατο βουλῇ.</TextUnit>
    <TextUnit id="3810" loc="3.1163">Αἰσονίδης δ' ὅτε δὴ ἑτάροις ἐξαῦτις ἔμικτο</TextUnit>
    <TextUnit id="3811" loc="3.1164">ἐν χώρῃ, ὅθι τούσγε καταπρολιπὼν ἐλιάσθη,</TextUnit>
    <TextUnit id="3812" loc="3.1165">ὦρτ' ἰέναι σὺν τοῖσι, πιφαυσκόμενος τὰ ἕκαστα,</TextUnit>
    <TextUnit id="3813" loc="3.1166">ἡρώων ἐς ὅμιλον: ὁμοῦ δ' ἐπὶ νῆα πέλασσαν.</TextUnit>
    <TextUnit id="3814" loc="3.1167">οἱ δέ μιν ἀμφαγάπαζον, ὅπως ἴδον, ἔκ τ' ἐρέοντο.</TextUnit>
    <TextUnit id="3815" loc="3.1168">αὐτὰρ ὁ τοῖς πάντεσσι μετέννεπε δήνεα κούρης,</TextUnit>
    <TextUnit id="3816" loc="3.1169">δεῖξέ τε φάρμακον αἰνόν: ὁ δ' οἰόθεν οἶος ἑταίρων</TextUnit>
    <TextUnit id="3817" loc="3.1170">̓́Ιδας ἧστ' ἀπάνευθε δακὼν χόλον: οἱ δὲ δὴ ἄλλοι</TextUnit>
    <TextUnit id="3818" loc="3.1171">γηθόσυνοι τῆμος μέν, ἐπεὶ κνέφας ἔργαθε νυκτός,</TextUnit>
    <TextUnit id="3819" loc="3.1172">εὔκηλοι ἐμέλοντο περὶ σφίσιν. αὐτὰρ ἅμ' ἠοῖ</TextUnit>
    <TextUnit id="3820" loc="3.1173">πέμπον ἐς Αἰήτην ἰέναι σπόρον αἰτήσοντας</TextUnit>
    <TextUnit id="3821" loc="3.1174">ἄνδρε δύω, πρὸ μὲν αὐτὸν ἀρηίφιλον Τελαμῶνα,</TextUnit>
    <TextUnit id="3822" loc="3.1175">σὺν δὲ καὶ Αἰθαλίδην, υἷα κλυτὸν ̔Ερμείαο.</TextUnit>
    <TextUnit id="3823" loc="3.1176">βὰν δ' ἴμεν, οὐδ' ἁλίωσαν ὁδόν: πόρε δέ σφιν ἰοῦσιν</TextUnit>
    <TextUnit id="3824" loc="3.1177">κρείων Αἰήτης χαλεποὺς ἐς ἄεθλον ὀδόντας</TextUnit>
    <TextUnit id="3825" loc="3.1178">̓Αονίοιο δράκοντος, ὃν ̓Ωγυγίῃ ἐνὶ Θήβῃ</TextUnit>
    <TextUnit id="3826" loc="3.1179">Κάδμος, ὅτ' Εὐρώπην διζήμενος εἰσαφίκανεν,</TextUnit>
    <TextUnit id="3827" loc="3.1180">πέφνεν ̓Αρητιάδι κρήνῃ ἐπίουρον ἐόντα:</TextUnit>
    <TextUnit id="3828" loc="3.1181">ἔνθα καὶ ἐννάσθη πομπῇ βοός, ἥν οἱ ̓Απόλλων</TextUnit>
    <TextUnit id="3829" loc="3.1182">ὤπασε μαντοσύνῃσι προηγήτειραν ὁδοῖο.</TextUnit>
    <TextUnit id="3830" loc="3.1183">τοὺς δὲ θεὰ Τριτωνὶς ὑπὲκ γενύων ἐλάσασα</TextUnit>
    <TextUnit id="3831" loc="3.1184">Αἰήτῃ πόρε δῶρον ὁμῶς αὐτῷ τε φονῆι.</TextUnit>
    <TextUnit id="3832" loc="3.1185">καί ῥ' ὁ μὲν ̓Αονίοισιν ἐνισπείρας πεδίοισιν</TextUnit>
    <TextUnit id="3833" loc="3.1186">Κάδμος ̓Αγηνορίδης γαιηγενῆ εἵσατο λαόν,</TextUnit>
    <TextUnit id="3834" loc="3.1187">̓́Αρεος ἀμώοντος ὅσοι ὑπὸ δουρὶ λίποντο:</TextUnit>
    <TextUnit id="3835" loc="3.1188">τοὺς δὲ τότ' Αἰήτης ἔπορεν μετὰ νῆα φέρεσθαι</TextUnit>
    <TextUnit id="3836" loc="3.1189">προφρονέως, ἐπεὶ οὔ μιν ὀίσσατο πείρατ' ἀέθλου</TextUnit>
    <TextUnit id="3837" loc="3.1190">ἐξανύσειν, εἰ καί περ ἐπὶ ζυγὰ βουσὶ βάλοιτο.</TextUnit>
    <TextUnit id="3838" loc="3.1191">̓Ηέλιος μὲν ἄπωθεν ἐρεμνὴν δύετο γαῖαν</TextUnit>
    <TextUnit id="3839" loc="3.1192">ἑσπέριος, νεάτας ὑπὲρ ἄκριας Αἰθιοπήων:</TextUnit>
    <TextUnit id="3840" loc="3.1193">Νὺξ δ' ἵπποισιν ἔβαλλεν ἔπι ζυγά: τοὶ δὲ χαμεύνας</TextUnit>
    <TextUnit id="3841" loc="3.1194">ἔντυον ἥρωες παρὰ πείσμασιν. αὐτὰρ ̓Ιήσων</TextUnit>
    <TextUnit id="3842" loc="3.1195">αὐτίκ' ἐπεί ῥ' ̔Ελίκης εὐφεγγέος ἀστέρες ̓́Αρκτου</TextUnit>
    <TextUnit id="3843" loc="3.1196">ἔκλιθεν, οὐρανόθεν δὲ πανεύκηλος γένετ' αἰθήρ,</TextUnit>
    <TextUnit id="3844" loc="3.1197">βῆ ῥ' ἐς ἐρημαίην, κλωπήιος ἠύτε τις φώρ,</TextUnit>
    <TextUnit id="3845" loc="3.1198">σὺν πᾶσιν χρήεσσι: πρὸ γάρ τ' ἀλέγυνεν ἕκαστα</TextUnit>
    <TextUnit id="3846" loc="3.1199">ἠμάτιος: θῆλυν μὲν ὄιν, γάλα τ' ἔκτοθι ποίμνης</TextUnit>
    <TextUnit id="3847" loc="3.1200">̓́Αργος ἰὼν ἤνεικε: τὰ δ' ἐξ αὐτῆς ἕλε νηός.</TextUnit>
    <TextUnit id="3848" loc="3.1201">ἀλλ' ὅτε δὴ ἴδε χῶρον, ὅτις πάτου ἔκτοθεν ἦεν</TextUnit>
    <TextUnit id="3849" loc="3.1202">ἀνθρώπων, καθαρῇσιν ὑπεύδιος εἱαμενῇσιν,</TextUnit>
    <TextUnit id="3850" loc="3.1203">ἔνθ' ἤτοι πάμπρωτα λοέσσατο μὲν ποταμοῖο</TextUnit>
    <TextUnit id="3851" loc="3.1204">εὐαγέως θείοιο τέρεν δέμας: ἀμφὶ δὲ φᾶρος</TextUnit>
    <TextUnit id="3852" loc="3.1205">ἕσσατο κυάνεον, τό ῥά οἱ πάρος ἐγγυάλιξεν</TextUnit>
    <TextUnit id="3853" loc="3.1206">Λημνιὰς ̔Υψιπύλη, ἀδινῆς μνημήιον εὐνῆς.</TextUnit>
    <TextUnit id="3854" loc="3.1207">πήχυιον δ' ἄρ' ἔπειτα πέδῳ ἔνι βόθρον ὀρύξας</TextUnit>
    <TextUnit id="3855" loc="3.1208">νήησε σχίζας, ἐπὶ δ' ἀρνειοῦ τάμε λαιμόν,</TextUnit>
    <TextUnit id="3856" loc="3.1209">αὐτόν τ' εὖ καθύπερθε τανύσσατο: δαῖε δὲ φιτρους</TextUnit>
    <TextUnit id="3857" loc="3.1210">πῦρ ὑπένερθεν ἱείς, ἐπὶ δὲ μιγάδας χέε λοιβάς,</TextUnit>
    <TextUnit id="3858" loc="3.1211">Βριμὼ κικλήσκων ̔Εκάτην ἐπαρωγὸν ἀέθλων.</TextUnit>
    <TextUnit id="3859" loc="3.1212">καί ῥ' ὁ μὲν ἀγκαλέσας πάλιν ἔστιχεν: ἡ δ' ἀίουσα</TextUnit>
    <TextUnit id="3860" loc="3.1213">κευθμῶν ἐξ ὑπάτων δεινὴ θεὸς ἀντεβόλησεν</TextUnit>
    <TextUnit id="3861" loc="3.1214">ἱροῖς Αἰσονίδαο: πέριξ δέ μιν ἐστεφάνωντο</TextUnit>
    <TextUnit id="3862" loc="3.1215">σμερδαλέοι δρυΐνοισι μετὰ πτόρθοισι δράκοντες.</TextUnit>
    <TextUnit id="3863" loc="3.1216">στράπτε δ' ἀπειρέσιον δαΐδων σέλας: ἀμφὶ δὲ τήνγε</TextUnit>
    <TextUnit id="3864" loc="3.1217">ὀξείῃ ὑλακῇ χθόνιοι κύνες ἐφθέγγοντο.</TextUnit>
    <TextUnit id="3865" loc="3.1218">πίσεα δ' ἔτρεμε πάντα κατὰ στίβον: αἱ δ' ὀλόλυξαν</TextUnit>
    <TextUnit id="3866" loc="3.1219">νύμφαι ἑλειονόμοι ποταμηίδες, αἳ περὶ κείνην</TextUnit>
    <TextUnit id="3867" loc="3.1220">Φάσιδος εἱαμενὴν ̓Αμαραντίου εἱλίσσονται.</TextUnit>
    <TextUnit id="3868" loc="3.1221">Αἰσονίδην δ' ἤτοι μὲν ἕλεν δέος, ἀλλά μιν οὐδ' ὧς</TextUnit>
    <TextUnit id="3869" loc="3.1222">ἐντροπαλιζόμενον πόδες ἔκφερον, ὄφρ' ἑτάροισιν</TextUnit>
    <TextUnit id="3870" loc="3.1223">μίκτο κιών: ἤδη δὲ φόως νιφόεντος ὕπερθεν</TextUnit>
    <TextUnit id="3871" loc="3.1224">Καυκάσου ἠριγενὴς ̓Ηὼς βάλεν ἀντέλλουσα.</TextUnit>
    <TextUnit id="3872" loc="3.1225">Καὶ τότ' ἄρ' Αἰήτης περὶ μὲν στήθεσσιν ἕεστο</TextUnit>
    <TextUnit id="3873" loc="3.1226">θώρηκα στάδιον, τόν οἱ πόρεν ἐξεναρίξας</TextUnit>
    <TextUnit id="3874" loc="3.1227">σφωιτέραις Φλεγραῖον ̓́Αρης ὑπὸ χερσὶ Μίμαντα:</TextUnit>
    <TextUnit id="3875" loc="3.1228">χρυσείην δ' ἐπὶ κρατὶ κόρυν θέτο τετραφάληρον,</TextUnit>
    <TextUnit id="3876" loc="3.1229">λαμπομένην οἷόν τε περίτροχον ἔπλετο φέγγος</TextUnit>
    <TextUnit id="3877" loc="3.1230">ἠελίου, ὅτε πρῶτον ἀνέρχεται ̓Ωκεανοῖο.</TextUnit>
    <TextUnit id="3878" loc="3.1231">ἂν δὲ πολύρρινον νώμα σάκος, ἂν δὲ καὶ ἔγχος</TextUnit>
    <TextUnit id="3879" loc="3.1232">δεινόν, ἀμαιμάκετον: τὸ μὲν οὔ κέ τις ἄλλος ὑπέστη</TextUnit>
    <TextUnit id="3880" loc="3.1233">ἀνδρῶν ἡρώων, ὅτε κάλλιπον ̔Ηρακλῆα</TextUnit>
    <TextUnit id="3881" loc="3.1234">τῆλε παρέξ, ὅ κεν οἶος ἐναντίβιον πολέμιξεν.</TextUnit>
    <TextUnit id="3882" loc="3.1235">τῷ δὲ καὶ ὠκυπόδων ἵππων εὐπηγέα δίφρον</TextUnit>
    <TextUnit id="3883" loc="3.1236">ἔσχε πέλας Φαέθων ἐπιβήμεναι: ἂν δὲ καὶ αὐτὸς</TextUnit>
    <TextUnit id="3884" loc="3.1237">βήσατο, ῥυτῆρας δὲ χεροῖν ἔχεν. ἐκ δὲ πόληος</TextUnit>
    <TextUnit id="3885" loc="3.1238">ἤλασεν εὐρεῖαν κατ' ἀμαξιτόν, ὥς κεν ἀέθλῳ</TextUnit>
    <TextUnit id="3886" loc="3.1239">παρσταίη: σὺν δέ σφιν ἀπείριτος ἔσσυτο λαός.</TextUnit>
    <TextUnit id="3887" loc="3.1240">οἷος δ' ̓́Ισθμιον εἶσι Ποσειδάων ἐς ἀγῶνα</TextUnit>
    <TextUnit id="3888" loc="3.1241">ἅρμασιν ἐμβεβαώς, ἢ Ταίναρον, ἢ ὅγε Λέρνης</TextUnit>
    <TextUnit id="3889" loc="3.1242">ὕδωρ, ἠὲ κατ' ἄλσος ̔Υαντίου ̓Ογχηστοῖο,</TextUnit>
    <TextUnit id="3890" loc="3.1243">καί τε Καλαύρειαν μετὰ δῆθ' ἅμα νίσσεται ἵπποις,</TextUnit>
    <TextUnit id="3891" loc="3.1244">Πέτρην θ' Αἱμονίην, ἢ δενδρήεντα Γεραιστόν:</TextUnit>
    <TextUnit id="3892" loc="3.1245">τοῖος ἄρ' Αἰήτης Κόλχων ἀγὸς ἦεν ἰδέσθαι.</TextUnit>
    <TextUnit id="3893" loc="3.1246">Τόφρα δὲ Μηδείης ὑποθημοσύνῃσιν ̓Ιήσων</TextUnit>
    <TextUnit id="3894" loc="3.1247">φάρμακα μυδήνας ἠμὲν σάκος ἀμφεπάλυνεν</TextUnit>
    <TextUnit id="3895" loc="3.1248">ἠδὲ δόρυ βριαρόν, περὶ δὲ ξίφος: ἀμφὶ δ' ἑταῖροι</TextUnit>
    <TextUnit id="3896" loc="3.1249">πείρησαν τευχέων βεβιημένοι, οὐδ' ἐδύναντο</TextUnit>
    <TextUnit id="3897" loc="3.1250">κεῖνο δόρυ γνάμψαι τυτθόν γέ περ, ἀλλὰ μάλ' αὔτως</TextUnit>
    <TextUnit id="3898" loc="3.1251">ἀαγὲς κρατερῇσιν ἐνεσκλήκει παλάμῃσιν.</TextUnit>
    <TextUnit id="3899" loc="3.1252">αὐτὰρ ὁ τοῖς ἄμοτον κοτέων ̓Αφαρήιος ̓́Ιδας</TextUnit>
    <TextUnit id="3900" loc="3.1253">κόψε παρ' οὐρίαχον μεγάλῳ ξίφει: ἆλτο δ' ἀκωκὴ</TextUnit>
    <TextUnit id="3901" loc="3.1254">ῥαιστὴρ ἄκμονος ὥστε, παλιντυπές: οἱ δ' ὁμάδησαν</TextUnit>
    <TextUnit id="3902" loc="3.1255">γηθόσυνοι ἥρωες ἐπ' ἐλπωρῇσιν ἀέθλου.</TextUnit>
    <TextUnit id="3903" loc="3.1256">καὶ δ' αὐτὸς μετέπειτα παλύνετο: δῦ δέ μιν ἀλκὴ</TextUnit>
    <TextUnit id="3904" loc="3.1257">σμερδαλέη ἄφατός τε καὶ ἄτρομος: αἱ δ' ἑκάτερθεν</TextUnit>
    <TextUnit id="3905" loc="3.1258">χεῖρες ἐπερρώσαντο περὶ σθένεϊ σφριγόωσαι.</TextUnit>
    <TextUnit id="3906" loc="3.1259">ὡς δ' ὅτ' ἀρήιος ἵππος ἐελδόμενος πολέμοιο</TextUnit>
    <TextUnit id="3907" loc="3.1260">σκαρθμῷ ἐπιχρεμέθων κρούει πέδον, αὐτὰρ ὕπερθεν</TextUnit>
    <TextUnit id="3908" loc="3.1261">κυδιόων ὀρθοῖσιν ἐπ' οὔασιν αὐχέν' ἀείρει:</TextUnit>
    <TextUnit id="3909" loc="3.1262">τοῖος ἄρ' Αἰσονίδης ἐπαγαίετο κάρτεϊ γυίων.</TextUnit>
    <TextUnit id="3910" loc="3.1263">πολλὰ δ' ἄρ' ἔνθα καὶ ἔνθα μετάρσιον ἴχνος ἔπαλλεν,</TextUnit>
    <TextUnit id="3911" loc="3.1264">ἀσπίδα χαλκείην μελίην τ' ἐν χερσὶ τινάσσων.</TextUnit>
    <TextUnit id="3912" loc="3.1265">φαίης κε ζοφεροῖο κατ' αἰθέρος ἀίσσουσαν</TextUnit>
    <TextUnit id="3913" loc="3.1266">χειμερίην στεροπὴν θαμινὸν μεταπαιφάσσεσθαι</TextUnit>
    <TextUnit id="3914" loc="3.1267">ἐκ νεφέων, ὅτ' ἔπειτα μελάντατον ὄμβρον ἄγωνται.</TextUnit>
    <TextUnit id="3915" loc="3.1268">καὶ τότ' ἔπειτ' οὐ δηρὸν ἔτι σχήσεσθαι ἀέθλων</TextUnit>
    <TextUnit id="3916" loc="3.1269">μέλλον: ἀτὰρ κληῖσιν ἐπισχερὼ ἱδρυνθέντες</TextUnit>
    <TextUnit id="3917" loc="3.1270">ῥίμφα μάλ' ἐς πεδίον τὸ ̓Αρήιον ἠπείγοντο.</TextUnit>
    <TextUnit id="3918" loc="3.1271">τόσσον δὲ προτέρω πέλεν ἄστεος ἀντιπέρηθεν,</TextUnit>
    <TextUnit id="3919" loc="3.1272">ὅσσον τ' ἐκ βαλβῖδος ἐπήβολος ἅρματι νύσσα</TextUnit>
    <TextUnit id="3920" loc="3.1273">γίγνεται, ὁππότ' ἄεθλα καταφθιμένοιο ἄνακτος</TextUnit>
    <TextUnit id="3921" loc="3.1274">κηδεμόνες πεζοῖσι καὶ ἱππήεσσι τίθενται.</TextUnit>
    <TextUnit id="3922" loc="3.1275">τέτμον δ' Αἰήτην τε καὶ ἄλλων ἔθνεα Κόλχων,</TextUnit>
    <TextUnit id="3923" loc="3.1276">τοὺς μὲν Καυκασίοισιν ἐφεσταότας σκοπέλοισιν,</TextUnit>
    <TextUnit id="3924" loc="3.1277">τὸν δ' αὐτοῦ παρὰ χεῖλος ἑλισσόμενον ποταμοῖο.</TextUnit>
    <TextUnit id="3925" loc="3.1278">Αἰσονίδης δ', ὅτε δὴ πρυμνήσια δῆσαν ἑταῖροι,</TextUnit>
    <TextUnit id="3926" loc="3.1279">δή ῥα τότε ξὺν δουρὶ καὶ ἀσπίδι βαῖν' ἐς ἄεθλον,</TextUnit>
    <TextUnit id="3927" loc="3.1280">νηὸς ἀποπροθορών: ἄμυδις δ' ἕλε παμφανόωσαν</TextUnit>
    <TextUnit id="3928" loc="3.1281">χαλκείην πήληκα θοῶν ἔμπλειον ὀδόντων</TextUnit>
    <TextUnit id="3929" loc="3.1282">καὶ ξίφος ἀμφ' ὤμοις, γυμνὸς δέμας, ἄλλα μὲν ̓́Αρει</TextUnit>
    <TextUnit id="3930" loc="3.1283">εἴκελος, ἄλλα δέ που χρυσαόρῳ ̓Απόλλωνι.</TextUnit>
    <TextUnit id="3931" loc="3.1284">παπτήνας δ' ἀνὰ νειὸν ἴδε ζυγὰ χάλκεα ταύρων</TextUnit>
    <TextUnit id="3932" loc="3.1285">αὐτόγυόν τ' ἐπὶ τοῖς στιβαροῦ ἀδάμαντος ἄροτρον.</TextUnit>
    <TextUnit id="3933" loc="3.1286">χρίμψε δ' ἔπειτα κιών, παρὰ δ' ὄβριμον ἔγχος ἔπηξεν</TextUnit>
    <TextUnit id="3934" loc="3.1287">ὀρθὸν ἐπ' οὐριάχῳ, κυνέην δ' ἀποκάτθετ' ἐρείσας.</TextUnit>
    <TextUnit id="3935" loc="3.1288">βῆ δ' αὐτῇ προτέρωσε σὺν ἀσπίδι νήριτα ταύρων</TextUnit>
    <TextUnit id="3936" loc="3.1289">ἴχνια μαστεύων: οἱ δ' ἔκποθεν ἀφράστοιο</TextUnit>
    <TextUnit id="3937" loc="3.1290">κευθμῶνος χθονίου, ἵνα τέ σφισιν ἔσκε βόαυλα</TextUnit>
    <TextUnit id="3938" loc="3.1291">καρτερὰ λιγνυόεντι πέριξ εἰλυμένα καπνῷ,</TextUnit>
    <TextUnit id="3939" loc="3.1292">ἄμφω ὁμοῦ προγένοντο πυρὸς σέλας ἀμπνείοντες.</TextUnit>
    <TextUnit id="3940" loc="3.1293">ἔδδεισαν δ' ἥρωες, ὅπως ἴδον. αὐτὰρ ὁ τούσγε,</TextUnit>
    <TextUnit id="3941" loc="3.1294">εὖ διαβάς, ἐπιόντας, ἅ τε σπιλὰς εἰν ἁλὶ πέτρη</TextUnit>
    <TextUnit id="3942" loc="3.1295">μίμνει ἀπειρεσίῃσι δονεύμενα κύματ' ἀέλλαις.</TextUnit>
    <TextUnit id="3943" loc="3.1296">πρόσθε δέ οἱ σάκος ἔσχεν ἐναντίον: οἱ δέ μιν ἄμφω</TextUnit>
    <TextUnit id="3944" loc="3.1297">μυκηθμῷ κρατεροῖσιν ἐνέπληξαν κεράεσσιν:</TextUnit>
    <TextUnit id="3945" loc="3.1298">οὐδ' ἄρα μιν τυτθόν περ ἀνώχλισαν ἀντιόωντες.</TextUnit>
    <TextUnit id="3946" loc="3.1299">ὡς δ' ὅτ' ἐνὶ τρητοῖσιν ἐύρρινοι χοάνοισιν</TextUnit>
    <TextUnit id="3947" loc="3.1300">φῦσαι χαλκήων ὁτὲ μέν τ' ἀναμαρμαίρουσιν,</TextUnit>
    <TextUnit id="3948" loc="3.1301">πῦρ ὀλοόν πιμπρᾶσαι, ὅτ' αὖ λήγουσιν ἀυτμῆς,</TextUnit>
    <TextUnit id="3949" loc="3.1302">δεινὸς δ' ἐξ αὐτοῦ πέλεται βρόμος, ὁππότ' ἀίξῃ</TextUnit>
    <TextUnit id="3950" loc="3.1303">νειόθεν: ὧς ἄρα τώγε θοὴν φλόγα φυσιόωντες</TextUnit>
    <TextUnit id="3951" loc="3.1304">ἐκ στομάτων ὁμάδευν, τὸν δ' ἄμφεπε δήιον αἶθος</TextUnit>
    <TextUnit id="3952" loc="3.1305">βάλλον ἅ τε στεροπή: κούρης δέ ἑ φάρμακ' ἔρυτο.</TextUnit>
    <TextUnit id="3953" loc="3.1306">καί ῥ' ὅγε δεξιτεροῖο βοὸς κέρας ἄκρον ἐρύσσας</TextUnit>
    <TextUnit id="3954" loc="3.1307">εἷλκεν ἐπικρατέως παντὶ σθένει, ὄφρα πελάσσῃ</TextUnit>
    <TextUnit id="3955" loc="3.1308">ζεύγλῃ χαλκείῃ, τὸν δ' ἐν χθονὶ κάββαλεν ὀκλάξ,</TextUnit>
    <TextUnit id="3956" loc="3.1309">ῥίμφα ποδὶ κρούσας πόδα χάλκεον. ὧς δὲ καὶ ἄλλον</TextUnit>
    <TextUnit id="3957" loc="3.1310">σφῆλεν γνὺξ ἐπιόντα, μιῇ βεβολημένον ὁρμῇ.</TextUnit>
    <TextUnit id="3958" loc="3.1311">εὐρὺ δ' ἀποπροβαλὼν χαμάδις σάκος, ἔνθα καὶ ἔνθα</TextUnit>
    <TextUnit id="3959" loc="3.1312">τῇ καὶ τῇ βεβαὼς ἄμφω ἔχε πεπτηῶτας</TextUnit>
    <TextUnit id="3960" loc="3.1313">γούνασιν ἐν προτέροισι, διὰ φλογὸς εἶθαρ ἐλυσθείς.</TextUnit>
    <TextUnit id="3961" loc="3.1314">θαύμασε δ' Αἰήτης σθένος ἀνέρος. οἱ δ' ἄρα τείως</TextUnit>
    <TextUnit id="3962" loc="3.1315">Τυνδαρίδαι--δὴ γάρ σφι πάλαι προπεφραδμένον ἦεν--</TextUnit>
    <TextUnit id="3963" loc="3.1316">ἀγχίμολον ζυγά οἱ πεδόθεν δόσαν ἀμφιβαλέσθαι.</TextUnit>
    <TextUnit id="3964" loc="3.1317">αὐτὰρ ὁ εὖ ἐνέδησε λόφους: μεσσηγὺ δ' ἀείρας</TextUnit>
    <TextUnit id="3965" loc="3.1318">χάλκεον ἱστοβοῆα, θοῇ συνάρασσε κορώνῃ</TextUnit>
    <TextUnit id="3966" loc="3.1319">ζεύγληθεν. καὶ τὼ μὲν ὑπὲκ πυρὸς ἂψ ἐπὶ νῆα</TextUnit>
    <TextUnit id="3967" loc="3.1320">χαζέσθην. ὁ δ' ἄρ' αὖτις ἑλὼν σάκος ἔνθετο νώτῳ</TextUnit>
    <TextUnit id="3968" loc="3.1321">ἐξόπιθεν, καὶ γέντο θοῶν ἔμπλειον ὀδόντων</TextUnit>
    <TextUnit id="3969" loc="3.1322">πήληκα βριαρὴν δόρυ τ' ἄσχετον, ᾧ π̔' ὑπὸ μέσσας</TextUnit>
    <TextUnit id="3970" loc="3.1323">ἐργατίνης ὥς τίς τε Πελασγίδι νύσσεν ἀκαίνῃ</TextUnit>
    <TextUnit id="3971" loc="3.1324">οὐτάζων λαγόνας: μάλα δ' ἔμπεδον εὖ ἀραρυῖαν</TextUnit>
    <TextUnit id="3972" loc="3.1325">τυκτὴν ἐξ ἀδάμαντος ἐπιθύνεσκεν ἐχέτλην.</TextUnit>
    <TextUnit id="3973" loc="3.1326">οἱ δ' εἵως μὲν δὴ περιώσια θυμαίνεσκον,</TextUnit>
    <TextUnit id="3974" loc="3.1327">λάβρον ἐπιπνείοντε πυρὸς σέλας: ὦρτο δ' ἀυτμὴ</TextUnit>
    <TextUnit id="3975" loc="3.1328">ἠύτε βυκτάων ἀνέμων βρόμος, οὕς τε μάλιστα</TextUnit>
    <TextUnit id="3976" loc="3.1329">δειδιότες μέγα λαῖφος ἁλίπλοοι ἐστείλαντο.</TextUnit>
    <TextUnit id="3977" loc="3.1330">δηρὸν δ' οὐ μετέπειτα κελευόμενοι ὑπὸ δουρὶ</TextUnit>
    <TextUnit id="3978" loc="3.1331">ἤισαν: ὀκριόεσσα δ' ἐρείκετο νειὸς ὀπίσσω,</TextUnit>
    <TextUnit id="3979" loc="3.1332">σχιζομένη ταύρων τε βίῃ κρατερῷ τ' ἀροτῆρι.</TextUnit>
    <TextUnit id="3980" loc="3.1333">δεινὸν δ' ἐσμαράγευν ἄμυδις κατὰ ὦλκας ἀρότρου</TextUnit>
    <TextUnit id="3981" loc="3.1334">βώλακες ἀγνύμεναι ἀνδραχθέες: εἵπετο δ' αὐτὸς</TextUnit>
    <TextUnit id="3982" loc="3.1335">λαῖον ἐπὶ στιβαρῷ πιέσας ποδί: τῆλε δ' ἑοῖο</TextUnit>
    <TextUnit id="3983" loc="3.1336">βάλλεν ἀρηρομένην αἰεὶ κατὰ βῶλον ὀδόντας</TextUnit>
    <TextUnit id="3984" loc="3.1337">ἐντροπαλιζόμενος, μή οἱ πάρος ἀντιάσειεν</TextUnit>
    <TextUnit id="3985" loc="3.1338">γηγενέων ἀνδρῶν ὀλοὸς στάχυς: οἱ δ' ἄρ' ἐπιπρὸ</TextUnit>
    <TextUnit id="3986" loc="3.1339">χαλκείῃς χηλῇσιν ἐρειδόμενοι πονέοντο.</TextUnit>
    <TextUnit id="3987" loc="3.1340">ἦμος δὲ τρίτατον λάχος ἤματος ἀνομένοιο</TextUnit>
    <TextUnit id="3988" loc="3.1341">λείπεται ἐξ ἠοῦς, καλέουσι δὲ κεκμηῶτες</TextUnit>
    <TextUnit id="3989" loc="3.1342">ἐργατίναι γλυκερόν σφιν ἄφαρ βουλυτὸν ἱκέσθαι,</TextUnit>
    <TextUnit id="3990" loc="3.1343">τῆμος ἀρήροτο νειὸς ὑπ' ἀκαμάτῳ ἀροτῆρι,</TextUnit>
    <TextUnit id="3991" loc="3.1344">τετράγυός περ ἐοῦσα: βοῶν τ' ἀπελύετ' ἄροτρα.</TextUnit>
    <TextUnit id="3992" loc="3.1345">καὶ τοὺς μὲν πεδίονδε διεπτοίησε φέβεσθαι:</TextUnit>
    <TextUnit id="3993" loc="3.1346">αὐτὰρ ὁ ἂψ ἐπὶ νῆα πάλιν κίεν, ὄφρ' ἔτι κεινὰς</TextUnit>
    <TextUnit id="3994" loc="3.1347">γηγενέων ἀνδρῶν ἴδεν αὔλακας. ἀμφὶ δ' ἑταῖροι</TextUnit>
    <TextUnit id="3995" loc="3.1348">θάρσυνον μύθοισιν. ὁ δ' ἐκ ποταμοῖο ῥοάων</TextUnit>
    <TextUnit id="3996" loc="3.1349">αὐτῇ ἀφυσσάμενος κυνέῃ σβέσεν ὕδατι δίψαν:</TextUnit>
    <TextUnit id="3997" loc="3.1350">γνάμψε δὲ γούνατ' ἐλαφρά, μέγαν δ' ἐμπλήσατο θυμὸν</TextUnit>
    <TextUnit id="3998" loc="3.1351">ἀλκῆς, μαιμώων συῒ εἴκελος, ὅς ῥά τ' ὀδόντας</TextUnit>
    <TextUnit id="3999" loc="3.1352">θήγει θηρευτῇσιν ἐπ' ἀνδράσιν, ἀμφὶ δὲ πολλὸς</TextUnit>
    <TextUnit id="4000" loc="3.1353">ἀφρὸς ἀπὸ στὅματος χαμάδις ῥεῖ χωομένοιο.</TextUnit>
    <TextUnit id="4001" loc="3.1354">οἱ δ' ἤδη κατὰ πᾶσαν ἀνασταχύεσκον ἄρουραν</TextUnit>
    <TextUnit id="4002" loc="3.1355">γηγενέες: φρίξεν δὲ περὶ στιβαροῖς σακέεσσιν</TextUnit>
    <TextUnit id="4003" loc="3.1356">δούρασί τ' ἀμφιγύοις κορύθεσσί τε λαμπομένῃσιν</TextUnit>
    <TextUnit id="4004" loc="3.1357">̓́Αρηος τέμενος φθισιμβρότου: ἵκετο δ' αἴγλη</TextUnit>
    <TextUnit id="4005" loc="3.1358">νειόθεν Οὔλυμπόνδε δι' ἠέρος ἀστράπτουσα.</TextUnit>
    <TextUnit id="4006" loc="3.1359">ὡς δ' ὁπότ' ἐς γαῖαν πολέος νιφετοῖο πεσόντος</TextUnit>
    <TextUnit id="4007" loc="3.1360">ἂψ ἀπὸ χειμερίας νεφέλας ἐκέσασσαν ἄελλαι</TextUnit>
    <TextUnit id="4008" loc="3.1361">λυγαίῃ ὑπὸ νυκτί, τὰ δ' ἀθρόα πάντ' ἐφαάνθη</TextUnit>
    <TextUnit id="4009" loc="3.1362">τείρεα λαμπετόωντα διὰ κνέφας: ὧς ἄρα τοίγε</TextUnit>
    <TextUnit id="4010" loc="3.1363">λάμπον ἀναλδήσκοντες ὑπὲρ χθονός. αὐτὰρ ̓Ιήσων</TextUnit>
    <TextUnit id="4011" loc="3.1364">μνήσατο Μηδείης πολυκερδέος ἐννεσιάων,</TextUnit>
    <TextUnit id="4012" loc="3.1365">λάζετο δ' ἐκ πεδίοιο μέγαν περιηγέα πέτρον,</TextUnit>
    <TextUnit id="4013" loc="3.1366">δεινὸν ̓Ενυαλίου σόλον ̓́Αρεος: οὔ κέ μιν ἄνδρες</TextUnit>
    <TextUnit id="4014" loc="3.1367">αἰζηοὶ πίσυρες γαίης ἄπο τυτθὸν ἄειραν.</TextUnit>
    <TextUnit id="4015" loc="3.1368">τόν ῥ' ἀνὰ χεῖρα λαβὼν μάλα τηλόθεν ἔμβαλε μέσσοις</TextUnit>
    <TextUnit id="4016" loc="3.1369">ἀίξας: αὐτὸς δ' ὑφ' ἑὸν σάκος ἕζετο λάθρῃ</TextUnit>
    <TextUnit id="4017" loc="3.1370">θαρσαλέως. Κόλχοι δὲ μέγ' ἴαχον, ὡς ὅτε πόντος</TextUnit>
    <TextUnit id="4018" loc="3.1371">ἴαχεν ὀξείῃσιν ἐπιβρομέων σπιλάδεσσιν:</TextUnit>
    <TextUnit id="4019" loc="3.1372">τὸν δ' ἕλεν ἀμφασίη ῥιπῇ στιβαροῖο σόλοιο</TextUnit>
    <TextUnit id="4020" loc="3.1373">Αἰήτην. οἱ δ' ὥστε θοοὶ κύνες ἀμφιθορόντες</TextUnit>
    <TextUnit id="4021" loc="3.1374">ἀλλήλους βρυχηδὸν ἐδήιον: οἱ δ' ἐπὶ γαῖαν</TextUnit>
    <TextUnit id="4022" loc="3.1375">μητέρα πῖπτον ἑοῖς ὑπὸ δούρασιν, ἠύτε πεῦκαι</TextUnit>
    <TextUnit id="4023" loc="3.1376">ἢ δρύες, ἅς τ' ἀνέμοιο κατάικες δονέουσιν.</TextUnit>
    <TextUnit id="4024" loc="3.1377">οἷος δ' οὐρανόθεν πυρόεις ἀναπάλλεται ἀστὴρ</TextUnit>
    <TextUnit id="4025" loc="3.1378">ὁλκὸν ὑπαυγάζων, τέρας ἀνδράσιν, οἵ μιν ἴδωντοι</TextUnit>
    <TextUnit id="4026" loc="3.1379">μαρμαρυγῇ σκοτίοιο δι' ἠέρος ἀίξαντα:</TextUnit>
    <TextUnit id="4027" loc="3.1380">τοῖος ἄρ' Αἴσονος υἱὸς ἐπέσσυτο γηγενέεσσιν,</TextUnit>
    <TextUnit id="4028" loc="3.1381">γυμνὸν δ' ἐκ κολεοῖο φέρε ξίφος, οὖτα δὲ μίγδην</TextUnit>
    <TextUnit id="4029" loc="3.1382">ἀμώων, πολέας μὲν ἔτ' ἐς νηδὺν λαγόνας τε</TextUnit>
    <TextUnit id="4030" loc="3.1383">ἡμίσεας ἀνέχοντας ἐς ἠέρα: τοὺς δὲ καὶ ἄχρις</TextUnit>
    <TextUnit id="4031" loc="3.1384">ὤμων τελλομένους: τοὺς δὲ νέον ἑστηῶτας,</TextUnit>
    <TextUnit id="4032" loc="3.1385">τοὺς δ' ἤδη καὶ ποσσὶν ἐπειγομένους ἐς ἄρηα.</TextUnit>
    <TextUnit id="4033" loc="3.1386">ὡς δ' ὁπότ' ἀμφ' οὔροισιν ἐγειρομένου πολέμοιο,</TextUnit>
    <TextUnit id="4034" loc="3.1387">δείσας γειομόρος, μή οἱ προτάμωνται ἀρούρας,</TextUnit>
    <TextUnit id="4035" loc="3.1388">ἅρπην εὐκαμπῆ νεοθηγέα χερσὶ μεμαρπὼς</TextUnit>
    <TextUnit id="4036" loc="3.1389">ὠμὸν ἐπισπεύδων κείρει στάχυν, οὐδὲ βολῇσιν</TextUnit>
    <TextUnit id="4037" loc="3.1390">μίμνει ἐς ὡραίην τερσήμεναι ἠελίοιο:</TextUnit>
    <TextUnit id="4038" loc="3.1391">ὧς τότε γηγενέων κεῖρε στάχυν: αἵματι δ' ὁλκοὶ</TextUnit>
    <TextUnit id="4039" loc="3.1392">ἠύτε κρηναῖαι ἀμάραι πλήθοντο ῥοῇσιν.</TextUnit>
    <TextUnit id="4040" loc="3.1393">πῖπτον δ', οἱ μὲν ὀδὰξ τετρηχότα βῶλον ὀδοῦσιν</TextUnit>
    <TextUnit id="4041" loc="3.1394">λαζόμενοι πρηνεῖς, οἱ δ' ἔμπαλιν, οἱ δ' ἐπ' ἀγοστῷ</TextUnit>
    <TextUnit id="4042" loc="3.1395">καὶ πλευροῖς, κήτεσσι δομὴν ἀτάλαντοι ἰδέσθαι.</TextUnit>
    <TextUnit id="4043" loc="3.1396">πολλοὶ δ' οὐτάμενοι, πρὶν ὑπὸ χθονὸς ἴχνος ἀεῖραι,</TextUnit>
    <TextUnit id="4044" loc="3.1397">ὅσσον ἄνω προύτυψαν ἐς ἠέρα, τόσσον ἔραζε</TextUnit>
    <TextUnit id="4045" loc="3.1398">βριθόμενοι πλαδαροῖσι καρήασιν ἠρήρειντο.</TextUnit>
    <TextUnit id="4046" loc="3.1399">ἔρνεἀ που τοίως, Διὸς ἄσπετον ὀμβρήσαντος,</TextUnit>
    <TextUnit id="4047" loc="3.1400">φυταλιῇ νεόθρεπτα κατημύουσιν ἔραζε</TextUnit>
    <TextUnit id="4048" loc="3.1401">κλασθέντα ῥίζηθεν, ἀλωήων πόνος ἀνδρῶν:</TextUnit>
    <TextUnit id="4049" loc="3.1402">τὸν δὲ κατηφείη τε καὶ οὐλοὸν ἄλγος ἱκάνει</TextUnit>
    <TextUnit id="4050" loc="3.1403">κλήρου σημαντῆρα φυτοτρόφον: ὧς τότ' ἄνακτος</TextUnit>
    <TextUnit id="4051" loc="3.1404">Αἰήταο βαρεῖαι ὑπὸ φρένας ἦλθον ἀνῖαι.</TextUnit>
    <TextUnit id="4052" loc="3.1405">ἤιε δ' ἐς πτολίεθρον ὑπότροπος ἄμμιγα Κόλχοις,</TextUnit>
    <TextUnit id="4053" loc="3.1406">πορφύρων, ᾗ κέ σφι θοώτερον ἀντιόῳτο.</TextUnit>
    <TextUnit id="4054" loc="3.1407">ἦμαρ ἔδυ, καὶ τῷ τετελεσμένος ἦεν ἄεθλος.</TextUnit>
    <TextUnit id="4055" loc="4.1">Αὐτὴ νῦν κάματόν γε, θεά, καὶ δήνεα κούρης</TextUnit>
    <TextUnit id="4056" loc="4.2">Κολχίδος ἔννεπε, Μοῦσα, Διὸς τέκος. ἦ γὰρ ἔμοιγε</TextUnit>
    <TextUnit id="4057" loc="4.3">ἀμφασίῃ νόος ἔνδον ἑλίσσεται ὁρμαίνοντι,</TextUnit>
    <TextUnit id="4058" loc="4.4">ἢ ἔμεν ἄτης πῆμα δυσίμερον, ἦ τόγ' ἐνίσπω</TextUnit>
    <TextUnit id="4059" loc="4.5">φύζαν ἀεικελίην, ᾗ κάλλιπεν ἔθνεα Κόλχων.</TextUnit>
    <TextUnit id="4060" loc="4.6">̓́Ητοι ὁ μὲν δήμοιο μετ' ἀνδράσιν, ὅσσοι ἄριστοι,</TextUnit>
    <TextUnit id="4061" loc="4.7">παννύχιος δόλον αἰπὺν ἐπὶ σφίσι μητιάασκεν</TextUnit>
    <TextUnit id="4062" loc="4.8">οἷσιν ἐνὶ μεγάροις, στυγερῷ ἐπὶ θυμὸν ἀέθλῳ</TextUnit>
    <TextUnit id="4063" loc="4.9">Αἰήτης ἄμοτον κεχολωμένος: οὐδ' ὅγε πάμπαν</TextUnit>
    <TextUnit id="4064" loc="4.10">θυγατέρων τάδε νόσφιν ἑῶν τελέεσθαι ἐώλπει.</TextUnit>
    <TextUnit id="4065" loc="4.11">Τῇ δ' ἀλεγεινότατον κραδίῃ φόβον ἔμβαλεν ̔́Ηρη:</TextUnit>
    <TextUnit id="4066" loc="4.12">τρέσσεν δ', ἠύτε τις κούφη κεμάς, ἥν τε βαθείης</TextUnit>
    <TextUnit id="4067" loc="4.13">τάρφεσιν ἐν ξυλόχοιο κυνῶν ἐφόβησεν ὁμοκλή.</TextUnit>
    <TextUnit id="4068" loc="4.14">αὐτίκα γὰρ νημερτὲς ὀίσσατο, μή μιν ἀρωγὴν</TextUnit>
    <TextUnit id="4069" loc="4.15">ληθέμεν, αἶψα δὲ πᾶσαν ἀναπλήσειν κακότητα.</TextUnit>
    <TextUnit id="4070" loc="4.16">τάρβει δ' ἀμφιπόλους ἐπιίστορας: ἐν δέ οἱ ὄσσε</TextUnit>
    <TextUnit id="4071" loc="4.17">πλῆτο πυρός, δεινὸν δὲ περιβρομέεσκον ἀκουαί.</TextUnit>
    <TextUnit id="4072" loc="4.18">πυκνὰ δὲ λευκανίης ἐπεμάσσατο, πυκνὰ δὲ κουρὶξ</TextUnit>
    <TextUnit id="4073" loc="4.19">ἑλκομένη πλοκάμους γοερῇ βρυχήσατ' ἀνίῃ.</TextUnit>
    <TextUnit id="4074" loc="4.20">καί νύ κεν αὐτοῦ τῆμος ὑπὲρ μόρον ὤλετο κούρη,</TextUnit>
    <TextUnit id="4075" loc="4.21">φάρμακα πασσαμένη, ̔́Ηρης δ' ἁλίωσε μενοινάς,</TextUnit>
    <TextUnit id="4076" loc="4.22">εἰ μή μιν Φρίξοιο θεὰ σὺν παισὶ φέβεσθαι</TextUnit>
    <TextUnit id="4077" loc="4.23">ὦρσεν ἀτυζομένην: πτερόεις δέ οἱ ἐν φρεσὶ θυμὸς</TextUnit>
    <TextUnit id="4078" loc="4.24">ἰάνθη: μετὰ δ' ἥγε παλίσσυτος ἀθρόα κόλπων</TextUnit>
    <TextUnit id="4079" loc="4.25">φάρμακα πάντ' ἄμυδις κατεχεύατο φωριαμοῖο.</TextUnit>
    <TextUnit id="4080" loc="4.26">κύσσε δ' ἑόν τε λέχος καὶ δικλίδας ἀμφοτέρωθεν</TextUnit>
    <TextUnit id="4081" loc="4.27">σταθμούς, καὶ τοίχων ἐπαφήσατο, χερσί τε μακρὸν</TextUnit>
    <TextUnit id="4082" loc="4.28">ῥηξαμένη πλόκαμον, θαλάμῳ μνημήια μητρὶ</TextUnit>
    <TextUnit id="4083" loc="4.29">κάλλιπε παρθενίης, ἀδινῇ δ' ὀλοφύρατο φωνῇ:</TextUnit>
    <TextUnit id="4084" loc="4.30">"Τόνδε τοι ἀντ' ἐμέθεν ταναὸν πλόκον εἶμι λιποῦσα,</TextUnit>
    <TextUnit id="4085" loc="4.31">μῆτερ ἐμή: χαίροις δὲ καὶ ἄνδιχα πολλὸν ἰούσῃ:</TextUnit>
    <TextUnit id="4086" loc="4.32">χαίροις Χαλκιόπη, καὶ πᾶς δόμος. αἴθε σε πόντος,</TextUnit>
    <TextUnit id="4087" loc="4.33">ξεῖνε, διέρραισεν, πρὶν Κολχίδα γαῖαν ἱκέσθαι."</TextUnit>
    <TextUnit id="4088" loc="4.34">̔͂Ως ἄρ' ἔφη: βλεφάρων δὲ κατ' ἀθρόα δάκρυα χεῦεν.</TextUnit>
    <TextUnit id="4089" loc="4.35">οἵη δ' ἀφνειοῖο διειλυσθεῖσα δόμοιο</TextUnit>
    <TextUnit id="4090" loc="4.36">ληιάς, ἥν τε νέον πάτρης ἀπενόσφισεν αἶσα,</TextUnit>
    <TextUnit id="4091" loc="4.37">οὐδέ νύ πω μογεροῖο πεπείρηται καμάτοιο,</TextUnit>
    <TextUnit id="4092" loc="4.38">ἀλλ' ἔτ' ἀηθέσσουσα δύης καὶ δούλια ἔργα</TextUnit>
    <TextUnit id="4093" loc="4.39">εἶσιν ἀτυζομενη χαλεπὰς ὑπὸ χεῖρας ἀνάσσης:</TextUnit>
    <TextUnit id="4094" loc="4.40">τοίη ἄρ' ἱμερόεσσα δόμων ἐξέσσυτο κούρη.</TextUnit>
    <TextUnit id="4095" loc="4.41">τῇ δὲ καὶ αὐτόματοι θυρέων ἱπόειξαν ὀχῆες,</TextUnit>
    <TextUnit id="4096" loc="4.42">ὠκείαις ἄψορροι ἀναθρώσκοντες ἀοιδαῖς.</TextUnit>
    <TextUnit id="4097" loc="4.43">γυμνοῖσιν δὲ πόδεσσιν ἀνὰ στεινὰς θέεν οἴμους,</TextUnit>
    <TextUnit id="4098" loc="4.44">λαιῇ μὲν χερὶ πέπλον ἐπ' ὀφρύσιν ἀμφὶ μέτωπα</TextUnit>
    <TextUnit id="4099" loc="4.45">στειλαμένη καὶ καλὰ παρήια, δεξιτερῇ δὲ</TextUnit>
    <TextUnit id="4100" loc="4.46">ἄκρην ὑψόθι πέζαν ἀερτάζουσα χιτῶνος.</TextUnit>
    <TextUnit id="4101" loc="4.47">καρπαλίμως δ' ἀίδηλον ἀνὰ στίβον ἔκτοθι πύργων</TextUnit>
    <TextUnit id="4102" loc="4.48">ἄστεος εὐρυχόροιο φόβῳ ἵκετ': οὐδέ τις ἔγνω</TextUnit>
    <TextUnit id="4103" loc="4.49">τήνγε φυλακτήρων, λάθε δέ σφεας ὁρμηθεῖσα.</TextUnit>
    <TextUnit id="4104" loc="4.50">ἔνθεν ἴμεν νηόνδε μάλ' ἐφράσατ': οὐ γὰρ ἄιδρις</TextUnit>
    <TextUnit id="4105" loc="4.51">ἦεν ὁδῶν, θαμὰ καὶ πρὶν ἀλωμένη ἀμφί τε νεκρούς,</TextUnit>
    <TextUnit id="4106" loc="4.52">ἀμφί τε δυσπαλέας ῥίζας χθονός, οἷα γυναῖκες</TextUnit>
    <TextUnit id="4107" loc="4.53">φαρμακίδες: τρομερῷ δ' ὑπὸ δείματι πάλλετο θυμός.</TextUnit>
    <TextUnit id="4108" loc="4.54">τὴν δὲ νέον Τιτηνὶς ἀνερχομένη περάτηθεν</TextUnit>
    <TextUnit id="4109" loc="4.55">φοιταλέην ἐσιδοῦσα θεὰ ἐπεχήρατο Μήνη</TextUnit>
    <TextUnit id="4110" loc="4.56">ἁρπαλέως, καὶ τοῖα μετὰ φρεσὶν ᾗσιν ἔειπεν:</TextUnit>
    <TextUnit id="4111" loc="4.57">"Οὐκ ἄρ' ἐγὼ μούνη μετὰ Λάτμιον ἄντρον ἀλύσκω,</TextUnit>
    <TextUnit id="4112" loc="4.58">οὐδ' οἴη καλῷ περιδαίομαι ̓Ενδυμίωνι:</TextUnit>
    <TextUnit id="4113" loc="4.59">ἦ θαμὰ δὴ καὶ σεῖο κίον δολίῃσιν ἀοιδαῖς,</TextUnit>
    <TextUnit id="4114" loc="4.60">μνησαμένη φιλότητος, ἵνα σκοτίῃ ἐνὶ νυκτὶ</TextUnit>
    <TextUnit id="4115" loc="4.61">φαρμάσσῃς εὔκηλος, ἅ τοι φίλα ἔργα τέτυκται.</TextUnit>
    <TextUnit id="4116" loc="4.62">νῦν δὲ καὶ αὐτὴ δῆθεν ὁμοίης ἔμμορες ἄτης:</TextUnit>
    <TextUnit id="4117" loc="4.63">δῶκε δ' ἀνιηρόν τοι ̓Ιήσονα πῆμα γενέσθαι</TextUnit>
    <TextUnit id="4118" loc="4.64">δαίμων ἀλγινόεις. ἀλλ' ἔρχεο, τέτλαθι δ' ἔμπης,</TextUnit>
    <TextUnit id="4119" loc="4.65">καὶ πινυτή περ ἐοῦσα, πολύστονον ἄλγος ἀείρειν."</TextUnit>
    <TextUnit id="4120" loc="4.66">̓͂Ως ἄρ' ἔφη: τὴν δ' αἶψα πόδες φέρον ἐγκονέουσαν.</TextUnit>
    <TextUnit id="4121" loc="4.67">ἀσπασίως δ' ὄχθῃσιν ἐπηέρθη ποταμοῖο,</TextUnit>
    <TextUnit id="4122" loc="4.68">ἀντιπέρην λεύσσουσα πυρὸς σέλας, ὅ ῥά τ' ἀέθλου</TextUnit>
    <TextUnit id="4123" loc="4.69">παννύχιοι ἥρωες ἐυφροσύνῃσιν ἔδαιον.</TextUnit>
    <TextUnit id="4124" loc="4.70">ὀξείῃ δἤπειτα διὰ κνέφας ὄρθια φωνῇ</TextUnit>
    <TextUnit id="4125" loc="4.71">ὁπλότατον Φρίξοιο περαιόθεν ἤπυε παίδων,</TextUnit>
    <TextUnit id="4126" loc="4.72">φρόντιν: ὁ δὲ ξὺν ἑοῖσι κασιγνήτοις ὄπα κούρης</TextUnit>
    <TextUnit id="4127" loc="4.73">αὐτῷ τ' Αἰσονίδῃ τεκμήρατο: σῖγα δ' ἑταῖροι</TextUnit>
    <TextUnit id="4128" loc="4.74">θάμβεον, εὖτ' ἐνόησαν ὃ δὴ καὶ ἐτήτυμον ἦεν.</TextUnit>
    <TextUnit id="4129" loc="4.75">τρὶς μὲν ἀνήυσεν, τρὶς δ' ὀτρύνοντος ὁμίλου</TextUnit>
    <TextUnit id="4130" loc="4.76">Φρόντις ἀμοιβήδην ἀντίαχεν: οἱ δ' ἄρα τείως</TextUnit>
    <TextUnit id="4131" loc="4.77">ἥρωες μετὰ τήνγε θοοῖς ἐλάασκον ἐρετμοῖς.</TextUnit>
    <TextUnit id="4132" loc="4.78">οὔπω πείσματα νηὸς ἐπ' ἠπείροιο περαίης</TextUnit>
    <TextUnit id="4133" loc="4.79">βάλλον, ὁ δὲ κραιπνοὺς χέρσῳ πόδας ἧκεν ̓Ιήσων</TextUnit>
    <TextUnit id="4134" loc="4.80">ὑψοῦ ἀπ' ἰκριόφιν: μετὰ δὲ Φρόντις τε καὶ ̓́Αργος,</TextUnit>
    <TextUnit id="4135" loc="4.81">υἷε δύω Φρίξου, χαμάδις θόρον: ἡ δ' ἄρα τούσγε</TextUnit>
    <TextUnit id="4136" loc="4.82">γούνων ἀμφοτέρῃσι περισχομένη προσέειπεν:</TextUnit>
    <TextUnit id="4137" loc="4.83">"̓́Εκ με, φίλοι, ῥύσασθε δυσάμμορον, ὧς δὲ καὶ αὐτοὺς</TextUnit>
    <TextUnit id="4138" loc="4.84">ὑμέας Αἰήταο, πρὸ γάρ τ' ἀναφανδὰ τέτυκται</TextUnit>
    <TextUnit id="4139" loc="4.85">πάντα μάλ', οὐδέ τι μῆχος ἱκάνεται. ἀλλ' ἐπὶ νηὶ</TextUnit>
    <TextUnit id="4140" loc="4.86">φεύγωμεν, πρὶν τόνδε θοῶν ἐπιβήμεναι ἵππων.</TextUnit>
    <TextUnit id="4141" loc="4.87">δώσω δὲ χρύσειον ἐγὼ δέρος, εὐνήσασα</TextUnit>
    <TextUnit id="4142" loc="4.88">φρουρὸν ὄφιν: τύνη δὲ θεοὺς ἐνὶ σοῖσιν ἑταίροις,</TextUnit>
    <TextUnit id="4143" loc="4.89">ξεῖνε, τεῶν μύθων ἐπιίστορας, οὕς μοι ὑπέστης,</TextUnit>
    <TextUnit id="4144" loc="4.90">ποίησαι: μηδ' ἔνθεν ἑκαστέρω ὁρμηθεῖσαν</TextUnit>
    <TextUnit id="4145" loc="4.91">χήτει κηδεμόνων ὀνοτὴν καὶ ἀεικέα θείης."</TextUnit>
    <TextUnit id="4146" loc="4.92">̓́Ισκεν ἀκηχεμένη: μέγα δὲ φρένες Αἰσονίδαο</TextUnit>
    <TextUnit id="4147" loc="4.93">γήθεον: αἶψα δέ μιν περὶ γούνασι πεπτηυῖαν</TextUnit>
    <TextUnit id="4148" loc="4.94">ἦκ' ἀναειρόμενος προσπτύξατο, θάρσυνέν τε:</TextUnit>
    <TextUnit id="4149" loc="4.95">"Δαιμονίη, Ζεὺς αὐτὸς ̓Ολύμπιος ὅρκιος ἔστω,</TextUnit>
    <TextUnit id="4150" loc="4.96">̔́Ηρη τε Ζυγίη, Διὸς εὐνέτις, ἦ μὲν ἐμοῖσιν</TextUnit>
    <TextUnit id="4151" loc="4.97">κουριδίην σε δόμοισιν ἐνιστήσεσθαι ἄκοιτιν,</TextUnit>
    <TextUnit id="4152" loc="4.98">εὖτ' ἂν ἐς ̔Ελλάδα γαῖαν ἱκώμεθα νοστήσαντες."</TextUnit>
    <TextUnit id="4153" loc="4.99">̔͂Ως ηὔδα, καὶ χεῖρα παρασχεδὸν ἤραρε χειρὶ</TextUnit>
    <TextUnit id="4154" loc="4.100">δεξιτερήν: ἡ δέ σφιν ἐς ἱερὸν ἄλσος ἀνώγει</TextUnit>
    <TextUnit id="4155" loc="4.101">νῆα θοὴν ἐλάαν αὐτοσχεδόν, ὄφρ' ἔτι νύκτωρ</TextUnit>
    <TextUnit id="4156" loc="4.102">κῶας ἑλόντες ἄγοιντο παρὲκ νόον Αἰήταο.</TextUnit>
    <TextUnit id="4157" loc="4.103">ἔνθ' ἔπος ἠδὲ καὶ ἔργον ὁμοῦ πέλεν ἐσσυμένοισιν.</TextUnit>
    <TextUnit id="4158" loc="4.104">εἰς γάρ μιν βήσαντες, ἀπὸ χθονὸς αὐτίκ' ἔωσαν</TextUnit>
    <TextUnit id="4159" loc="4.105">νῆα: πολὺς δ' ὀρυμαγδὸς ἐπειγομένων ἐλάτῃσιν</TextUnit>
    <TextUnit id="4160" loc="4.106">ἦεν ἀριστήων: ἡ δ' ἔμπαλιν ἀίσσουσα</TextUnit>
    <TextUnit id="4161" loc="4.107">γαίῃ χεῖρας ἔτεινεν ἀμήχανος. αὐτὰρ ̓Ιήσων</TextUnit>
    <TextUnit id="4162" loc="4.108">θάρσυνέν τ' ἐπέεσσι, καὶ ἴσχανεν ἀσχαλόωσαν.</TextUnit>
    <TextUnit id="4163" loc="4.109">̓͂Ημος δ' ἀνέρες ὕπνον ἀπ' ὀφθαλμῶν ἐβάλοντο</TextUnit>
    <TextUnit id="4164" loc="4.110">ἀγρόται, οἵ τε κύνεσσι πεποιθότες οὔποτε νύκτα</TextUnit>
    <TextUnit id="4165" loc="4.111">ἄγχαυρον κνώσσουσιν, ἀλευάμενοι φάος ἠοῦς,</TextUnit>
    <TextUnit id="4166" loc="4.112">μὴ πρὶν ἀμαλδύνῃ θηρῶν στίβον ἠδὲ καὶ ὀδμὴν</TextUnit>
    <TextUnit id="4167" loc="4.113">θηρείην λευκῇσιν ἐνισκίμψασα βολῇσιν:</TextUnit>
    <TextUnit id="4168" loc="4.114">τῆμος ἄρ' Αἰσονίδης κούρη τ' ἀπὸ νηὸς ἔβησαν</TextUnit>
    <TextUnit id="4169" loc="4.115">ποιήεντ' ἀνὰ χῶρον, ἵνα κριοῦ καλέονται</TextUnit>
    <TextUnit id="4170" loc="4.116">εὐναί, ὅθι πρῶτον κεκμηότα γούνατ' ἔκαμψεν,</TextUnit>
    <TextUnit id="4171" loc="4.117">νώτοισιν φορέων Μινυήιον υἷ' ̓Αθάμαντος.</TextUnit>
    <TextUnit id="4172" loc="4.118">ἐγγύθι δ' αἰθαλόεντα πελεν βωμοῖο θέμεθλα,</TextUnit>
    <TextUnit id="4173" loc="4.119">ὅν ῥά ποτ' Αἰολίδης Διὶ Φυξίῳ εἵσατο Φρίξος,</TextUnit>
    <TextUnit id="4174" loc="4.120">ῥέζων κεῖνο τέρας παγχρύσεον, ὥς οἱ ἔειπεν</TextUnit>
    <TextUnit id="4175" loc="4.121">̔Ερμείας πρόφρων ξυμβλήμενος. ἔνθ' ἄρα τούσγε</TextUnit>
    <TextUnit id="4176" loc="4.122">̓́Αργου φραδμοσύνῃσιν ἀριστῆες μεθέηκαν.</TextUnit>
    <TextUnit id="4177" loc="4.123">τὼ δὲ δι' ἀτραπιτοῖο μεθ' ἱερὸν ἄλσος ἵκοντο,</TextUnit>
    <TextUnit id="4178" loc="4.124">φηγὸν ἀπειρεσίην διζημένω, ᾗ ἔπι κῶας</TextUnit>
    <TextUnit id="4179" loc="4.125">βέβλητο, νεφέλῃ ἐναλίγκιον, ἥ τ' ἀνιόντος</TextUnit>
    <TextUnit id="4180" loc="4.126">ἠελίου φλογερῇσιν ἐρεύθεται ἀκτίνεσσιν.</TextUnit>
    <TextUnit id="4181" loc="4.127">αὐτὰρ ὁ ἀντικρὺ περιμήκεα τείνετο δειρὴν</TextUnit>
    <TextUnit id="4182" loc="4.128">ὀξὺς ἀύπνοισιν προϊδὼν ὄφις ὀφθαλμοῖσιν</TextUnit>
    <TextUnit id="4183" loc="4.129">νισσομένους, ῥοίζει δὲ πελώριον: ἀμφὶ δὲ μακραὶ</TextUnit>
    <TextUnit id="4184" loc="4.130">ἠιόνες ποταμοῖο καὶ ἄσπετον ἴαχεν ἄλσος.</TextUnit>
    <TextUnit id="4185" loc="4.131">ἔκλυον οἳ καὶ πολλὸν ἑκὰς Τιτηνίδος Αἴης</TextUnit>
    <TextUnit id="4186" loc="4.132">Κολχίδα γῆν ἐνέμοντο παρὰ προχοῇσι Αύκοιο,</TextUnit>
    <TextUnit id="4187" loc="4.133">ὅς τ' ἀποκιδνάμενος ποταμοῦ κελάδοντος ̓Αράξεω</TextUnit>
    <TextUnit id="4188" loc="4.134">Φάσιδι συμφέρεται ἱερὸν ῥόον: οἱ δὲ συνάμφω</TextUnit>
    <TextUnit id="4189" loc="4.135">Καυκασίην ἅλαδ' εἰς ἓν ἐλαυνόμενοι προχέουσιν.</TextUnit>
    <TextUnit id="4190" loc="4.136">δείματι δ' ἐξέγροντο λεχωίδες, ἀμφὶ δὲ παισὶν</TextUnit>
    <TextUnit id="4191" loc="4.137">νηπιάχοις, οἵ τέ σφιν ὑπ' ἀγκαλίδεσσιν ἴαυον,</TextUnit>
    <TextUnit id="4192" loc="4.138">ῥοίζῳ παλλομένοις χεῖρας βάλον ἀσχαλόωσαι.</TextUnit>
    <TextUnit id="4193" loc="4.139">ὡς δ' ὅτε τυφομένης ὕλης ὕπερ αἰθαλόεσσαι</TextUnit>
    <TextUnit id="4194" loc="4.140">καπνοῖο στροφάλιγγες ἀπείριτοι εἱλίσσονται,</TextUnit>
    <TextUnit id="4195" loc="4.141">ἄλλη δ' αἶψ' ἑτέρῃ ἐπιτέλλεται αἰὲν ἐπιπρὸ</TextUnit>
    <TextUnit id="4196" loc="4.142">νειόθεν εἰλίγγοισιν ἐπήορος ἐξανιοῦσα:</TextUnit>
    <TextUnit id="4197" loc="4.143">ὧς τότε κεῖνο πέλωρον ἀπειρεσίας ἐλέλιξεν</TextUnit>
    <TextUnit id="4198" loc="4.144">ῥυμβόνας ἀζαλέῃσιν ἐπηρεφέας φολίδεσσιν.</TextUnit>
    <TextUnit id="4199" loc="4.145">τοῖο δ' ἑλισσομένοιο κατ' ὄμματα νίσσετο κούρη,</TextUnit>
    <TextUnit id="4200" loc="4.146">̔́Υπνον ἀοσσητῆρα, θεῶν ὕπατον, καλέουσα</TextUnit>
    <TextUnit id="4201" loc="4.147">ἡδείῃ ἐνοπῇ, θέλξαι τέρας: αὖε δ' ἄνασσαν</TextUnit>
    <TextUnit id="4202" loc="4.148">νυκτιπόλον, χθονίην, εὐαντέα δοῦναι ἐφορμήν.</TextUnit>
    <TextUnit id="4203" loc="4.149">εἵπετο δ' Αἰσονίδης πεφοβημένος, αὐτὰρ ὅγ' ἤδη</TextUnit>
    <TextUnit id="4204" loc="4.150">οἴμῃ θελγόμενος δολιχὴν ἀνελύετ' ἄκανθαν</TextUnit>
    <TextUnit id="4205" loc="4.151">γηγενέος σπείρης, μήκυνε δὲ μυρία κύκλα,</TextUnit>
    <TextUnit id="4206" loc="4.152">οἷον ὅτε βληχροῖσι κυλινδόμενον πελάγεσσιν</TextUnit>
    <TextUnit id="4207" loc="4.153">κῦμα μέλαν κωφόν τε καὶ ἄβρομον: ἀλλὰ καὶ ἔμπης</TextUnit>
    <TextUnit id="4208" loc="4.154">ὑψοῦ σμερδαλέην κεφαλὴν μενέαινεν ἀείρας</TextUnit>
    <TextUnit id="4209" loc="4.155">ἀμφοτέρους ὀλοῇσι περιπτύξαι γενύεσσιν.</TextUnit>
    <TextUnit id="4210" loc="4.156">ἡ δέ μιν ἀρκεύθοιο νέον τετμηότι θαλλῷ</TextUnit>
    <TextUnit id="4211" loc="4.157">βάπτους' ἐκ κυκεῶνος ἀκήρατα φάρμακ' ἀοιδαῖς</TextUnit>
    <TextUnit id="4212" loc="4.158">ῥαῖνε κατ' ὀφθαλμῶν: περί τ' ἀμφί τε νήριτος ὀδμὴ</TextUnit>
    <TextUnit id="4213" loc="4.159">φαρμάκου ὕπνον ἔβαλλε: γένυν δ' αὐτῇ ἐνὶ χώρῃ</TextUnit>
    <TextUnit id="4214" loc="4.160">θῆκεν ἐρεισάμενος: τὰ δ' ἀπείρονα πολλὸν ὀπίσσω</TextUnit>
    <TextUnit id="4215" loc="4.161">κύκλα πολυπρέμνοιο διὲξ ὕλης τετάνυστο.</TextUnit>
    <TextUnit id="4216" loc="4.162">ἔνθα δ' ὁ μὲν χρύσειον ἀπὸ δρυὸς αἴνυτο κῶας,</TextUnit>
    <TextUnit id="4217" loc="4.163">κούρης κεκλομένης: ἡ δ' ἔμπεδον ἑστηυῖα</TextUnit>
    <TextUnit id="4218" loc="4.164">φαρμάκῳ ἔψηχεν θηρὸς κάρη, εἰσόκε δή μιν</TextUnit>
    <TextUnit id="4219" loc="4.165">αὐτὸς ἑὴν ἐπὶ νῆα παλιντροπάασθαι ̓Ιήσων</TextUnit>
    <TextUnit id="4220" loc="4.166">ἤνωγεν, λεῖπεν δὲ πολύσκιον ἄλσος ̓́Αρηος.</TextUnit>
    <TextUnit id="4221" loc="4.167">ὡς δὲ σεληναίην διχομήνιδα παρθένος αἴγλην</TextUnit>
    <TextUnit id="4222" loc="4.168">ὑψόθεν ἐξανέχουσαν ὑπωροφίου θαλάμοιο</TextUnit>
    <TextUnit id="4223" loc="4.169">λεπταλέῳ ἑανῷ ὑποΐσχεται: ἐν δέ οἱ ἦτορ</TextUnit>
    <TextUnit id="4224" loc="4.170">χαίρει δερκομένης καλὸν σέλας: ὧς τότ' ̓Ιήσων</TextUnit>
    <TextUnit id="4225" loc="4.171">γηθόσυνος μέγα κῶας ἑαῖς ἐναείρατο χερσίν:</TextUnit>
    <TextUnit id="4226" loc="4.172">καί οἱ ἐπὶ ξανθῇσι παρηίσιν ἠδὲ μετώπῳ</TextUnit>
    <TextUnit id="4227" loc="4.173">μαρμαρυγῇ ληνέων φλογὶ εἴκελον ἷζεν ἔρευθος.</TextUnit>
    <TextUnit id="4228" loc="4.174">ὅσση δὲ ῥινὸς βοὸς ἤνιος ἢ ἐλάφοιο</TextUnit>
    <TextUnit id="4229" loc="4.175">γίγνεται, ἥν τ' ἀγρῶσται ἀχαιινέην καλέουσιν,</TextUnit>
    <TextUnit id="4230" loc="4.176">τόσσον ἔην πάντῃ χρύσεον ἐφύπερθεν ἄωτον.</TextUnit>
    <TextUnit id="4231" loc="4.177">βεβρίθει λήνεσσιν ἐπηρεφές: ἤλιθα δὲ χθὼν</TextUnit>
    <TextUnit id="4232" loc="4.178">αἰὲν ὑποπρὸ ποδῶν ἀμαρύσσετο νισσομένοιο.</TextUnit>
    <TextUnit id="4233" loc="4.179">ἤιε δ' ἄλλοτε μὲν λαιῷ ἐπιειμένος ὤμῳ</TextUnit>
    <TextUnit id="4234" loc="4.180">αὐχένος ἐξ ὑπάτοιο ποδηνεκές, ἄλλοτε δ' αὖτε</TextUnit>
    <TextUnit id="4235" loc="4.181">εἴλει ἀφασσόμενος: περὶ γὰρ δίεν, ὄφρα ἓ μή τις</TextUnit>
    <TextUnit id="4236" loc="4.182">ἀνδρῶν ἠὲ θεῶν νοσφίσσεται ἀντιβολήσας.</TextUnit>
    <TextUnit id="4237" loc="4.183">̓Ηὼς μέν ῥ̓ ἐπὶ γαῖαν ἐκίδνατο, τοὶ δ' ἐς ὅμιλον</TextUnit>
    <TextUnit id="4238" loc="4.184">ἷξον: θάμβησαν δὲ νέοι μέγα κῶας ἰδόντες</TextUnit>
    <TextUnit id="4239" loc="4.185">λαμπόμενον στεροπῇ ἴκελον Διός. ὦρτο δ' ἕκαστος</TextUnit>
    <TextUnit id="4240" loc="4.186">ψαῦσαι ἐελδόμενος δέχθαι τ' ἐνὶ χερσὶν ἑῇσιν.</TextUnit>
    <TextUnit id="4241" loc="4.187">Αἰσονίδης δ' ἄλλους μὲν ἐρήτυε, τῷ δ' ἐπὶ φᾶρος</TextUnit>
    <TextUnit id="4242" loc="4.188">κάββαλε νηγάτεον: πρύμνῃ δ' ἐνεείσατο κούρην</TextUnit>
    <TextUnit id="4243" loc="4.189">ἀνθέμενος, καὶ τοῖον ἔπος μετὰ πᾶσιν ἔειπεν:</TextUnit>
    <TextUnit id="4244" loc="4.190">"Μηκέτι νῦν χάζεσθε, φίλοι, πάτρηνδε νέεσθαι.</TextUnit>
    <TextUnit id="4245" loc="4.191">ἤδη γὰρ χρειώ, τῆς εἵνεκα τήνδ' ἀλεγεινὴν</TextUnit>
    <TextUnit id="4246" loc="4.192">ναυτιλίην ἔτλημεν ὀιζύι μοχθίζοντες,</TextUnit>
    <TextUnit id="4247" loc="4.193">εὐπαλέως κούρης ὑπὸ δήνεσι κεκράανται.</TextUnit>
    <TextUnit id="4248" loc="4.194">τὴν μὲν ἐγὼν ἐθέλουσαν ἀνάξομαι οἴκαδ' ἄκοιτιν</TextUnit>
    <TextUnit id="4249" loc="4.195">κουριδίην: ἀτὰρ ὔμμες ̓Αχαιίδος οἷά τε πάσης</TextUnit>
    <TextUnit id="4250" loc="4.196">αὐτῶν θ' ὑμείων ἐσθλὴν ἐπαρωγὸν ἐοῦσαν</TextUnit>
    <TextUnit id="4251" loc="4.197">σώετε. δὴ γάρ που, μάλ' ὀίομαι, εἶσιν ἐρύξων</TextUnit>
    <TextUnit id="4252" loc="4.198">Αἰήτης ὁμάδῳ πόντονδ' ἴμεν ἐκ ποταμοῖο.</TextUnit>
    <TextUnit id="4253" loc="4.199">ἀλλ' οἱ μὲν διὰ νηός, ἀμοιβαδὶς ἀνέρος ἀνὴρ</TextUnit>
    <TextUnit id="4254" loc="4.200">ἑζόμενος, πηδοῖσιν ἐρέσσετε: τοὶ δὲ βοείας</TextUnit>
    <TextUnit id="4255" loc="4.201">ἀσπίδας ἡμίσεες, δῄων θοὸν ἔχμα βολάων,</TextUnit>
    <TextUnit id="4256" loc="4.202">προσχόμενοι νόστῳ ἐπαμύνετε. νῦν δ' ἐνὶ χερσὶν</TextUnit>
    <TextUnit id="4257" loc="4.203">παῖδας ἑοὺς πάτρην τε φίλην, γεραρούς τε τοκῆας</TextUnit>
    <TextUnit id="4258" loc="4.204">ἴσχομεν: ἡμετέρῃ δ' ἐπερείδεται ̔Ελλὰς ἐφορμῇ,</TextUnit>
    <TextUnit id="4259" loc="4.205">ἠὲ κατηφείην, ἢ καὶ μέγα κῦδος ἀρέσθαι."</TextUnit>
    <TextUnit id="4260" loc="4.206">̔͂Ως φάτο, δῦνε δὲ τεύχε' ἀρήια: τοὶ δ' ἰάχησαν</TextUnit>
    <TextUnit id="4261" loc="4.207">θεσπέσιον μεμαῶτες. ὁ δὲ ξίφος ἐκ κολεοῖο</TextUnit>
    <TextUnit id="4262" loc="4.208">σπασσάμενος πρυμναῖα νεὼς ἀπὸ πείσματ' ἔκοψεν.</TextUnit>
    <TextUnit id="4263" loc="4.209">ἄγχι δὲ παρθενικῆς κεκορυθμένος ἰθυντῆρι</TextUnit>
    <TextUnit id="4264" loc="4.210">̓Αγκαίῳ παρέβασκεν: ἐπείγετο δ' εἰρεσίῃ νηῦς</TextUnit>
    <TextUnit id="4265" loc="4.211">σπερχομένων ἄμοτον ποταμοῦ ἄφαρ ἐκτὸς ἐλάσσαι.</TextUnit>
    <TextUnit id="4266" loc="4.212">̓́Ηδη δ' Αἰήτῃ ὑπερήνορι πᾶσί τε Κόλχοις</TextUnit>
    <TextUnit id="4267" loc="4.213">Μηδείης περίπυστος ἔρως καὶ ἔργ' ἐτέτυκτο.</TextUnit>
    <TextUnit id="4268" loc="4.214">ἐς δ' ἀγορὴν ἀγέροντ' ἐνὶ τεύχεσιν: ὅσσα δέ πόντου</TextUnit>
    <TextUnit id="4269" loc="4.215">κύματα χειμερίοιο κορύσσεται ἐξ ἀνέμοιο,</TextUnit>
    <TextUnit id="4270" loc="4.216">ἢ ὅσα φύλλα χαμᾶζε περικλαδέος πέσεν ὕλης</TextUnit>
    <TextUnit id="4271" loc="4.217">φυλλοχόῳ ἐνὶ μηνί--τίς ἂν τάδε τεκμήραιτο;</TextUnit>
    <TextUnit id="4272" loc="4.218">ὧς οἱ ἀπειρέσιοι ποταμοῦ παρεμέτρεον ὄχθας,</TextUnit>
    <TextUnit id="4273" loc="4.219">κλαγγῇ μαιμώοντες: ὁ δ' εὐτύκτῳ ἐνὶ δίφρῳ</TextUnit>
    <TextUnit id="4274" loc="4.220">Αἰήτης ἵπποισι μετέπρεπεν, οὕς οἱ ὄπασσεν</TextUnit>
    <TextUnit id="4275" loc="4.221">̓Ηέλιος πνοιῇσιν ἐειδομένους ἀνέμοιο,</TextUnit>
    <TextUnit id="4276" loc="4.222">σκαιῇ μέν ῥ̓ ἐνὶ χειρὶ σάκος δινωτὸν ἀείρων,</TextUnit>
    <TextUnit id="4277" loc="4.223">τῇ δ' ἑτέρῃ πεύκην περιμήκεα: πὰρ δέ οἱ ἔγχος</TextUnit>
    <TextUnit id="4278" loc="4.224">ἀντικρὺ τετάνυστο πελώριον. ἡνία δ' ἵππων</TextUnit>
    <TextUnit id="4279" loc="4.225">γέντο χεροῖν ̓́Αψυρτος. υπεκπρὸ δὲ πόντον ἔταμνεν</TextUnit>
    <TextUnit id="4280" loc="4.226">νηῦς ἤδη κρατεροῖσιν ἐπειγομένη ἐρέτῃσιν,</TextUnit>
    <TextUnit id="4281" loc="4.227">καὶ μεγάλου ποταμοῖο καταβλώσκοντι ῥεέθρῳ.</TextUnit>
    <TextUnit id="4282" loc="4.228">αὐτὰρ ἄναξ ἄτῃ πολυπήμονι χεῖρας ἀείρας</TextUnit>
    <TextUnit id="4283" loc="4.229">̓Ηέλιον καὶ Ζῆνα κακῶν ἐπιμάρτυρας ἔργων</TextUnit>
    <TextUnit id="4284" loc="4.230">κέκλετο: δεινὰ δὲ παντὶ παρασχεδὸν ἤπυε λαῷ</TextUnit>
    <TextUnit id="4285" loc="4.231">εἰ μή οἱ κούρην αὐτάγρετον, ἢ ἀνὰ γαῖαν,</TextUnit>
    <TextUnit id="4286" loc="4.232">ἢ πλωτῆς εὑρόντες ἔτ' εἰν ἁλὸς οἴδματι νῆα,</TextUnit>
    <TextUnit id="4287" loc="4.233">ἄξουσιν, καὶ θυμὸν ἐνιπλήσει μενεαίνων</TextUnit>
    <TextUnit id="4288" loc="4.234">τίσασθαι τάδε πάντα, δαήσονται κεφαλῇσιν</TextUnit>
    <TextUnit id="4289" loc="4.235">πάντα χόλον καὶ πᾶσαν ἑὴν ὑποδέγμενοι ἄτην.</TextUnit>
    <TextUnit id="4290" loc="4.236">̔͂Ως ἔφατ' Αἰήτης: αὐτῷ δ' ἐνὶ ἤματι Κόλχοι</TextUnit>
    <TextUnit id="4291" loc="4.237">νῆάς τ' εἰρύσσαντο, καὶ ἄρμενα νηυσὶ βάλοντο,</TextUnit>
    <TextUnit id="4292" loc="4.238">αὐτῷ δ' ἤματι πόντον ἀνήιον: οὐδέ κε φαίης</TextUnit>
    <TextUnit id="4293" loc="4.239">τόσσον νηίτην στόλον ἔμμεναι, ἀλλ' οἰωνῶν</TextUnit>
    <TextUnit id="4294" loc="4.240">ἰλαδὸν ἄσπετον ἔθνος ἐπιβρομέειν πελάγεσσιν.</TextUnit>
    <TextUnit id="4295" loc="4.241">Οἱ δ' ἀνέμου λαιψηρὰ θεᾶς βουλῇσιν ἀέντος</TextUnit>
    <TextUnit id="4296" loc="4.242">̔́Ηρης, ὄφρ' ὤκιστα κακὸν Πελίαο δόμοισιν</TextUnit>
    <TextUnit id="4297" loc="4.243">Αἰαίη Μήδεια Πελασγίδα γαῖαν ἵκηται,</TextUnit>
    <TextUnit id="4298" loc="4.244">ἠοῖ ἐνὶ τριτάτῃ πρυμνήσια νηὸς ἔδησαν</TextUnit>
    <TextUnit id="4299" loc="4.245">Παφλαγόνων ἀκτῇσι, πάροιθ' ̔́Αλυος ποταμοῖο.</TextUnit>
    <TextUnit id="4300" loc="4.246">ἡ γάρ σφ' ἐξαποβάντας ἀρέσσασθαι θυέεσσιν</TextUnit>
    <TextUnit id="4301" loc="4.247">ἠνώγει ̔Εκάτην. καὶ δὴ τὰ μέν, ὅσσα θυηλὴν</TextUnit>
    <TextUnit id="4302" loc="4.248">κούρη πορσανέουσα τιτύσκετο, μήτε τις ἴστωρ</TextUnit>
    <TextUnit id="4303" loc="4.249">εἴη, μήτ' ἐμὲ θυμὸς ἐποτρύνειεν ἀείδειν.</TextUnit>
    <TextUnit id="4304" loc="4.250">ἅζομαι αὐδῆσαι: τό γε μὴν ἕδος ἐξέτι κείνου,</TextUnit>
    <TextUnit id="4305" loc="4.251">ὅ ῥα θεᾷ ἥρωες ἐπὶ ῥηγμῖσιν ἔδειμαν,</TextUnit>
    <TextUnit id="4306" loc="4.252">ἀνδράσιν ὀψιγόνοισι μένει καὶ τῆμος ἰδέσθαι.</TextUnit>
    <TextUnit id="4307" loc="4.253">Αὐτίκα δ' Αἰσονίδης ἐμνήσατο, σὺν δὲ καὶ ὧλλοι</TextUnit>
    <TextUnit id="4308" loc="4.254">ἥρωες, Φινῆος, ὃ δὴ πλόον ἄλλον ἔειπεν</TextUnit>
    <TextUnit id="4309" loc="4.255">ἐξ Αἴης ἔσσεσθαι: ἀνώιστος δ' ἐτέτυκτο</TextUnit>
    <TextUnit id="4310" loc="4.256">πᾶσιν ὁμῶς. ̓́Αργος δὲ λιλαιομένοις ἀγόρευσεν:</TextUnit>
    <TextUnit id="4311" loc="4.257">"Νισσόμεθ' ̓Ορχομενὸν τὴν ἔχραεν ὔμμι περῆσαι</TextUnit>
    <TextUnit id="4312" loc="4.258">νημερτὴς ὅδε μάντις, ὅτῳ ξυνέβητε πάροιθεν.</TextUnit>
    <TextUnit id="4313" loc="4.259">ἔστιν γὰρ πλόος ἄλλος, ὃν ἀθανάτων ἱερῆες</TextUnit>
    <TextUnit id="4314" loc="4.260">πέφραδον, οἳ Θήβης Τριτωνίδος ἐκγεγάασιν.</TextUnit>
    <TextUnit id="4315" loc="4.261">οὔπω τείρεα πάντα, τά τ' οὐρανῷ εἱλίσσονται,</TextUnit>
    <TextUnit id="4316" loc="4.262">οὐδέ τί πω Δαναῶν ἱερὸν γένος ἦεν ἀκοῦσαι</TextUnit>
    <TextUnit id="4317" loc="4.263">πευθομένοις: οἶοι δ' ἔσαν ̓Αρκάδες ̓Απιδανῆες,</TextUnit>
    <TextUnit id="4318" loc="4.264">̓Αρκάδες, οἳ καὶ πρόσθε σεληναίης ὑδέονται</TextUnit>
    <TextUnit id="4319" loc="4.265">ζώειν, φηγὸν ἔδοντες ἐν οὔρεσιν. οὐδὲ Πελασγὶς</TextUnit>
    <TextUnit id="4320" loc="4.266">χθὼν τότε κυδαλίμοισιν ἀνάσσετο Δευκαλίδῃσιν,</TextUnit>
    <TextUnit id="4321" loc="4.267">ἦμος ὅτ' ̓Ηερίη πολυλήιος ἐκλήιστο,</TextUnit>
    <TextUnit id="4322" loc="4.268">μήτηρ Αἴγυπτος προτερηγενέων αἰζηῶν,</TextUnit>
    <TextUnit id="4323" loc="4.269">καὶ ποταμὸς Τρίτων ἠύρροος, ᾧ ὕπο πᾶσα</TextUnit>
    <TextUnit id="4324" loc="4.270">ἄρδεται ̓Ηερίη: Διόθεν δέ μιν οὔποτε δεύει</TextUnit>
    <TextUnit id="4325" loc="4.271">ὄμβρος: ἅλις προχοῇσι δ' ἀνασταχύουσιν ἄρουραι.</TextUnit>
    <TextUnit id="4326" loc="4.272">ἔνθεν δή τινά φασι πέριξ διὰ πᾶσαν ὁδεῦσαι</TextUnit>
    <TextUnit id="4327" loc="4.273">Εὐρώπην ̓Ασίην τε βίῃ καὶ κάρτεϊ λαῶν</TextUnit>
    <TextUnit id="4328" loc="4.274">σφωιτέρων θάρσει τε πεποιθότα: μυρία δ' ἄστη</TextUnit>
    <TextUnit id="4329" loc="4.275">νάσσατ' ἐποιχόμενος, τὰ μὲν ἤ ποθι ναιετάουσιν,</TextUnit>
    <TextUnit id="4330" loc="4.276">ἠὲ καὶ οὔ: πουλὺς γὰρ ἄδην ἐπενήνοθεν αἰών.</TextUnit>
    <TextUnit id="4331" loc="4.277">Αἶά γε μὴν ἔτι νῦν μένει ἔμπεδον υἱωνοί τε</TextUnit>
    <TextUnit id="4332" loc="4.278">τῶνδ' ἀνδρῶν, οὓς ὅσγε καθίσσατο ναιέμεν Αἶαν,</TextUnit>
    <TextUnit id="4333" loc="4.279">οἳ δή τοι γραπτῦς πατέρων ἕθεν εἰρύονται,</TextUnit>
    <TextUnit id="4334" loc="4.280">κύρβιας, οἷς ἔνι πᾶσαι ὁδοὶ καὶ πείρατ' ἔασιν</TextUnit>
    <TextUnit id="4335" loc="4.281">ὑγρῆς τε τραφερῆς τε πέριξ ἐπινισσομένοισιν.</TextUnit>
    <TextUnit id="4336" loc="4.282">ἔστι δέ τις ποταμός, ὕπατον κέρας ̓Ωκεανοῖο,</TextUnit>
    <TextUnit id="4337" loc="4.283">εὐρύς τε προβαθής τε καὶ ὁλκάδι νηὶ περῆσαι:</TextUnit>
    <TextUnit id="4338" loc="4.284">̓́Ιστρον μιν καλέοντες ἑκὰς διετεκμήραντο:</TextUnit>
    <TextUnit id="4339" loc="4.285">ὅς δή τοι τείως μὲν ἀπείρονα τέμνετ' ἄρουραν</TextUnit>
    <TextUnit id="4340" loc="4.286">εἷς οἶος: πηγαὶ γὰρ ὑπὲρ πνοιῆς βορέαο</TextUnit>
    <TextUnit id="4341" loc="4.287">̔Ριπαίοις ἐν ὄρεσσιν ἀπόπροθι μορμύρουσιν.</TextUnit>
    <TextUnit id="4342" loc="4.288">ἀλλ' ὁπόταν Θρῃκῶν Σκυθέων τ' ἐπιβήσεται οὔρους,</TextUnit>
    <TextUnit id="4343" loc="4.289">ἔνθα διχῆ τὸ μὲν ἔνθα μετ' ἠῴην ἅλα βάλλει</TextUnit>
    <TextUnit id="4344" loc="4.290">τῇδ' ὕδωρ, τὸ δ' ὄπισθε βαθὺν διὰ κόλπον ἵησιν</TextUnit>
    <TextUnit id="4345" loc="4.291">σχιζόμενος πόντου Τρινακρίου εἰσανέχοντα,</TextUnit>
    <TextUnit id="4346" loc="4.292">γαίῃ ὃς ὑμετέρῃ παρακέκλιται, εἰ ἐτεὸν δὴ</TextUnit>
    <TextUnit id="4347" loc="4.293">ὑμετέρης γαίης ̓Αχελώιος ἐξανίησιν."</TextUnit>
    <TextUnit id="4348" loc="4.294">̔͂Ως ἄρ' ἔφη: τοῖσιν δὲ θεὰ τέρας ἐγγυάλιξεν</TextUnit>
    <TextUnit id="4349" loc="4.295">αἴσιον, ᾧ καὶ πάντες ἐπευφήμησαν ἰδόντες</TextUnit>
    <TextUnit id="4350" loc="4.296">στέλλεσθαι τήνδ' οἶμον. ἐπιπρὸ γὰρ ὁλκὸς ἐτύχθη</TextUnit>
    <TextUnit id="4351" loc="4.297">οὐρανίης ἀκτῖνος, ὅπῃ καὶ ἀμεύσιμον ἦεν.</TextUnit>
    <TextUnit id="4352" loc="4.298">γηθόσυνοι δὲ Λύκοιο κατ' αὐτόθι παῖδα λιπόντες</TextUnit>
    <TextUnit id="4353" loc="4.299">λαίφεσι πεπταμένοισιν ὑπεὶρ ἅλα ναυτίλλοντο,</TextUnit>
    <TextUnit id="4354" loc="4.300">οὔρεα Παφλαγόνων θηεύμενοι. οὐδὲ Κάραμβιν</TextUnit>
    <TextUnit id="4355" loc="4.301">γνάμψαν, ἐπεὶ πνοιαί τε καὶ οὐρανίου πυρὸς αἴγλη</TextUnit>
    <TextUnit id="4356" loc="4.302">μεῖνεν, ἕως ̓́Ιστροιο μέγαν ῥόον εἰσαφίκοντο.</TextUnit>
    <TextUnit id="4357" loc="4.303">Κόλχοι δ' αὖτ' ἄλλοι μέν, ἐτώσια μαστεύοντες,</TextUnit>
    <TextUnit id="4358" loc="4.304">Κυανέας Πόντοιο διὲκ πέτρας ἐπέρησαν:</TextUnit>
    <TextUnit id="4359" loc="4.305">ἄλλοι δ' αὖ ποταμὸν μετεκίαθον, οἷσιν ἄνασσεν</TextUnit>
    <TextUnit id="4360" loc="4.306">̓́Αψυρτος, Καλὸν δὲ διὰ στόμα πεῖρε λιασθείς.</TextUnit>
    <TextUnit id="4361" loc="4.307">τῶ καὶ ὑπέφθη τούσγε βαλὼν ὕπερ αὐχένα γαίης</TextUnit>
    <TextUnit id="4362" loc="4.308">κόλπον ἔσω πόντοιο πανέσχατον ̓Ιονίοιο.</TextUnit>
    <TextUnit id="4363" loc="4.309">̓́Ιστρῳ γάρ τις νῆσος ἐέργεται οὔνομα Πεύκη,</TextUnit>
    <TextUnit id="4364" loc="4.310">τριγλώχιν, εὖρος μὲν ἐς αἰγιαλοὺς ἀνέχουσα,</TextUnit>
    <TextUnit id="4365" loc="4.311">στεινὸν δ' αὖτ' ἀγκῶνα ποτὶ ῥόον: ἀμφὶ δὲ δοιαὶ</TextUnit>
    <TextUnit id="4366" loc="4.312">σχίζονται προχοαί. τὴν μὲν καλέουσι Νάρηκος:</TextUnit>
    <TextUnit id="4367" loc="4.313">τὴν δ' ὑπὸ τῇ νεάτῃ, Καλὸν στόμα. τῇ δὲ διαπρὸ</TextUnit>
    <TextUnit id="4368" loc="4.314">̓́Αψυρτος Κόλχοι τε θοώτερον ὡρμήθησαν:</TextUnit>
    <TextUnit id="4369" loc="4.315">οἱ δ' ὑψοῦ νήσοιο κατ' ἀκροτάτης ἐνέοντο</TextUnit>
    <TextUnit id="4370" loc="4.316">τηλόθεν. εἱαμενῇσι δ' ἐν ἄσπετα πώεα λεῖπον</TextUnit>
    <TextUnit id="4371" loc="4.317">ποιμένες ἄγραυλοι νηῶν φόβῳ, οἷά τε θῆρας</TextUnit>
    <TextUnit id="4372" loc="4.318">ὀσσόμενοι πόντου μεγακήτεος ἐξανιόντας.</TextUnit>
    <TextUnit id="4373" loc="4.319">οὐ γάρ πω ἁλίας γε πάρος ποθὶ νῆας ἴδοντο,</TextUnit>
    <TextUnit id="4374" loc="4.320">οὔτ' οὖν Θρήιξιν μιγάδες Σκύθαι, οὐδὲ Σίγυννοι,</TextUnit>
    <TextUnit id="4375" loc="4.321">οὔτ' οὖν Γραυκένιοι, οὔθ' οἱ περὶ Λαύριον ἤδη</TextUnit>
    <TextUnit id="4376" loc="4.322">Σίνδοι ἐρημαῖον πεδίον μέγα ναιετάοντες.</TextUnit>
    <TextUnit id="4377" loc="4.323">αὐτὰρ ἐπεί τ' ̓́Αγγουρον ὄρος, καὶ ἄπωθεν ἐόντα</TextUnit>
    <TextUnit id="4378" loc="4.324">̓Αγγούρου ὄρεος σκόπελον πάρα Καυλιακοῖο,</TextUnit>
    <TextUnit id="4379" loc="4.325">ᾧ πέρι δὴ σχίζων ̓́Ιστρος ῥόον ἔνθα καὶ ἔνθα</TextUnit>
    <TextUnit id="4380" loc="4.326">βάλλει ἁλός, πεδίον τε τὸ Λαύριον ἠμείψαντο,</TextUnit>
    <TextUnit id="4381" loc="4.327">δή ῥα τότε Κρονίην Κόλχοι ἅλαδ' ἐκπρομολόντες</TextUnit>
    <TextUnit id="4382" loc="4.328">πάντῃ, μή σφε λάθοιεν, ὑπετμήξαντο κελεύθους.</TextUnit>
    <TextUnit id="4383" loc="4.329">οἱ δ' ὄπιθεν ποταμοῖο κατήλυθον, ἐκ δ' ἐπέρησαν</TextUnit>
    <TextUnit id="4384" loc="4.330">δοιὰς ̓Αρτέμιδος Βρυγηίδας ἀγχόθι νήσους.</TextUnit>
    <TextUnit id="4385" loc="4.331">τῶν δ' ἤτοι ἑτέρῃ μὲν ἐν ἱερὸν ἔσκεν ἔδεθλον:</TextUnit>
    <TextUnit id="4386" loc="4.332">ἐν??δ' ἑτέρῃ, πληθὺν πεφυλαγμένοι ̓Αψύρτοιο,</TextUnit>
    <TextUnit id="4387" loc="4.333">βαῖνον: ἐπεὶ κείνας πολέων λίπον ἔνδοθι νήσους</TextUnit>
    <TextUnit id="4388" loc="4.334">αὔτως, ἁζόμενοι κούρην Διός: αἱ δὲ δὴ ἄλλαι</TextUnit>
    <TextUnit id="4389" loc="4.335">στεινόμεναι Κόλχοισι πόρους εἴρυντο θαλάσσης.</TextUnit>
    <TextUnit id="4390" loc="4.336">ὧς δὲ καὶ εἰς ἀκτὰς πληθὺν λίπεν ἀγχόθι νήσων</TextUnit>
    <TextUnit id="4391" loc="4.337">μέσφα Σαλαγγῶνος ποταμοῦ καὶ Νέστιδος αἴης.</TextUnit>
    <TextUnit id="4392" loc="4.338">̓́Ενθα κε λευγαλέῃ Μινύαι τότε δηιοτῆτι</TextUnit>
    <TextUnit id="4393" loc="4.339">παυρότεροι πλεόνεσσιν ὑπείκαθον: ἀλλὰ πάροιθεν</TextUnit>
    <TextUnit id="4394" loc="4.340">συνθεσίην, μέγα νεῖκος ἀλευάμενοι, ἐτάμοντο,</TextUnit>
    <TextUnit id="4395" loc="4.341">κῶας μὲν χρύσειον, ἐπεί σφισιν αὐτὸς ὑπέστη</TextUnit>
    <TextUnit id="4396" loc="4.342">Αἰήτης, εἰ κεῖνοι ἀναπλήσειαν ἀέθλους,</TextUnit>
    <TextUnit id="4397" loc="4.343">ἔμπεδον εὐδικίῃ σφέας ἑξέμεν, εἴτε δόλοισιν,</TextUnit>
    <TextUnit id="4398" loc="4.344">εἴτε καὶ ἀμφαδίην αὔτως ἀέκοντος ἀπηύρων:</TextUnit>
    <TextUnit id="4399" loc="4.345">αὐτὰρ Μήδειάν γε--τὸ γὰρ πέλεν ἀμφήριστον--</TextUnit>
    <TextUnit id="4400" loc="4.346">παρθέσθαι κούρῃ Λητωίδι νόσφιν ὁμίλου,</TextUnit>
    <TextUnit id="4401" loc="4.347">εἰσόκε τις δικάσῃσι θεμιστούχων βασιλήων,</TextUnit>
    <TextUnit id="4402" loc="4.348">εἴτε μιν εἰς πατρὸς χρειὼ δόμον αὖτις ἱκάνειν,</TextUnit>
    <TextUnit id="4403" loc="4.349">εἴτε μεθ' ̔Ελλάδα γαῖαν ἀριστήεσσιν ἕπεσθαι.</TextUnit>
    <TextUnit id="4404" loc="4.350">̓́Ενθα δ' ἐπεὶ τὰ ἕκαστα νόῳ πεμπάσσατο κούρη,</TextUnit>
    <TextUnit id="4405" loc="4.351">δή ῥά μιν ὀξεῖαι κραδίην ἐλέλιξαν ἀνῖαι</TextUnit>
    <TextUnit id="4406" loc="4.352">νωλεμές: αἶψα δὲ νόσφιν ̓Ιήσονα μοῦνον ἑταίρων</TextUnit>
    <TextUnit id="4407" loc="4.353">ἐκπροκαλεσσαμένη ἄγεν ἄλλυδις, ὄφρ' ἐλίασθεν</TextUnit>
    <TextUnit id="4408" loc="4.354">πολλὸν ἑκάς, στονόεντα δ' ἐνωπαδὶς ἔκφατο μῦθον:</TextUnit>
    <TextUnit id="4409" loc="4.355">"Αἰσονίδη, τίνα τήνδε συναρτύνασθε μενοινὴν</TextUnit>
    <TextUnit id="4410" loc="4.356">ἀμφ' ἐμοί; ἦέ σε πάγχυ λαθιφροσύναις ἐνέηκαν</TextUnit>
    <TextUnit id="4411" loc="4.357">ἀγλαΐαι, τῶν δ' οὔτι μετατρέπῃ, ὅσς' ἀγόρευες</TextUnit>
    <TextUnit id="4412" loc="4.358">χρειοῖ ἐνισχόμενος; ποῦ τοι Διὸς ̔Ικεσίοιο</TextUnit>
    <TextUnit id="4413" loc="4.359">ὅρκια, ποῦ δὲ μελιχραὶ ὑποσχεσίαι βεβάασιν;</TextUnit>
    <TextUnit id="4414" loc="4.360">ᾗς ἐγὼ οὐ κατὰ κόσμον ἀναιδήτῳ ἰότητι</TextUnit>
    <TextUnit id="4415" loc="4.361">πάτρην τε κλέα τε μεγάρων αὐτούς τε τοκῆας</TextUnit>
    <TextUnit id="4416" loc="4.362">νοσφισάμην, τά μοι ἦεν ὑπέρτατα: τηλόθι δ' οἴη</TextUnit>
    <TextUnit id="4417" loc="4.363">λυγρῇσιν κατὰ πόντον ἅμ' ἀλκυόνεσσι φορεῦμαι</TextUnit>
    <TextUnit id="4418" loc="4.364">σῶν ἕνεκεν καμάτων, ἵνα μοι σόος ἀμφί τε βουσὶν</TextUnit>
    <TextUnit id="4419" loc="4.365">ἀμφί τε γηγενέεσσιν ἀναπλήσειας ἀέθλους.</TextUnit>
    <TextUnit id="4420" loc="4.366">ὕστατον αὖ καὶ κῶας, ἐπεί τ' ἐπαϊστὸν ἐτύχθη,</TextUnit>
    <TextUnit id="4421" loc="4.367">εἷλες ἐμῇ ματίῃ: κατὰ δ' οὐλοὸν αἶσχος ἔχευα</TextUnit>
    <TextUnit id="4422" loc="4.368">θηλυτέραις. τῶ φημὶ τεὴ κούρη τε δάμαρ τε</TextUnit>
    <TextUnit id="4423" loc="4.369">αὐτοκασιγνήτη τε μεθ' ̔Ελλάδα γαῖαν ἕπεσθαι.</TextUnit>
    <TextUnit id="4424" loc="4.370">πάντῃ νυν πρόφρων ὑπερίστασο, μηδέ με μούνην</TextUnit>
    <TextUnit id="4425" loc="4.371">σεῖο λίπῃς ἀπάνευθεν, ἐποιχόμενος βασιλῆας.</TextUnit>
    <TextUnit id="4426" loc="4.372">ἀλλ' αὔτως εἴρυσο: δίκη δέ τοι ἔμπεδος ἔστω</TextUnit>
    <TextUnit id="4427" loc="4.373">καὶ θέμις, ἣν ἄμφω συναρέσσαμεν: ἢ σύγ' ἔπειτα</TextUnit>
    <TextUnit id="4428" loc="4.374">φασγάνῳ αὐτίκα τόνδε μέσον διὰ λαιμὸν ἀμῆσαι,</TextUnit>
    <TextUnit id="4429" loc="4.375">ὄφρ' ἐπίηρα φέρωμαι ἐοικότα μαργοσύνῃσιν.</TextUnit>
    <TextUnit id="4430" loc="4.376">σχετλίη, εἴ κεν δή με κασιγνήτοιο δικάσσῃ</TextUnit>
    <TextUnit id="4431" loc="4.377">ἔμμεναι οὗτος ἄναξ, τῷ ἐπίσχετε τάσδ' ἀλεγεινὰς</TextUnit>
    <TextUnit id="4432" loc="4.378">ἄμφω συνθεσίας. πῶς ἵξομαι ὄμματα πατρός;</TextUnit>
    <TextUnit id="4433" loc="4.379">ἦ μάλ' ἐυκλειής; τίνα δ' οὐ τίσιν, ἠὲ βαρεῖαν</TextUnit>
    <TextUnit id="4434" loc="4.380">ἄτην οὐ σμυγερῶς δεινῶν ὕπερ, οἷα ἔοργα,</TextUnit>
    <TextUnit id="4435" loc="4.381">ὀτλήσω; σὺ δέ κεν θυμηδέα νόστον ἕλοιο;</TextUnit>
    <TextUnit id="4436" loc="4.382">μὴ τόγε παμβασίλεια Διὸς τελέσειεν ἄκοιτις,</TextUnit>
    <TextUnit id="4437" loc="4.383">ᾗ ἐπικυδιάεις. μνήσαιο δέ καί ποτ' ἐμεῖο,</TextUnit>
    <TextUnit id="4438" loc="4.384">στρευγόμενος καμάτοισι: δέρος δέ τοι ἶσον ὀνείροις</TextUnit>
    <TextUnit id="4439" loc="4.385">οἴχοιτ' εἰς ἔρεβος μεταμώνιον. ἐκ δέ σε πάτρης</TextUnit>
    <TextUnit id="4440" loc="4.386">αὐτίκ' ἐμαί ς' ἐλάσειαν ̓Ερινύες: οἷα καὶ αὐτὴ</TextUnit>
    <TextUnit id="4441" loc="4.387">σῇ πάθον ἀτροπίῃ. τὰ μὲν οὐ θέμις ἀκράαντα</TextUnit>
    <TextUnit id="4442" loc="4.388">ἐν γαίῃ πεσέειν. μάλα γὰρ μέγαν ἤλιτες ὅρκον,</TextUnit>
    <TextUnit id="4443" loc="4.389">νηλεές: ἀλλ' οὔ θήν μοι ἐπιλλίζοντες ὀπίσσω</TextUnit>
    <TextUnit id="4444" loc="4.390">δὴν ἔσσεσθ' εὔκηλοι ἕκητί γε συνθεσιάων."</TextUnit>
    <TextUnit id="4445" loc="4.391">̔͂Ως φάτ' ἀναζείουσα βαρὺν χόλον: ἵετο δ' ἥγε</TextUnit>
    <TextUnit id="4446" loc="4.392">νῆα καταφλέξαι, διά τ' ἔμπεδα πάντα κεάσσαι,</TextUnit>
    <TextUnit id="4447" loc="4.393">ἐν δὲ πεσεῖν αὐτὴ μαλερῷ πυρί. τοῖα δ' ̓Ιήσων</TextUnit>
    <TextUnit id="4448" loc="4.394">μειλιχίοις ἐπέεσσιν ὑποδδείσας προσέειπεν:</TextUnit>
    <TextUnit id="4449" loc="4.395">"̓́Ισχεο, δαιμονίη: τὰ μὲν ἁνδάνει οὐδ' ἐμοὶ αὐτῷ.</TextUnit>
    <TextUnit id="4450" loc="4.396">ἀλλά τιν' ἀμβολίην διζήμεθα δηιοτῆτος,</TextUnit>
    <TextUnit id="4451" loc="4.397">ὅσσον δυσμενέων ἀνδρῶν νέφος ἀμφιδέδηεν</TextUnit>
    <TextUnit id="4452" loc="4.398">εἵνεκα σεῦ. πάντες γάρ, ὅσοι χθόνα τήνδε νέμονται,</TextUnit>
    <TextUnit id="4453" loc="4.399">̓Αψύρτῳ μεμάαασιν ἀμυνέμεν, ὄφρα σε πατρί,</TextUnit>
    <TextUnit id="4454" loc="4.400">οἷά τε ληισθεῖσαν, ὑπότροπον οἴκαδ' ἄγοιντο.</TextUnit>
    <TextUnit id="4455" loc="4.401">αὐτοὶ δὲ στυγερῷ κεν ὀλοίμεθα πάντες ὀλέθρῳ,</TextUnit>
    <TextUnit id="4456" loc="4.402">μίξαντες δαῒ χεῖρας: ὅ τοι καὶ ῥίγιον ἄλγος</TextUnit>
    <TextUnit id="4457" loc="4.403">ἔσσεται, εἴ σε θανόντες ἕλωρ κείνοισι λίποιμεν.</TextUnit>
    <TextUnit id="4458" loc="4.404">ἥδε δὲ συνθεσίη κρανέει δόλον, ᾧ μιν ἐς ἄτην</TextUnit>
    <TextUnit id="4459" loc="4.405">βήσομεν. οὐδ' ἂν ὁμῶς περιναιέται ἀντιόωσιν</TextUnit>
    <TextUnit id="4460" loc="4.406">Κόλχοις ἦρα φέροντες ὑπὲρ σέο νόσφιν ἄνακτος,</TextUnit>
    <TextUnit id="4461" loc="4.407">ὅς τοι ἀοσσητήρ τε κασίγνητός τε τέτυκται:</TextUnit>
    <TextUnit id="4462" loc="4.408">οὐδ' ἂν ἐγὼ Κόλχοισιν ὑπείξω μὴ πολεμίζειν</TextUnit>
    <TextUnit id="4463" loc="4.409">ἀντιβίην, ὅτε μή με διὲξ εἰῶσι νέεσθαι."</TextUnit>
    <TextUnit id="4464" loc="4.410">̓́Ισκεν ὑποσσαίνων: ἡ δ' οὐλοὸν ἔκφατο μῦθον:</TextUnit>
    <TextUnit id="4465" loc="4.411">"Φράζεο νῦν. χρειὼ γὰρ ἀεικελίοισιν ἐπ' ἔργοις</TextUnit>
    <TextUnit id="4466" loc="4.412">καὶ τόδε μητίσασθαι, ἐπεὶ τὸ πρῶτον ἀάσθην</TextUnit>
    <TextUnit id="4467" loc="4.413">ἀμπλακίῃ, θεόθεν δὲ κακὰς ἤνυσσα μενοινάς.</TextUnit>
    <TextUnit id="4468" loc="4.414">τύνη μὲν κατὰ μῶλον ἀλέξεο δούρατα Κόλχων:</TextUnit>
    <TextUnit id="4469" loc="4.415">αὐτὰρ ἐγὼ κεῖνόν γε τεὰς ἐς χεῖρας ἱκέσθαι</TextUnit>
    <TextUnit id="4470" loc="4.416">μειλίξω: σὺ δέ μιν φαιδροῖς ἀγαπάζεο δώροις.</TextUnit>
    <TextUnit id="4471" loc="4.417">εἴ κέν πως κήρυκας ἀπερχομένους πεπίθοιμι</TextUnit>
    <TextUnit id="4472" loc="4.418">οἰόθεν οἶον ἐμοῖσι συναρθμῆσαι ἐπέεσσιν,</TextUnit>
    <TextUnit id="4473" loc="4.419">ἔνθ' εἴ τοι τόδε ἔργον ἐφανδάνει, οὔτι μεγαίρω,</TextUnit>
    <TextUnit id="4474" loc="4.420">κτεῖνέ τε, καὶ Κόλχοισιν ἀείρεο δηιοτῆτα."</TextUnit>
    <TextUnit id="4475" loc="4.421">̔͂Ως τώγε ξυμβάντε μέγαν δόλον ἠρτύνοντο</TextUnit>
    <TextUnit id="4476" loc="4.422">̓Αψύρτῳ, καὶ πολλὰ πόρον ξεινήια δῶρα,</TextUnit>
    <TextUnit id="4477" loc="4.423">οἷς μέτα καὶ πέπλον δόσαν ἱερὸν ̔Υψιπυλείης</TextUnit>
    <TextUnit id="4478" loc="4.424">πορφύρεον. τὸν μέν ῥα Διωνύσῳ κάμον αὐταὶ</TextUnit>
    <TextUnit id="4479" loc="4.425">Δίῃ ἐν ἀμφιάλῳ Χάριτες θεαί: αὐτὰρ ὁ παιδὶ</TextUnit>
    <TextUnit id="4480" loc="4.426">δῶκε Θόαντι μεταῦτις: ὁ δ' αὖ λίπεν ̔Υψιπυλείῃ:</TextUnit>
    <TextUnit id="4481" loc="4.427">ἡ δ' ἔπορ' Αἰσονίδῃ πολέσιν μετὰ καὶ τὸ φέρεσθαι</TextUnit>
    <TextUnit id="4482" loc="4.428">γλήνεσιν εὐεργὲς ξεινήιον. οὔ μιν ἀφάσσων,</TextUnit>
    <TextUnit id="4483" loc="4.429">οὔτε κεν εἰσορόων γλυκὺν ἵμερον ἐμπλήσειας.</TextUnit>
    <TextUnit id="4484" loc="4.430">τοῦ δὲ καὶ ἀμβροσίη ὀδμὴ πέλεν ἐξέτι κείνου,</TextUnit>
    <TextUnit id="4485" loc="4.431">ἐξ οὗ ἄναξ αὐτὸς Νυσήιος ἐγκατελεκτο</TextUnit>
    <TextUnit id="4486" loc="4.432">ἀκροχάλιξ οἴνῳ καὶ νέκταρι, καλὰ μεμαρπὼς</TextUnit>
    <TextUnit id="4487" loc="4.433">στήθεα παρθενικῆς Μινωίδος, ἥν ποτε Θησεὺς</TextUnit>
    <TextUnit id="4488" loc="4.434">Κνωσσόθεν ἑσπομένην Δίῃ ἔνι κάλλιπε νήσῳ.</TextUnit>
    <TextUnit id="4489" loc="4.435">ἡ δ' ὅτε κηρύκεσσιν ἐπεξυνώσατο μύθους,</TextUnit>
    <TextUnit id="4490" loc="4.436">θελγέμεν, εὖτ' ἂν πρῶτα θεᾶς περὶ νηὸν ἵκηται</TextUnit>
    <TextUnit id="4491" loc="4.437">συνθεσίῃ, νυκτός τε μέλαν κνέφας ἀμφιβάλῃσιν,</TextUnit>
    <TextUnit id="4492" loc="4.438">ἐλθέμεν, ὄφρα δόλον συμφράσσεται, ὥς κεν ἑλοῦσα</TextUnit>
    <TextUnit id="4493" loc="4.439">χρύσειον μέγα κῶας ὑπότροπος αὖτις ὀπίσσω</TextUnit>
    <TextUnit id="4494" loc="4.440">βαίη ἐς Αἰήταο δόμους: πέρι γάρ μιν ἀνάγκῃ</TextUnit>
    <TextUnit id="4495" loc="4.441">υἱῆες Φρίξοιο δόσαν ξείνοισιν ἄγεσθαι:</TextUnit>
    <TextUnit id="4496" loc="4.442">τοῖα παραιφαμένη θελκτήρια φάρμακ' ἔπασσεν</TextUnit>
    <TextUnit id="4497" loc="4.443">αἰθέρι καὶ πνοιῇσι, τά κεν καὶ ἄπωθεν ἐόντα</TextUnit>
    <TextUnit id="4498" loc="4.444">ἄγριον ἠλιβάτοιο κατ' οὔρεος ἤγαγε θῆρα.</TextUnit>
    <TextUnit id="4499" loc="4.445">Σχέτλι' ̓́Ερως, μέγα πῆμα, μέγα στύγος ἀνθρώποισιν,</TextUnit>
    <TextUnit id="4500" loc="4.446">ἐκ σέθεν οὐλόμεναί τ' ἔριδες στοναχαί τε γόοι τε,</TextUnit>
    <TextUnit id="4501" loc="4.447">ἄλγεά τ' ἄλλ' ἐπὶ τοῖσιν ἀπείρονα τετρήχασιν.</TextUnit>
    <TextUnit id="4502" loc="4.448">δυσμενέων ἐπὶ παισὶ κορύσσεο, δαῖμον, ἀερθείς,</TextUnit>
    <TextUnit id="4503" loc="4.449">οἷος Μηδείῃ στυγερὴν φρεσὶν ἔμβαλες ἄτην.</TextUnit>
    <TextUnit id="4504" loc="4.450">πῶς γὰρ δὴ μετιόντα κακῷ ἐδάμασσεν ὀλέθρῳ</TextUnit>
    <TextUnit id="4505" loc="4.451">̓́Αψυρτον; τὸ γὰρ ἧμιν ἐπισχερὼ ἦεν ἀοιδῆς.</TextUnit>
    <TextUnit id="4506" loc="4.452">̓͂Ημος ὅτ' ̓Αρτέμιδος νήσῳ ἔνι τήνγ' ἐλίποντο</TextUnit>
    <TextUnit id="4507" loc="4.453">συνθεσίῃ. τοὶ μέν ῥα διάνδιχα νηυσὶν ἔκελσαν</TextUnit>
    <TextUnit id="4508" loc="4.454">σφωιτέραις κρινθέντες: ὁ δ' ἐς λόχον ᾖεν ̓Ιήσων</TextUnit>
    <TextUnit id="4509" loc="4.455">δέγμενος ̓́Αψυρτόν τε καὶ οὓς ἐξαῦτις ἑταίρους.</TextUnit>
    <TextUnit id="4510" loc="4.456">αὐτὰρ ὅγ' αἰνοτάτῃσιν ὑποσχεσίῃσι δολωθεὶς</TextUnit>
    <TextUnit id="4511" loc="4.457">καρπαλίμως ᾗ νηὶ διὲξ ἁλὸς οἶδμα περήσας,</TextUnit>
    <TextUnit id="4512" loc="4.458">νύχθ' ὕπο λυγαίην ἱερῆς ἐπεβήσατο νήσου:</TextUnit>
    <TextUnit id="4513" loc="4.459">οἰόθι δ' ἀντικρὺ μετιὼν πειρήσατο μύθοις</TextUnit>
    <TextUnit id="4514" loc="4.460">εἷο κασιγνήτης, ἀταλὸς πάις οἷα χαράδρης</TextUnit>
    <TextUnit id="4515" loc="4.461">χειμερίης, ἣν οὐδὲ δι' αἰζηοὶ περόωσιν.</TextUnit>
    <TextUnit id="4516" loc="4.462">εἴ κε δόλον ξείνοισιν ἐπ' ἀνδράσι τεχνήσαιτο.</TextUnit>
    <TextUnit id="4517" loc="4.463">καὶ τὼ μὲν τὰ ἕκαστα συνῄνεον ἀλλήλοισιν:</TextUnit>
    <TextUnit id="4518" loc="4.464">αὐτίκα δ' Αἰσονίδης πυκινοῦ ἐξᾶλτο λόχοιο,</TextUnit>
    <TextUnit id="4519" loc="4.465">γυμνὸν ἀνασχόμενος παλάμῃ ξίφος: αἶψα δὲ κούρη</TextUnit>
    <TextUnit id="4520" loc="4.466">ἔμπαλιν ὄμματ' ἔνεικε, καλυψαμένη ὀθόνῃσιν,</TextUnit>
    <TextUnit id="4521" loc="4.467">μὴ φόνον ἀθρήσειε κασιγνήτοιο τυπέντος.</TextUnit>
    <TextUnit id="4522" loc="4.468">τὸν δ' ὅγε, βουτύπος ὥστε μέγαν κερεαλκέα ταῦρον,</TextUnit>
    <TextUnit id="4523" loc="4.469">πλῆξεν ὀπιπεύσας νηοῦ σχεδόν, ὅν ποτ' ἔδειμαν</TextUnit>
    <TextUnit id="4524" loc="4.470">̓Αρτέμιδι Βρυγοὶ περιναιέται ἀντιπέρηθεν.</TextUnit>
    <TextUnit id="4525" loc="4.471">τοῦ ὅγ' ἐνὶ προδόμῳ γνὺξ ἤριπε: λοίσθια δ' ἥρως</TextUnit>
    <TextUnit id="4526" loc="4.472">θυμὸν ἀναπνείων χερσὶν μέλαν ἀμφοτέρῃσιν</TextUnit>
    <TextUnit id="4527" loc="4.473">αἷμα κατ' ὠτειλὴν ὑποΐσχετο: τῆς δὲ καλύπτρην</TextUnit>
    <TextUnit id="4528" loc="4.474">ἀργυφέην καὶ πέπλον ἀλευομένης ἐρύθηνεν.</TextUnit>
    <TextUnit id="4529" loc="4.475">ὀξὺ δὲ πανδαμάτωρ λοξῷ ἴδεν οἷον ἔρεξαν</TextUnit>
    <TextUnit id="4530" loc="4.476">ὄμματι νηλειὴς ὀλοφώιον ἔργον ̓Ερινύς.</TextUnit>
    <TextUnit id="4531" loc="4.477">ἥρως δ' Αἰσονίδης ἐξάργματα τάμνε θανόντος,</TextUnit>
    <TextUnit id="4532" loc="4.478">τρὶς δ' ἀπέλειξε φόνου, τρὶς δ' ἐξ ἄγος ἔπτυς' ὀδόντων,</TextUnit>
    <TextUnit id="4533" loc="4.479">ἣ θέμις αὐθέντῃσι δολοκτασίας ἱλάεσθαι.</TextUnit>
    <TextUnit id="4534" loc="4.480">ὑγρὸν δ' ἐν γαίῃ κρύψεν νέκυν, ἔνθ' ἔτι νῦν περ</TextUnit>
    <TextUnit id="4535" loc="4.481">κείαται ὀστέα κεῖνα μετ' ἀνδράσιν ̓Αψυρτεῦσιν.</TextUnit>
    <TextUnit id="4536" loc="4.482">Οἱ δ' ἄμυδις πυρσοῖο σέλας προπάροιθεν ἰδόντες,</TextUnit>
    <TextUnit id="4537" loc="4.483">τό σφιν παρθενικὴ τέκμαρ μετιοῦσιν ἄειρεν,</TextUnit>
    <TextUnit id="4538" loc="4.484">Κολχίδος ἀγχόθι νηὸς ἑὴν παρὰ νῆ' ἐβάλοντο</TextUnit>
    <TextUnit id="4539" loc="4.485">ἥρωες: Κόλχον δ' ὄλεκον στόλον, ἠύτε κίρκοι</TextUnit>
    <TextUnit id="4540" loc="4.486">φῦλα πελειάων, ἠὲ μέγα πῶυ λέοντες</TextUnit>
    <TextUnit id="4541" loc="4.487">ἀγρότεροι κλονέουσιν ἐνὶ σταθμοῖσι θορόντες.</TextUnit>
    <TextUnit id="4542" loc="4.488">οὐδ' ἄρα τις κείνων θάνατον φύγε, πάντα δ' ὅμιλον</TextUnit>
    <TextUnit id="4543" loc="4.489">πῦρ ἅ τε δηιόωντες ἐπέδραμον: ὀψὲ δ' ̓Ιήσων</TextUnit>
    <TextUnit id="4544" loc="4.490">ἤντησεν, μεμαὼς ἐπαμυνέμεν οὐ μάλ' ἀρωγῆς</TextUnit>
    <TextUnit id="4545" loc="4.491">δευομένοις: ἤδη δὲ καὶ ἀμφ' αὐτοῖο μέλοντο.</TextUnit>
    <TextUnit id="4546" loc="4.492">ἔνθα δὲ ναυτιλίης πυκινὴν περὶ μητιάασκον</TextUnit>
    <TextUnit id="4547" loc="4.493">ἑζόμενοι βουλήν: ἐπὶ δέ σφισιν ἤλυθε κούρη</TextUnit>
    <TextUnit id="4548" loc="4.494">φραζομένοις: Πηλεὺς δὲ παροίτατος ἔκφατο μῦθον:</TextUnit>
    <TextUnit id="4549" loc="4.495">"̓́Ηδη νῦν κέλομαι νύκτωρ ἔτι νῆ' ἐπιβάντας</TextUnit>
    <TextUnit id="4550" loc="4.496">εἰρεσίῃ περάαν πλόον ἀντίον, ᾧ ἐπέχουσιν</TextUnit>
    <TextUnit id="4551" loc="4.497">δήιοι: ἠῶθεν γὰρ ἐπαθρήσαντας ἕκαστα</TextUnit>
    <TextUnit id="4552" loc="4.498">ἔλπομαι οὐχ ἕνα μῦθον, ὅτις προτέρωσε δίεσθαι</TextUnit>
    <TextUnit id="4553" loc="4.499">ἡμέας ὀτρυνέει, τοὺς πεισέμεν: οἷα δ' ἄνακτος</TextUnit>
    <TextUnit id="4554" loc="4.500">εὔνιδες, ἀργαλέῃσι διχοστασίῃς κεδόωνται.</TextUnit>
    <TextUnit id="4555" loc="4.501">ῥηιδίη δέ κεν ἄμμι, κεδασθέντων δίχα λαῶν,</TextUnit>
    <TextUnit id="4556" loc="4.502">ἤ τ' εἴη μετέπειτα κατερχομένοισι κέλευθος."</TextUnit>
    <TextUnit id="4557" loc="4.503">̔͂Ως ἔφατ': ᾔνησαν δὲ νέοι ἔπος Λἰακίδαο.</TextUnit>
    <TextUnit id="4558" loc="4.504">ῥίμφα δὲ νῆ' ἐπιβάντες ἐπερρώοντ' ἐλάτῃσιν</TextUnit>
    <TextUnit id="4559" loc="4.505">νωλεμές, ὄφρ' ἱερὴν ̓Ηλεκτρίδα νῆσον ἵκοντο,</TextUnit>
    <TextUnit id="4560" loc="4.506">ἀλλάων ὑπάτην, ποταμοῦ σχεδὸν ̓Ηριδανοῖο.</TextUnit>
    <TextUnit id="4561" loc="4.507">Κόλχοι δ' ὁππότ' ὄλεθρον ἐπεφράσθησαν ἄνακτος,</TextUnit>
    <TextUnit id="4562" loc="4.508">ἤτοι μὲν δίζεσθαι ἐπέχραον ἔνδοθι πάσης</TextUnit>
    <TextUnit id="4563" loc="4.509">̓Αργὼ καὶ Μινύας Κρονίης ἁλός. ἀλλ' ἀπέρυκεν</TextUnit>
    <TextUnit id="4564" loc="4.510">̔́Ηρη σμερδαλέῃσι κατ' αἰθέρος ἀστεροπῇσιν.</TextUnit>
    <TextUnit id="4565" loc="4.511">ὕστατον αὐτοὶ δ' αὖτε Κυταιίδος ἤθεα γαίης</TextUnit>
    <TextUnit id="4566" loc="4.512">στύξαν, ἀτυζόμενοι χόλον ἄγριον Αἰήταο,</TextUnit>
    <TextUnit id="4567" loc="4.513">ἔμπεδα δ' ἄλλυδις ἄλλοι ἐφορμηθέντες ἔνασθεν.</TextUnit>
    <TextUnit id="4568" loc="4.514">οἱ μὲν ἐπ' αὐτάων νήσων ἔβαν, ᾗσιν ἐπέσχον</TextUnit>
    <TextUnit id="4569" loc="4.515">ἥρωες, ναίουσι δ' ἐπώνυμοι ̓Αψύρτοιο:</TextUnit>
    <TextUnit id="4570" loc="4.516">οἱ δ' ἄρ' ἐπ' ̓Ιλλυρικοῖο μελαμβαθέος ποταμοῖο,</TextUnit>
    <TextUnit id="4571" loc="4.517">τύμβος ἵν' ̔Αρμονίης Κάδμοιό τε, πύργον ἔδειμαν,</TextUnit>
    <TextUnit id="4572" loc="4.518">ἀνδράσιν ̓Εγχελέεσσιν ἐφέστιοι: οἱ δ' ἐν ὄρεσσιν</TextUnit>
    <TextUnit id="4573" loc="4.519">ἐνναίουσιν, ἅπερ τε Κεραύνια κικλήσκονται,</TextUnit>
    <TextUnit id="4574" loc="4.520">ἐκ τόθεν, ἐξότε τούσγε Διὸς Κρονίδαο κεραυνοὶ</TextUnit>
    <TextUnit id="4575" loc="4.521">νῆσον ἐς ἀντιπέραιαν ἀπέτραπον ὁρμηθῆναι.</TextUnit>
    <TextUnit id="4576" loc="4.522">̔́Ηρωες δ', ὅτε δή σφιν ἐείσατο νόστος ἀπήμων,</TextUnit>
    <TextUnit id="4577" loc="4.523">δή ῥα τότε προμολόντες ἐπὶ χθονὶ πείσματ' ἔδησαν</TextUnit>
    <TextUnit id="4578" loc="4.524">̔Υλλήων. νῆσοι γὰρ ἐπιπρούχοντο θαμειαὶ</TextUnit>
    <TextUnit id="4579" loc="4.525">ἀργαλέην πλώουσιν ὁδὸν μεσσηγὺς ἔχουσαι</TextUnit>
    <TextUnit id="4580" loc="4.526">οὐδέ σφιν, ὡς καὶ πρίν, ἀνάρσια μητιάασκον</TextUnit>
    <TextUnit id="4581" loc="4.527">̔Υλλῆες: πρὸς δ' αὐτοὶ ἐμηχανόωντο κέλευθον,</TextUnit>
    <TextUnit id="4582" loc="4.528">μισθὸν ἀειρόμενοι τρίποδα μέγαν ̓Απόλλωνος.</TextUnit>
    <TextUnit id="4583" loc="4.529">δοιοὺς γὰρ τρίποδας τηλοῦ πόρε Φοῖβος ἄγεσθαι</TextUnit>
    <TextUnit id="4584" loc="4.530">Αἰσονίδῃ περόωντι κατὰ χρέος, ὁππότε Πυθὼ</TextUnit>
    <TextUnit id="4585" loc="4.531">ἱρὴν πευσόμενος μετεκίαθε τῆσδ' ὑπὲρ αὐτῆς</TextUnit>
    <TextUnit id="4586" loc="4.532">ναυτιλίης: πέπρωτο δ', ὅπῃ χθονὸς ἱδρυνθεῖεν,</TextUnit>
    <TextUnit id="4587" loc="4.533">μήποτε τὴν δῄοισιν ἀναστήσεσθαι ἰοῦσιν.</TextUnit>
    <TextUnit id="4588" loc="4.534">τούνεκεν εἰσέτι νῦν κείνῃ ὅδε κεύθεται αἴῃ</TextUnit>
    <TextUnit id="4589" loc="4.535">ἀμφὶ πόλιν ἀγανὴν ̔Υλληίδα, πολλὸν ἔνερθεν</TextUnit>
    <TextUnit id="4590" loc="4.536">οὔδεος, ὥς κεν ἄφαντος ἀεὶ μερόπεσσι πέλοιτο.</TextUnit>
    <TextUnit id="4591" loc="4.537">οὐ μὲν ἔτι ζώοντα καταυτόθι τέτμον ἄνακτα</TextUnit>
    <TextUnit id="4592" loc="4.538">̔́Υλλον, ὃν εὐειδὴς Μελίτη τέκεν ̔Ηρακλῆι</TextUnit>
    <TextUnit id="4593" loc="4.539">δήμῳ Φαιήκων. ὁ γὰρ οἰκία Ναυσιθόοιο</TextUnit>
    <TextUnit id="4594" loc="4.540">Μάκριν τ' εἰσαφίκανε, Διωνύσοιο τιθήνην,</TextUnit>
    <TextUnit id="4595" loc="4.541">νιψόμενος παίδων ὀλοὸν φόνον: ἔνθ' ὅγε κούρην</TextUnit>
    <TextUnit id="4596" loc="4.542">Αἰγαίου ἐδάμασσεν ἐρασσάμενος ποταμοῖο,</TextUnit>
    <TextUnit id="4597" loc="4.543">νηιάδα Μελίτην: ἡ δὲ σθεναρὸν τέκεν ̔́Υλλον.</TextUnit>
    <TextUnit id="4598" loc="4.546">οὐδ' ἄρ' ὅγ' ἡβήσας αὐτῇ ἐνὶ ἔλδετο νήσῳ</TextUnit>
    <TextUnit id="4599" loc="4.547">ναίειν, κοιρανέοντος ὑπ' ὀφρύσι Ναυσιθόοιο:</TextUnit>
    <TextUnit id="4600" loc="4.548">βῆ δ' ἅλαδε Κρονίην, αὐτόχθονα λαὸν ἀγείρας</TextUnit>
    <TextUnit id="4601" loc="4.549">Φαιήκων: σὺν γάρ οἱ ἄναξ πόρσυνε κέλευθον</TextUnit>
    <TextUnit id="4602" loc="4.550">ἥρως Ναυσίθοος: τόθι δ' εἵσατο, καί μιν ἔπεφνον</TextUnit>
    <TextUnit id="4603" loc="4.551">Μέντορες, ἀγραύλοισιν ἀλεξόμενον περὶ βουσίν.</TextUnit>
    <TextUnit id="4604" loc="4.552">̓Αλλά, θεαί, πῶς τῆσδε παρὲξ ἁλός, ἀμφί τε γαῖαν</TextUnit>
    <TextUnit id="4605" loc="4.553">Αὐσονίην νήσους τε Λιγυστίδας, αἳ καλέονται</TextUnit>
    <TextUnit id="4606" loc="4.554">Στοιχάδες, ̓Αργῴης περιώσια σήματα νηὸς</TextUnit>
    <TextUnit id="4607" loc="4.555">νημερτὲς πέφαται; τίς ἀπόπροθι τόσσον ἀνάγκη</TextUnit>
    <TextUnit id="4608" loc="4.556">καὶ χρειώ σφ' ἐκόμισσε; τίνες σφέας ἤγαγον αὖραι;</TextUnit>
    <TextUnit id="4609" loc="4.557">Αὐτόν που μεγαλωστὶ δεδουπότος ̓Αψύρτοιο</TextUnit>
    <TextUnit id="4610" loc="4.558">Ζῆνα, θεῶν βασιλῆα, χόλος λάβεν, οἷον ἔρεξαν.</TextUnit>
    <TextUnit id="4611" loc="4.559">Αἰαίης δ' ὀλοὸν τεκμήρατο δήνεσι Κίρκης</TextUnit>
    <TextUnit id="4612" loc="4.560">αἷμ' ἀπονιψαμένους, πρό τε μυρία πημανθέντας,</TextUnit>
    <TextUnit id="4613" loc="4.561">νοστήσειν. τὸ μὲν οὔτις ἀριστήων ἐνόησεν:</TextUnit>
    <TextUnit id="4614" loc="4.562">ἀλλ' ἔθεον γαίης ̔Υλληίδος ἐξανιόντες</TextUnit>
    <TextUnit id="4615" loc="4.563">τηλόθι: τὰς δ' ἀπέλειπον, ὅσαι Κόλχοισι πάροιθεν</TextUnit>
    <TextUnit id="4616" loc="4.564">ἑξείης πλήθοντο Λιβυρνίδες εἰν ἁλὶ νῆσοι,</TextUnit>
    <TextUnit id="4617" loc="4.565">̓́Ισσα τε Δυσκέλαδός τε καὶ ἱμερτὴ Πιτύεια.</TextUnit>
    <TextUnit id="4618" loc="4.566">αὐτὰρ ἔπειτ' ἐπὶ τῇσι παραὶ Κέρκυραν ἵκοντο,</TextUnit>
    <TextUnit id="4619" loc="4.567">ἔνθα Ποσειδάων ̓Ασωπίδα νάσσατο κούρην,</TextUnit>
    <TextUnit id="4620" loc="4.568">ἠύκομον Κέρκυραν, ἑκὰς Φλιουντίδος αἴης,</TextUnit>
    <TextUnit id="4621" loc="4.569">ἁρπάξας ὑπ' ἔρωτι: μελαινομένην δέ μιν ἄνδρες</TextUnit>
    <TextUnit id="4622" loc="4.570">ναυτίλοι ἐκ πόντοιο κελαινῇ πάντοθεν ὕλῃ</TextUnit>
    <TextUnit id="4623" loc="4.571">δερκόμενοι Κέρκυραν ἐπικλείουσι Μέλαιναν.</TextUnit>
    <TextUnit id="4624" loc="4.572">τῇ δ' ἐπὶ καὶ Μελίτην, λιαρῷ περιγηθέες οὔρῳ,</TextUnit>
    <TextUnit id="4625" loc="4.573">αἰπεινήν τε Κερωσσόν, ὕπερθε δὲ πολλὸν ἐοῦσαν</TextUnit>
    <TextUnit id="4626" loc="4.574">Νυμφαίην παράμειβον, ἵνα κρείουσα Καλυψὼ</TextUnit>
    <TextUnit id="4627" loc="4.575">̓Ατλαντὶς ναίεσκε: τὰ δ' ἠεροειδέα λεύσσειν</TextUnit>
    <TextUnit id="4628" loc="4.576">οὔρεα δοιάζοντο Κεραύνια. καὶ τότε βουλὰς</TextUnit>
    <TextUnit id="4629" loc="4.577">ἀμφ' αὐτοῖς Ζηνός τε μέγαν χόλον ἐφράσαθ' ̔́Ηρη.</TextUnit>
    <TextUnit id="4630" loc="4.578">μηδομένη δ' ἄνυσιν τοῖο πλόου, ὦρσεν ἀέλλας</TextUnit>
    <TextUnit id="4631" loc="4.579">ἀντικρύ, ταῖς αὖτις ἀναρπάγδην φορέοντο</TextUnit>
    <TextUnit id="4632" loc="4.580">νήσου ἔπι κραναῆς ̓Ηλεκτρίδος. αὐτίκα δ' ἄφνω</TextUnit>
    <TextUnit id="4633" loc="4.581">ἴαχεν ἀνδρομέῃ ἐνοπῇ μεσσηγὺ θεόντων</TextUnit>
    <TextUnit id="4634" loc="4.582">αὐδῆεν γλαφυρῆς νηὸς δόρυ, τό ῥ' ἀνὰ μέσσην</TextUnit>
    <TextUnit id="4635" loc="4.583">στεῖραν ̓Αθηναίη Δωδωνίδος ἥρμοσε φηγοῦ.</TextUnit>
    <TextUnit id="4636" loc="4.584">τοὺς δ' ὀλοὸν μεσσηγὺ δέος λάβεν εἰσαΐοντας</TextUnit>
    <TextUnit id="4637" loc="4.585">φθογγήν τε Ζηνός τε βαρὺν χόλον. οὐ γὰρ ἀλύξειν</TextUnit>
    <TextUnit id="4638" loc="4.586">ἔννεπεν οὔτε πόρους δολιχῆς ἁλός, οὔτε θυέλλας</TextUnit>
    <TextUnit id="4639" loc="4.587">ἀργαλέας, ὅτε μὴ Κίρκη φόνον ̓Αψύρτοιο</TextUnit>
    <TextUnit id="4640" loc="4.588">νηλέα νίψειεν: Πολυδεύκεα δ' εὐχετάασθαι</TextUnit>
    <TextUnit id="4641" loc="4.589">Κάστορά τ' ἀθανάτοισι θεοῖς ἤνωγε κελεύθους</TextUnit>
    <TextUnit id="4642" loc="4.590">Αὐσονίης ἔμπροσθε πορεῖν ἁλός, ᾗ ἔνι Κίρκην</TextUnit>
    <TextUnit id="4643" loc="4.591">δήουσιν, Πέρσης τε καὶ ̓Ηελίοιο θύγατρα.</TextUnit>
    <TextUnit id="4644" loc="4.592">̔͂Ως ̓Αργὼ ἰάχησεν ὑπὸ κνέφας: οἱ δ' ἀνόρουσαν</TextUnit>
    <TextUnit id="4645" loc="4.593">Τυνδαρίδαι, καὶ χεῖρας ἀνέσχεθον ἀθανάτοισιν</TextUnit>
    <TextUnit id="4646" loc="4.594">εὐχόμενοι τὰ ἕκαστα: κατηφείη δ' ἔχεν ἄλλους</TextUnit>
    <TextUnit id="4647" loc="4.595">ἥρωας Μινύας. ἡ δ' ἔσσυτο πολλὸν ἐπιπρὸ</TextUnit>
    <TextUnit id="4648" loc="4.596">λαίφεσιν, ἐς δ' ἔβαλον μύχατον ῥόον ̓Ηριδανοῖο:</TextUnit>
    <TextUnit id="4649" loc="4.597">ἔνθα ποτ' αἰθαλόεντι τυπεὶς πρὸς στέρνα κεραυνῷ</TextUnit>
    <TextUnit id="4650" loc="4.598">ἡμιδαὴς Φαέθων πέσεν ἅρματος ̓Ηελίοιο</TextUnit>
    <TextUnit id="4651" loc="4.599">λίμνης ἐς προχοὰς πολυβενθέος: ἡ δ' ἔτι νῦν περ</TextUnit>
    <TextUnit id="4652" loc="4.600">τραύματος αἰθομένοιο βαρὺν ἀνακηκίει ἀτμόν.</TextUnit>
    <TextUnit id="4653" loc="4.601">οὐδέ τις ὕδωρ κεῖνο διὰ πτερὰ κοῦφα τανύσσας</TextUnit>
    <TextUnit id="4654" loc="4.602">οἰωνὸς δύναται βαλέειν ὕπερ: ἀλλὰ μεσηγὺς</TextUnit>
    <TextUnit id="4655" loc="4.603">φλογμῷ ἐπιθρώσκει πεποτημένος. ἀμφὶ δὲ κοῦραι</TextUnit>
    <TextUnit id="4656" loc="4.604">̔Ηλιάδες ταναῇσιν ἐελμέναι αἰγείροισιν,</TextUnit>
    <TextUnit id="4657" loc="4.605">μύρονται κινυρὸν μέλεαι γόον: ἐκ δὲ φαεινὰς</TextUnit>
    <TextUnit id="4658" loc="4.606">ἠλέκτρου λιβάδας βλεφάρων προχέουσιν ἔραζε,</TextUnit>
    <TextUnit id="4659" loc="4.607">αἱ μέν τ' ἠελίῳ ψαμάθοις ἔπι τερσαίνονται:</TextUnit>
    <TextUnit id="4660" loc="4.608">εὖτ' ἂν δὲ κλύζῃσι κελαινῆς ὕδατα λίμνης</TextUnit>
    <TextUnit id="4661" loc="4.609">ἠιόνας πνοιῇ πολυηχέος ἐξ ἀνέμοιο,</TextUnit>
    <TextUnit id="4662" loc="4.610">δὴ τότ' ἐς ̓Ηριδανὸν προκυλίνδεται ἀθρόα πάντα</TextUnit>
    <TextUnit id="4663" loc="4.611">κυμαίνοντι ῥόῳ. Κελτοὶ δ' ἐπὶ βάξιν ἔθεντο,</TextUnit>
    <TextUnit id="4664" loc="4.612">ὡς ἄρ' ̓Απόλλωνος τάδε δάκρυα Λητοΐδαο</TextUnit>
    <TextUnit id="4665" loc="4.613">ἐμφέρεται δίναις, ἅ τε μυρία χεῦε πάροιθεν,</TextUnit>
    <TextUnit id="4666" loc="4.614">ἦμος ̔Υπερβορέων ἱερὸν γένος εἰσαφίκανεν,</TextUnit>
    <TextUnit id="4667" loc="4.615">οὐρανὸν αἰγλήεντα λιπὼν ἐκ πατρὸς ἐνιπῆς,</TextUnit>
    <TextUnit id="4668" loc="4.616">χωόμενος περὶ παιδί, τὸν ἐν λιπαρῇ Λακερείῃ</TextUnit>
    <TextUnit id="4669" loc="4.617">δῖα Κορωνὶς ἔτικτεν ἐπὶ προχοῇς ̓Αμύροιο.</TextUnit>
    <TextUnit id="4670" loc="4.618">καὶ τὰ μὲν ὧς κείνοισι μετ' ἀνδράσι κεκλήισται.</TextUnit>
    <TextUnit id="4671" loc="4.619">τοὺς δ' οὔτε βρώμης ᾕρει πόθος, οὐδὲ ποτοῖο,</TextUnit>
    <TextUnit id="4672" loc="4.620">οὔτ' ἐπὶ γηθοσύνας τράπετο νόος. ἀλλ' ἄρα τοίγε</TextUnit>
    <TextUnit id="4673" loc="4.621">ἤματα μὲν στρεύγοντο περιβληχρὸν βαρύθοντες</TextUnit>
    <TextUnit id="4674" loc="4.622">ὀδμῇ λευγαλέῃ, τήν ῥ' ἄσχετον ἐξανίεσκον</TextUnit>
    <TextUnit id="4675" loc="4.623">τυφομένου Φαέθοντος ἐπιρροαὶ ̓Ηριδανοῖο:</TextUnit>
    <TextUnit id="4676" loc="4.624">νύκτας δ' αὖ γόον ὀξὺν ὀδυρομένων ἐσάκουον</TextUnit>
    <TextUnit id="4677" loc="4.625">̔Ηλιάδων λιγέως: τὰ δὲ δάκρυα μυρομένῃσιν</TextUnit>
    <TextUnit id="4678" loc="4.626">οἷον ἐλαιηραὶ στάγες ὕδασιν ἐμφορέοντο.</TextUnit>
    <TextUnit id="4679" loc="4.627">̓Εκ δὲ τόθεν ̔Ροδανοῖο βαθὺν ῥόον εἰσαπέβησαν,</TextUnit>
    <TextUnit id="4680" loc="4.628">ὅς τ' εἰς ̓Ηριδανὸν μετανίσσεται: ἄμμιγα δ' ὕδωρ</TextUnit>
    <TextUnit id="4681" loc="4.629">ἐν ξυνοχῇ βέβρυκε κυκώμενον. αὐτὰρ ὁ γαίης</TextUnit>
    <TextUnit id="4682" loc="4.630">ἐκ μυχάτης, ἵνα τ' εἰσὶ πύλαι καὶ ἐδέθλια Νυκτός,</TextUnit>
    <TextUnit id="4683" loc="4.631">ἔνθεν ἀπορνύμενος τῇ μέν τ' ἐπερεύγεται ἀκτὰς</TextUnit>
    <TextUnit id="4684" loc="4.632">̓Ωκεανοῦ, τῇ δ' αὖτε μετ' ̓Ιονίην ἅλα βάλλει,</TextUnit>
    <TextUnit id="4685" loc="4.633">τῇ δ' ἐπὶ Σαρδόνιον πέλαγος καὶ ἀπείρονα κόλπον</TextUnit>
    <TextUnit id="4686" loc="4.634">ἑπτὰ διὰ στομάτων ἵει ῥόον. ἐκ δ' ἄρα τοῖο</TextUnit>
    <TextUnit id="4687" loc="4.635">λίμνας εἰσέλασαν δυσχείμονας, αἵ τ' ἀνὰ Κελτῶν</TextUnit>
    <TextUnit id="4688" loc="4.636">ἤπειρον πέπτανται ἀθέσφατον: ἔνθα κεν οἵγε</TextUnit>
    <TextUnit id="4689" loc="4.637">ἄτῃ ἀεικελίῃ πέλασαν. φέρε γάρ τις ἀπορρὼξ</TextUnit>
    <TextUnit id="4690" loc="4.638">κόλπον ἐς ̓Ωκεανοῖο, τὸν οὐ προδαέντες ἔμελλον</TextUnit>
    <TextUnit id="4691" loc="4.639">εἰσβαλέειν, τόθεν οὔ κεν ὑπότροποι ἐξεσάωθεν.</TextUnit>
    <TextUnit id="4692" loc="4.640">ἀλλ' ̔́Ηρη σκοπέλοιο καθ' ̔Ερκυνίου ἰάχησεν</TextUnit>
    <TextUnit id="4693" loc="4.641">οὐρανόθεν προθοροῦσα: φόβῳ δ' ἐτίναχθεν ἀυτῆς</TextUnit>
    <TextUnit id="4694" loc="4.642">πάντες ὁμῶς: δεινὸν γὰρ ἐπὶ μέγας ἔβραχεν αἰθήρ.</TextUnit>
    <TextUnit id="4695" loc="4.643">ἂψ δὲ παλιντροπόωντο θεᾶς ὕπο, καί ῥ' ἐνόησαν</TextUnit>
    <TextUnit id="4696" loc="4.644">τὴν οἶμον, τῇπέρ τε καὶ ἔπλετο νόστος ἰοῦσιν.</TextUnit>
    <TextUnit id="4697" loc="4.645">δηναιοὶ δ' ἀκτὰς ἁλιμυρέας εἰσαφίκοντο</TextUnit>
    <TextUnit id="4698" loc="4.646">̔́Ηρης ἐννεσίῃσι, δι' ἔθνεα μυρία Κελτῶν</TextUnit>
    <TextUnit id="4699" loc="4.647">καὶ Λιγύων περόωντες ἀδήιοι. ἀμφὶ γὰρ αἰνὴν</TextUnit>
    <TextUnit id="4700" loc="4.648">ἠέρα χεῦε θεὰ πάντ' ἤματα νισσομένοισιν.</TextUnit>
    <TextUnit id="4701" loc="4.649">μεσσότατον δ' ἄρα τοίγε διὰ στόμα νηὶ βαλόντες</TextUnit>
    <TextUnit id="4702" loc="4.650">Στοιχάδας εἰσαπέβαν νήσους σόοι εἵνεκα κούρων</TextUnit>
    <TextUnit id="4703" loc="4.651">Ζηνός: ὃ δὴ βωμοί τε καὶ ἱερὰ τοῖσι τέτυκται</TextUnit>
    <TextUnit id="4704" loc="4.652">ἔμπεδον: οὐδ' οἶον κείνης ἐπίκουροι ἕποντο</TextUnit>
    <TextUnit id="4705" loc="4.653">ναυτιλίης: Ζεὺς δέ σφι καὶ ὀψιγόνων πόρε νῆας.</TextUnit>
    <TextUnit id="4706" loc="4.654">Στοιχάδας αὖτε λιπόντες ἐς Αἰθαλίην ἐπέρησαν</TextUnit>
    <TextUnit id="4707" loc="4.655">νῆσον, ἵνα ψηφῖσιν ἀπωμόρξαντο καμόντες</TextUnit>
    <TextUnit id="4708" loc="4.656">ἱδρῶ ἅλις: χροιῇ δὲ κατ' αἰγιαλοῖο κέχυνται</TextUnit>
    <TextUnit id="4709" loc="4.657">εἴκελαι: ἐν δὲ σόλοι καὶ τεύχεα θέσκελα κείνων:</TextUnit>
    <TextUnit id="4710" loc="4.658">ἐν δὲ λιμὴν ̓Αργῷος ἐπωνυμίην πεφάτισται.</TextUnit>
    <TextUnit id="4711" loc="4.659">Καρπαλίμως δ' ἐνθένδε διὲξ ἁλὸς οἶδμα νέοντο</TextUnit>
    <TextUnit id="4712" loc="4.660">Αὐσονίης ἀκτὰς Τυρσηνίδας εἰσορόωντες:</TextUnit>
    <TextUnit id="4713" loc="4.661">ἷξον δ' Αἰαίης λιμένα κλυτόν: ἐκ δ' ἄρα νηὸς</TextUnit>
    <TextUnit id="4714" loc="4.662">πείσματ' ἐπ' ἠιόνων σχεδόθεν βάλον. ἔνθα δὲ Κίρκην</TextUnit>
    <TextUnit id="4715" loc="4.663">εὗρον ἁλὸς νοτίδεσσι κάρη ἐπιφαιδρύνουσαν:</TextUnit>
    <TextUnit id="4716" loc="4.664">τοῖον γὰρ νυχίοισιν ὀνείρασιν ἐπτοίητο.</TextUnit>
    <TextUnit id="4717" loc="4.665">αἵματί οἱ θάλαμοί τε καὶ ἕρκεα πάντα δόμοιο</TextUnit>
    <TextUnit id="4718" loc="4.666">μύρεσθαι δόκεον: φλὸξ δ' ἀθρόα φάρμακ' ἔδαπτεν,</TextUnit>
    <TextUnit id="4719" loc="4.667">οἷσι πάρος ξείνους θέλγ' ἀνέρας, ὅστις ἵκοιτο:</TextUnit>
    <TextUnit id="4720" loc="4.668">τὴν δ' αὐτὴ φονίῳ σβέσεν αἵματι πορφύρουσαν,</TextUnit>
    <TextUnit id="4721" loc="4.669">χερσὶν ἀφυσσαμένη: λῆξεν δ' ὀλοοῖο φόβοιο.</TextUnit>
    <TextUnit id="4722" loc="4.670">τῶ καὶ ἐπιπλομένης ἠοῦς νοτίδεσσι θαλάσσης</TextUnit>
    <TextUnit id="4723" loc="4.671">ἐγρομένη πλοκάμους τε καὶ εἵματα φαιδρύνεσκεν.</TextUnit>
    <TextUnit id="4724" loc="4.672">θῆρες δ' οὐ θήρεσσιν ἐοικότες ὠμηστῇσιν,</TextUnit>
    <TextUnit id="4725" loc="4.673">οὐδὲ μὲν οὐδ' ἄνδρεσσιν ὁμὸν δέμας, ἄλλο δ' ἀπ' ἄλλων</TextUnit>
    <TextUnit id="4726" loc="4.674">συμμιγέες μελέων, κίον ἀθρόοι, ἠύτε μῆλα</TextUnit>
    <TextUnit id="4727" loc="4.675">ἐκ σταθμῶν ἅλις εἶσιν ὀπηδεύοντα νομῆι.</TextUnit>
    <TextUnit id="4728" loc="4.676">τοίους καὶ προτέρης ἐξ ἰλύος ἐβλάστησε</TextUnit>
    <TextUnit id="4729" loc="4.677">χθὼν αὐτὴ μικτοῖσιν ἀρηρεμένους μελέεσσιν,</TextUnit>
    <TextUnit id="4730" loc="4.678">οὔπω διψαλέῳ μάλ' ὑπ' ἠέρι πιληθεῖσα,</TextUnit>
    <TextUnit id="4731" loc="4.679">οὐδέ πω ἀζαλέοιο βολαῖς τόσον ἠελίοιο</TextUnit>
    <TextUnit id="4732" loc="4.680">ἰκμάδας αἰνυμένη: τὰ δ' ἐπὶ στίχας ἤγαγεν αἰὼν</TextUnit>
    <TextUnit id="4733" loc="4.681">συγκρίνας: τὼς οἵγε φυὴν ἀίδηλοι ἕποντο.</TextUnit>
    <TextUnit id="4734" loc="4.682">ἥρωας δ' ἕλε θάμβος ἀπείριτον: αἶψα δ' ἕκαστος</TextUnit>
    <TextUnit id="4735" loc="4.683">Κίρκης εἴς τε φυήν, εἴς τ' ὄμματα παπταίνοντες</TextUnit>
    <TextUnit id="4736" loc="4.684">ῥεῖα κασιγνήτην φάσαν ἔμμεναι Αἰήταο.</TextUnit>
    <TextUnit id="4737" loc="4.685">̔Η δ' ὅτε δὴ νυχίων ἀπὸ δείματα πέμψεν ὀνείρων,</TextUnit>
    <TextUnit id="4738" loc="4.686">αὐτίκ' ἔπειτ' ἄψορρον ἀπέστιχε: τοὺς δ' ἅμ' ἕπεσθαι,</TextUnit>
    <TextUnit id="4739" loc="4.687">χειρὶ καταρρέξασα, δολοφροσύνῃσιν ἄνωγεν.</TextUnit>
    <TextUnit id="4740" loc="4.688">ἔνθ' ἤτοι πληθὺς μὲν ἐφετμαῖς Αἰσονίδαο</TextUnit>
    <TextUnit id="4741" loc="4.689">μίμνεν ἀπηλεγέως: ὁ δ' ἐρύσσατο Κολχίδα κούρην.</TextUnit>
    <TextUnit id="4742" loc="4.690">ἄμφω δ' ἑσπέσθην αὐτὴν ὁδόν, ἔστ' ἀφίκοντο</TextUnit>
    <TextUnit id="4743" loc="4.691">Κίρκης ἐς μέγαρον: τοὺς δ' ἐν λιπαροῖσι κέλευεν</TextUnit>
    <TextUnit id="4744" loc="4.692">ἥγε θρόνοις ἕζεσθαι, ἀμηχανέουσα κιόντων.</TextUnit>
    <TextUnit id="4745" loc="4.693">τὼ δ' ἄνεῳ καὶ ἄναυδοι ἐφ' ἑστίῃ ἀίξαντε</TextUnit>
    <TextUnit id="4746" loc="4.694">ἵζανον, ἥ τε δίκη λυγροῖς ἱκέτῃσι τέτυκται,</TextUnit>
    <TextUnit id="4747" loc="4.695">ἡ μὲν ἐπ' ἀμφοτέραις θεμένη χείρεσσι μέτωπα,</TextUnit>
    <TextUnit id="4748" loc="4.696">αὐτὰρ ὁ κωπῆεν μέγα φάσγανον ἐν χθονὶ πήξας,</TextUnit>
    <TextUnit id="4749" loc="4.697">ᾧπέρ τ' Αἰήταο πάιν κτάνεν: οὐδέ ποτ' ὄσσε</TextUnit>
    <TextUnit id="4750" loc="4.698">ἰθὺς ἐνὶ βλεφάροισιν ἀνέσχεθον. αὐτίκα δ' ἔγνω</TextUnit>
    <TextUnit id="4751" loc="4.699">Κίρκη φύξιον οἶτον ἀλιτροσύνας τε φόνοιο.</TextUnit>
    <TextUnit id="4752" loc="4.700">τῶ καὶ ὀπιζομένη Ζηνὸς θέμιν ̔Ικεσίοιο,</TextUnit>
    <TextUnit id="4753" loc="4.701">ὃς μέγα μὲν κοτέει, μέγα δ' ἀνδροφόνοισιν ἀρήγει,</TextUnit>
    <TextUnit id="4754" loc="4.702">ῥέζε θυηπολίην, οἵῃ τ' ἀπολυμαίνονται</TextUnit>
    <TextUnit id="4755" loc="4.703">νηλειεῖς ἱκέται, ὅτ' ἐφέστιοι ἀντιόωσιν.</TextUnit>
    <TextUnit id="4756" loc="4.704">πρῶτα μὲν ἀτρέπτοιο λυτήριον ἥγε φόνοιο</TextUnit>
    <TextUnit id="4757" loc="4.705">τειναμένη καθύπερθε συὸς τέκος, ἧς ἔτι μαζοὶ</TextUnit>
    <TextUnit id="4758" loc="4.706">πλήμμυρον λοχίης ἐκ νηδύος, αἵματι χεῖρας</TextUnit>
    <TextUnit id="4759" loc="4.707">τέγγεν, ἐπιτμήγουσα δέρην: αὖτις δὲ καὶ ἄλλοις</TextUnit>
    <TextUnit id="4760" loc="4.708">μείλισσεν χύτλοισι, καθάρσιον ἀγκαλέουσα</TextUnit>
    <TextUnit id="4761" loc="4.709">Ζῆνα, παλαμναίων τιμήορον ἱκεσιάων.</TextUnit>
    <TextUnit id="4762" loc="4.710">καὶ τὰ μὲν ἀθρόα πάντα δόμων ἐκ λύματ' ἔνεικαν</TextUnit>
    <TextUnit id="4763" loc="4.711">νηιάδες πρόπολοι, ταί οἱ πόρσυνον ἕκαστα.</TextUnit>
    <TextUnit id="4764" loc="4.712">ἡ δ' εἴσω πελάνους μείλικτρά τε νηφαλίῃσιν</TextUnit>
    <TextUnit id="4765" loc="4.713">καῖεν ἐπ' εὐχωλῇσι παρέστιος, ὄφρα χόλοιο</TextUnit>
    <TextUnit id="4766" loc="4.714">σμερδαλέας παύσειεν ̓Ερινύας, ἠδὲ καὶ αὐτὸς</TextUnit>
    <TextUnit id="4767" loc="4.715">εὐμειδής τε πέλοιτο καὶ ἤπιος ἀμφοτέροισιν,</TextUnit>
    <TextUnit id="4768" loc="4.716">εἴτ' οὖν ὀθνείῳ μεμιασμένοι αἵματι χεῖρας,</TextUnit>
    <TextUnit id="4769" loc="4.717">εἴτε καὶ ἐμφύλῳ προσκηδέες ἀντιόωσιν.</TextUnit>
    <TextUnit id="4770" loc="4.718">Αὐτὰρ ἐπεὶ μάλα πάντα πονήσατο, δή τότ' ἔπειτα</TextUnit>
    <TextUnit id="4771" loc="4.719">εἷσεν ἐπὶ ξεστοῖσιν ἀναστήσασα θρόνοισιν,</TextUnit>
    <TextUnit id="4772" loc="4.720">καὶ δ' αὐτὴ πέλας ἷζεν ἐνωπαδίς. αἶψα δὲ μύθῳ</TextUnit>
    <TextUnit id="4773" loc="4.721">χρειὼ ναυτιλίην τε διακριδὸν ἐξερέεινεν.</TextUnit>
    <TextUnit id="4774" loc="4.722">ἠδ' ὁπόθεν μετὰ γαῖαν ἑὴν καὶ δώματ' ἰόντες</TextUnit>
    <TextUnit id="4775" loc="4.723">αὔτως ἱδρύνθησαν ἐφέστιοι. ἦ γὰρ ὀνείρων</TextUnit>
    <TextUnit id="4776" loc="4.724">μνῆστις ἀεικελίη δῦνεν φρένας ὁρμαίνουσαν:</TextUnit>
    <TextUnit id="4777" loc="4.725">ἵετο δ' αὖ κούρης ἐμφύλιον ἴδμεναι ὀμφήν,</TextUnit>
    <TextUnit id="4778" loc="4.726">αὐτίχ' ὅπως ἐνόησεν ἀπ' οὔδεος ὄσσε βαλοῦσαν.</TextUnit>
    <TextUnit id="4779" loc="4.727">πᾶσα γὰρ ̓Ηελίου γενεὴ ἀρίδηλος ἰδέσθαι</TextUnit>
    <TextUnit id="4780" loc="4.728">ἦεν, ἐπεὶ βλεφάρων ἀποτηλόθι μαρμαρυγῇσιν</TextUnit>
    <TextUnit id="4781" loc="4.729">οἷόν τέ χρυσέην ἀντώπιον ἵεσαν αἴγλην.</TextUnit>
    <TextUnit id="4782" loc="4.730">ἡ δ' ἄρα τῇ τὰ ἕκαστα διειρομένῃ κατελεξεν,</TextUnit>
    <TextUnit id="4783" loc="4.731">Κολχίδα γῆρυν ἱεῖσα, βαρύφρονος Αἰήταο</TextUnit>
    <TextUnit id="4784" loc="4.732">κούρη μειλιχίως, ἠμὲν στόλον ἠδὲ κελεύθους</TextUnit>
    <TextUnit id="4785" loc="4.733">ἡρώων, ὅσα τ' ἀμφὶ θοοῖς ἐμόγησαν ἀέθλοις,</TextUnit>
    <TextUnit id="4786" loc="4.734">ὥς τε κασιγνήτης πολυκηδέος ἤλιτε βουλαῖς,</TextUnit>
    <TextUnit id="4787" loc="4.735">ὥς τ' ἀπονόσφιν ἄλυξεν ὑπέρβια δείματα πατρὸς</TextUnit>
    <TextUnit id="4788" loc="4.736">σὺν παισὶν Φρίξοιο: φόνον δ' ἀλέεινεν ἐνισπεῖν</TextUnit>
    <TextUnit id="4789" loc="4.737">̓Αψύρτου. τὴν δ' οὔτι νόῳ λάθεν: ἀλλὰ καὶ ἔμπης</TextUnit>
    <TextUnit id="4790" loc="4.738">μυρομένην ἐλέαιρεν, ἔπος δ' ἐπὶ τοῖον ἔειπεν:</TextUnit>
    <TextUnit id="4791" loc="4.739">"Σχετλίη, ἦ ῥα κακὸν καὶ ἀεικέα μήσαο νόστον.</TextUnit>
    <TextUnit id="4792" loc="4.740">ἔλπομαι οὐκ ἐπὶ δήν σε βαρὺν χόλον Αἰήταο</TextUnit>
    <TextUnit id="4793" loc="4.741">ἐκφυγέειν: τάχα δ' εἶσι καὶ ̔Ελλάδος ἤθεα γαίης</TextUnit>
    <TextUnit id="4794" loc="4.742">τισόμενος φόνον υἷος, ὅτ' ἄσχετα ἔργ' ἐτέλεσσας.</TextUnit>
    <TextUnit id="4795" loc="4.743">ἀλλ' ἐπεὶ οὖν ἱκέτις καὶ ὁμόγνιος ἔπλευ ἐμεῖο,</TextUnit>
    <TextUnit id="4796" loc="4.744">ἄλλο μὲν οὔτι κακὸν μητίσομαι ἐνθάδ' ἰούσῃ:</TextUnit>
    <TextUnit id="4797" loc="4.745">ἔρχεο δ' ἐκ μεγάρων ξείνῳ συνοπηδὸς ἐοῦσα,</TextUnit>
    <TextUnit id="4798" loc="4.746">ὅντινα τοῦτον ἄιστον ἀείραο πατρὸς ἄνευθεν:</TextUnit>
    <TextUnit id="4799" loc="4.747">μηδέ με γουνάσσηαι ἐφέστιος, οὐ γὰρ ἔγωγε</TextUnit>
    <TextUnit id="4800" loc="4.748">αἰνήσω βουλάς τε σέθεν καὶ ἀεικέα φύξιν."</TextUnit>
    <TextUnit id="4801" loc="4.749">̔͂Ως φάτο: τὴν δ' ἀμέγαρτον ἄχος λάβεν: ἀμφὶ δὲ πέπλον</TextUnit>
    <TextUnit id="4802" loc="4.750">ὀφθαλμοῖσι βαλοῦσα γόον χέεν, ὄφρα μιν ἥρως</TextUnit>
    <TextUnit id="4803" loc="4.751">χειρὸς ἐπισχόμενος μεγάρων ἐξῆγε θύραζε</TextUnit>
    <TextUnit id="4804" loc="4.752">δείματι παλλομένην: λεῖπον δ' ἀπὸ δώματα Κίρκης.</TextUnit>
    <TextUnit id="4805" loc="4.753">Οὐδ' ἄλοχον Κρονίδαο Διὸς λάθον: ἀλλά οἱ ͂̓Ιρις</TextUnit>
    <TextUnit id="4806" loc="4.754">πέφραδεν, εὖτ' ἐνόησεν ἀπὸ μεγάροιο κιόντας.</TextUnit>
    <TextUnit id="4807" loc="4.755">αὐτὴ γάρ μιν ἄνωγε δοκευέμεν, ὁππότε νῆα</TextUnit>
    <TextUnit id="4808" loc="4.756">στείχοιεν: τὸ καὶ αὖτις ἐποτρύνους' ἀγόρευεν:</TextUnit>
    <TextUnit id="4809" loc="4.757">"͂̓Ιρι φίλη, νῦν, εἴ ποτ' ἐμὰς ἐτέλεσσας ἐφετμάς,</TextUnit>
    <TextUnit id="4810" loc="4.758">εἰ δ' ἄγε λαιψηρῇσι μετοιχομένη πτερύγεσσιν,</TextUnit>
    <TextUnit id="4811" loc="4.759">δεῦρο Θέτιν μοι ἄνωχθι μολεῖν ἁλὸς ἐξανιοῦσαν.</TextUnit>
    <TextUnit id="4812" loc="4.760">κείνης γὰρ χρειώ με κιχάνεται. αὐτὰρ ἔπειτα</TextUnit>
    <TextUnit id="4813" loc="4.761">ἐλθεῖν εἰς ἀκτάς, ὅθι τ' ἄκμονες ̔Ηφαίστοιο</TextUnit>
    <TextUnit id="4814" loc="4.762">χάλκειοι στιβαρῇσιν ἀράσσονται τυπίδεσσιν:</TextUnit>
    <TextUnit id="4815" loc="4.763">εἰπὲ δὲ κοιμῆσαι φύσας πυρός, εἰσόκεν ̓Αργὼ</TextUnit>
    <TextUnit id="4816" loc="4.764">τάσγε παρεξελάσῃσιν. ἀτὰρ καὶ ἐς Αἴολον ἐλθεῖν,</TextUnit>
    <TextUnit id="4817" loc="4.765">Αἴολον, ὅς τ' ἀνέμοις αἰθρηγενέεσσιν ἀνάσσει:</TextUnit>
    <TextUnit id="4818" loc="4.766">καὶ δὲ τῷ εἰπέμεναι τὸν ἐμὸν νόον, ὥς κεν ἀήτας</TextUnit>
    <TextUnit id="4819" loc="4.767">πάντας ἀπολλήξειεν ὑπ' ἠέρι, μηδέ τις αὔρη</TextUnit>
    <TextUnit id="4820" loc="4.768">τρηχύνοι πέλαγος: Ζεφύρου γε μὲν οὖρος ἀήτω,</TextUnit>
    <TextUnit id="4821" loc="4.769">ὄφρ' οἵγ' ̓Αλκινόου Φαιηκίδα νῆσον ἵκωνται."</TextUnit>
    <TextUnit id="4822" loc="4.770">̔͂Ως ἔφατ': αὐτίκα δ' ͂̓Ιρις ἀπ' Οὐλύμποιο θοροῦσα</TextUnit>
    <TextUnit id="4823" loc="4.771">τέμνε, τανυσσαμένη κοῦφα πτερά. δῦ δ' ἐνὶ πόντῳ</TextUnit>
    <TextUnit id="4824" loc="4.772">Αἰγαίῳ, τόθι πέρ τε δόμοι Νηρῆος ἔασιν.</TextUnit>
    <TextUnit id="4825" loc="4.773">πρώτην δ' εἰσαφίκανε Θέτιν, καὶ ἐπέφραδε μῦθον</TextUnit>
    <TextUnit id="4826" loc="4.774">̔́Ηρης ἐννεσίῃς, ὦρσέν τέ μιν εἰς ἓ νέεσθαι.</TextUnit>
    <TextUnit id="4827" loc="4.775">δεύτερα δ' εἰς ̔́Ηφαιστον ἐβήσατο: παῦσε δὲ τόνγε</TextUnit>
    <TextUnit id="4828" loc="4.776">ῥίμφα σιδηρείων τυπίδων: ἔσχοντο δ' ἀυτμῆς</TextUnit>
    <TextUnit id="4829" loc="4.777">αἰθαλέοι πρηστῆρες. ἀτὰρ τρίτον εἰσαφίκανεν</TextUnit>
    <TextUnit id="4830" loc="4.778">Αἴολον ̔Ιππότεω παῖδα κλυτόν. ὄφρα δὲ καὶ τῷ</TextUnit>
    <TextUnit id="4831" loc="4.779">ἀγγελίην φαμένη θοὰ γούνατα παῦσεν ὁδοῖο,</TextUnit>
    <TextUnit id="4832" loc="4.780">τόφρα Θέτις Νηρῆα κασιγνήτας τε λιποῦσα</TextUnit>
    <TextUnit id="4833" loc="4.781">ἐξ ἁλὸς Οὔλυμπόνδε θεὰν μετεκίαθεν ̔́Ηρην:</TextUnit>
    <TextUnit id="4834" loc="4.782">ἡ δέ μιν ἆσσον ἑοῖο παρεῖσέ τε, φαῖνέ τε μῦθον:</TextUnit>
    <TextUnit id="4835" loc="4.783">"Κέκλυθι νῦν, Θέτι δῖα, τά τοι ἐπιέλδομ' ἐνισπεῖν.</TextUnit>
    <TextUnit id="4836" loc="4.784">οἶσθα μέν, ὅσσον ἐμῇσιν ἐνὶ φρεσὶ τίεται ἥρως</TextUnit>
    <TextUnit id="4837" loc="4.785">Αἰσονίδης, οἱ δ' ἄλλοι ἀοσσητῆρες ἀέθλου,</TextUnit>
    <TextUnit id="4838" loc="4.786">οἵως τέ σφ' ἐσάωσα διὰ πλαγκτὰς περόωντας</TextUnit>
    <TextUnit id="4839" loc="4.787">πέτρας, ἔνθα πάρος δειναὶ βρομέουσι θύελλαι,</TextUnit>
    <TextUnit id="4840" loc="4.788">κύματά τε σκληρῇσι περιβλύει σπιλάδεσσιν.</TextUnit>
    <TextUnit id="4841" loc="4.789">νῦν δὲ παρὰ Σκύλλης σκόπελον μέγαν ἠδὲ Χάρυβδιν</TextUnit>
    <TextUnit id="4842" loc="4.790">δεινὸν ἐρευγομένην δέχεται ὁδός. ἀλλά σε γὰρ δὴ</TextUnit>
    <TextUnit id="4843" loc="4.791">ἐξέτι νηπυτίης αὐτὴ τρέφον ἠδ' ἀγάπησα</TextUnit>
    <TextUnit id="4844" loc="4.792">ἔξοχον ἀλλάων, αἵ τ' εἰν ἁλὶ ναιετάουσιν,</TextUnit>
    <TextUnit id="4845" loc="4.793">οὕνεκεν οὐκ ἔτλης εὐνῇ Διὸς ἱεμένοιο</TextUnit>
    <TextUnit id="4846" loc="4.794">λέξασθαι. κείνῳ γὰρ ἀεὶ τάδε ἔργα μέμηλεν,</TextUnit>
    <TextUnit id="4847" loc="4.795">ἠὲ σὺν ἀθανάταις ἠὲ θνητῇσιν ἰαύειν.</TextUnit>
    <TextUnit id="4848" loc="4.796">ἀλλ' ἐμὲ αἰδομένη καὶ ἐνὶ φρεσὶ δειμαίνουσα,</TextUnit>
    <TextUnit id="4849" loc="4.797">ἠλεύω: ὁ δ' ἔπειτα πελώριον ὅρκον ὄμοσσεν,</TextUnit>
    <TextUnit id="4850" loc="4.798">μήποτέ ς' ἀθανάτοιο θεοῦ καλέεσθαι ἄκοιτιν.</TextUnit>
    <TextUnit id="4851" loc="4.799">ἔμπης δ' οὐ μεθίεσκεν ὀπιπεύων ἀέκουσαν,</TextUnit>
    <TextUnit id="4852" loc="4.800">εἰσότε οἱ πρέσβειρα Θέμις κατέλεξεν ἅπαντα,</TextUnit>
    <TextUnit id="4853" loc="4.801">ὡς δή τοι πέπρωται ἀμείνονα πατρὸς ἑοῖο</TextUnit>
    <TextUnit id="4854" loc="4.802">παῖδα τεκεῖν: τῶ καί σε λιλαιόμενος μεθέηκεν,</TextUnit>
    <TextUnit id="4855" loc="4.803">δείματι, μή τις ἑοῦ ἀντάξιος ἄλλος ἀνάσσοι</TextUnit>
    <TextUnit id="4856" loc="4.804">ἀθανάτων, ἀλλ' αἰὲν ἑὸν κράτος εἰρύοιτο.</TextUnit>
    <TextUnit id="4857" loc="4.805">αὐτὰρ ἐγὼ τὸν ἄριστον ἐπιχθονίων πόσιν εἶναι</TextUnit>
    <TextUnit id="4858" loc="4.806">δῶκά τοι, ὄφρα γάμου θυμηδέος ἀντιάσειας,</TextUnit>
    <TextUnit id="4859" loc="4.807">τέκνα τε φιτύσαιο: θεοὺς δ' ἐς δαῖτ' ἐκάλεσσα</TextUnit>
    <TextUnit id="4860" loc="4.808">πάντας ὁμῶς: αὐτὴ δὲ σέλας χείρεσσιν ἀνέσχον</TextUnit>
    <TextUnit id="4861" loc="4.809">νυμφίδιον, κείνης ἀγανόφρονος εἵνεκα τιμῆς.</TextUnit>
    <TextUnit id="4862" loc="4.810">ἀλλ' ἄγε καί τινά τοι νημερτέα μῦθον ἐνίψω.</TextUnit>
    <TextUnit id="4863" loc="4.811">εὖτ' ἂν ἐς ̓Ηλύσιον πεδίον τεὸς υἱὸς ἵκηται,</TextUnit>
    <TextUnit id="4864" loc="4.812">ὃν δὴ νῦν Χείρωνος ἐν ἤθεσι Κενταύροιο</TextUnit>
    <TextUnit id="4865" loc="4.813">νηιάδες κομέουσι τεοῦ λίπτοντα γάλακτος,</TextUnit>
    <TextUnit id="4866" loc="4.814">χρειώ μιν κούρης πόσιν ἔμμεναι Αἰήταο</TextUnit>
    <TextUnit id="4867" loc="4.815">Μηδείης: σὺ δ' ἄρηγε νυῷ ἑκυρή περ ἐοῦσα,</TextUnit>
    <TextUnit id="4868" loc="4.816">ἠδ' αὐτῷ Πηλῆι. τί τοι χόλος ἐστήρικται;</TextUnit>
    <TextUnit id="4869" loc="4.817">ἀάσθη. καὶ γάρ τε θεοὺς ἐπινίσσεται ἄτη.</TextUnit>
    <TextUnit id="4870" loc="4.818">ναὶ μὲν ἐφημοσύνῃσιν ἐμαῖς ̔́Ηφαιστον ὀίω</TextUnit>
    <TextUnit id="4871" loc="4.819">λωφήσειν πρήσοντα πυρὸς μένος, ̔Ιπποτάδην δὲ</TextUnit>
    <TextUnit id="4872" loc="4.820">Αἴολον ὠκείας ἀνέμων ἄικας ἐρύξειν,</TextUnit>
    <TextUnit id="4873" loc="4.821">νόσφιν ἐυσταθέος ζεφύρου, τείως κεν ἵκωνται</TextUnit>
    <TextUnit id="4874" loc="4.822">Φαιήκων λιμένας: σὺ δ' ἀκηδέα μήδεο νόστον.</TextUnit>
    <TextUnit id="4875" loc="4.823">δεῖμα δέ τοι πέτραι καὶ ὑπέρβια κύματ' ἔασιν</TextUnit>
    <TextUnit id="4876" loc="4.824">μοῦνον, ἅ κεν τρέψαιο κασιγνήτῃσι σὺν ἄλλαις.</TextUnit>
    <TextUnit id="4877" loc="4.825">μηδὲ σύγ' ἠὲ Χάρυβδιν ἀμηχανέοντας ἐάσῃς</TextUnit>
    <TextUnit id="4878" loc="4.826">ἐσβαλέειν, μὴ πάντας ἀναβρόξασα φέρῃσιν,</TextUnit>
    <TextUnit id="4879" loc="4.827">ἠὲ παρὰ Σκύλλης στυγερὸν κευθμῶνα νέεσθαι,</TextUnit>
    <TextUnit id="4880" loc="4.828">Σκύλλης Αὐσονίης ὀλοόφρονος, ἣν τέκε Φόρκυι</TextUnit>
    <TextUnit id="4881" loc="4.829">νυκτιπόλος ̔Εκάτη, τήν τε κλείουσι Κράταιιν,</TextUnit>
    <TextUnit id="4882" loc="4.830">μή πως σμερδαλέῃσιν ἐπαΐξασα γένυσσιν</TextUnit>
    <TextUnit id="4883" loc="4.831">λεκτοὺς ἡρώων δηλήσεται. ἀλλ' ἔχε νῆα</TextUnit>
    <TextUnit id="4884" loc="4.832">κεῖς', ὅθι περ τυτθή γε παραίβασις ἔσσετ' ὀλέθρου."</TextUnit>
    <TextUnit id="4885" loc="4.833">̔͂Ως φάτο: τὴν δὲ Θέτις τοίῳ προσελέξατο μύθῳ:</TextUnit>
    <TextUnit id="4886" loc="4.834">"Εἰ μὲν δὴ μαλεροῖο πυρὸς μένος ἠδὲ θύελλαι</TextUnit>
    <TextUnit id="4887" loc="4.835">ζαχρηεῖς λήξουσιν ἐτήτυμον, ἦ τ' ἂν ἔγωγε</TextUnit>
    <TextUnit id="4888" loc="4.836">θαρσαλέη φαίην, καὶ κύματος ἀντιόωντος</TextUnit>
    <TextUnit id="4889" loc="4.837">νῆα σαωσέμεναι, ζεφύρου λίγα κινυμένοιο.</TextUnit>
    <TextUnit id="4890" loc="4.838">ἀλλ' ὥρη δολιχήν τε καὶ ἄσπετον οἶμον ὁδεύειν,</TextUnit>
    <TextUnit id="4891" loc="4.839">ὄφρα κασιγνήτας μετελεύσομαι, αἵ μοι ἀρωγοὶ</TextUnit>
    <TextUnit id="4892" loc="4.840">ἔσσονται, καὶ νηὸς ὅθι πρυμνήσι' ἀνῆπται,</TextUnit>
    <TextUnit id="4893" loc="4.841">ὥς κεν ὑπηῷοι μνησαίατο νόστον ἑλέσθαι."</TextUnit>
    <TextUnit id="4894" loc="4.842">̓͂Η, καὶ ἀναΐξασα κατ' αἰθέρος ἔμπεσε δίναις</TextUnit>
    <TextUnit id="4895" loc="4.843">κυανέου πόντοιο: κάλει δ' ἐπαμυνέμεν ἄλλας</TextUnit>
    <TextUnit id="4896" loc="4.844">αὐτοκασιγνήτας Νηρηίδας: αἱ δ' ἀίουσαι</TextUnit>
    <TextUnit id="4897" loc="4.845">ἤντεον ἀλλήλῃσι: Θέτις δ' ἀγόρευεν ἐφετμὰς</TextUnit>
    <TextUnit id="4898" loc="4.846">̔́Ηρης: αἶψα δ' ἴαλλε μετ' Αὐσονίην ἅλα πάσας.</TextUnit>
    <TextUnit id="4899" loc="4.847">αὐτὴ δ' ὠκυτέρη ἀμαρύγματος ἠὲ βολάων</TextUnit>
    <TextUnit id="4900" loc="4.848">ἠελίου, ὅτ' ἄνεισι περαίης ὑψόθι γαίης,</TextUnit>
    <TextUnit id="4901" loc="4.849">σεύατ' ἴμεν λαιψηρὰ δι' ὕδατος, ἔστ' ἀφίκανεν</TextUnit>
    <TextUnit id="4902" loc="4.850">ἀκτὴν Αἰαίην Τυρσηνίδος ἠπείροιο.</TextUnit>
    <TextUnit id="4903" loc="4.851">τοὺς δ' εὗρεν παρὰ νηὶ σόλῳ ῥιπῇσί τ' ὀιστῶν</TextUnit>
    <TextUnit id="4904" loc="4.852">τερπομένους: ἡ δ' ἆσσον ὀρεξαμένη χερὸς ἄκρης</TextUnit>
    <TextUnit id="4905" loc="4.853">Αἰακίδεω Πηλῆος: ὁ γάρ ῥά οἱ ἦεν ἀκοίτης:</TextUnit>
    <TextUnit id="4906" loc="4.854">οὐδέ τις εἰσιδέειν δύνατ' ἔμπεδον, ἀλλ' ἄρα τῷγε</TextUnit>
    <TextUnit id="4907" loc="4.855">οἴῳ ἐν ὀφθαλμοῖσιν ἐείσατο, φώνησέν τε:</TextUnit>
    <TextUnit id="4908" loc="4.856">"Μηκέτι νῦν ἀκταῖς Τυρσηνίσιν ἧσθε μένοντες,</TextUnit>
    <TextUnit id="4909" loc="4.857">ἠῶθεν δὲ θοῆς πρυμνήσια λύετε νηός,</TextUnit>
    <TextUnit id="4910" loc="4.858">̔́Ηρῃ πειθόμενοι ἐπαρηγόνι. τῆς γὰρ ἐφετμῇς</TextUnit>
    <TextUnit id="4911" loc="4.859">πασσυδίῃ κοῦραι Νηρηίδες ἀντιόωσιν,</TextUnit>
    <TextUnit id="4912" loc="4.860">νῆα διὲκ πέτρας, αἵ τε Πλαγκταὶ καλέονται,</TextUnit>
    <TextUnit id="4913" loc="4.861">ῥυσόμεναι. κείνη γὰρ ἐναίσιμος ὔμμι κέλευθος.</TextUnit>
    <TextUnit id="4914" loc="4.862">ἀλλὰ σὺ μή τῳ ἐμὸν δείξῃς δέμας, εὖτ' ἂν ἴδηαι</TextUnit>
    <TextUnit id="4915" loc="4.863">ἀντομένην σὺν τῇσι: νόῳ δ' ἔχε, μή με χολώσῃς</TextUnit>
    <TextUnit id="4916" loc="4.864">πλεῖον ἔτ', ἢ τὸ πάροιθεν ἀπηλεγέως ἐχόλωσας."</TextUnit>
    <TextUnit id="4917" loc="4.865">̓͂Η, καὶ ἔπειτ' ἀίδηλος ἐδύσατο βένθεα πόντου:</TextUnit>
    <TextUnit id="4918" loc="4.866">τὸν δ' ἄχος αἰνὸν ἔτυψεν, ἐπεὶ πάρος οὐκέτ' ἰοῦσαν</TextUnit>
    <TextUnit id="4919" loc="4.867">ἔδρακεν, ἐξότε πρῶτα λίπεν θάλαμόν τε καὶ εὐνὴν</TextUnit>
    <TextUnit id="4920" loc="4.868">χωσαμένη ̓Αχιλῆος ἀγαυοῦ νηπιάχοντος.</TextUnit>
    <TextUnit id="4921" loc="4.869">ἡ μὲν γὰρ βροτέας αἰεὶ περὶ σάρκας ἔδαιεν</TextUnit>
    <TextUnit id="4922" loc="4.870">νύκτα διὰ μέσσην φλογμῷ πυρός: ἤματα δ' αὖτε</TextUnit>
    <TextUnit id="4923" loc="4.871">ἀμβροσίῃ χρίεσκε τέρεν δέμας, ὄφρα πέλοιτο</TextUnit>
    <TextUnit id="4924" loc="4.872">ἀθάνατος, καί οἱ στυγερὸν χροῒ γῆρας ἀλάλκοι.</TextUnit>
    <TextUnit id="4925" loc="4.873">αὐτὰρ ὅγ' ἐξ εὐνῆς ἀνεπάλμενος εἰσενόησεν</TextUnit>
    <TextUnit id="4926" loc="4.874">παῖδα φίλον σπαίροντα διὰ φλογός: ἧκε δ' ἀυτὴν</TextUnit>
    <TextUnit id="4927" loc="4.875">σμερδαλέην ἐσιδών, μέγα νήπιος: ἡ δ' ἀίουσα</TextUnit>
    <TextUnit id="4928" loc="4.876">τὸν μὲν ἄρ' ἁρπάγδην χαμάδις βάλε κεκληγῶτα,</TextUnit>
    <TextUnit id="4929" loc="4.877">αὐτὴ δὲ πνοιῇ ἰκέλη δέμας, ἠύτ' ὄνειρος,</TextUnit>
    <TextUnit id="4930" loc="4.878">βῆ ῥ' ἴμεν ἐκ μεγάροιο θοῶς, καὶ ἐσήλατο πόντον</TextUnit>
    <TextUnit id="4931" loc="4.879">χωσαμένη: μετὰ δ' οὔτι παλίσσυτος ἵκετ' ὀπίσσω.</TextUnit>
    <TextUnit id="4932" loc="4.880">τῶ μιν ἀμηχανίη δῆσεν φρένας: ἀλλὰ καὶ ἔμπης</TextUnit>
    <TextUnit id="4933" loc="4.881">πᾶσαν ἐφημοσύνην Θέτιδος μετέειπεν ἑταίροις.</TextUnit>
    <TextUnit id="4934" loc="4.882">οἱ δ' ἄρα μεσσηγὺς λῆξαν καὶ ἔπαυσαν ἀέθλους</TextUnit>
    <TextUnit id="4935" loc="4.883">ἐσσυμένως, δόρπον τε χαμεύνας τ' ἀμφεπένοντο,</TextUnit>
    <TextUnit id="4936" loc="4.884">τῇς ἔνι δαισάμενοι νύκτ' ἄεσαν, ὡς τὸ πάροιθεν.</TextUnit>
    <TextUnit id="4937" loc="4.885">̓͂Ημος δ' ἄκρον ἔβαλλε φαεσφόρος οὐρανὸν ̓Ηώς,</TextUnit>
    <TextUnit id="4938" loc="4.886">δὴ τότε λαιψηροῖο κατηλυσίῃ ζεφύροιο</TextUnit>
    <TextUnit id="4939" loc="4.887">βαῖνον ἐπὶ κληῖδας ἀπὸ χθονός: ἐκ δὲ βυθοῖο</TextUnit>
    <TextUnit id="4940" loc="4.888">εὐναίας εἷλκον περιγηθέες ἄλλα τε πάντα</TextUnit>
    <TextUnit id="4941" loc="4.889">ἄρμενα μηρύοντο κατὰ χρέος: ὕψι δὲ λαῖφος</TextUnit>
    <TextUnit id="4942" loc="4.890">εἴρυσσαν τανύσαντες ἐν ἱμάντεσσι κεραίης.</TextUnit>
    <TextUnit id="4943" loc="4.891">νῆα δ' ἐυκραὴς ἄνεμος φέρεν. αἶψα δὲ νῆσον</TextUnit>
    <TextUnit id="4944" loc="4.892">καλήν, ̓Ανθεμόεσσαν ἐσέδρακον, ἔνθα λίγειαι</TextUnit>
    <TextUnit id="4945" loc="4.893">Σειρῆνες σίνοντ' ̓Αχελωίδες ἡδείῃσιν</TextUnit>
    <TextUnit id="4946" loc="4.894">θέλγουσαι μολπῇσιν, ὅτις παρὰ πεῖσμα βάλοιτο.</TextUnit>
    <TextUnit id="4947" loc="4.895">τὰς μὲν ἄρ' εὐειδὴς ̓Αχελωίῳ εὐνηθεῖσα</TextUnit>
    <TextUnit id="4948" loc="4.896">γείνατο Τερψιχόρη, Μουσέων μία: καί ποτε Δηοῦς</TextUnit>
    <TextUnit id="4949" loc="4.897">θυγατέρ' ἰφθίμην ἀδμῆτ' ἔτι πορσαίνεσκον</TextUnit>
    <TextUnit id="4950" loc="4.898">ἄμμιγα μελπόμεναι: τότε δ' ἄλλο μὲν οἰωνοῖσιν,</TextUnit>
    <TextUnit id="4951" loc="4.899">ἄλλο δὲ παρθενικῇς ἐναλίγκιαι ἔσκον ἰδέσθαι.</TextUnit>
    <TextUnit id="4952" loc="4.900">αἰεὶ δ' εὐόρμου δεδοκημέναι ἐκ περιωπῆς</TextUnit>
    <TextUnit id="4953" loc="4.901">ἦ θαμὰ δὴ πολέων μελιηδέα νόστον ἕλοντο,</TextUnit>
    <TextUnit id="4954" loc="4.902">τηκεδόνι φθινύθουσαι: ἀπηλεγέως δ' ἄρα καὶ τοῖς</TextUnit>
    <TextUnit id="4955" loc="4.903">ἵεσαν ἐκ στομάτων ὄπα λείριον. οἱ δ' ἀπὸ νηὸς</TextUnit>
    <TextUnit id="4956" loc="4.904">ἤδη πείσματ' ἔμελλον ἐπ' ἠιόνεσσι βαλέσθαι,</TextUnit>
    <TextUnit id="4957" loc="4.905">εἰ μὴ ἄρ' Οἰάγροιο πάις Θρηίκιος ̓Ορφεὺς</TextUnit>
    <TextUnit id="4958" loc="4.906">Βιστονίην ἐνὶ χερσὶν ἑαῖς φόρμιγγα τανύσσας</TextUnit>
    <TextUnit id="4959" loc="4.907">κραιπνὸν ἐυτροχάλοιο μέλος κανάχησεν ἀοιδῆς,</TextUnit>
    <TextUnit id="4960" loc="4.908">ὄφρ' ἄμυδις κλονέοντος ἐπιβρομέωνται ἀκουαὶ</TextUnit>
    <TextUnit id="4961" loc="4.909">κρεγμῷ: παρθενικὴν δ' ἐνοπὴν ἐβιήσατο φόρμιγξ.</TextUnit>
    <TextUnit id="4962" loc="4.910">νῆα δ' ὁμοῦ ζέφυρός τε καὶ ἠχῆεν φέρε κῦμα</TextUnit>
    <TextUnit id="4963" loc="4.911">πρυμνόθεν ὀρνύμενον: ταὶ δ' ἄκριτον ἵεσαν αὐδήν.</TextUnit>
    <TextUnit id="4964" loc="4.912">ἀλλὰ καὶ ὧς Τελέοντος ἐὺς πάις, οἶος ἑταίρων</TextUnit>
    <TextUnit id="4965" loc="4.913">προφθάμενος, ξεστοῖο κατὰ ζυγοῦ ἔνθορε πόντῳ</TextUnit>
    <TextUnit id="4966" loc="4.914">Βούτης, Σειρήνων λιγυρῇ ὀπὶ θυμὸν ἰανθείς:</TextUnit>
    <TextUnit id="4967" loc="4.915">νῆχε δὲ πορφυρέοιο δι' οἴδματος, ὄφρ' ἐπιβαίη,</TextUnit>
    <TextUnit id="4968" loc="4.916">σχέτλιος. ἦ τέ οἱ αἶψα καταυτόθι νόστον ἀπηύρων,</TextUnit>
    <TextUnit id="4969" loc="4.917">ἀλλά μιν οἰκτείρασα θεὰ ̓́Ερυκος μεδέουσα</TextUnit>
    <TextUnit id="4970" loc="4.918">Κύπρις ἔτ' ἐν δίναις ἀνερέψατο, καί ῥ' ἐσάωσεν</TextUnit>
    <TextUnit id="4971" loc="4.919">πρόφρων ἀντομένη Λιλυβηίδα ναιέμεν ἄκρην.</TextUnit>
    <TextUnit id="4972" loc="4.920">οἱ δ' ἄχεϊ σχόμενοι τὰς μὲν λίπον, ἄλλα δ' ὄπαζον</TextUnit>
    <TextUnit id="4973" loc="4.921">κύντερα μιξοδίῃσιν ἁλὸς ῥαιστήρια νηῶν.</TextUnit>
    <TextUnit id="4974" loc="4.922">τῇ μὲν γὰρ Σκύλλης λισσὴ προυφαίνετο πέτρη:</TextUnit>
    <TextUnit id="4975" loc="4.923">τῇ δ' ἄμοτον βοάασκεν ἀναβλύζουσα Χάρυβδις:</TextUnit>
    <TextUnit id="4976" loc="4.924">ἄλλοθι δὲ Πλαγκταὶ μεγάλῳ ὑπὸ κύματι πέτραι</TextUnit>
    <TextUnit id="4977" loc="4.925">ῥόχθεον, ᾗχι πάροιθεν ἀπέπτυεν αἰθομένη φλὸξ</TextUnit>
    <TextUnit id="4978" loc="4.926">ἄκρων ἐκ σκοπέλων, πυριθαλπέος ὑψόθι πέτρης,</TextUnit>
    <TextUnit id="4979" loc="4.927">καπνῷ δ' ἀχλυόεις αἰθὴρ πέλεν, οὐδέ κεν αὐγὰς</TextUnit>
    <TextUnit id="4980" loc="4.928">ἔδρακες ἠελίοιο. τότ' αὖ λήξαντος ἀπ' ἔργων</TextUnit>
    <TextUnit id="4981" loc="4.929">̔Ηφαίστου θερμὴν ἔτι κήκιε πόντος ἀυτμήν.</TextUnit>
    <TextUnit id="4982" loc="4.930">ἔνθα σφιν κοῦραι Νηρηίδες ἄλλοθεν ἄλλαι</TextUnit>
    <TextUnit id="4983" loc="4.931">ἤντεον: ἡ δ' ὄπιθεν πτέρυγος θίγε πηδαλίοιο</TextUnit>
    <TextUnit id="4984" loc="4.932">δῖα Θέτις, Πλαγκτῇσιν ἐνὶ σπιλάδεσσιν ἐρύσσαι.</TextUnit>
    <TextUnit id="4985" loc="4.933">ὡς δ' ὁπόταν δελφῖνες ὑπὲξ ἁλὸς εὐδιόωντες</TextUnit>
    <TextUnit id="4986" loc="4.934">σπερχομένην ἀγεληδὸν ἑλίσσωνται περὶ νῆα,</TextUnit>
    <TextUnit id="4987" loc="4.935">ἄλλοτε μἑν προπάροιθεν ὁρώμενοι, ἄλλοτ' ὄπισθεν,</TextUnit>
    <TextUnit id="4988" loc="4.936">ἄλλοτε παρβολάδην, ναύτῃσι δὲ χάρμα τέτυκται:</TextUnit>
    <TextUnit id="4989" loc="4.937">ὧς αἱ ὑπεκπροθέουσαι ἐπήτριμοι εἱλίσσοντο</TextUnit>
    <TextUnit id="4990" loc="4.938">̓Αργῴῃ περὶ νηί, Θέτις δ' ἴθυνε κέλευθον.</TextUnit>
    <TextUnit id="4991" loc="4.939">καί ῥ' ὅτε δὴ Πλαγκτῇσιν ἐνιχρίμψεσθαι ἔμελλον,</TextUnit>
    <TextUnit id="4992" loc="4.940">αὐτίκ' ἀνασχόμεναι λευκοῖς ἐπὶ γούνασι πέζας,</TextUnit>
    <TextUnit id="4993" loc="4.941">ὑψοῦ ἐπ' αὐτάων σπιλάδων καὶ κύματος ἀγῆς</TextUnit>
    <TextUnit id="4994" loc="4.942">ῥώοντ' ἔνθα καὶ ἔνθα διασταδὸν ἀλλήλῃσιν.</TextUnit>
    <TextUnit id="4995" loc="4.943">τὴν δὲ παρηορίην κόπτεν ῥόος: ἀμφὶ δὲ κῦμα</TextUnit>
    <TextUnit id="4996" loc="4.944">λάβρον ἀειρόμενον πέτραις ἐπικαχλάζεσκεν,</TextUnit>
    <TextUnit id="4997" loc="4.945">αἵ θ' ὁτὲ μὲν κρημνοῖς ἐναλίγκιαι ἠέρι κῦρον,</TextUnit>
    <TextUnit id="4998" loc="4.946">ἄλλοτε δὲ βρύχιαι νεάτῳ ὑπὸ πυθμένι πόντου</TextUnit>
    <TextUnit id="4999" loc="4.947">ἠρήρειν, τὸ δὲ πολλὸν ὑπείρεχεν ἄγριον οἶδμα.</TextUnit>
    <TextUnit id="5000" loc="4.948">αἱ δ', ὥστ' ἠμαθόεντος ἐπισχεδὸν αἰγιαλοῖο</TextUnit>
    <TextUnit id="5001" loc="4.949">παρθενικαί, δίχα κόλπον ἐπ' ἰξύας εἱλίξασαι</TextUnit>
    <TextUnit id="5002" loc="4.950">σφαίρῃ ἀθύρουσιν περιηγέι: αἱ μὲν ἔπειτα</TextUnit>
    <TextUnit id="5003" loc="4.951">ἄλλη ὑπ' ἐξ ἄλλης δέχεται καὶ ἐς ἠέρα πέμπει</TextUnit>
    <TextUnit id="5004" loc="4.952">ὕψι μεταχρονίην: ἡ δ' οὔποτε πίλναται οὔδει:</TextUnit>
    <TextUnit id="5005" loc="4.953">ὧς αἱ νῆα θέουσαν ἀμοιβαδὶς ἄλλοθεν ἄλλη</TextUnit>
    <TextUnit id="5006" loc="4.954">πέμπε διηερίην ἐπὶ κύμασιν, αἰὲν ἄπωθεν</TextUnit>
    <TextUnit id="5007" loc="4.955">πετράων: περὶ δέ σφιν ἐρευγόμενον ζέεν ὕδωρ.</TextUnit>
    <TextUnit id="5008" loc="4.956">τὰς δὲ καὶ αὐτὸς ἄναξ κορυφῆς ἔπι λισσάδος ἄκρης</TextUnit>
    <TextUnit id="5009" loc="4.957">ὀρθὸς ἐπὶ στελεῇ τυπίδος βαρὺν ὦμον ἐρείσας</TextUnit>
    <TextUnit id="5010" loc="4.958">̔́Ηφαιστος θηεῖτο, καὶ αἰγλήεντος ὕπερθεν</TextUnit>
    <TextUnit id="5011" loc="4.959">οὐρανοῦ ἑστηυῖα Διὸς δάμαρ: ἀμφὶ δ' ̓Αθήνῃ</TextUnit>
    <TextUnit id="5012" loc="4.960">βάλλε χέρας, τοῖόν μιν ἔχεν δέος εἰσορόωσαν.</TextUnit>
    <TextUnit id="5013" loc="4.961">ὅσση δ' εἰαρινοῦ μηκύνεται ἤματος αἶσα,</TextUnit>
    <TextUnit id="5014" loc="4.962">τοσσάτιον μογέεσκον ἐπὶ χρόνον, ὀχλίζουσαι</TextUnit>
    <TextUnit id="5015" loc="4.963">νῆα διὲκ πέτρας πολυηχέας: οἱ δ' ἀνέμοιο</TextUnit>
    <TextUnit id="5016" loc="4.964">αὖτις ἐπαυρόμενοι προτέρω θέον: ὦκα δ' ἄμειβον</TextUnit>
    <TextUnit id="5017" loc="4.965">Θρινακίης λειμῶνα, βοῶν τροφὸν ̓Ηελίοιο.</TextUnit>
    <TextUnit id="5018" loc="4.966">ἔνθ' αἱ μὲν κατὰ βένθος ἀλίγκιαι αἰθυίῃσιν</TextUnit>
    <TextUnit id="5019" loc="4.967">δῦνον, ἐπεί ῥ' ἀλόχοιο Διὸς πόρσυνον ἐφετμάς.</TextUnit>
    <TextUnit id="5020" loc="4.968">τοὺς δ' ἄμυδις βληχή τε δι' ἠέρος ἵκετο μήλων,</TextUnit>
    <TextUnit id="5021" loc="4.969">μυκηθμός τε βοῶν αὐτοσχεδὸν οὔατ' ἔβαλλεν.</TextUnit>
    <TextUnit id="5022" loc="4.970">καὶ τὰ μὲν ἑρσήεντα κατὰ δρία ποιμαίνεσκεν</TextUnit>
    <TextUnit id="5023" loc="4.971">ὁπλοτέρη Φαέθουσα θυγατρῶν ̓Ηελίοιο,</TextUnit>
    <TextUnit id="5024" loc="4.972">ἀργύρεον χαῖον παλάμῃ ἔνι πηχύνουσα:</TextUnit>
    <TextUnit id="5025" loc="4.973">Λαμπετίη δ' ἐπὶ βουσὶν ὀρειχάλκοιο φαεινοῦ</TextUnit>
    <TextUnit id="5026" loc="4.974">πάλλεν ὀπηδεύουσα καλαύροπα. τὰς δὲ καὶ αὐτοὶ</TextUnit>
    <TextUnit id="5027" loc="4.975">βοσκομένας ποταμοῖο παρ' ὕδασιν εἰσορόωντο</TextUnit>
    <TextUnit id="5028" loc="4.976">ἂμ πεδίον καὶ ἕλος λειμώνιον: οὐδέ τις ἦεν</TextUnit>
    <TextUnit id="5029" loc="4.977">κυανέη μετὰ τῇσι δέμας, πᾶσαι δὲ γάλακτι</TextUnit>
    <TextUnit id="5030" loc="4.978">εἰδόμεναι, χρυσέοισι κεράασι κυδιάασκον.</TextUnit>
    <TextUnit id="5031" loc="4.979">καὶ μὲν τὰς παράμειβον ἐπ' ἤματι: νυκτὶ δ' ἰούσῃ</TextUnit>
    <TextUnit id="5032" loc="4.980">πεῖρον ἁλὸς μέγα λαῖτμα κεχαρμένοι, ὄφρα καὶ αὖτις</TextUnit>
    <TextUnit id="5033" loc="4.981">̓Ηὼς ἠριγενὴς φέγγος βάλε νισσομένοισιν.</TextUnit>
    <TextUnit id="5034" loc="4.982">̓́Εστι δέ τις πορθμοῖο παροιτέρη ̓Ιονίοιο</TextUnit>
    <TextUnit id="5035" loc="4.983">ἀμφιλαφὴς πίειρα Κεραυνίῃ εἰν ἁλὶ νῆσος,</TextUnit>
    <TextUnit id="5036" loc="4.984">ᾗ ὕπο δὴ κεῖσθαι δρέπανον φάτις--ἵλατε Μοῦσαι,</TextUnit>
    <TextUnit id="5037" loc="4.985">οὐκ ἐθέλων ἐνέπω προτέρων ἔπος--ᾧ ἀπὸ πατρὸς</TextUnit>
    <TextUnit id="5038" loc="4.986">μήδεα νηλειῶς ἔταμεν Κρόνος: οἱ δέ ἑ Δηοῦς</TextUnit>
    <TextUnit id="5039" loc="4.987">κλείουσι χθονίης καλαμητόμον ἔμμεναι ἅρπην.</TextUnit>
    <TextUnit id="5040" loc="4.988">Δηὼ γὰρ κείνῃ ἐνὶ δή ποτε νάσσατο γαίῃ,</TextUnit>
    <TextUnit id="5041" loc="4.989">Τιτῆνας δ' ἔδαε στάχυν ὄμπνιον ἀμήσασθαι,</TextUnit>
    <TextUnit id="5042" loc="4.990">Μάκριδα φιλαμένη. Δρεπάνη τόθεν ἐκλήισται</TextUnit>
    <TextUnit id="5043" loc="4.991">οὔνομα, Φαιήκων ἱερὴ τροφός: ὧς δὲ καὶ αὐτοὶ</TextUnit>
    <TextUnit id="5044" loc="4.992">αἵματος Οὐρανίοιο γένος Φαίηκες ἔασιν.</TextUnit>
    <TextUnit id="5045" loc="4.993">τοὺς ̓Αργὼ πολέεσσιν ἐνισχομένη καμάτοισιν</TextUnit>
    <TextUnit id="5046" loc="4.994">Θρινακίης αὔρῃς ἵκετ' ἐξ ἁλός: οἱ δ' ἀγανῇσιν</TextUnit>
    <TextUnit id="5047" loc="4.995">̓Αλκίνοος λαοί τε θυηπολίῃσιν ἰόντας</TextUnit>
    <TextUnit id="5048" loc="4.996">δειδέχατ' ἀσπασίως: ἐπὶ δέ σφισι καγχαλάασκεν</TextUnit>
    <TextUnit id="5049" loc="4.997">πᾶσα πόλις: φαίης κεν ἑοῖς ἐπὶ παισὶ γάνυσθαι.</TextUnit>
    <TextUnit id="5050" loc="4.998">καὶ δ' αὐτοὶ ἥρωες ἀνὰ πληθὺν κεχάροντο,</TextUnit>
    <TextUnit id="5051" loc="4.999">τῷ ἴκελοι, οἷόν τε μεσαιτάτῃ ἐμβεβαῶτες</TextUnit>
    <TextUnit id="5052" loc="4.1000">Αἱμονίῃ: μέλλον δὲ βοῇ ἔνι θωρήξεσθαι:</TextUnit>
    <TextUnit id="5053" loc="4.1001">ὧδε μάλ' ἀγχίμολον στρατὸς ἄσπετος ἐξεφαάνθη</TextUnit>
    <TextUnit id="5054" loc="4.1002">Κόλχων, οἳ Πόντοιο κατὰ στόμα καὶ διὰ πέτρας</TextUnit>
    <TextUnit id="5055" loc="4.1003">Κυανέας μαστῆρες ἀριστήων ἐπέρησαν.</TextUnit>
    <TextUnit id="5056" loc="4.1004">Μήδειαν δ' ἔξαιτον ἑοῦ ἐς πατρὸς ἄγεσθαι</TextUnit>
    <TextUnit id="5057" loc="4.1005">ἵεντ' ἀπροφάτως, ἠὲ στονόεσσαν ἀυτὴν</TextUnit>
    <TextUnit id="5058" loc="4.1006">νωμήσειν χαλεπῇσιν ὁμόκλεον ἀτροπίῃσιν</TextUnit>
    <TextUnit id="5059" loc="4.1007">αὖθί τε καὶ μετέπειτα σὺν Αἰήταο κελεύθῳ.</TextUnit>
    <TextUnit id="5060" loc="4.1008">ἀλλά σφεας κατέρυκεν ἐπειγομένους πολέμοιο</TextUnit>
    <TextUnit id="5061" loc="4.1009">κρείων ̓Αλκίνοος. λελίητο γὰρ ἀμφοτέροισιν</TextUnit>
    <TextUnit id="5062" loc="4.1010">δηιοτῆτος ἄνευθεν ὑπέρβια νείκεα λῦσαι.</TextUnit>
    <TextUnit id="5063" loc="4.1011">κούρη δ' οὐλομένῳ ὑπὸ δείματι πολλὰ μὲν αὐτοὺς</TextUnit>
    <TextUnit id="5064" loc="4.1012">Αἰσονίδεω ἑτάρους μειλίσσετο, πολλὰ δὲ χερσὶν</TextUnit>
    <TextUnit id="5065" loc="4.1013">̓Αρήτης γούνων ἀλόχου θίγεν ̓Αλκινόοιο:</TextUnit>
    <TextUnit id="5066" loc="4.1014">"Γουνοῦμαι, βασίλεια: σὺ δ' ἵλαθι, μηδέ με Κόλχοις</TextUnit>
    <TextUnit id="5067" loc="4.1015">ἐκδώῃς ᾧ πατρὶ κομιζέμεν, εἴ νυ καὶ αὐτὴ</TextUnit>
    <TextUnit id="5068" loc="4.1016">ἀνθρώπων γενεῆς μία φέρβεαι, οἷσιν ἐς ἄτην</TextUnit>
    <TextUnit id="5069" loc="4.1017">ὠκύτατος κούφῃσι θέει νόος ἀμπλακίῃσιν.</TextUnit>
    <TextUnit id="5070" loc="4.1018">ὡς ἐμοὶ ἐκ πυκιναὶ ἔπεσον φρένες, οὐ μὲν ἕκητι</TextUnit>
    <TextUnit id="5071" loc="4.1019">μαργοσύνης. ἴστω δ' ἱερὸν φάος ̓Ηελίοιο,</TextUnit>
    <TextUnit id="5072" loc="4.1020">ἴστω νυκτιπόλου Περσηίδος ὄργια κούρης,</TextUnit>
    <TextUnit id="5073" loc="4.1021">μὴ μὲν ἐγὼν ἐθέλουσα σὺν ἀνδράσιν ἀλλοδαποῖσιν</TextUnit>
    <TextUnit id="5074" loc="4.1022">κεῖθεν ἀφωρμήθην: στυγερὸν δέ με τάρβος ἔπεισεν</TextUnit>
    <TextUnit id="5075" loc="4.1023">τῆσγε φυγῆς μνήσασθαι, ὅτ' ἤλιτον: οὐδέ τις ἄλλη</TextUnit>
    <TextUnit id="5076" loc="4.1024">μῆτις ἔην. ἔτι μοι μίτρη μένει, ὡς ἐνὶ πατρὸς</TextUnit>
    <TextUnit id="5077" loc="4.1025">δώμασιν, ἄχραντος καὶ ἀκήρατος. ἀλλ' ἐλέαιρε,</TextUnit>
    <TextUnit id="5078" loc="4.1026">πότνα, τεόν τε πόσιν μειλίσσεο: σοὶ δ' ὀπάσειαν</TextUnit>
    <TextUnit id="5079" loc="4.1027">ἀθάνατοι βίοτόν τε τελεσφόρον ἀγλαΐην τε</TextUnit>
    <TextUnit id="5080" loc="4.1028">καὶ παῖδας καὶ κῦδος ἀπορθήτοιο πόληος."</TextUnit>
    <TextUnit id="5081" loc="4.1029">Τοῖα μὲν ̓Αρήτην γουνάζετο δάκρυ χέουσα:</TextUnit>
    <TextUnit id="5082" loc="4.1030">τοῖα δ' ἀριστήων ἐπαμοιβαδὶς ἄνδρα ἕκαστον:</TextUnit>
    <TextUnit id="5083" loc="4.1031">"̔Υμέων, ὦ πέρι δὴ μέγα φέρτατοι, ἀμφί τ' ἀέθλοις</TextUnit>
    <TextUnit id="5084" loc="4.1032">ὧν κάμον ὑμετέροισιν, ἀτύζομαι: ἧς ἰότητι</TextUnit>
    <TextUnit id="5085" loc="4.1033">ταύρους τ' ἐζεύξασθε, καὶ ἐκ θέρος οὐλοὸν ἀνδρῶν</TextUnit>
    <TextUnit id="5086" loc="4.1034">κείρατε γηγενέων: ἧς εἵνεκεν Αἱμονίηνδε</TextUnit>
    <TextUnit id="5087" loc="4.1035">χρύσεον αὐτίκα κῶας ἀνάξετε νοστήσαντες.</TextUnit>
    <TextUnit id="5088" loc="4.1036">ἥδ' ἐγώ, ἣ πάτρην τε καὶ οὓς ὤλεσσα τοκῆας,</TextUnit>
    <TextUnit id="5089" loc="4.1037">ἣ δόμον, ἣ σύμπασαν ἐυφροσύνην βιότοιο:</TextUnit>
    <TextUnit id="5090" loc="4.1038">ὔμμι δὲ καὶ πάτρην καὶ δώματα ναιέμεν αὖτις</TextUnit>
    <TextUnit id="5091" loc="4.1039">ἤνυσα: καὶ γλυκεροῖσιν ἔτ' εἰσόψεσθε τοκῆας</TextUnit>
    <TextUnit id="5092" loc="4.1040">ὄμμασιν: αὐτὰρ ἐμοὶ ἀπὸ δὴ βαρὺς εἵλετο δαίμων</TextUnit>
    <TextUnit id="5093" loc="4.1041">ἀγλαΐας: στυγερὴ δὲ σὺν ὀθνείοις ἀλάλημαι.</TextUnit>
    <TextUnit id="5094" loc="4.1042">δείσατε συνθεσίας τε καὶ ὅρκια, δείσατ' ̓Ερινὺν</TextUnit>
    <TextUnit id="5095" loc="4.1043">̔Ικεσίην, νέμεσίν τε θεῶν, ἐς χεῖρας ἰοῦσαν</TextUnit>
    <TextUnit id="5096" loc="4.1044">Αἰήτεω λώβῃ πολυπήμονι δῃωθῆναι.</TextUnit>
    <TextUnit id="5097" loc="4.1045">οὐ νηούς, οὐ πύργον ἐπίρροθον, οὐκ ἀλεωρὴν</TextUnit>
    <TextUnit id="5098" loc="4.1046">ἄλλην, οἰόθι δὲ προτιβάλλομαι ὑμέας αὐτους.</TextUnit>
    <TextUnit id="5099" loc="4.1047">σχέτλιοι ἀτροπίης καὶ ἀνηλέες: οὐδ' ἐνὶ θυμῷ</TextUnit>
    <TextUnit id="5100" loc="4.1048">αἰδεῖσθε ξείνης μ' ἐπὶ γούνατα χεῖρας ἀνάσσης</TextUnit>
    <TextUnit id="5101" loc="4.1049">δερκόμενοι τείνουσαν ἀμήχανον: ἀλλά κε πᾶσιν,</TextUnit>
    <TextUnit id="5102" loc="4.1050">κῶας ἑλεῖν μεμαῶτες, ἐμίξατε δούρατα Κόλχοις</TextUnit>
    <TextUnit id="5103" loc="4.1051">αὐτῷ τ' Αἰήτῃ ὑπερήνορι: νῦν δ' ἐλάθεσθε</TextUnit>
    <TextUnit id="5104" loc="4.1052">ἠνορέης, ὅτε μοῦνοι ἀποτμηγέντες ἔασιν."</TextUnit>
    <TextUnit id="5105" loc="4.1053">̔͂Ως φάτο λισσομένη: τῶν δ' ὅντινα γουνάζοιτο,</TextUnit>
    <TextUnit id="5106" loc="4.1054">ὅς μιν θαρσύνεσκεν ἐρητύων ἀχέουσαν.</TextUnit>
    <TextUnit id="5107" loc="4.1055">σεῖον δ' ἐγχείας εὐήκεας ἐν παλάμῃσιν,</TextUnit>
    <TextUnit id="5108" loc="4.1056">φάσγανά τ' ἐκ κολεῶν. οὐδὲ σχήσεσθαι ἀρωγῆς</TextUnit>
    <TextUnit id="5109" loc="4.1057">ἔννεπον, εἴ κε δίκης ἀλιτήμονος ἀντιάσειεν.</TextUnit>
    <TextUnit id="5110" loc="4.1058">στρευγομένοις δ' ἀν' ὅμιλον ἐπήλυθεν εὐνήτειρα</TextUnit>
    <TextUnit id="5111" loc="4.1059">Νὺξ ἔργων ἄνδρεσσι, κατευκήλησε δὲ πᾶσαν</TextUnit>
    <TextUnit id="5112" loc="4.1060">γαῖαν ὁμῶς: τὴν δ' οὔτι μίνυνθά περ εὔνασεν ὕπνος,</TextUnit>
    <TextUnit id="5113" loc="4.1061">ἀλλά οἱ ἐν στέρνοις ἀχέων εἱλίσσετο θυμός.</TextUnit>
    <TextUnit id="5114" loc="4.1062">οἷον ὅτε κλωστῆρα γυνὴ ταλαεργὸς ἑλίσσει</TextUnit>
    <TextUnit id="5115" loc="4.1063">ἐννυχίη: τῇ δ' ἀμφὶ κινύρεται ὀρφανὰ τέκνα</TextUnit>
    <TextUnit id="5116" loc="4.1064">χηροσύνῃ πόσιος: σταλάει δ' ὑπὸ δάκρυ παρειὰς</TextUnit>
    <TextUnit id="5117" loc="4.1065">μνωομένης, οἵη μιν ἐπὶ σμυγερὴ λάβεν αἶσα:</TextUnit>
    <TextUnit id="5118" loc="4.1066">ὧς τῆς ἰκμαίνοντο παρηίδες: ἐν δέ οἱ ἦτορ</TextUnit>
    <TextUnit id="5119" loc="4.1067">ὀξείῃς εἰλεῖτο πεπαρμένον ἀμφ' ὀδύνῃσιν.</TextUnit>
    <TextUnit id="5120" loc="4.1068">Τὼ δ' ἔντοσθε δόμοιο κατὰ πτόλιν, ὡς τὸ πάροιθεν,</TextUnit>
    <TextUnit id="5121" loc="4.1069">κρείων ̓Αλκίνοος πολυπότνιά τ' ̓Αλκινόοιο</TextUnit>
    <TextUnit id="5122" loc="4.1070">̓Αρήτη ἄλοχος, κούρης πέρι μητιάασκον</TextUnit>
    <TextUnit id="5123" loc="4.1071">οἷσιν ἐνὶ λεχέεσσι διὰ κνέφας: οἷα δ' ἀκοίτην</TextUnit>
    <TextUnit id="5124" loc="4.1072">κουρίδιον θαλεροῖσι δάμαρ προσπτύσσετο μύθοις:</TextUnit>
    <TextUnit id="5125" loc="4.1073">"Ναὶ φίλος, εἰ δ' ἄγε μοι πολυκηδέα ῥύεο Κόλχων</TextUnit>
    <TextUnit id="5126" loc="4.1074">παρθενικήν, Μινύῃσι φέρων χάριν. ἐγγύθι δ' ̓́Αργος</TextUnit>
    <TextUnit id="5127" loc="4.1075">ἡμετέρης νήσοιο καὶ ἀνέρες Αἱμονιῆες:</TextUnit>
    <TextUnit id="5128" loc="4.1076">Αἰήτης δ' οὔτ' ἂρ ναίει σχεδόν, οὐδέ τι ἴδμεν</TextUnit>
    <TextUnit id="5129" loc="4.1077">Αἰήτην, ἀλλ' οἶον ἀκούομεν: ἥδε δὲ κούρη</TextUnit>
    <TextUnit id="5130" loc="4.1078">αἰνοπαθὴς κατά μοι νόον ἔκλασεν ἀντιόωσα.</TextUnit>
    <TextUnit id="5131" loc="4.1079">μή μιν, ἄναξ, Κόλχοισι πόροις ἐς πατρὸς ἄγεσθαι.</TextUnit>
    <TextUnit id="5132" loc="4.1080">ἀάσθη, ὅτε πρῶτα βοῶν θελκτήρια δῶκεν</TextUnit>
    <TextUnit id="5133" loc="4.1081">φάρμακά οἱ: σχεδόθεν δὲ κακῷ κακόν, οἷά τε πολλὰ</TextUnit>
    <TextUnit id="5134" loc="4.1082">ῥέζομεν ἀμπλακίῃσιν, ἀκειομένη ὑπάλυξεν</TextUnit>
    <TextUnit id="5135" loc="4.1083">πατρὸς ὑπερφιάλοιο βαρὺν χόλον. αὐτὰρ ̓Ιήσων,</TextUnit>
    <TextUnit id="5136" loc="4.1084">ὡς ἀίω, μεγάλοισιν ἐνίσχεται ἐξ ἕθεν ὅρκοις,</TextUnit>
    <TextUnit id="5137" loc="4.1085">κουριδίην θήσεσθαι ἐνὶ μεγάροισιν ἄκοιτιν,</TextUnit>
    <TextUnit id="5138" loc="4.1086">τῶ, φίλε, μήτ' οὖν αὐτὸν ἑκὼν ἐπίορκον ὀμόσσαι</TextUnit>
    <TextUnit id="5139" loc="4.1087">θείης Αἰσονίδην, μήτ' ἄσχετα σεῖο ἕκητι</TextUnit>
    <TextUnit id="5140" loc="4.1088">παῖδα πατὴρ θυμῷ κεκοτηότι δηλήσαιτο.</TextUnit>
    <TextUnit id="5141" loc="4.1089">λίην γὰρ δύσζηλοι ἑαῖς ἐπὶ παισὶ τοκῆες:</TextUnit>
    <TextUnit id="5142" loc="4.1090">οἷα μὲν ̓Αντιόπην εὐώπιδα μήσατο Νυκτεύς:</TextUnit>
    <TextUnit id="5143" loc="4.1091">οἷα δὲ καὶ Δανάη πόντῳ ἔνι πήματ' ἀνέτλη,</TextUnit>
    <TextUnit id="5144" loc="4.1092">πατρὸς ἀτασθαλίῃσι: νέον γε μέν, οὐδ' ἀποτηλοῦ,</TextUnit>
    <TextUnit id="5145" loc="4.1093">ὑβριστὴς ̓́Εχετος γλήναις ἔνι χάλκεα κέντρα</TextUnit>
    <TextUnit id="5146" loc="4.1094">πῆξε θυγατρὸς ἑῆς: στονόεντι δὲ κάρφεται οἴτῳ</TextUnit>
    <TextUnit id="5147" loc="4.1095">ὀρφναίῃ ἐνὶ χαλκὸν ἀλετρεύουσα καλιῇ."</TextUnit>
    <TextUnit id="5148" loc="4.1096">̔͂Ως ἔφατ' ἀντομένη: τοῦ δὲ φρένες ἰαίνοντυ</TextUnit>
    <TextUnit id="5149" loc="4.1097">ἧς ἀλόχου μύθοισιν, ἔπος δ' ἐπὶ τοῖον ἔειπεν:</TextUnit>
    <TextUnit id="5150" loc="4.1098">"̓Αρήτη, καί κεν σὺν τεύχεσιν ἐξελάσαιμι</TextUnit>
    <TextUnit id="5151" loc="4.1099">Κόλχους, ἡρώεσσι φέρων χάριν, εἵνεκα κούρης.</TextUnit>
    <TextUnit id="5152" loc="4.1100">ἀλλὰ Διὸς δείδοικα δίκην ἰθεῖαν ἀτίσσαι.</TextUnit>
    <TextUnit id="5153" loc="4.1101">οὐδὲ μὲν Αἰήτην ἀθεριζέμεν, ὡς ἀγορεύεις,</TextUnit>
    <TextUnit id="5154" loc="4.1102">λώιον: οὐ γάρ τις βασιλεύτερος Αἰήταο.</TextUnit>
    <TextUnit id="5155" loc="4.1103">καί κ' ἐθέλων, ἕκαθέν περ, ἐφ' ̔Ελλάδι νεῖκος ἄγοιτο.</TextUnit>
    <TextUnit id="5156" loc="4.1104">τῶ μ' ἐπέοικε δίκην, ἥτις μετὰ πᾶσιν ἀρίστη</TextUnit>
    <TextUnit id="5157" loc="4.1105">ἔσσεται ἀνθρώποισι, δικαζέμεν: οὐδέ σε κεύσω.</TextUnit>
    <TextUnit id="5158" loc="4.1106">παρθενικὴν μὲν ἐοῦσαν ἑῷ ἀπὸ πατρὶ κομίσσαι</TextUnit>
    <TextUnit id="5159" loc="4.1107">ἰθύνω: λέκτρον δὲ σὺν ἀνέρι πορσαίνουσαν</TextUnit>
    <TextUnit id="5160" loc="4.1108">οὔ μιν ἑοῦ πόσιος νοσφίσσομαι: οὐδέ, γενέθλην</TextUnit>
    <TextUnit id="5161" loc="4.1109">εἴ τιν' ὑπὸ σπλάγχνοισι φέρει, δῄοισιν ὀπάσσω."</TextUnit>
    <TextUnit id="5162" loc="4.1110">̔͂Ως ἄρ' ἔφη: καὶ τὸν μέν ἐπισχεδὸν εὔνασεν ὕπνος.</TextUnit>
    <TextUnit id="5163" loc="4.1111">ἡ δ' ἔπος ἐν θυμῷ πυκινὸν βάλετ': αὐτίκα δ' ὦρτο</TextUnit>
    <TextUnit id="5164" loc="4.1112">ἐκ λεχέων ἀνὰ δῶμα: συνήιξαν δὲ γυναῖκες</TextUnit>
    <TextUnit id="5165" loc="4.1113">ἀμφίπολοι, δέσποιναν ἑὴν μέτα ποιπνύουσαι.</TextUnit>
    <TextUnit id="5166" loc="4.1114">σῖγα δ' ἑὸν κήρυκα καλεσσαμένη προσέειπεν,</TextUnit>
    <TextUnit id="5167" loc="4.1115">ᾗσιν ἐπιφροσύνῃσιν ἐποτρυνέουσα μιγῆναι</TextUnit>
    <TextUnit id="5168" loc="4.1116">Αἰσονίδην κούρῃ, μηδ' ̓Αλκίνοον βασιλῆα</TextUnit>
    <TextUnit id="5169" loc="4.1117">λίσσεσθαι: τὸ γὰρ αὐτὸς ἰὼν Κόλχοισι δικάσσει,</TextUnit>
    <TextUnit id="5170" loc="4.1118">παρθενικὴν μὲν έοῦσαν ἑοῦ ποτὶ δώματα πατρὸς</TextUnit>
    <TextUnit id="5171" loc="4.1119">ἐκδώσειν, λέκτρον δὲ σὺν ἀνέρι πορσαίνουσαν</TextUnit>
    <TextUnit id="5172" loc="4.1120">οὐκέτι κουριδίης μιν ἀποτμήξειν φιλότητος.</TextUnit>
    <TextUnit id="5173" loc="4.1121">̔͂Ως ἄρ' ἔφη: τὸν δ' αἶψα πόδες φέρον ἐκ μεγάροιο,</TextUnit>
    <TextUnit id="5174" loc="4.1122">ὥς κεν ̓Ιήσονι μῦθον ἐναίσιμον ἀγγείλειεν</TextUnit>
    <TextUnit id="5175" loc="4.1123">̓Αρήτης βουλάς τε θεουδέος ̓Αλκινόοιο.</TextUnit>
    <TextUnit id="5176" loc="4.1124">τοὺς δ' εὗρεν παρὰ νηὶ σὺν ἔντεσιν ἐγρήσσοντας</TextUnit>
    <TextUnit id="5177" loc="4.1125">̔Υλλικῷ ἐν λιμένι, σχεδὸν ἄστεος: ἐκ δ' ἄρα πᾶσαν</TextUnit>
    <TextUnit id="5178" loc="4.1126">πέφραδεν ἀγγελίην: γήθησε δὲ θυμὸς ἑκάστου</TextUnit>
    <TextUnit id="5179" loc="4.1127">ἡρώων: μάλα γάρ σφιν ἑαδότα μῦθον ἔειπεν.</TextUnit>
    <TextUnit id="5180" loc="4.1128">Αὐτίκα δὲ κρητῆρα κερασσάμενοι μακάρεσσιν,</TextUnit>
    <TextUnit id="5181" loc="4.1129">ἣ θέμις, εὐαγέως ἐπιβώμια μῆλ' ἐρύσαντες,</TextUnit>
    <TextUnit id="5182" loc="4.1130">αὐτονυχὶ κούρῃ θαλαμήιον ἔντυον εὐνὴν</TextUnit>
    <TextUnit id="5183" loc="4.1131">ἄντρῳ ἐν ἠγαθέῳ, τόθι δή ποτε Μάκρις ἔναιεν,</TextUnit>
    <TextUnit id="5184" loc="4.1132">κούρη ̓Αρισταίοιο μελίφρονος, ὅς ῥα μελισσέων</TextUnit>
    <TextUnit id="5185" loc="4.1133">ἔργα πολυκμήτοιό τ' ἀνεύρατο πῖαρ ἐλαίης.</TextUnit>
    <TextUnit id="5186" loc="4.1134">κείνη δὴ πάμπρωτα Διὸς Νυσήιον υἷα</TextUnit>
    <TextUnit id="5187" loc="4.1135">Εὐβοίης ἔντοσθεν ̓Αβαντίδος ᾧ ἐνὶ κόλπῳ</TextUnit>
    <TextUnit id="5188" loc="4.1136">δέξατο, καὶ μέλιτι ξηρὸν περὶ χεῖλος ἔδευσεν,</TextUnit>
    <TextUnit id="5189" loc="4.1137">εὖτέ μιν ̔Ερμείας φέρεν ἐκ πυρός: ἔδρακε δ' ̔́Ηρη,</TextUnit>
    <TextUnit id="5190" loc="4.1138">καί ἑ χολωσαμένη πάσης ἐξήλασε νήσου.</TextUnit>
    <TextUnit id="5191" loc="4.1139">ἡ δ' ἄρα Φαιήκων ἱερῷ ἐνὶ τηλόθεν ἄντρῳ</TextUnit>
    <TextUnit id="5192" loc="4.1140">νάσσατο, καὶ πόρεν ὄλβον ἀθέσφατον ἐνναέτῃσιν.</TextUnit>
    <TextUnit id="5193" loc="4.1141">ἔνθα τότ' ἐστόρεσαν λέκτρον μέγα: τοῖο δ' ὕπερθεν</TextUnit>
    <TextUnit id="5194" loc="4.1142">χρύσεον αἰγλῆεν κῶας βάλον, ὄφρα πέλοιτο</TextUnit>
    <TextUnit id="5195" loc="4.1143">τιμήεις τε γάμος καὶ ἀοίδιμος. ἄνθεα δέ σφιν</TextUnit>
    <TextUnit id="5196" loc="4.1144">νύμφαι ἀμεργόμεναι λευκοῖς ἐνὶ ποικίλα κόλποις</TextUnit>
    <TextUnit id="5197" loc="4.1145">ἐσφόρεον: πάσας δὲ πυρὸς ὣς ἄμφεπεν αἴγλη:</TextUnit>
    <TextUnit id="5198" loc="4.1146">τοῖον ἀπὸ χρυσέων θυσάνων ἀμαρύσσετο φέγγος.</TextUnit>
    <TextUnit id="5199" loc="4.1147">δαῖε δ' ἐν ὀφθαλμοῖς γλυκερὸν πόθον: ἴσχε δ' ἑκάστην</TextUnit>
    <TextUnit id="5200" loc="4.1148">αἰδὼς ἱεμένην περ ὅμως ἐπὶ χεῖρα βαλέσθαι.</TextUnit>
    <TextUnit id="5201" loc="4.1149">αἱ μέν τ' Αἰγαίου ποταμοῦ καλέοντο θύγατρες:</TextUnit>
    <TextUnit id="5202" loc="4.1150">αἱ δ' ὄρεος κορυφὰς Μελιτηίου ἀμφενέμοντο:</TextUnit>
    <TextUnit id="5203" loc="4.1151">αἱ δ' ἔσαν ἐκ πεδίων ἀλσηίδες. ὦρσε γὰρ αὐτὴ</TextUnit>
    <TextUnit id="5204" loc="4.1152">̔́Ηρη Ζηνὸς ἄκοιτις, ̓Ιήσονα κυδαίνουσα.</TextUnit>
    <TextUnit id="5205" loc="4.1153">κεῖνο καὶ εἰσέτι νῦν ἱερὸν κληίζεται ἄντρον</TextUnit>
    <TextUnit id="5206" loc="4.1154">Μηδείης, ὅθι τούσγε σὺν ἀλλήλοισιν ἔμιξαν</TextUnit>
    <TextUnit id="5207" loc="4.1155">τεινάμεναι ἑανοὺς εὐώδεας. οἱ δ' ἐνὶ χερσὶν</TextUnit>
    <TextUnit id="5208" loc="4.1156">δούρατα νωμήσαντες ἀρήια, μὴ πρὶν ἐς ἀλκὴν</TextUnit>
    <TextUnit id="5209" loc="4.1157">δυσμενέων ἀίδηλος ἐπιβρίσειεν ὅμιλος,</TextUnit>
    <TextUnit id="5210" loc="4.1158">κράατα δ' εὐφύλλοις ἐστεμμένοι ἀκρεμόνεσσιν,</TextUnit>
    <TextUnit id="5211" loc="4.1159">ἐμμελέως, ̓Ορφῆος ὑπαὶ λίγα φορμίζοντος</TextUnit>
    <TextUnit id="5212" loc="4.1160">νυμφιδίαις ὑμέναιον ἐπὶ προμολῇσιν ἄειδον.</TextUnit>
    <TextUnit id="5213" loc="4.1161">οὐ μὲν ἐν ̓Αλκινόοιο γάμον μενέαινε τελέσσαι</TextUnit>
    <TextUnit id="5214" loc="4.1162">ἥρως Αἰσονίδης, μεγάροις δ' ἐνὶ πατρὸς ἑοῖο,</TextUnit>
    <TextUnit id="5215" loc="4.1163">νοστήσας ἐς ̓Ιωλκὸν ὑπότροπος: ὧς δὲ καὶ αὐτὴ</TextUnit>
    <TextUnit id="5216" loc="4.1164">Μήδεια φρονέεσκε: τότ' αὖ χρεὼ ἦγε μιγῆναι.</TextUnit>
    <TextUnit id="5217" loc="4.1165">ἀλλὰ γὰρ οὔποτε φῦλα δυηπαθέων ἀνθρώπων</TextUnit>
    <TextUnit id="5218" loc="4.1166">τερπωλῆς ἐπέβημεν ὅλῳ ποδί: σὺν δέ τις αἰεὶ</TextUnit>
    <TextUnit id="5219" loc="4.1167">πικρὴ παρμέμβλωκεν ἐυφροσύνῃσιν ἀνίη.</TextUnit>
    <TextUnit id="5220" loc="4.1168">τῶ καὶ τοὺς γλυκερῇ περ ἰαινομένους φιλότητι</TextUnit>
    <TextUnit id="5221" loc="4.1169">δεῖμ' ἔχεν, εἰ τελέοιτο διάκρισις ̓Αλκινόοιο.</TextUnit>
    <TextUnit id="5222" loc="4.1170">̓Ηὼς δ' ἀμβροσίοισιν ἀνερχομένη φαέεσσιν</TextUnit>
    <TextUnit id="5223" loc="4.1171">λῦε κελαινὴν νύκτα δι' ἠέρος: αἱ δ' ἐγέλασσαν</TextUnit>
    <TextUnit id="5224" loc="4.1172">ἠιόνες νήσοιο καὶ ἑρσήεσσαι ἄπωθεν</TextUnit>
    <TextUnit id="5225" loc="4.1173">ἀτραπιτοὶ πεδίων: ἐν δὲ θρόος ἔσκεν ἀγυιαῖς:</TextUnit>
    <TextUnit id="5226" loc="4.1174">κίνυντ' ἐνναέται μὲν ἀνὰ πτόλιν, οἱ δ' ἀποτηλοῦ</TextUnit>
    <TextUnit id="5227" loc="4.1175">Κόλχοι Μακριδίης ἐπὶ πείρασι χερνήσοιο.</TextUnit>
    <TextUnit id="5228" loc="4.1176">αὐτίκα δ' ̓Αλκίνοος μετεβήσετο συνθεσίῃσιν</TextUnit>
    <TextUnit id="5229" loc="4.1177">ὃν νόον ἐξερέων κούρης ὕπερ: ἐν δ' ὅγε χειρὶ</TextUnit>
    <TextUnit id="5230" loc="4.1178">σκῆπτρον ἔχεν χρυσοῖο δικασπόλον, ᾧ ὕπο λαοὶ</TextUnit>
    <TextUnit id="5231" loc="4.1179">ἰθείας ἀνὰ ἄστυ διεκρίνοντο θέμιστας.</TextUnit>
    <TextUnit id="5232" loc="4.1180">τῷ δὲ καὶ ἑξείης πολεμήια τεύχεα δύντες</TextUnit>
    <TextUnit id="5233" loc="4.1181">Φαιήκων οἱ ἄριστοι ὁμιλαδὸν ἐστιχόωντο.</TextUnit>
    <TextUnit id="5234" loc="4.1182">ἥρωας δὲ γυναῖκες ἀολλέες ἔκτοθι πύργων</TextUnit>
    <TextUnit id="5235" loc="4.1183">βαῖνον ἐποψόμεναι: σὺν δ' ἀνέρες ἀγροιῶται</TextUnit>
    <TextUnit id="5236" loc="4.1184">ἤντεον εἰσαΐοντες, ἐπεὶ νημερτέα βάξιν</TextUnit>
    <TextUnit id="5237" loc="4.1185">̔́Ηρη ἐπιπροέηκεν. ἄγεν δ' ὁ μὲν ἔκκριτον ἄλλων</TextUnit>
    <TextUnit id="5238" loc="4.1186">ἀρνειὸν μήλων, ὁ δ' ἀεργηλὴν ἔτι πόρvιν:</TextUnit>
    <TextUnit id="5239" loc="4.1187">ἄλλοι δ' ἀμφιφορῆας ἐπισχεδὸν ἵστασαν οἴνου</TextUnit>
    <TextUnit id="5240" loc="4.1188">κίρνασθαι: θυέων δ' ἀποvηλόθι κήκιε λιγνύς.</TextUnit>
    <TextUnit id="5241" loc="4.1189">αἱ δὲ πολυκμήτους ἑανοὺς φέρον, οἷα γυναῖκες,</TextUnit>
    <TextUnit id="5242" loc="4.1190">μείλιά τε χρυσοῖο καὶ ἀλλοίην ἐπὶ τοῖσιν</TextUnit>
    <TextUnit id="5243" loc="4.1191">ἀγλαΐην, οἵην τε νεόζυγες ἐντύνονται:</TextUnit>
    <TextUnit id="5244" loc="4.1192">θάμβευν δ' εἰσορόωσαι ἀριπρεπέων ἡρώων</TextUnit>
    <TextUnit id="5245" loc="4.1193">εἴδεα καὶ μορφάς, ἐν δέ σφισιν Οἰάγροιο</TextUnit>
    <TextUnit id="5246" loc="4.1194">υἱὸν ὑπαὶ φόρμιγγος ἐυκρέκτου καὶ ἀοιδῆς</TextUnit>
    <TextUnit id="5247" loc="4.1195">ταρφέα σιγαλόεντι πέδον κροτέοντα πεδίλῳ.</TextUnit>
    <TextUnit id="5248" loc="4.1196">νύμφαι δ' ἄμμιγα πᾶσαι, ὅτε μνήσαιτο γάμοιο,</TextUnit>
    <TextUnit id="5249" loc="4.1197">ἱμερόενθ' ὑμέναιον ἀνήπυον: ἄλλοτε δ' αὖτε</TextUnit>
    <TextUnit id="5250" loc="4.1198">οἰόθεν οἶαι ἄειδον ἑλισσόμεναι περὶ κύκλον,</TextUnit>
    <TextUnit id="5251" loc="4.1199">̔́Ηρη, σεῖο ἕκητι: σὺ γὰρ καὶ ἐπὶ φρεσὶ θῆκας</TextUnit>
    <TextUnit id="5252" loc="4.1200">̓Αρήτῃ, πυκινὸν φάσθαι ἔπος ̓Αλκινόοιο.</TextUnit>
    <TextUnit id="5253" loc="4.1201">αὐτὰρ ὅγ' ὡς τὰ πρῶτα δίκης ἀνὰ πείρατ' ἔειπεν</TextUnit>
    <TextUnit id="5254" loc="4.1202">ἰθείης, ἤδη δὲ γάμου τέλος ἐκλήιστο,</TextUnit>
    <TextUnit id="5255" loc="4.1203">ἔμπεδον ὧς ἀλέγυνε διαμπερές: οὐδέ ἑ τάρβος</TextUnit>
    <TextUnit id="5256" loc="4.1204">οὐλοόν, οὐδὲ βαρεῖαι ἐπήλυθον Αἰήταο</TextUnit>
    <TextUnit id="5257" loc="4.1205">μήνιες, ἀρρήκτοισι δ' ἐνιζεύξας ἔχεν ὅρκοις.</TextUnit>
    <TextUnit id="5258" loc="4.1206">τῶ καὶ ὅτ' ἠλεμάτως Κόλχοι μάθον ἀντιόωντες,</TextUnit>
    <TextUnit id="5259" loc="4.1207">καί σφεας ἠὲ θέμιστας ἑὰς εἴρυσθαι ἄνωγεν,</TextUnit>
    <TextUnit id="5260" loc="4.1208">ἢ λιμένων γαίης τ' ἀποτηλόθι νῆας ἐέργειν,</TextUnit>
    <TextUnit id="5261" loc="4.1209">δὴ τότε μιν βασιλῆος ἑοῦ τρομέοντας ἐνιπὰς</TextUnit>
    <TextUnit id="5262" loc="4.1210">δέχθαι μειλίξαντο συνήμονας: αὖθι δὲ νήσῳ</TextUnit>
    <TextUnit id="5263" loc="4.1211">δὴν μάλα Φαιήκεσσι μετ' ἀνδράσι ναιετάασκον,</TextUnit>
    <TextUnit id="5264" loc="4.1212">εἰσότε Βακχιάδαι, γενεὴν ̓Εφύρηθεν ἐόντες,</TextUnit>
    <TextUnit id="5265" loc="4.1213">ἀνέρες ἐννάσσαντο μετὰ χρόνον: οἱ δὲ περαίην</TextUnit>
    <TextUnit id="5266" loc="4.1214">νῆσον ἔβαν: κεῖθεν δὲ Κεραύνια μέλλον ̓Αβάντων</TextUnit>
    <TextUnit id="5267" loc="4.1215">οὔρεα, Νεσταίους τε καὶ ̓́Ωρικον εἰσαφικέσθαι:</TextUnit>
    <TextUnit id="5268" loc="4.1216">ἀλλὰ τὰ μὲν στείχοντος ἄδην αἰῶνος ἐτύχθη.</TextUnit>
    <TextUnit id="5269" loc="4.1217">Μοιράων δ' ἔτι κεῖσε θύη ἐπέτεια δέχονται</TextUnit>
    <TextUnit id="5270" loc="4.1218">καὶ Νυμφέων Νομίοιο καθ' ἱερὸν ̓Λπόλλωνος</TextUnit>
    <TextUnit id="5271" loc="4.1219">βωμοί, τοὺς Μήδεια καθίσσατο. πολλὰ δ' ἰοῦσιν</TextUnit>
    <TextUnit id="5272" loc="4.1220">̓Λλκίνοος Μινύαις ξεινήια, πολλὰ δ' ὄπασσεν</TextUnit>
    <TextUnit id="5273" loc="4.1221">̓Λρήτη: μετὰ δ' αὖτε δυώδεκα δῶκεν ἕπεσθαι</TextUnit>
    <TextUnit id="5274" loc="4.1222">Μηδείῃ δμωὰς Φαιηκίδας ἐκ μεγάροιο.</TextUnit>
    <TextUnit id="5275" loc="4.1223">ἤματι δ' ἑβδομάτῳ Δρεπάνην λίπον: ἤλυθε δ' οὖρος</TextUnit>
    <TextUnit id="5276" loc="4.1224">ἀκραὴς ἠῶθεν ὑπὲκ Διός: οἱ δ' ἀνέμοιο</TextUnit>
    <TextUnit id="5277" loc="4.1225">πνοιῇ ἐπειγόμ??ἰοι προτέρω θέον. ἀλλὰ γὰρ οὔπω</TextUnit>
    <TextUnit id="5278" loc="4.1226">αἴσιμον ἦν ἐπιβῆναι ̓Αχαιίδος ἡρώεσσιν,</TextUnit>
    <TextUnit id="5279" loc="4.1227">ὄφρ' ἔτι καὶ Λιβύης ἐπὶ πείρασιν ὀτλήσειαν.</TextUnit>
    <TextUnit id="5280" loc="4.1228">̓́Ηδη μέν ποθι κόλπον ἐπώνυμον ̓Λμβρακιήων,</TextUnit>
    <TextUnit id="5281" loc="4.1229">ἤδη Κουρῆτιν ἔλιπον χθόνα πεπταμένοισιν</TextUnit>
    <TextUnit id="5282" loc="4.1230">λαίφεσι καὶ στεινὰς αὐταῖς σὺν ̓Εχινάσι νήσους</TextUnit>
    <TextUnit id="5283" loc="4.1231">ἑξείης, Πέλοπος δὲ νέον κατεφαίνετο γαῖα:</TextUnit>
    <TextUnit id="5284" loc="4.1232">καὶ τότ' ἀναρπάγδην ὀλοὴ βορέαο θύελλα</TextUnit>
    <TextUnit id="5285" loc="4.1233">μεσσηγὺς πέλαγόσδε Λιβυστικὸν ἐννέα πάσας</TextUnit>
    <TextUnit id="5286" loc="4.1234">νύκτας ὁμῶς καὶ τόσσα φέρ' ἤματα, μέχρις ἵκοντο</TextUnit>
    <TextUnit id="5287" loc="4.1235">προπρὸ μάλ' ἔνδοθι Σύρτιν, ὅθ' οὐκέτι νόστος ὀπίσσω</TextUnit>
    <TextUnit id="5288" loc="4.1236">νηυσὶ πέλει, ὅτε τόνγε βιῴατο κόλπον ἱκέσθαι.</TextUnit>
    <TextUnit id="5289" loc="4.1237">πάντῃ γὰρ τέναγος, πάντῃ μνιόεντα βυθοῖο</TextUnit>
    <TextUnit id="5290" loc="4.1238">τάρφεα: κωφὴ δέ σφιν ἐπιβλύει ὕδατος ἄχνη:</TextUnit>
    <TextUnit id="5291" loc="4.1239">ἠερίη δ' ἄμαθος παρακέκλιται: οὐδέ τι κεῖσε</TextUnit>
    <TextUnit id="5292" loc="4.1240">ἑρπετόν, οὐδὲ ποτητὸν ἀείρεται. ἔνθ' ἄρα τούσγε</TextUnit>
    <TextUnit id="5293" loc="4.1241">πλυμμυρίς--καὶ γάρ τ' ἀναχάζεται ἠπείροιο</TextUnit>
    <TextUnit id="5294" loc="4.1242">ἦ θαμὰ δὴ τόδε χεῦμα, καὶ ἂψ ἐπερεύγεται ἀκτὰς</TextUnit>
    <TextUnit id="5295" loc="4.1243">λάβρον ἐποιχόμενον--μυχάτῃ ἐνέωσε τάχιστα</TextUnit>
    <TextUnit id="5296" loc="4.1244">ἠιόνι, τρόπιος δὲ μάλ' ὕδασι παῦρον ἔλειπτο.</TextUnit>
    <TextUnit id="5297" loc="4.1245">οἱ δ' ἀπὸ νηὸς ὄρουσαν, ἄχος δ' ἕλεν εἰσορόωντας</TextUnit>
    <TextUnit id="5298" loc="4.1246">ἠέρα καὶ μεγάλης νῶτα χθονὸς ἠέρι ἶσα,</TextUnit>
    <TextUnit id="5299" loc="4.1247">τηλοῦ ὑπερτείνοντα διηνεκές: οὐδέ τιν' ἀρδμόν,</TextUnit>
    <TextUnit id="5300" loc="4.1248">οὐ πάτον, οὐκ ἀπάνευθε κατηυγάσσαντο βοτήρων</TextUnit>
    <TextUnit id="5301" loc="4.1249">αὔλιον, εὐκήλῳ δὲ κατείχετο πάντα γαλήνῃ.</TextUnit>
    <TextUnit id="5302" loc="4.1250">ἄλλος δ' αὖτ' ἄλλον τετιημένος ἐξερέεινεν:</TextUnit>
    <TextUnit id="5303" loc="4.1251">"Τίς χθὼν εὔχεται ἥδε; πόθι ξυνέωσαν ἄελλαι</TextUnit>
    <TextUnit id="5304" loc="4.1252">ἡμέας; αἴθ' ἔτλημεν, ἀφειδέες οὐλομένοιο</TextUnit>
    <TextUnit id="5305" loc="4.1253">δείματος, αὐτὰ κέλευθα διαμπερὲς ὁρμηθῆναι</TextUnit>
    <TextUnit id="5306" loc="4.1254">πετράων. ἦ τ' ἂν καὶ ὑπὲρ Διὸς αἶσαν ἰοῦσιν</TextUnit>
    <TextUnit id="5307" loc="4.1255">βέλτερον ἦν μέγα δή τι μενοινώοντας ὀλέσθαι.</TextUnit>
    <TextUnit id="5308" loc="4.1256">νῦν δὲ τί κεν ῥέξαιμεν, ἐρυκόμενοι ἀνέμοισιν</TextUnit>
    <TextUnit id="5309" loc="4.1257">αὖθι μένειν τυτθόν περ ἐπὶ χρόνον; οἷον ἐρήμη</TextUnit>
    <TextUnit id="5310" loc="4.1258">πέζα διωλυγίης ἀναπέπταται ἠπείροιο."</TextUnit>
    <TextUnit id="5311" loc="4.1259">̔͂Ως ἄρ' ἔφη: μετὰ δ' αὐτὸς ἀμηχανίῃ κακότητος</TextUnit>
    <TextUnit id="5312" loc="4.1260">ἰθυντὴρ ̓Αγκαῖος ἀκηχέμενος ἀγόρευσεν:</TextUnit>
    <TextUnit id="5313" loc="4.1261">"̓Ωλόμεθ' αἰνότατον δῆθεν μόρον, οὐδ' ὑπάλυξις</TextUnit>
    <TextUnit id="5314" loc="4.1262">ἔστ' ἄτης: πάρα δ' ἄμμι τὰ κύντατα πημανθῆναι</TextUnit>
    <TextUnit id="5315" loc="4.1263">τῇδ' ἐπ' ἐρημαίῃ πεπτηότας, εἰ καὶ ἀῆται</TextUnit>
    <TextUnit id="5316" loc="4.1264">χερσόθεν ἀμπνεύσειαν: ἐπεὶ τεναγώδεα λεύσσω</TextUnit>
    <TextUnit id="5317" loc="4.1265">τῆλε περισκοπέων ἅλα πάντοθεν: ἤλιθα δ' ὕδωρ</TextUnit>
    <TextUnit id="5318" loc="4.1266">ξαινόμενον πολιῇσιν ἐπιτροχάει ψαμάθοισιν.</TextUnit>
    <TextUnit id="5319" loc="4.1267">καί κεν ἐπισμυγερῶς διὰ δὴ πάλαι ἥδ' ἐκεάσθη</TextUnit>
    <TextUnit id="5320" loc="4.1268">νηῦς ἱερὴ χέρσου πολλὸν πρόσω: ἀλλά μιν αὐτὴ</TextUnit>
    <TextUnit id="5321" loc="4.1269">πλημμυρὶς ἐκ πόντοιο μεταχθονίην ἐκόμισσεν.</TextUnit>
    <TextUnit id="5322" loc="4.1270">νῦν δ' ἡ μὲν πέλαγόσδε μετέσσυται, οἰόθι δ' ἅλμη</TextUnit>
    <TextUnit id="5323" loc="4.1271">ἄπλοος εἰλεῖται, γαίης ὕπερ ὅσσον ἔχουσα.</TextUnit>
    <TextUnit id="5324" loc="4.1272">τούνεκ' ἐγὼ πᾶσαν μὲν ἀπ' ἐλπίδα φημὶ κεκόφθαι</TextUnit>
    <TextUnit id="5325" loc="4.1273">ναυτιλίης νόστου τε. δαημοσύνην δέ τις ἄλλος</TextUnit>
    <TextUnit id="5326" loc="4.1274">φαίνοι ἑήν: πάρα γάρ οἱ ἐπ' οἰήκεσσι θαάσσειν</TextUnit>
    <TextUnit id="5327" loc="4.1275">μαιομένῳ κομιδῆς. ἀλλ' οὐ μάλα νόστιμον ἦμαρ</TextUnit>
    <TextUnit id="5328" loc="4.1276">Ζεὺς ἐθέλει καμάτοισιν ἐφ' ἡμετέροισι τελέσσαι."</TextUnit>
    <TextUnit id="5329" loc="4.1277">̔͂Ως φάτο δακρυόεις: σὺν δ' ἔννεπον ἀσχαλόωντι</TextUnit>
    <TextUnit id="5330" loc="4.1278">ὅσσοι ἔσαν νηῶν δεδαημένοι: ἐν δ' ἄρα πᾶσιν</TextUnit>
    <TextUnit id="5331" loc="4.1279">παχνώθη κραδίη, χύτο δὲ χλόος ἀμφὶ παρειάς.</TextUnit>
    <TextUnit id="5332" loc="4.1280">οἷον δ' ἀψύχοισιν ἐοικότες εἰδώλοισιν</TextUnit>
    <TextUnit id="5333" loc="4.1281">ἀνέρες εἱλίσσονται ἀνὰ πτόλιν, ἢ πολέμοιο</TextUnit>
    <TextUnit id="5334" loc="4.1282">ἢ λοιμοῖο τέλος ποτιδέγμενοι, ἠέ τιν' ὄμβρον</TextUnit>
    <TextUnit id="5335" loc="4.1283">ἄσπετον, ὅς τε βοῶν κατὰ μυρία ἔκλυσεν ἔργα,</TextUnit>
    <TextUnit id="5336" loc="4.1284">ἢ ὅταν αὐτόματα ξόανα ῥέῃ ἱδρώοντα</TextUnit>
    <TextUnit id="5337" loc="4.1285">αἵματι, καὶ μυκαὶ σηκοῖς ἔνι φαντάζωνται,</TextUnit>
    <TextUnit id="5338" loc="4.1286">ὴὲ καὶ ἠέλιος μέσῳ ἤματι νύκτ' ἐπάγῃσιν</TextUnit>
    <TextUnit id="5339" loc="4.1287">οὐρανόθεν, τὰ δὲ λαμπρὰ δι' ἠέρος ἄστρα φαείνοι:</TextUnit>
    <TextUnit id="5340" loc="4.1288">ὧς τότ' ἀριστῆες δολιχοῦ πρόπαρ αἰγιαλοῖο</TextUnit>
    <TextUnit id="5341" loc="4.1289">ἤλυον ἑρπύζοντες. ἐπήλυθε δ' αὐτίκ' ἐρεμνὴ</TextUnit>
    <TextUnit id="5342" loc="4.1290">ἕσπερος. οἱ δ' ἐλεεινὰ χεροῖν σφέας ἀμφιβαλόντες</TextUnit>
    <TextUnit id="5343" loc="4.1291">δακρυόειν ἀγάπαζον, ἵν' ἄνδιχα δῆθεν ἕκαστος</TextUnit>
    <TextUnit id="5344" loc="4.1292">θυμὸν ἀποφθίσειαν ἐνὶ ψαμάθοισι πεσόντες.</TextUnit>
    <TextUnit id="5345" loc="4.1293">βὰν δ' ἴμεν ἄλλυδις ἄλλος ἑκαστέρω αὖλιν ἑλέσθαι:</TextUnit>
    <TextUnit id="5346" loc="4.1294">ἐν δὲ κάρη πέπλοισι καλυψάμενοι σφετέροισιν</TextUnit>
    <TextUnit id="5347" loc="4.1295">ἄκμηνοι καὶ ἄπαστοι ἐκείατο νύκτ' ἔπι πᾶσαν</TextUnit>
    <TextUnit id="5348" loc="4.1296">καὶ φάος, οἰκτίστῳ θανάτῳ ἔπι. νόσφι δὲ κοῦραι</TextUnit>
    <TextUnit id="5349" loc="4.1297">ἀθρόαι Αἰήταο παρεστενάχοντο θυγατρί.</TextUnit>
    <TextUnit id="5350" loc="4.1298">ὡς δ' ὅτ' ἐρημαῖοι πεπτηότες ἔκτοθι πέτρης</TextUnit>
    <TextUnit id="5351" loc="4.1299">χηραμοῦ ἀπτῆνες λιγέα κλάζουσι νεοσσοί:</TextUnit>
    <TextUnit id="5352" loc="4.1300">ἢ ὅτε καλὰ νάοντος ἐπ' ὀφρύσι Πακτωλοῖο</TextUnit>
    <TextUnit id="5353" loc="4.1301">κύκνοι κινήσωσιν ἑὸν μέλος, ἀμφὶ δὲ λειμὼν</TextUnit>
    <TextUnit id="5354" loc="4.1302">ἑρσήεις βρέμεται ποταμοῖό τε καλὰ ῥέεθρα:</TextUnit>
    <TextUnit id="5355" loc="4.1303">ὧς αἱ ἐπὶ ξανθὰς θέμεναι κονίῃσιν ἐθείρας</TextUnit>
    <TextUnit id="5356" loc="4.1304">παννύχιαι ἐλεεινὸν ἰήλεμον ὠδύροντο.</TextUnit>
    <TextUnit id="5357" loc="4.1305">καί νύ κεν αὐτοῦ πάντες ἀπὸ ζωῆς ἐλίασθεν</TextUnit>
    <TextUnit id="5358" loc="4.1306">νώνυμνοι καὶ ἄφαντοι ἐπιχθονίοισι δαῆναι</TextUnit>
    <TextUnit id="5359" loc="4.1307">ἡρώων οἱ ἄριστοι ἀνηνύστῳ ἐπ' ἀέθλῳ:</TextUnit>
    <TextUnit id="5360" loc="4.1308">ἀλλά σφεας ἐλέηραν ἀμηχανίῃ μινύθοντας</TextUnit>
    <TextUnit id="5361" loc="4.1309">ἡρῷσσαι, Λιβύης τιμήοροι, αἵ ποτ' ̓Λθήνην,</TextUnit>
    <TextUnit id="5362" loc="4.1310">ἦμος ὅτ' ἐκ πατρὸς κεφαλῆς θόρε παμφαίνουσα,</TextUnit>
    <TextUnit id="5363" loc="4.1311">ἀντόμεναι Τρίτωνος ἐφ' ὕδασι χυτλώσαντο.</TextUnit>
    <TextUnit id="5364" loc="4.1312">ἔνδιον ἦμαρ ἔην, περὶ δ' ὀξύταται θέρον αὐγαὶ</TextUnit>
    <TextUnit id="5365" loc="4.1313">ἠελίου Λιβύην: αἱ δὲ σχεδὸν Λἰσονίδαο</TextUnit>
    <TextUnit id="5366" loc="4.1314">ἔσταν, ἕλον δ' ἀπὸ χερσὶ καρήατος ἠρέμα πέπλον.</TextUnit>
    <TextUnit id="5367" loc="4.1315">αὐτὰρ ὅγ' εἰς ἑτέρωσε παλιμπετὲς ὄμματ' ἔνεικεν,</TextUnit>
    <TextUnit id="5368" loc="4.1316">δαίμονας αἰδεσθείς: αὐτὸν δέ μιν ἀμφαδὸν οἶον</TextUnit>
    <TextUnit id="5369" loc="4.1317">μειλιχίοις ἐπέεσσιν ἀτυζόμενον προσέειπον:</TextUnit>
    <TextUnit id="5370" loc="4.1318">"Κάμμορε, τίπτ' ἐπὶ τόσσον ἀμηχανίῃ βεβόλησαι;</TextUnit>
    <TextUnit id="5371" loc="4.1319">ἴδμεν ἐποιχομένους χρύσεον δέρος: ἴδμεν ἕκαστα</TextUnit>
    <TextUnit id="5372" loc="4.1320">ὑμετέρων καμάτων, ὅς' ἐπὶ χθονός, ὅσσα τ' ἐφ' ὑγρὴν</TextUnit>
    <TextUnit id="5373" loc="4.1321">πλαζόμενοι κατὰ πόντον ὑπέρβια ἔργ' ἐκάμεσθε.</TextUnit>
    <TextUnit id="5374" loc="4.1322">οἰοπόλοι δ' εἰμὲν χθόνιαι θεαὶ αὐδήεσσαι,</TextUnit>
    <TextUnit id="5375" loc="4.1323">ἡρῷσσαι, Λιβύης τιμήοροι ἠδὲ θύγατρες.</TextUnit>
    <TextUnit id="5376" loc="4.1324">ἀλλ' ἄνα: μηδ' ἔτι τοῖον ὀιζύων ἀκάχησο:</TextUnit>
    <TextUnit id="5377" loc="4.1325">ἄνστησον δ' ἑτάρους. εὖτ' ἂν δέ τοι ̓Αμφιτρίτη</TextUnit>
    <TextUnit id="5378" loc="4.1326">ἅρμα Ποσειδάωνος ἐύτροχον αὐτίκα λύσῃ,</TextUnit>
    <TextUnit id="5379" loc="4.1327">δή ῥα τότε σφετέρῃ ἀπὸ μητέρι τίνετ' ἀμοιβὴν</TextUnit>
    <TextUnit id="5380" loc="4.1328">ὧν ἔκαμεν δηρὸν κατὰ νηδύος ὔμμε φέρουσα:</TextUnit>
    <TextUnit id="5381" loc="4.1329">καί κεν ἔτ' ἠγαθέην ἐς ̓Αχαιίδα νοστήσαιτε."</TextUnit>
    <TextUnit id="5382" loc="4.1330">̔͂Ως ἄρ' ἔφαν, καὶ ἄφαντοι ἵν' ἔσταθεν, ἔνθ' ἄρα ταίγε</TextUnit>
    <TextUnit id="5383" loc="4.1331">φθογγῇ ὁμοῦ ἐγένοντο παρασχεδόν. αὐτὰρ ̓Ιήσων</TextUnit>
    <TextUnit id="5384" loc="4.1332">παπτήνας ἀν' ἄρ' ἕζετ' ἐπὶ χθονός, ὧδέ τ' ἔειπεν:</TextUnit>
    <TextUnit id="5385" loc="4.1333">"̔́Ιλατ' ἐρημονόμοι κυδραὶ θεαί: ἀμφὶ δὲ νόστῳ</TextUnit>
    <TextUnit id="5386" loc="4.1334">οὔτι μαλ' ἀντικρὺ νοέω φάτιν. ἦ μὲν ἑταίρους</TextUnit>
    <TextUnit id="5387" loc="4.1335">εἰς ἓν ἀγειράμενος μυθήσομαι, εἴ νύ τι τέκμωρ</TextUnit>
    <TextUnit id="5388" loc="4.1336">δήωμεν κομιδῆς: πολέων δέ τε μῆτις ἀρείων."</TextUnit>
    <TextUnit id="5389" loc="4.1337">̓͂Η, καὶ ἀναΐξας ἑτάρους ἐπὶ μακρὸν ἀύτει,</TextUnit>
    <TextUnit id="5390" loc="4.1338">αὐσταλέος κονίῃσι, λέων ὥς, ὅς ῥά τ' ἀν' ὕλην</TextUnit>
    <TextUnit id="5391" loc="4.1339">σύννομον ἣν μεθέπων ὠρύεται: αἱ δὲ βαρείῃ</TextUnit>
    <TextUnit id="5392" loc="4.1340">φθογγῇ ὑποτρομέουσιν ἀν' οὔρεα τηλόθι βῆσσαι:</TextUnit>
    <TextUnit id="5393" loc="4.1341">δείματι δ' ἄγραυλοί τε βόες μέγα πεφρίκασιν</TextUnit>
    <TextUnit id="5394" loc="4.1342">βουπελάται τε βοῶν: τοῖς δ' οὔ νύ τι γῆρυς ἐτύχθη</TextUnit>
    <TextUnit id="5395" loc="4.1343">ῥιγεδανὴ ἑτάροιο φίλους ἐπικεκλομένοιο.</TextUnit>
    <TextUnit id="5396" loc="4.1344">ἀγχοῦ δ' ἠγερέθοντο κατηφέες: αὐτὰρ ὁ τούσγε</TextUnit>
    <TextUnit id="5397" loc="4.1345">ἀχνυμένους ὅρμοιο πέλας μίγα θηλυτέρῃσιν</TextUnit>
    <TextUnit id="5398" loc="4.1346">ἱδρύσας, μυθεῖτο πιφαυσκόμενος τὰ ἕκαστα:</TextUnit>
    <TextUnit id="5399" loc="4.1347">"Κλῦτε, φίλοι: τρεῖς γάρ μοι ἀνιάζοντι θεάων,</TextUnit>
    <TextUnit id="5400" loc="4.1348">στέρφεσιν αἰγείοις ἐζωσμέναι ἐξ ὑπάτοιο</TextUnit>
    <TextUnit id="5401" loc="4.1349">αὐχένος ἀμφί τε νῶτα καὶ ἰξύας, ἠύτε κοῦραι,</TextUnit>
    <TextUnit id="5402" loc="4.1350">ἔσταν ὑπὲρ κεφαλῆς μάλ' ἐπισχεδόν: ἂν δ' ἐκάλυψαν</TextUnit>
    <TextUnit id="5403" loc="4.1351">πέπλον ἐρυσσάμεναι κούφῃ χερί, καὶ μ' ἐκέλοντο</TextUnit>
    <TextUnit id="5404" loc="4.1352">αὐτόν τ' ἔγρεσθαι, ἀνά θ' ὑμέας ὄρσαι ἰόντα:</TextUnit>
    <TextUnit id="5405" loc="4.1353">μητέρι δὲ σφετέρῃ μενοεικέα τῖσαι ἀμοιβὴν</TextUnit>
    <TextUnit id="5406" loc="4.1354">ὧν ἔκαμεν δηρὸν κατὰ νηδύος ἄμμε φέρουσα</TextUnit>
    <TextUnit id="5407" loc="4.1355">ὁππότε κεν λύσῃσιν ἐύτροχον ̓Αμφιτρίτη</TextUnit>
    <TextUnit id="5408" loc="4.1356">ἅρμα Ποσειδάωνος. ἐγὼ δ' οὐ πάγχυ νοῆσαι</TextUnit>
    <TextUnit id="5409" loc="4.1357">τῆσδε θεοπροπίης ἴσχω πέρι. φάν γε μὲν εἶναι</TextUnit>
    <TextUnit id="5410" loc="4.1358">ἡρῷσσαι, Λιβύης τιμήοροι ᾐδὲ θύγατρες:</TextUnit>
    <TextUnit id="5411" loc="4.1359">καὶ δ' ὁπός' αὐτοὶ πρόσθεν ἐπὶ χθονὸς ἠδ' ὅς' ἐφ' ὑγρὴν</TextUnit>
    <TextUnit id="5412" loc="4.1360">ἔτλημεν, τὰ ἕκαστα διίδμεναι εὐχετόωντο.</TextUnit>
    <TextUnit id="5413" loc="4.1361">οὐδ' ἔτι τάσδ' ἀνὰ χῶρον ἐσέδρακον, ἀλλά τις ἀχλὺς</TextUnit>
    <TextUnit id="5414" loc="4.1362">ἠὲ νέφος μεσσηγὺ φαεινομένας ἐκάλυψεν."</TextUnit>
    <TextUnit id="5415" loc="4.1363">̔͂Ως ἔφαθ': οἱ δ' ἄρα πάντες ἐθάμβεον εἰσαΐοντες.</TextUnit>
    <TextUnit id="5416" loc="4.1364">ἔνθα τὸ μήκιστον τεράων Μινύῃσιν ἐτύχθη.</TextUnit>
    <TextUnit id="5417" loc="4.1365">ἐξ ἁλὸς ἤπειρόνδε πελώριος ἔκθορεν ἵππος,</TextUnit>
    <TextUnit id="5418" loc="4.1366">ἀμφιλαφής, χρυσέῃσι μετήορος αὐχένα χαίταις:</TextUnit>
    <TextUnit id="5419" loc="4.1367">ῥίμφα δὲ σεισάμενος γυίων ἄπο νήχυτον ἅλμην</TextUnit>
    <TextUnit id="5420" loc="4.1368">ὦρτο θέειν, πνοιῇ ἴκελος πόδας. αἶψα δὲ Πηλεὺς</TextUnit>
    <TextUnit id="5421" loc="4.1369">γηθήσας ἑτάροισιν ὁμηγερέεσσι μετηύδα:</TextUnit>
    <TextUnit id="5422" loc="4.1370">"̔́Αρματα μὲν δή φημι Ποσειδάωνος ἔγωγε</TextUnit>
    <TextUnit id="5423" loc="4.1371">ἤδη νῦν ἀλόχοιο φίλης ὑπὸ χερσὶ λελύσθαι:</TextUnit>
    <TextUnit id="5424" loc="4.1372">μητέρα δ' οὐκ ἄλλην προτιόσσομαι, ἠέ περ αὐτὴν</TextUnit>
    <TextUnit id="5425" loc="4.1373">νῆα πέλειν: ἦ γὰρ κατὰ νηδύος ἄμμε φέρουσα</TextUnit>
    <TextUnit id="5426" loc="4.1374">νωλεμὲς ἀργαλέοισιν ὀιζύει καμάτοισιν.</TextUnit>
    <TextUnit id="5427" loc="4.1375">ἀλλά μιν ἀστεμφεῖ τε βίῃ καὶ ἀτειρέσιν ὤμοις</TextUnit>
    <TextUnit id="5428" loc="4.1376">ὑψόθεν ἀνθέμενοι ψαμαθώδεος ἔνδοθι γαίης</TextUnit>
    <TextUnit id="5429" loc="4.1377">οἴσομεν, ᾗ προτέρωσε ταχὺς πόδας ἤλασεν ἵππος.</TextUnit>
    <TextUnit id="5430" loc="4.1378">οὐ γὰρ ὅγε ξηρὴν ὑποδύσεται: ἴχνια δ' ἡμῖν</TextUnit>
    <TextUnit id="5431" loc="4.1379">σημανέειν τιν' ἔολπα μυχὸν καθύπερθε θαλάσσης."</TextUnit>
    <TextUnit id="5432" loc="4.1380">̔͂Ως ηὔδα: πάντεσσι δ' ἐπήβολος ἥνδανε μῆτις:</TextUnit>
    <TextUnit id="5433" loc="4.1381">Μουσάων ὅδε μῦθος: ἐγὼ δ' ὑπακουὸς ἀείδω</TextUnit>
    <TextUnit id="5434" loc="4.1382">Πιερίδων, καὶ τήνδε πανατρεκὲς ἔκλυον ὀμφήν,</TextUnit>
    <TextUnit id="5435" loc="4.1383">ὑμέας, ὦ πέρι δὴ μέγα φέρτατοι υἷες ἀνάκτων,</TextUnit>
    <TextUnit id="5436" loc="4.1384">ᾗ βίῃ ᾗ τ' ἀρετῇ Λιβύης ἀνὰ θῖνας ἐρήμους</TextUnit>
    <TextUnit id="5437" loc="4.1385">νῆα μεταχρονίην ὅσα τ' ἔνδοθι νηὸς ἄγεσθε,</TextUnit>
    <TextUnit id="5438" loc="4.1386">ἀνθεμένους ὤμοισι φέρειν δυοκαίδεκα πάντα</TextUnit>
    <TextUnit id="5439" loc="4.1387">ἤμαθ' ὁμοῦ νύκτας τε. δύην γε μὲν ἢ καὶ ὀιζὺν</TextUnit>
    <TextUnit id="5440" loc="4.1388">τίς κ' ἐνέποι, τὴν κεῖνοι ἀνέπλησαν μογέοντες;</TextUnit>
    <TextUnit id="5441" loc="4.1389">ἔμπεδον ἀθανάτων ἔσαν αἵματος, οἷον ὑπέσταν</TextUnit>
    <TextUnit id="5442" loc="4.1390">ἔργον, ἀναγκαίῃ βεβιημένοι. αὐτὰρ ἐπιπρὸ</TextUnit>
    <TextUnit id="5443" loc="4.1391">τῆλε μάλ' ἀσπασίως Τριτωνίδος ὕδασι λίμνης</TextUnit>
    <TextUnit id="5444" loc="4.1392">ὡς φέρον, ὡς εἰσβάντες ἀπὸ στιβαρῶν θέσαν ὤμων.</TextUnit>
    <TextUnit id="5445" loc="4.1393">Λυσσαλέοις δἤπειτ' ἴκελοι κυσὶν ἀίσσοντες</TextUnit>
    <TextUnit id="5446" loc="4.1394">πίδακα μαστεύεσκον: ἐπὶ ξηρὴ γὰρ ἔκειτο</TextUnit>
    <TextUnit id="5447" loc="4.1395">δίψα δυηπαθίῃ τε καὶ ἄλγεσιν, οὐδ' ἐμάτησαν</TextUnit>
    <TextUnit id="5448" loc="4.1396">πλαζόμενοι: ἷξον δ' ἱερὸν πέδον, ᾧ ἔνι Λάδων</TextUnit>
    <TextUnit id="5449" loc="4.1397">εἰσέτι που χθιζὸν παγχρύσεα ῥύετο μῆλα</TextUnit>
    <TextUnit id="5450" loc="4.1398">χώρῳ ἐν ̓́Ατλαντος, χθόνιος ὄφις: ἀμφὶ δὲ νύμφαι</TextUnit>
    <TextUnit id="5451" loc="4.1399">̔Εσπερίδες ποίπνυον, ἐφίμερον ἀείδουσαι.</TextUnit>
    <TextUnit id="5452" loc="4.1400">δὴ τότε δ' ἤδη τῆμος ὑφ' ̔Ηρακλῆι δαϊχθεὶς</TextUnit>
    <TextUnit id="5453" loc="4.1401">μήλειον βέβλητο ποτὶ στύπος: οἰόθι δ' ἄκρῃ</TextUnit>
    <TextUnit id="5454" loc="4.1402">οὐρῇ ἔτι σκαίρεσκεν: ἀπὸ κρατὸς δὲ κελαινὴν</TextUnit>
    <TextUnit id="5455" loc="4.1403">ἄχρις ἐπ' ἄκνηστιν κεῖτ' ἄπνοος: ἐκ δὲ λιπόντων</TextUnit>
    <TextUnit id="5456" loc="4.1404">ὕδρης Λερναίης χόλον αἵματι πικρὸν ὀιστῶν</TextUnit>
    <TextUnit id="5457" loc="4.1405">μυῖαι πυθομένοισιν ἐφ' ἕλκεσι τερσαίνοντο.</TextUnit>
    <TextUnit id="5458" loc="4.1406">ἀγχοῦ δ' ̔Εσπερίδες κεφαλαῖς ἔπι χεῖρας ἔχουσαι</TextUnit>
    <TextUnit id="5459" loc="4.1407">ἀργυφέας ξανθῇσι λίγ' ἔστενον: οἱ δ' ἐπέλασσαν</TextUnit>
    <TextUnit id="5460" loc="4.1408">ἄφνω ὁμοῦ: ταὶ δ' αἶψα κόνις καὶ γαῖα, κιόντων</TextUnit>
    <TextUnit id="5461" loc="4.1409">ἐσσυμένως, ἐγένοντο καταυτόθι. νώσατο δ' ̓Ορφεὺς</TextUnit>
    <TextUnit id="5462" loc="4.1410">θεῖα τέρα, τὰς δέ σφι παρηγορέεσκε λιτῇσιν:</TextUnit>
    <TextUnit id="5463" loc="4.1411">"Δαίμονες ὦ καλαὶ καὶ ἐύφρονες, ἵλατ', ἄνασσαι,</TextUnit>
    <TextUnit id="5464" loc="4.1412">εἴτ' οὖν οὐρανίαις ἐναρίθμιοί ἐστε θεῇσιν,</TextUnit>
    <TextUnit id="5465" loc="4.1413">εἴτε καταχθονίαις, εἴτ' οἰοπόλοι καλέεσθε</TextUnit>
    <TextUnit id="5466" loc="4.1414">νύμφαι: ἴτ' ὦ νύμφαι, ἱερὸν γένος ̓Ωκεανοῖο,</TextUnit>
    <TextUnit id="5467" loc="4.1415">δείξατ' ἐελδομένοισιν ἐνωπαδὶς ἄμμι φανεῖσαι</TextUnit>
    <TextUnit id="5468" loc="4.1416">ἤ τινα πετραίην χύσιν ὕδατος, ἤ τινα γαίης</TextUnit>
    <TextUnit id="5469" loc="4.1417">ἱερὸν ἐκβλύοντα, θεαί, ῥόον, ᾧ ἀπὸ δίψαν</TextUnit>
    <TextUnit id="5470" loc="4.1418">αἰθομένην ἄμοτον λωφήσομεν. εἰ δέ κεν αὖτις</TextUnit>
    <TextUnit id="5471" loc="4.1419">δή ποτ' ̓Αχαιίδα γαῖαν ἱκώμεθα ναυτιλίῃσιν,</TextUnit>
    <TextUnit id="5472" loc="4.1420">δὴ τότε μυρία δῶρα μετὰ πρώτῃσι θεάων</TextUnit>
    <TextUnit id="5473" loc="4.1421">λοιβάς τ' εἰλαπίνας τε παρέξομεν εὐμενέοντες."</TextUnit>
    <TextUnit id="5474" loc="4.1422">̔͂Ως φάτο λισσόμενος ἀδινῇ ὀπί: ταὶ δ' ἐλέαιρον</TextUnit>
    <TextUnit id="5475" loc="4.1423">ἐγγύθεν ἀχνυμένους: καὶ δὴ χθονὸς ἐξανέτειλαν</TextUnit>
    <TextUnit id="5476" loc="4.1424">ποίην πάμπρωτον: ποίης γε μὲν ὑψόθι μακροὶ</TextUnit>
    <TextUnit id="5477" loc="4.1425">βλάστεον ὅρπηκες: μετὰ δ' ἔρνεα τηλεθάοντα</TextUnit>
    <TextUnit id="5478" loc="4.1426">πολλὸν ὑπὲρ γαίης ὀρθοσταδὸν ἠέξοντο.</TextUnit>
    <TextUnit id="5479" loc="4.1427">̔Εσπέρη αἴγειρος, πτελέη δ' ̓Ερυθηὶς ἔγεντο:</TextUnit>
    <TextUnit id="5480" loc="4.1428">Λἴγλη δ' ἰτείης ἱερὸν στύπος. ἐκ δέ νυ κείνων</TextUnit>
    <TextUnit id="5481" loc="4.1429">δενδρέων, οἷαι ἔσαν, τοῖαι πάλιν ἔμπεδον αὔτως</TextUnit>
    <TextUnit id="5482" loc="4.1430">ἐξέφανεν, θάμβος περιώσιον, ἔκφατο δ' Λἴγλη</TextUnit>
    <TextUnit id="5483" loc="4.1431">μειλιχίοις ἐπέεσσιν ἀμειβομένη χατέοντας:</TextUnit>
    <TextUnit id="5484" loc="4.1432">"̓͂Η ἄρα δὴ μέγα πάμπαν ἐφ' ὑμετέροισιν ὄνειαρ</TextUnit>
    <TextUnit id="5485" loc="4.1433">δεῦρ' ἔμολεν καμάτοισιν ὁ κύντατος, ὅστις ἀπούρας</TextUnit>
    <TextUnit id="5486" loc="4.1434">φρουρὸν ὄφιν ζωῆς παγχρύσεα μῆλα θεάων</TextUnit>
    <TextUnit id="5487" loc="4.1435">οἴχετ' ἀειράμενος: στυγερὸν δ' ἄχος ἄμμι λέλειπται.</TextUnit>
    <TextUnit id="5488" loc="4.1436">ἤλυθε γὰρ χθιζός τις ἀνὴρ ὀλοώτατος ὕβριν</TextUnit>
    <TextUnit id="5489" loc="4.1437">καὶ δέμας: ὄσσε δέ οἱ βλοσυρῷ ὑπέλαμπε μετώπῳ:</TextUnit>
    <TextUnit id="5490" loc="4.1438">νηλής: ἀμφὶ δὲ δέρμα πελωρίου ἕστο λέοντος</TextUnit>
    <TextUnit id="5491" loc="4.1439">ὠμόν, ἀδέψητον: στιβαρὸν δ' ἔχεν ὄζον ἐλαίης</TextUnit>
    <TextUnit id="5492" loc="4.1440">τόξα τε, τοῖσι πέλωρ τόδ' ἀπέφθισεν ἰοβολήσας.</TextUnit>
    <TextUnit id="5493" loc="4.1441">ἤλυθε δ' οὖν κἀκεῖνος, ἅ τε χθόνα πεζὸς ὁδεύων,</TextUnit>
    <TextUnit id="5494" loc="4.1442">δίψῃ καρχαλέος: παίφασσε δὲ τόνδ' ἀνὰ χῶρον,</TextUnit>
    <TextUnit id="5495" loc="4.1443">ὕδωρ ἐξερέων, τὸ μὲν οὔ ποθι μέλλεν ἰδέσθαι.</TextUnit>
    <TextUnit id="5496" loc="4.1444">ἥδε δέ τις πέτρη Τριτωνίδος ἐγγύθι λίμνης:</TextUnit>
    <TextUnit id="5497" loc="4.1445">τὴν ὅγ' ἐπιφρασθείς, ἢ καὶ θεοῦ ἐννεσίῃσιν,</TextUnit>
    <TextUnit id="5498" loc="4.1446">λὰξ ποδὶ τύψεν ἔνερθε: τὸ δ' ἀθρόον ἔβλυσεν ὕδωρ.</TextUnit>
    <TextUnit id="5499" loc="4.1447">αὐτὰρ ὅγ' ἄμφω χεῖρε πέδῳ καὶ στέρνον ἐρείσας</TextUnit>
    <TextUnit id="5500" loc="4.1448">ῥωγάδος ἐκ πέτρης πίεν ἄσπετον, ὄφρα βαθεῖαν</TextUnit>
    <TextUnit id="5501" loc="4.1449">νηδύν, φορβάδι ἶσος ἐπιπροπεσών, ἐκορέσθη."</TextUnit>
    <TextUnit id="5502" loc="4.1450">̔͂Ως φάτο: τοὶ δ' ἀσπαστὸν ἵνα σφίσι πέφραδεν Αἴγλη</TextUnit>
    <TextUnit id="5503" loc="4.1451">πίδακα, τῇ θέον αἶψα κεχαρμένοι, ὄφρ' ἐπέκυρσαν.</TextUnit>
    <TextUnit id="5504" loc="4.1452">ὡς δ' ὁπότε στεινὴν περὶ χηραμὸν εἱλίσσονται</TextUnit>
    <TextUnit id="5505" loc="4.1453">γειομόροι μύρμηκες ὁμιλαδόν, ἢ ὅτε μυῖαι</TextUnit>
    <TextUnit id="5506" loc="4.1454">ἀμφ' ὀλίγην μέλιτος γλυκεροῦ λίβα πεπτηυῖαι</TextUnit>
    <TextUnit id="5507" loc="4.1455">ἄπλητον μεμάασιν ἐπήτριμοι: ὧς τότ' ἀολλεῖς</TextUnit>
    <TextUnit id="5508" loc="4.1456">πετραίῃ Μινύαι περὶ πίδακι δινεύεσκον.</TextUnit>
    <TextUnit id="5509" loc="4.1457">καί πού τις διεροῖς ἐπὶ χείλεσιν εἶπεν ἰανθείς:</TextUnit>
    <TextUnit id="5510" loc="4.1458">"̓͂Ω πόποι, ἦ καὶ νόσφιν ἐὼν ἐσάωσεν ἑταίρους</TextUnit>
    <TextUnit id="5511" loc="4.1459">̔Ηρακλέης δίψῃ κεκμηότας. ἀλλά μιν εἴ πως</TextUnit>
    <TextUnit id="5512" loc="4.1460">δήοιμεν στείχοντα δι' ἠπείροιο κιόντες."</TextUnit>
    <TextUnit id="5513" loc="4.1461">̓͂Η, καὶ ἀμειβομένων, οἵ τ' ἄρμενοι ἐς τόδε ἔργον,</TextUnit>
    <TextUnit id="5514" loc="4.1462">ἔκριθεν ἄλλυδις ἄλλος ἐπαΐξας ἐρεείνειν.</TextUnit>
    <TextUnit id="5515" loc="4.1463">ἴχνια γὰρ νυχίοισιν ἐπηλίνδητ' ἀνέμοισιν</TextUnit>
    <TextUnit id="5516" loc="4.1464">κινυμένης ἀμάθου. Βορέαο μὲν ὡρμήθησαν</TextUnit>
    <TextUnit id="5517" loc="4.1465">υἷε δύω, πτερύγεσσι πεποιθότε. ποσσὶ δὲ κούφοις</TextUnit>
    <TextUnit id="5518" loc="4.1466">Εὔφημος πίσυνος, Λυγκεύς γε μὲν ὀξέα τηλοῦ</TextUnit>
    <TextUnit id="5519" loc="4.1467">ὄσσε βαλεῖν: πέμπτος δὲ μετὰ σφίσιν ἔσσυτο Κάνθος.</TextUnit>
    <TextUnit id="5520" loc="4.1468">τὸν μὲν ἄρ' αἶσα θεῶν κείνην ὁδὸν ἠνορέη τε</TextUnit>
    <TextUnit id="5521" loc="4.1469">ὦρσεν, ἵν' ̔Ηρακλῆος ἀπηλεγέως πεπύθοιτο,</TextUnit>
    <TextUnit id="5522" loc="4.1470">Εἰλατίδην Πολύφημον ὅπῃ λίπε: μέμβλετο γάρ οἱ</TextUnit>
    <TextUnit id="5523" loc="4.1471">οὗ ἕθεν ἀμφ' ἑτάροιο μεταλλῆσαι τὰ ἕκαστα.</TextUnit>
    <TextUnit id="5524" loc="4.1472">ἀλλ' ὁ μὲν οὖν Μυσοῖσιν ἐπικλεὲς ἄστυ πολίσσας</TextUnit>
    <TextUnit id="5525" loc="4.1473">νόστου κηδοσύνῃσιν ἔβη διζήμενος ??ργὼ</TextUnit>
    <TextUnit id="5526" loc="4.1474">τῆλε δι' ἠπείροιο: τέως δ' ἐξίκετο γαῖαν</TextUnit>
    <TextUnit id="5527" loc="4.1475">ἀγχιάλων Χαλύβων: τόθι μιν καὶ Μοῖρ' ἐδάμασσεν.</TextUnit>
    <TextUnit id="5528" loc="4.1476">καί οἱ ὑπὸ βλωθρὴν ἀχερωίδα σῆμα τέτυκται</TextUnit>
    <TextUnit id="5529" loc="4.1477">τυτθὸν ἁλὸς προπάροιθεν. ἀτὰρ τότε γ' ̔Ηρακλῆα</TextUnit>
    <TextUnit id="5530" loc="4.1478">μοῦνον ἀπειρεσίης τηλοῦ χθονὸς εἴσατο Λυγκεὺς</TextUnit>
    <TextUnit id="5531" loc="4.1479">τὼς ἰδέειν, ὥς τίς τε νέῳ ἐνὶ ἤματι μήνην</TextUnit>
    <TextUnit id="5532" loc="4.1480">ἢ ἴδεν, ἢ ἐδόκησεν ἐπαχλύουσαν ἰδέσθαι.</TextUnit>
    <TextUnit id="5533" loc="4.1481">ἐς δ' ἑτάρους ἀνιὼν μυθήσατο, μή μιν ἔτ' ἄλλον</TextUnit>
    <TextUnit id="5534" loc="4.1482">μαστῆρα στείχοντα κιχησέμεν: οἱ δὲ καὶ αὐτοὶ</TextUnit>
    <TextUnit id="5535" loc="4.1483">ἤλυθον, Εὔφημός τε πόδας ταχὺς υἷέ τε δοιὼ</TextUnit>
    <TextUnit id="5536" loc="4.1484">Θρηικίου Βορέω, μεταμώνια μοχθήσαντε.</TextUnit>
    <TextUnit id="5537" loc="4.1485">Κάνθε, σὲ δ' οὐλόμεναι Λιβύῃ ἔνι Κῆρες ἕλοντο.</TextUnit>
    <TextUnit id="5538" loc="4.1486">πώεσι φερβομένοισι συνήντεες: εἵπετο δ' ἀνὴρ</TextUnit>
    <TextUnit id="5539" loc="4.1487">αὐλίτης, ὅ ς' ἑῶν μήλων πέρι, τόφρ' ἑτάροισιν</TextUnit>
    <TextUnit id="5540" loc="4.1488">δευομένοις κομίσειας, ἀλεξόμενος κατέπεφνεν</TextUnit>
    <TextUnit id="5541" loc="4.1489">λᾶι βαλών: ἐπεὶ οὐ μὲν ἀφαυρότερός γ' ἐτέτυκτο,</TextUnit>
    <TextUnit id="5542" loc="4.1490">νἱωνὸς Φοίβοιο Λυκωρείοιο Κάφαυρος</TextUnit>
    <TextUnit id="5543" loc="4.1491">κούρης τ' αἰδοίης ̓Ακακαλλίδος, ἥν ποτε Μίνως</TextUnit>
    <TextUnit id="5544" loc="4.1492">ἐς Αιβύην ἀπένασσε θεοῦ βαρὺ κῦμα φέρουσαν,</TextUnit>
    <TextUnit id="5545" loc="4.1493">θυγατέρα σφετέρην: ἡ δ' ἀγλαὸν υἱέα Φοίβῳ</TextUnit>
    <TextUnit id="5546" loc="4.1494">τίκτεν, ὃν ̓Αμφίθεμιν Γαράμαντά τε κικλήσκουσιν.</TextUnit>
    <TextUnit id="5547" loc="4.1495">̓Αμφίθεμις δ' ἄρ' ἔπειτα μίγη Τριτωνίδι νύμφῃ:</TextUnit>
    <TextUnit id="5548" loc="4.1496">ἡ δ' ἄρα οἱ Νασάμωνα τέκεν κρατερόν τε Κάφαυρον,</TextUnit>
    <TextUnit id="5549" loc="4.1497">ὃς τότε Κάνθον ἔπεφνεν ἐπὶ ῥήνεσσιν ἑοῖσιν.</TextUnit>
    <TextUnit id="5550" loc="4.1498">οὐδ' ὅγ' ἀριστήων χαλεπὰς ἠλεύατο χεῖρας,</TextUnit>
    <TextUnit id="5551" loc="4.1499">ὡς μάθον οἷον ἔρεξε. νέκυν δ' ἀνάειραν ὀπίσσω</TextUnit>
    <TextUnit id="5552" loc="4.1500">πευθόμενοι Μινύαι, γαίῃ δ' ἐνὶ ταρχύσαντο</TextUnit>
    <TextUnit id="5553" loc="4.1501">μυρόμενοι: τὰ δὲ μῆλα μετὰ σφέας οἵγ' ἐκόμισσαν.</TextUnit>
    <TextUnit id="5554" loc="4.1502">̓́Ενθα καὶ ̓Αμπυκίδην αὐτῷ ἐνὶ ἤματι Μόψον</TextUnit>
    <TextUnit id="5555" loc="4.1503">νηλειὴς ἕλε πότμος: ἀδευκέα δ' οὐ φύγεν αἶσαν</TextUnit>
    <TextUnit id="5556" loc="4.1504">μαντοσύναις: οὐ γάρ τις ἀποτροπίη θανάτοιο.</TextUnit>
    <TextUnit id="5557" loc="4.1505">κεῖτο δ' ἐπὶ ψαμάθοισι μεσημβρινὸν ἦμαρ ἀλύσκων</TextUnit>
    <TextUnit id="5558" loc="4.1506">δεινὸς ὄφις, νωθὴς μὲν ἑκὼν ἀέκοντα χαλέψαι:</TextUnit>
    <TextUnit id="5559" loc="4.1507">οὐδ' ἂν ὑποτρέσσαντος ἐνωπαδὶς ἀίξειεν.</TextUnit>
    <TextUnit id="5560" loc="4.1508">ἀλλὰ μὲν ᾧ τὰ πρῶτα μελάγχιμον ἰὸν ἐνείη</TextUnit>
    <TextUnit id="5561" loc="4.1509">ζωόντων, ὅσα γαῖα φερέσβιος ἔμπνοα βόσκει,</TextUnit>
    <TextUnit id="5562" loc="4.1510">οὐδ' ὁπόσον πήχυιον ἐς ̓́Αιδα γίγνεται οἶμος,</TextUnit>
    <TextUnit id="5563" loc="4.1511">οὐδ' εἰ Παιήων, εἴ μοι θέμις ἀμφαδὸν εἰπεῖν,</TextUnit>
    <TextUnit id="5564" loc="4.1512">φαρμάσσοι, ὅτε μοῦνον ἐνιχρίμψῃσιν ὀδοῦσιν.</TextUnit>
    <TextUnit id="5565" loc="4.1513">εὖτε γὰρ ἰσόθεος Λιβύην ὑπερέπτατο Περσεὺς</TextUnit>
    <TextUnit id="5566" loc="4.1514">Εὐρυμέδων--καὶ γὰρ τὸ κάλεσκέ μιν οὔνομα μήτηρ--</TextUnit>
    <TextUnit id="5567" loc="4.1515">Γοργόνος ἀρτίτομον κεφαλὴν βασιλῆι κομίζων,</TextUnit>
    <TextUnit id="5568" loc="4.1516">ὅσσαι κυανέου στάγες αἵματος οὖδας ἵκοντο,</TextUnit>
    <TextUnit id="5569" loc="4.1517">αἱ πᾶσαι κείνων ὀφίων γένος ἐβλάστησαν.</TextUnit>
    <TextUnit id="5570" loc="4.1518">τῷ δ' ἄκρην ἐπ' ἄκανθαν ἐνεστηρίξατο Μόψος</TextUnit>
    <TextUnit id="5571" loc="4.1519">λαιὸν ἐπιπροφέρων ταρσὸν ποδός: αὐτὰρ ὁ μέσσην</TextUnit>
    <TextUnit id="5572" loc="4.1520">κερκίδα καὶ μυῶνα, πέριξ ὀδύνῃσιν ἑλιχθείς,</TextUnit>
    <TextUnit id="5573" loc="4.1521">σάρκα δακὼν ἐχάραξεν. ἀτὰρ Μήδεια καὶ ἄλλαι</TextUnit>
    <TextUnit id="5574" loc="4.1522">ἔτρεσαν ἀμφίπολοι: ὁ δὲ φοίνιον ἕλκος ἄφασσεν</TextUnit>
    <TextUnit id="5575" loc="4.1523">θαρσαλέως, ἕνεκ' οὔ μιν ὑπέρβιον ἄλγος ἔτειρεν.</TextUnit>
    <TextUnit id="5576" loc="4.1524">σχέτλιος: ἦ τέ οἱ ἤδη ὑπὸ χροῒ δύετο κῶμα</TextUnit>
    <TextUnit id="5577" loc="4.1525">λυσιμελές, πολλὴ δὲ κατ' ὀφθαλμῶν χέετ' ἀχλύς.</TextUnit>
    <TextUnit id="5578" loc="4.1526">αὐτίκα δὲ κλίνας δαπέδῳ βεβαρηότα γυῖα</TextUnit>
    <TextUnit id="5579" loc="4.1527">ψύχετ' ἀμηχανίῃ: ἕταροι δέ μιν ἀμφαγέροντο</TextUnit>
    <TextUnit id="5580" loc="4.1528">ἥρως τ' Αἰσονίδης, ἀδινῇ περιθαμβέες ἄτῃ.</TextUnit>
    <TextUnit id="5581" loc="4.1529">οὐδὲ μὲν οὐδ' ἐπὶ τυτθὸν ἀποφθίμενός περ ἔμελλεν</TextUnit>
    <TextUnit id="5582" loc="4.1530">κεῖσθαι ὑπ' ἠελίῳ. πύθεσκε γὰρ ἔνδοθι σάρκας</TextUnit>
    <TextUnit id="5583" loc="4.1531">ἰὸς ἄφαρ, μυδόωσα δ' ἀπὸ χροὸς ἔρρεε λάχνη.</TextUnit>
    <TextUnit id="5584" loc="4.1532">αἶψα δὲ χαλκείῃσι βαθὺν τάφον ἐξελάχαινον</TextUnit>
    <TextUnit id="5585" loc="4.1533">ἐσσυμένως μακέλῃσιν: ἐμοιρήσαντο δὲ χαίτας</TextUnit>
    <TextUnit id="5586" loc="4.1534">αὐτοὶ ὁμῶς κοῦραί τε, νέκυν ἐλεεινὰ παθόντα</TextUnit>
    <TextUnit id="5587" loc="4.1535">μυρόμενοι: τρὶς δ' ἀμφὶ σὺν ἔντεσι δινηθέντες</TextUnit>
    <TextUnit id="5588" loc="4.1536">εὖ κτερέων ἴσχοντα, χυτὴν ἐπὶ γαῖαν ἔθεντο.</TextUnit>
    <TextUnit id="5589" loc="4.1537">̓Αλλ' ὅτε δή ῥ' ἐπὶ νηὸς ἔβαν, πρήσοντος ἀήτεω</TextUnit>
    <TextUnit id="5590" loc="4.1538">ἂμ πέλαγος νοτίοιο, πόρους τ' ἀπετεκμήραντο</TextUnit>
    <TextUnit id="5591" loc="4.1539">λίμνης ἐκπρομολεῖν Τριτωνίδος, οὔτινα μῆτιν</TextUnit>
    <TextUnit id="5592" loc="4.1540">δὴν ἔχον, ἀφραδέως δὲ πανημέριοι φορέοντο.</TextUnit>
    <TextUnit id="5593" loc="4.1541">ὡς δὲ δράκων σκολιὴν εἱλιγμένος ἔρχεται οἶμον,</TextUnit>
    <TextUnit id="5594" loc="4.1542">εὖτέ μιν ὀξύτατον θάλπει σέλας ἠελίοιο:</TextUnit>
    <TextUnit id="5595" loc="4.1543">ῥοίζῳ δ' ἔνθα καὶ ἔνθα κάρη στρέφει, ἐν δέ οἱ ὄσσε</TextUnit>
    <TextUnit id="5596" loc="4.1544">σπινθαρύγεσσι πυρὸς ἐναλίγκια μαιμώοντι</TextUnit>
    <TextUnit id="5597" loc="4.1545">λάμπεται, ὄφρα μυχόνδε διὰ ῥωχμοῖο δύηται:</TextUnit>
    <TextUnit id="5598" loc="4.1546">ὧς ̓Αργὼ λίμνης στόμα ναύπορον ἐξερέουσα</TextUnit>
    <TextUnit id="5599" loc="4.1547">ἀμφεπόλει δηναιὸν ἐπὶ χρόνον. αὐτίκα δ' ̓Ορφεὺς</TextUnit>
    <TextUnit id="5600" loc="4.1548">κέκλετ' ̓Απόλλωνος τρίποδα μέγαν ἔκτοθι νηὸς</TextUnit>
    <TextUnit id="5601" loc="4.1549">δαίμοσιν ἐγγενέταις νόστῳ ἔπι μείλια θέσθαι.</TextUnit>
    <TextUnit id="5602" loc="4.1550">καὶ τοὶ μὲν Φοίβου κτέρας ἵδρυον ἐν χθονὶ βάντες:</TextUnit>
    <TextUnit id="5603" loc="4.1551">τοῖσιν δ' αἰζηῷ ἐναλίγκιος ἀντεβόλησεν</TextUnit>
    <TextUnit id="5604" loc="4.1552">Τρίτων εὐρυβίης, γαίης δ' ἀνὰ βῶλον ἀείρας</TextUnit>
    <TextUnit id="5605" loc="4.1553">ξείνι' ἀριστήεσσι προΐσχετο, φώνησέν τε:</TextUnit>
    <TextUnit id="5606" loc="4.1554">"Δέχθε, φίλοι: ἐπεὶ οὐ περιώσιον ἐγγυαλίξαι</TextUnit>
    <TextUnit id="5607" loc="4.1555">ἐνθάδε νῦν πάρ' ἐμοὶ ξεινήιον ἀντομένοισιν.</TextUnit>
    <TextUnit id="5608" loc="4.1556">εἰ δέ τι τῆσδε πόρους μαίεσθ' ἁλός, οἷά τε πολλὰ</TextUnit>
    <TextUnit id="5609" loc="4.1557">ἄνθρωποι χατέουσιν ἐπ' ἀλλοδαπῇ περόωντες,</TextUnit>
    <TextUnit id="5610" loc="4.1558">ἐξερέω. δὴ γάρ με πατὴρ ἐπιίστορα πόντου</TextUnit>
    <TextUnit id="5611" loc="4.1559">θῆκε Ποσειδάων τοῦδ' ἔμμεναι. αὐτὰρ ἀνάσσω</TextUnit>
    <TextUnit id="5612" loc="4.1560">παρραλίης, εἰ δή τιν' ἀκούετε νόσφιν ἐόντες</TextUnit>
    <TextUnit id="5613" loc="4.1561">Εὐρύπυλον Λιβύῃ θηροτρόφῳ ἐγγεγαῶτα."</TextUnit>
    <TextUnit id="5614" loc="4.1562">̔͂Ως ηὔδα: πρόφρων δ' ὑπερέσχεθε βώλακι χεῖρας</TextUnit>
    <TextUnit id="5615" loc="4.1563">Εὔφημος, καὶ τοῖα παραβλήδην προσέειπεν:</TextUnit>
    <TextUnit id="5616" loc="4.1564">"̓Απίδα καὶ πέλαγος Μινώιον εἴ νύ που, ἥρως,</TextUnit>
    <TextUnit id="5617" loc="4.1565">ἐξεδάης, νημερτὲς ἀνειρομένοισιν ἔνισπε.</TextUnit>
    <TextUnit id="5618" loc="4.1566">δεῦρο γὰρ οὐκ ἐθέλοντες ἱκάνομεν, ἀλλὰ βαρείαις</TextUnit>
    <TextUnit id="5619" loc="4.1567">χρίμψαντες γαίης ἐπὶ πείρασι τῆσδε θυέλλαις</TextUnit>
    <TextUnit id="5620" loc="4.1568">νῆα μεταχρονίην ἐκομίσσαμεν ἐς τόδε λίμνης</TextUnit>
    <TextUnit id="5621" loc="4.1569">χεῦμα δι' ἠπείρου βεβαρημένοι: οὐδέ τι ἴδμεν,</TextUnit>
    <TextUnit id="5622" loc="4.1570">πῇ πλόος ἐξανέχει Πελοπηίδα γαῖαν ἱκέσθαι."</TextUnit>
    <TextUnit id="5623" loc="4.1571">̔͂Ως ἄρ' ἔφη: ὁ δὲ χεῖρα τανύσσατο, δεῖξε δ' ἄπωθεν</TextUnit>
    <TextUnit id="5624" loc="4.1572">φωνήσας πόντον τε καὶ ἀγχιβαθὲς στόμα λίμνης:</TextUnit>
    <TextUnit id="5625" loc="4.1573">"Κείνη μὲν πόντοιο διήλυσις, ἔνθα μάλιστα</TextUnit>
    <TextUnit id="5626" loc="4.1574">βένθος ἀκίνητον μελανεῖ: ἑκάτερθε δὲ λευκαὶ</TextUnit>
    <TextUnit id="5627" loc="4.1575">ῥηγμῖνες φρίσσουσι διαυγέες: ἡ δὲ μεσηγὺ</TextUnit>
    <TextUnit id="5628" loc="4.1576">ῥηγμίνων στεινὴ τελέθει ὁδὸς ἐκτὸς ἐλάσσαι.</TextUnit>
    <TextUnit id="5629" loc="4.1577">κεῖνο δ' ὑπηέριον θείην Πελοπηίδα γαῖαν</TextUnit>
    <TextUnit id="5630" loc="4.1578">εἰσανέχει πέλαγος Κρήτης ὕπερ: ἀλλ' ἐπὶ χειρὸς</TextUnit>
    <TextUnit id="5631" loc="4.1579">δεξιτερῆς, λίμνηθεν ὅτ' εἰς ἁλὸς οἶδμα βάλητε,</TextUnit>
    <TextUnit id="5632" loc="4.1580">τόφρ' αὐτὴν παρὰ χέρσον ἐεργμένοι ἰθύνεσθε,</TextUnit>
    <TextUnit id="5633" loc="4.1581">ἔστ' ἂν ἄνω τείνῃσι: περιρρήδην δ' ἑτέρωσε</TextUnit>
    <TextUnit id="5634" loc="4.1582">κλινομένης χέρσοιο, τότε πλόος ὔμμιν ἀπήμων</TextUnit>
    <TextUnit id="5635" loc="4.1583">ἀγκῶνος τέτατ' ἰθὺς ἀπὸ προύχοντος ἰοῦσιν.</TextUnit>
    <TextUnit id="5636" loc="4.1584">ἀλλ' ἴτε γηθόσυνοι, καμάτοιο δὲ μήτις ἀνίη</TextUnit>
    <TextUnit id="5637" loc="4.1585">γιγνέσθω, νεότητι κεκασμένα γυῖα μογῆσαι."</TextUnit>
    <TextUnit id="5638" loc="4.1586">̓́Ισκεν ἐυφρονέων: οἱ δ' αἶψ' ἐπὶ νηὸς ἔβησαν</TextUnit>
    <TextUnit id="5639" loc="4.1587">λίμνης ἐκπρομολεῖν λελιημένοι εἰρεσίῃσιν.</TextUnit>
    <TextUnit id="5640" loc="4.1588">καὶ δὴ ἐπιπρονέοντο μεμαότες: αὐτὰρ ὁ τείως</TextUnit>
    <TextUnit id="5641" loc="4.1589">Τρίτων ἀνθέμενος τρίποδα μέγαν, εἴσατο λίμνην</TextUnit>
    <TextUnit id="5642" loc="4.1590">εἰσβαίνειν: μετὰ δ' οὔτις ἐσέδρακεν, οἷον ἄφαντος</TextUnit>
    <TextUnit id="5643" loc="4.1591">αὐτῷ σὺν τρίποδι σχεδὸν ἔπλετο. τοῖσι δ' ἰάνθη</TextUnit>
    <TextUnit id="5644" loc="4.1592">θυμός, ὃ δὴ μακάρων τις ἐναίσιμος ἀντεβόλησεν.</TextUnit>
    <TextUnit id="5645" loc="4.1593">καί ῥά οἱ Αἰσονίδην μήλων ὅ τι φέρτατον ἄλλων</TextUnit>
    <TextUnit id="5646" loc="4.1594">ἤνωγον ῥέξαι καὶ ἐπευφημῆσαι ἑλόντα.</TextUnit>
    <TextUnit id="5647" loc="4.1595">αἶψα δ' ὅγ' ἐσσυμένως ἐκρίνατο, καί μιν ἀείρας</TextUnit>
    <TextUnit id="5648" loc="4.1596">σφάξε κατὰ πρύμνης, ἐπὶ δ' ἔννεπεν εὐχωλῇσιν:</TextUnit>
    <TextUnit id="5649" loc="4.1597">"Δαῖμον, ὅτις λίμνης ἐπὶ πείρασι τῆσδ' ἐφαάνθης,</TextUnit>
    <TextUnit id="5650" loc="4.1598">εἴτε σέγε Τρίτων', ἅλιον τέρας, εἴτε σε Φόρκυν,</TextUnit>
    <TextUnit id="5651" loc="4.1599">ἢ Νηρῆα θύγατρες ἐπικλείους' ἁλοσύδναι,</TextUnit>
    <TextUnit id="5652" loc="4.1600">ἵλαθι, καὶ νόστοιο τέλος θυμηδὲς ὄπαζε."</TextUnit>
    <TextUnit id="5653" loc="4.1601">̓͂Η ῥ', ἅμα δ' εὐχωλῇσιν ἐς ὕδατα λαιμοτομήσας</TextUnit>
    <TextUnit id="5654" loc="4.1602">ἧκε κατὰ πρύμνης: ὁ δὲ βένθεος ἐξεφαάνθη</TextUnit>
    <TextUnit id="5655" loc="4.1603">τοῖος ἐών, οἷός περ ἐτήτυμος ἦεν ἰδέσθαι.</TextUnit>
    <TextUnit id="5656" loc="4.1604">ὡς δ' ὅτ' ἀνὴρ θοὸν ἵππον ἐς εὐρέα κύκλον ἀγῶνος</TextUnit>
    <TextUnit id="5657" loc="4.1605">στέλλῃ, ὀρεξάμενος λασίης εὐπειθέα χαίτης,</TextUnit>
    <TextUnit id="5658" loc="4.1606">εἶθαρ ἐπιτροχάων, ὁ δ' ἐπ' αὐχένι γαῦρος ἀερθεὶς</TextUnit>
    <TextUnit id="5659" loc="4.1607">ἕσπεται, ἀργινόεντα δ' ἐνὶ στομάτεσσι χαλινὰ</TextUnit>
    <TextUnit id="5660" loc="4.1608">ἀμφὶς ὀδακτάζοντι παραβλήδην κροτέονται:</TextUnit>
    <TextUnit id="5661" loc="4.1609">ὧς ὅγ' ἐπισχόμενος γλαφυρῆς ὁλκήιον ̓Αργοῦς</TextUnit>
    <TextUnit id="5662" loc="4.1610">ἦγ' ἅλαδε προτέρωσε. δέμας δέ οἱ ἐξ ὑπάτοιο</TextUnit>
    <TextUnit id="5663" loc="4.1611">κράατος, ἀμφί τε νῶτα καὶ ἰξύας ἔστ' ἐπὶ νηδὺν</TextUnit>
    <TextUnit id="5664" loc="4.1612">ἀντικρὺ μακάρεσσι φυὴν ἔκπαγλον ἔικτο:</TextUnit>
    <TextUnit id="5665" loc="4.1613">αὐτὰρ ὑπαὶ λαγόνων δίκραιρά οἱ ἔνθα καὶ ἔνθα</TextUnit>
    <TextUnit id="5666" loc="4.1614">κήτεος ὁλκαίη μηκύνετο: κόπτε δ' ἀκάνθαις</TextUnit>
    <TextUnit id="5667" loc="4.1615">ἄκρον ὕδωρ, αἵ τε σκολιοῖς ἐπινειόθι κέντροις</TextUnit>
    <TextUnit id="5668" loc="4.1616">μήνης ὡς κεράεσσιν ἐειδόμεναι διχόωντο.</TextUnit>
    <TextUnit id="5669" loc="4.1617">τόφρα δ' ἄγεν, τείως μιν ἐπιπροέηκε θαλάσσῃ</TextUnit>
    <TextUnit id="5670" loc="4.1618">νισσομένην: δῦ δ' αἶψα μέγαν βυθόν: οἱ δ' ὁμάδησαν</TextUnit>
    <TextUnit id="5671" loc="4.1619">ἥρωες, τέρας αἰνὸν ἐν ὀφθαλμοῖσιν ἰδόντες.</TextUnit>
    <TextUnit id="5672" loc="4.1620">ἔνθα μὲν ̓Αργῷός τε λιμὴν καὶ σήματα νηὸς</TextUnit>
    <TextUnit id="5673" loc="4.1621">ἠδὲ Ποσειδάωνος ἰδὲ Τρίτωνος ἔασιν</TextUnit>
    <TextUnit id="5674" loc="4.1622">βωμοί: ἐπεὶ κεῖν' ἦμαρ ἐπέσχεθον. αὐτὰρ ἐς ἠῶ</TextUnit>
    <TextUnit id="5675" loc="4.1623">λαίφεσι πεπταμένοις αὐτὴν ἐπὶ δεξί' ἔχοντες</TextUnit>
    <TextUnit id="5676" loc="4.1624">γαῖαν ἐρημαίην, πνοιῇ ζεφύροιο θέεσκον.</TextUnit>
    <TextUnit id="5677" loc="4.1625">ἦρι δ' ἔπειτ' ἀγκῶνά θ' ὁμοῦ μυχάτην τε θάλασσαν</TextUnit>
    <TextUnit id="5678" loc="4.1626">κεκλιμένην ἀγκῶνος ὕπερ προύχοντος ἴδοντο.</TextUnit>
    <TextUnit id="5679" loc="4.1627">αὐτίκα δὲ ζέφυρος μὲν ἐλώφεεν, ἤλυθε δ' αὔρη</TextUnit>
    <TextUnit id="5680" loc="4.1628">ἀργέσταο νότου: κεχάροντο δὲ θυμὸν ἰωῇ.</TextUnit>
    <TextUnit id="5681" loc="4.1629">ἦμος δ' ἠέλιος μὲν ἔδυ, ἀνὰ δ' ἤλυθεν ἀστὴρ</TextUnit>
    <TextUnit id="5682" loc="4.1630">αὔλιος, ὅς τ' ἀνέπαυσεν ὀιζυροὺς ἀροτῆρας,</TextUnit>
    <TextUnit id="5683" loc="4.1631">δὴ τότ' ἔπειτ' ἀνέμοιο κελαινῇ νυκτὶ λιπόντος</TextUnit>
    <TextUnit id="5684" loc="4.1632">ἱστία λυσάμενοι περιμήκεά τε κλίναντες</TextUnit>
    <TextUnit id="5685" loc="4.1633">ἱστόν, ἐυξέστῃσιν ἐπερρώοντ' ἐλάτῃσιν</TextUnit>
    <TextUnit id="5686" loc="4.1634">παννύχιοι καὶ ἐπ' ἦμαρ, ἐπ' ἤματι δ' αὖτις ἰοῦσαν</TextUnit>
    <TextUnit id="5687" loc="4.1635">νύχθ' ἑτέρην. ὑπέδεκτο δ' ἀπόπροθι παιπαλόεσσα</TextUnit>
    <TextUnit id="5688" loc="4.1636">Κάρπαθος: ἔνθεν δ' οἵγε περαιώσεσθαι ἔμελλον</TextUnit>
    <TextUnit id="5689" loc="4.1637">Κρήτην, ἥ τ' ἄλλων ὑπερέπλετο εἰν ἁλὶ νήσων.</TextUnit>
    <TextUnit id="5690" loc="4.1638">Τοὺς δὲ Τάλως χάλκειος, ἀπὸ στιβαροῦ σκοπέλοιο</TextUnit>
    <TextUnit id="5691" loc="4.1639">ῥηγνύμενος πέτρας, εἶργε χθονὶ πείσματ' ἀνάψαι,</TextUnit>
    <TextUnit id="5692" loc="4.1640">Δικταίην ὅρμοιο κατερχομένους ἐπιωγήν:</TextUnit>
    <TextUnit id="5693" loc="4.1641">τὸν μὲν χαλκείης μελιηγενέων ἀνθρώπων</TextUnit>
    <TextUnit id="5694" loc="4.1642">ῥίζης λοιπὸν ἐοντα μετ' ἀνδράσιν ἡμιθέοισιν</TextUnit>
    <TextUnit id="5695" loc="4.1643">Εὐρώπῃ Κρονίδης νήσου πόρεν ἔμμεναι σὖρον,</TextUnit>
    <TextUnit id="5696" loc="4.1644">τρὶς περὶ χαλκείοις Κρήτην ποσὶ δινεύοντα.</TextUnit>
    <TextUnit id="5697" loc="4.1645">ἀλλ' ἤτοι τὸ μὲν ἄλλο δέμας καὶ γυῖα τέτυκτο</TextUnit>
    <TextUnit id="5698" loc="4.1646">χάλκεος ἠδ' ἄρρηκτος: ὑπαὶ δέ οἱ ἔσκε τένοντος</TextUnit>
    <TextUnit id="5699" loc="4.1647">σύριγξ αἱματόεσσα κατὰ σφυρόν: αὐτὰρ ὅ τ' ἦγχε</TextUnit>
    <TextUnit id="5700" loc="4.1648">λεπτὸς ὑμὴν ζωῆς ἔχε πείρατα καὶ θανάτοιο.</TextUnit>
    <TextUnit id="5701" loc="4.1649">οἱ δέ, δύῃ μάλα περ δεδμημένοι, αἶψ' ἀπὸ χέρσου</TextUnit>
    <TextUnit id="5702" loc="4.1650">νῆα περιδδείσαντες ἀνακρούεσκον ἐρετμοῖς.</TextUnit>
    <TextUnit id="5703" loc="4.1651">καί νύ κ' ἐπισμυγερῶς Κρήτης ἑκὰς ἠέρθησαν,</TextUnit>
    <TextUnit id="5704" loc="4.1652">ἀμφότερον δίψῃ τε καὶ ἄλγεσι μοχθίζοντες,</TextUnit>
    <TextUnit id="5705" loc="4.1653">εἰ μή σφιν Μήδεια λιαζομένοις ἀγόρευσεν:</TextUnit>
    <TextUnit id="5706" loc="4.1654">"Κέκλυτέ μευ. μούνη γὰρ ὀίομαι ὔμμι δαμάσσειν</TextUnit>
    <TextUnit id="5707" loc="4.1655">ἄνδρα τόν, ὅστις ὅδ' ἐστί, καὶ εἰ παγχάλκεον ἴσχει</TextUnit>
    <TextUnit id="5708" loc="4.1656">ὃν δέμας, ὁππότε μή οἱ ἐπ' ἀκάματος πέλοι αἰών.</TextUnit>
    <TextUnit id="5709" loc="4.1657">ἀλλ' ἔχετ' αὐτοῦ νῆα θελήμονες ἐκτὸς ἐρωῆς</TextUnit>
    <TextUnit id="5710" loc="4.1658">πετράων, εἵως κεν ἐμοὶ εἴξειε δαμῆναι."</TextUnit>
    <TextUnit id="5711" loc="4.1659">̔͂Ως ἄρ' ἔφη: καὶ τοὶ μὲν ὑπὲκ βελέων ἐρύσαντο</TextUnit>
    <TextUnit id="5712" loc="4.1660">νῆ' ἐπ' ἐρετμοῖσιν, δεδοκημένοι ἥντινα ῥέξει</TextUnit>
    <TextUnit id="5713" loc="4.1661">μῆτιν ἀνωίστως: ἡ δὲ πτύχα πορφυρέοιο</TextUnit>
    <TextUnit id="5714" loc="4.1662">προσχομένη πέπλοιο παρειάων ἑκάτερθεν</TextUnit>
    <TextUnit id="5715" loc="4.1663">βήσατ' ἐπ' ἰκριόφιν: χειρὸς δέ ἑ χειρὶ μεμαρπὼς</TextUnit>
    <TextUnit id="5716" loc="4.1664">Αἰσονίδης ἐκόμιζε διὰ κληῖδας ἰοῦσαν.</TextUnit>
    <TextUnit id="5717" loc="4.1665">ἔνθα δ' ἀοιδῇσιν μειλίσσετο, μέλπε δὲ Κῆρας</TextUnit>
    <TextUnit id="5718" loc="4.1666">θυμοβόρους, ̓Αίδαο θοὰς κύνας, αἳ περὶ πᾶσαν</TextUnit>
    <TextUnit id="5719" loc="4.1667">ἠέρα δινεύουσαι ἐπὶ ζωοῖσιν ἄγονται.</TextUnit>
    <TextUnit id="5720" loc="4.1668">τὰς γουναζομένη τρὶς μὲν παρεκέκλετ' ἀοιδαῖς,</TextUnit>
    <TextUnit id="5721" loc="4.1669">τρὶς δὲ λιταῖς: θεμένη δὲ κακὸν νόον, ἐχθοδοποῖσιν</TextUnit>
    <TextUnit id="5722" loc="4.1670">ὄμμασι χαλκείοιο Τάλω ἐμέγηρεν ὀπωπάς:</TextUnit>
    <TextUnit id="5723" loc="4.1671">λευγαλέον δ' ἐπί οἱ πρῖεν χόλον, ἐκ δ' ἀίδηλα</TextUnit>
    <TextUnit id="5724" loc="4.1672">δείκηλα προΐαλλεν, ἐπιζάφελον κοτέουσα.</TextUnit>
    <TextUnit id="5725" loc="4.1673">Ζεῦ πάτερ, ἦ μέγα δή μοι ἐνὶ φρεσὶ θάμβος ἄηται,</TextUnit>
    <TextUnit id="5726" loc="4.1674">εἰ δὴ μὴ νούσοισι τυπῇσί τε μοῦνον ὄλεθρος</TextUnit>
    <TextUnit id="5727" loc="4.1675">ἀντιάει, καὶ δή τις ἀπόπροθεν ἄμμε χαλέπτει.</TextUnit>
    <TextUnit id="5728" loc="4.1676">ὧς ὅγε χάλκειός περ ἐὼν ὑπόειξε δαμῆναι</TextUnit>
    <TextUnit id="5729" loc="4.1677">Μηδείης βρίμῃ πολυφαρμάκου. ἂν δὲ βαρείας</TextUnit>
    <TextUnit id="5730" loc="4.1678">ὀχλίζων λάιγγας, ἐρυκέμεν ὅρμον ἱκέσθαι.</TextUnit>
    <TextUnit id="5731" loc="4.1679">πετραίῳ στόνυχι χρίμψε σφυρόν: ἐκ δέ οἱ ἰχὼρ</TextUnit>
    <TextUnit id="5732" loc="4.1680">τηκομένῳ ἴκελος μολίβῳ ῥέεν: οὐδ' ἔτι δηρὸν</TextUnit>
    <TextUnit id="5733" loc="4.1681">εἱστήκει προβλῆτος ἐπεμβεβαὼς σκοπέλοιο.</TextUnit>
    <TextUnit id="5734" loc="4.1682">ἀλλ' ὥς τίς τ' ἐν ὄρεσσι πελωρίη ὑψόθι πεύκη,</TextUnit>
    <TextUnit id="5735" loc="4.1683">τήν τε θοοῖς πελέκεσσιν ἔθ' ἡμιπλῆγα λιπόντες</TextUnit>
    <TextUnit id="5736" loc="4.1684">ὑλοτόμοι δρυμοῖο κατήλυθον: ἡ δ' ὑπὸ νυκτὶ</TextUnit>
    <TextUnit id="5737" loc="4.1685">ῥιπῇσιν μὲν πρῶτα τινάσσεται, ὕστερον αὖτε</TextUnit>
    <TextUnit id="5738" loc="4.1686">πρυμνόθεν ἐξαγεῖσα κατήριπεν: ὧς ὅγε ποσσὶν</TextUnit>
    <TextUnit id="5739" loc="4.1687">ἀκαμάτοις τείως μὲν ἐπισταδὸν ᾐωρεῖτο,</TextUnit>
    <TextUnit id="5740" loc="4.1688">ὕστερον αὖτ' ἀμενηνὸς ἀπείρονι κάππεσε δούπῳ.</TextUnit>
    <TextUnit id="5741" loc="4.1689">κεῖνο μὲν οὖν Κρήτῃ ἐνὶ δὴ κνέφας ηὐλίζοντο</TextUnit>
    <TextUnit id="5742" loc="4.1690">ἥρωες: μετὰ δ' οἵγε νέον φαέθουσαν ἐς ἠῶ</TextUnit>
    <TextUnit id="5743" loc="4.1691">ἱρὸν ̓Αθηναίης Μινωίδος ἱδρύσαντο,</TextUnit>
    <TextUnit id="5744" loc="4.1692">ὕδωρ τ' εἰσαφύσαντο καὶ εἰσέβαν, ὥς κεν ἐρετμοῖς</TextUnit>
    <TextUnit id="5745" loc="4.1693">παμπρώτιστα βάλοιεν ὑπὲρ Σαλμωνίδος ἄκρης.</TextUnit>
    <TextUnit id="5746" loc="4.1694">Λὐτίκα δὲ Κρηταῖον ὑπὲρ μέγα λαῖτμα θέοντας</TextUnit>
    <TextUnit id="5747" loc="4.1695">νὺξ ἐφόβει, τήνπερ τε κατουλάδα κικλήσκουσιν:</TextUnit>
    <TextUnit id="5748" loc="4.1696">νύκτ' ὀλοὴν οὐκ ἄστρα διίσχανεν, οὐκ ἀμαρυγαὶ</TextUnit>
    <TextUnit id="5749" loc="4.1697">μήνης: οὐρανόθεν δὲ μέλαν χάος, ἠέ τις ἄλλη</TextUnit>
    <TextUnit id="5750" loc="4.1698">ὠρώρει σκοτίη μυχάτων ἀνιοῦσα βερέθρων.</TextUnit>
    <TextUnit id="5751" loc="4.1699">αὐτοὶ δ', εἴτ' ̓Αίδῃ, εἴθ' ὕδασιν ἐμφορέοντο,</TextUnit>
    <TextUnit id="5752" loc="4.1700">ἠείδειν οὐδ' ὅσσον: ἐπέτρεψαν δὲ θαλάσσῃ</TextUnit>
    <TextUnit id="5753" loc="4.1701">νόστον, ἀμηχανέοντες, ὅπῃ φέροι. αὐτὰρ ̓Ιήσων</TextUnit>
    <TextUnit id="5754" loc="4.1702">χεῖρας ἀνασχόμενος μεγάλῃ ὀπὶ Φοῖβον ἀύτει,</TextUnit>
    <TextUnit id="5755" loc="4.1703">ῥύσασθαι καλέων: κατὰ δ' ἔρρεεν ἀσχαλόωντι</TextUnit>
    <TextUnit id="5756" loc="4.1704">δάκρυα: πολλὰ δὲ Πυθοῖ ὑπέσχετο, πολλὰ δ' ̓Αμύκλαις,</TextUnit>
    <TextUnit id="5757" loc="4.1705">πολλὰ δ' ἐς ̓Ορτυγίην ἀπερείσια δῶρα κομίσσειν.</TextUnit>
    <TextUnit id="5758" loc="4.1706">Λητοΐδη, τύνη δὲ κατ' οὐρανοῦ ἵκεο πέτρας</TextUnit>
    <TextUnit id="5759" loc="4.1707">ῥίμφα Μελαντίους ἀριήκοος, αἵ τ' ἐνὶ πόντῳ</TextUnit>
    <TextUnit id="5760" loc="4.1708">ἧνται: δοιάων δὲ μιῆς ἐφύπερθεν ὀρούσας,</TextUnit>
    <TextUnit id="5761" loc="4.1709">δεξιτερῇ χρύσειον ἀνέσχεθες ὑψόθι τόξον:</TextUnit>
    <TextUnit id="5762" loc="4.1710">μαρμαρέην δ' ἀπέλαμψε βιὸς περὶ πάντοθεν αἴγλην.</TextUnit>
    <TextUnit id="5763" loc="4.1711">τοῖσι δέ τις Σποράδων βαιὴ ἀπὸ τόφρ' ἐφαάνθη</TextUnit>
    <TextUnit id="5764" loc="4.1712">νῆσος ἰδεῖν, ὀλίγης ̔Ιππουρίδος ἀντία νήσου,</TextUnit>
    <TextUnit id="5765" loc="4.1713">ἔνθ' εὐνὰς ἐβάλοντο καὶ ἔσχεθον: αὐτίκα δ' ̓Ηὼς</TextUnit>
    <TextUnit id="5766" loc="4.1714">φέγγεν ἀνερχομένη: τοὶ δ' ἀγλαὸν ̓Απόλλωνι</TextUnit>
    <TextUnit id="5767" loc="4.1715">ἄλσει ἐνὶ σκιερῷ τέμενος σκιόεντά τε βωμὸν</TextUnit>
    <TextUnit id="5768" loc="4.1716">ποίεον, Αἰγλήτην μὲν ἐυσκόπου εἵνεκεν αἴγλης</TextUnit>
    <TextUnit id="5769" loc="4.1717">Φοῖβον κεκλόμενοι: ̓Ανάφην δέ τε λισσάδα νῆσον</TextUnit>
    <TextUnit id="5770" loc="4.1718">ἴσκον, ὃ δὴ Φοῖβός μιν ἀτυζομένοις ἀνέφηνεν.</TextUnit>
    <TextUnit id="5771" loc="4.1719">ῥέζον δ' ὅσσα περ ἄνδρες ἐρημαίῃ ἐνὶ ῥέζειν</TextUnit>
    <TextUnit id="5772" loc="4.1720">ἀκτῇ ἐφοπλίσσειαν: ὃ δή σφεας ὁππότε δαλοῖς</TextUnit>
    <TextUnit id="5773" loc="4.1721">ὕδωρ αἰθομένοισιν ἐπιλλείβοντας ἴδοντο</TextUnit>
    <TextUnit id="5774" loc="4.1722">Μηδείης δμωαὶ Φαιηκίδες, οὐκέτ' ἔπειτα</TextUnit>
    <TextUnit id="5775" loc="4.1723">ἴσχειν ἐν στήθεσσι γέλω σθένον, οἷα θαμειὰς</TextUnit>
    <TextUnit id="5776" loc="4.1724">αἰὲν ἐν ̓Αλκινόοιο βοοκτασίας ὁρόωσαι.</TextUnit>
    <TextUnit id="5777" loc="4.1725">τὰς δ' αἰσχροῖς ἥρωες ἐπεστοβέεσκον ἔπεσσιν</TextUnit>
    <TextUnit id="5778" loc="4.1726">χλεύῃ γηθόσυνοι: γλυκερὴ δ' ἀνεδαίετο τοῖσιν</TextUnit>
    <TextUnit id="5779" loc="4.1727">κερτομίη καὶ νεῖκος ἐπεσβόλον. ἐκ δέ νυ κείνης</TextUnit>
    <TextUnit id="5780" loc="4.1728">μολπῆς ἡρώων νήσῳ ἔνι τοῖα γυναῖκες</TextUnit>
    <TextUnit id="5781" loc="4.1729">ἀνδράσι δηριόωνται, ὅτ' ̓Απόλλωνα θυηλαῖς</TextUnit>
    <TextUnit id="5782" loc="4.1730">Αἰγλήτην ̓Ανάφης τιμήορον ἱλάσκωνται.</TextUnit>
    <TextUnit id="5783" loc="4.1731">̓Αλλ' ὅτε δὴ κἀκεῖθεν ὑπεύδια πείσματ' ἔλυσαν,</TextUnit>
    <TextUnit id="5784" loc="4.1732">μνήσατ' ἔπειτ' Εὔφημος ὀνείρατος ἐννυχίοιο,</TextUnit>
    <TextUnit id="5785" loc="4.1733">ἁζόμενος Μαίης υἷα κλυτόν. εἴσατο γάρ οἱ</TextUnit>
    <TextUnit id="5786" loc="4.1734">δαιμονίη βῶλαξ ἐπιμάστιος ᾧ ἐν ἀγοστῷ</TextUnit>
    <TextUnit id="5787" loc="4.1735">ἄρδεσθαι λευκῇσιν ὑπαὶ λιβάδεσσι γάλακτος,</TextUnit>
    <TextUnit id="5788" loc="4.1736">ἐκ δὲ γυνὴ βώλοιο πέλειν ὀλίγης περ ἐούσης</TextUnit>
    <TextUnit id="5789" loc="4.1737">παρθενικῇ ἰκέλη: μίχθη δέ οἱ ἐν φιλότητι</TextUnit>
    <TextUnit id="5790" loc="4.1738">ἄσχετον ἱμερθείς: ὀλοφύρετο δ' ἠύτε κούρην</TextUnit>
    <TextUnit id="5791" loc="4.1739">ζευξάμενος, τήν τ' αὐτὸς ἑῷ ἀτίταλλε γάλακτι:</TextUnit>
    <TextUnit id="5792" loc="4.1740">ἡ δέ ἑ μειλιχίοισι παρηγορέεσκ' ἐπέεσσιν:</TextUnit>
    <TextUnit id="5793" loc="4.1741">"Τρίτωνος γένος εἰμί, τεῶν τροφός, ὦ φίλε, παίδων,</TextUnit>
    <TextUnit id="5794" loc="4.1742">οὐ κούρη: Τρίτων γὰρ ἐμοὶ Λιβύη τε τοκῆες.</TextUnit>
    <TextUnit id="5795" loc="4.1743">ἀλλά με Νηρῆος παρακάτθεο παρθενικῇσιν</TextUnit>
    <TextUnit id="5796" loc="4.1744">ἂμ πέλαγος ναίειν ̓Ανάφης σχεδόν: εἶμι δ' ἐς αὐγὰς</TextUnit>
    <TextUnit id="5797" loc="4.1745">ἠελίου μετόπισθε, τεοῖς νεπόδεσσιν ἑτοίμη."</TextUnit>
    <TextUnit id="5798" loc="4.1746">Τῷ δ' ἄρ' ἐπὶ μνῆστιν κραδίη βάλεν, ἔκ τ' ὀνόμηνεν</TextUnit>
    <TextUnit id="5799" loc="4.1747">Αἰσονίδῃ: ὁ δ' ἔπειτα θεοπροπίας ̔Εκάτοιο</TextUnit>
    <TextUnit id="5800" loc="4.1748">θυμῷ πεμπάζων ἀνενείκατο φώνησέν τε:</TextUnit>
    <TextUnit id="5801" loc="4.1749">"̓͂Ω πέπον, ἦ μέγα δή δε καὶ ἀγλαὸν ἔμμορε κῦδος.</TextUnit>
    <TextUnit id="5802" loc="4.1750">βώλακα γὰρ τεύξουσι θεοὶ πόντονδε βαλόντι</TextUnit>
    <TextUnit id="5803" loc="4.1751">νῆσον, ἵν' ὁπλότεροι παίδων δέθεν ἐννάσσονται</TextUnit>
    <TextUnit id="5804" loc="4.1752">παῖδες: ἐπεὶ Τρίτων ξεινήιον ἐγγυάλιξεν</TextUnit>
    <TextUnit id="5805" loc="4.1753">τήνδε τοι ἠπείροιο Λιβυστίδος. οὔ νύ τις ἄλλος</TextUnit>
    <TextUnit id="5806" loc="4.1754">ἀθανάτων, ἢ κεῖνος, ὅ μιν πόρεν ἀντιβολήσας."</TextUnit>
    <TextUnit id="5807" loc="4.1755">̔͂Ως ἔφατ': οὐδ' ἁλίωσεν ὑπόκρισιν Αἰσονίδαο</TextUnit>
    <TextUnit id="5808" loc="4.1756">Εὔφημος: βῶλον δέ, θεοπροπίῃσιν ἰανθείς,</TextUnit>
    <TextUnit id="5809" loc="4.1757">ἧκεν ὑποβρυχίην. τῆς δ' ἔκτοθι νῆσος ἀέρθη</TextUnit>
    <TextUnit id="5810" loc="4.1758">Καλλίστη, παίδων ἱερὴ τροφὸς Εὐφήμοιο,</TextUnit>
    <TextUnit id="5811" loc="4.1759">οἳ πρὶν μέν ποτε δὴ Σιντηίδα Λῆμνον ἔναιον,</TextUnit>
    <TextUnit id="5812" loc="4.1760">Λήμνου τ' ἐξελαθέντες ὑπ' ἀνδράσι Τυρσηνοῖσιν</TextUnit>
    <TextUnit id="5813" loc="4.1761">Σπάρτην εἰσαφίκανον ἐφέστιοι: ἐκ δὲ λιπόντας</TextUnit>
    <TextUnit id="5814" loc="4.1762">Σπάρτην Αὐτεσίωνος ἐὺς πάις ἤγαγε Θήρας</TextUnit>
    <TextUnit id="5815" loc="4.1763">Καλλίστην ἐπὶ νῆσον, ἀμείψατο δ' οὔνομα Θήρης</TextUnit>
    <TextUnit id="5816" loc="4.1764">ἐξ ἕθεν. ἀλλὰ τὰ μὲν μετόπιν γένετ' Εὐφήμοιο.</TextUnit>
    <TextUnit id="5817" loc="4.1765">Κεῖθεν δ' ἀπτερέως διὰ μυρίον οἶδμα λιπόντες</TextUnit>
    <TextUnit id="5818" loc="4.1766">Αἰγίνης ἀκτῇσιν ἐπέσχεθον: αἶψα δὲ τοίγε</TextUnit>
    <TextUnit id="5819" loc="4.1767">ὑδρείης πέρι δῆριν ἀμεμφέα δηρίσαντο,</TextUnit>
    <TextUnit id="5820" loc="4.1768">ὅς κεν ἀφυσσάμενος φθαίη μετὰ νῆάδ' ἱκέσθαι.</TextUnit>
    <TextUnit id="5821" loc="4.1769">ἄμφθ γὰρ χρειώ τε καὶ ἄσπετος οὖρος ἔπειγεν.</TextUnit>
    <TextUnit id="5822" loc="4.1770">ἔνθ' ἔτι νῦν πλήθοντας ἐπωμαδὸν ἀμφιφορῆας</TextUnit>
    <TextUnit id="5823" loc="4.1771">ἀνθέμενοι κούφοισιν ἄφαρ κατ' ἀγῶνα πόδεσσιν</TextUnit>
    <TextUnit id="5824" loc="4.1772">κοῦροι Μυρμιδόνων νίκης πέρι δηριόωνται.</TextUnit>
    <TextUnit id="5825" loc="4.1773">̔́Ιλατ' ἀριστήων μακάρων γένος: αἵδε δ' ἀοιδαὶ</TextUnit>
    <TextUnit id="5826" loc="4.1774">εἰς ἔτος ἐξ ἔτεος γλυκερώτεραι εἶεν ἀείδειν</TextUnit>
    <TextUnit id="5827" loc="4.1775">ἀνθρώποις. ἤδη γὰρ ἐπὶ κλυτὰ πείραθ' ἱκάνω</TextUnit>
    <TextUnit id="5828" loc="4.1776">ὑμετέρων καμάτων: ἐπεὶ οὔ νύ τις ὔμμιν ἄεθλος</TextUnit>
    <TextUnit id="5829" loc="4.1777">αὖτις ἀπ' Αἰγίνηθεν ἀνερχομένοισιν ἐτύχθη,</TextUnit>
    <TextUnit id="5830" loc="4.1778">οὔτ' ἀνέμων ἐριῶλαι ἐνέσταθεν: ἀλλὰ ἕκηλοι</TextUnit>
    <TextUnit id="5831" loc="4.1779">γαῖαν Κεκροπίην παρά τ' Αὐλίδα μετρήσαντες</TextUnit>
    <TextUnit id="5832" loc="4.1780">Εὐβοίης ἔντοσθεν ̓Οπούντιά τ' ἄστεα Λοκρῶν</TextUnit>
    <TextUnit id="5833" loc="4.1781">ἀσπασίως ἀκτὰς Παγασηίδας εἰσαπέβητε.</TextUnit>
  </Text>
</TessDocument>
