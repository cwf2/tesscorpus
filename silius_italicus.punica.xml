<?xml version="1.0" encoding="UTF-8"?>
<TessDocument id="silius_italicus.punica">
  <Metadata>
    <Author>silius_italicus</Author>
    <Display>Punica</Display>
    <Abbr>sil.</Abbr>
    <Lang>la</Lang>
    <Prose>0</Prose>
    <PrintSource>Silius Italicus. Corpus Poetarum Latinorum, Vol 2. Walter Coventry Summers. John Percival Postgate. London. Sumptibus G. Bell et Filiorum. 1905. Keyboarding.</PrintSource>
    <DigitalSourceDisplay>Perseus</DigitalSourceDisplay>
    <DigitalSourceURL>http://www.perseus.tufts.edu/hopper/text?doc=Perseus:text:2008.01.0674</DigitalSourceURL>
    <AddedBy/>
    <URI>urn:cts:latinLit:phi1345.phi001.perseus-lat1</URI>
  </Metadata>
  <Parts><Part id="1"><Display>Book 1</Display><MaskLower>0</MaskLower><MaskUpper>693</MaskUpper><LocusLower>1.1</LocusLower><LocusUpper>1.694</LocusUpper></Part><Part id="2"><Display>Book 2</Display><MaskLower>694</MaskLower><MaskUpper>1400</MaskUpper><LocusLower>2.1</LocusLower><LocusUpper>2.707</LocusUpper></Part><Part id="3"><Display>Book 3</Display><MaskLower>1401</MaskLower><MaskUpper>2114</MaskUpper><LocusLower>3.1</LocusLower><LocusUpper>3.714</LocusUpper></Part><Part id="4"><Display>Book 4</Display><MaskLower>2115</MaskLower><MaskUpper>2939</MaskUpper><LocusLower>4.1</LocusLower><LocusUpper>4.829</LocusUpper></Part><Part id="5"><Display>Book 5</Display><MaskLower>2940</MaskLower><MaskUpper>3613</MaskUpper><LocusLower>5.1</LocusLower><LocusUpper>5.678</LocusUpper></Part><Part id="6"><Display>Book 6</Display><MaskLower>3614</MaskLower><MaskUpper>4329</MaskUpper><LocusLower>6.1</LocusLower><LocusUpper>6.716</LocusUpper></Part><Part id="7"><Display>Book 7</Display><MaskLower>4330</MaskLower><MaskUpper>5079</MaskUpper><LocusLower>7.1</LocusLower><LocusUpper>7.750</LocusUpper></Part><Part id="8"><Display>Book 8</Display><MaskLower>5080</MaskLower><MaskUpper>5761</MaskUpper><LocusLower>8.1</LocusLower><LocusUpper>8.676</LocusUpper></Part><Part id="9"><Display>Book 9</Display><MaskLower>5762</MaskLower><MaskUpper>6418</MaskUpper><LocusLower>9.1</LocusLower><LocusUpper>9.657</LocusUpper></Part><Part id="10"><Display>Book 10</Display><MaskLower>6419</MaskLower><MaskUpper>7076</MaskUpper><LocusLower>10.1</LocusLower><LocusUpper>10.658</LocusUpper></Part><Part id="11"><Display>Book 11</Display><MaskLower>7077</MaskLower><MaskUpper>7687</MaskUpper><LocusLower>11.1</LocusLower><LocusUpper>11.611</LocusUpper></Part><Part id="12"><Display>Book 12</Display><MaskLower>7688</MaskLower><MaskUpper>8439</MaskUpper><LocusLower>12.1</LocusLower><LocusUpper>12.752</LocusUpper></Part><Part id="13"><Display>Book 13</Display><MaskLower>8440</MaskLower><MaskUpper>9334</MaskUpper><LocusLower>13.1</LocusLower><LocusUpper>13.895</LocusUpper></Part><Part id="14"><Display>Book 14</Display><MaskLower>9335</MaskLower><MaskUpper>10022</MaskUpper><LocusLower>14.1</LocusLower><LocusUpper>14.688</LocusUpper></Part><Part id="15"><Display>Book 15</Display><MaskLower>10023</MaskLower><MaskUpper>10843</MaskUpper><LocusLower>15.1</LocusLower><LocusUpper>15.823</LocusUpper></Part><Part id="16"><Display>Book 16</Display><MaskLower>10844</MaskLower><MaskUpper>11543</MaskUpper><LocusLower>16.1</LocusLower><LocusUpper>16.700</LocusUpper></Part><Part id="17"><Display>Book 17</Display><MaskLower>11544</MaskLower><MaskUpper>12197</MaskUpper><LocusLower>17.1</LocusLower><LocusUpper>17.654</LocusUpper></Part></Parts><Text>
    <TextUnit id="0" loc="1.1">Ordior arma, quibus caelo se gloria tollit</TextUnit>
    <TextUnit id="1" loc="1.2">Aeneadum, patiturque ferox Oenotria iura</TextUnit>
    <TextUnit id="2" loc="1.3">Carthago. da, Musa, decus memorare laborum</TextUnit>
    <TextUnit id="3" loc="1.4">antiquae Hesperiae, quantosque ad bella crearit</TextUnit>
    <TextUnit id="4" loc="1.5">et quot Roma uiros, sacri cum perfida pacti</TextUnit>
    <TextUnit id="5" loc="1.6">gens Cadmea super regno certamina mouit,</TextUnit>
    <TextUnit id="6" loc="1.7">quaesitumque diu, qua tandem poneret arce</TextUnit>
    <TextUnit id="7" loc="1.8">terrarum Fortuna caput. ter Marte sinistro</TextUnit>
    <TextUnit id="8" loc="1.9">iuratumque Ioui foedus conuentaque patrum</TextUnit>
    <TextUnit id="9" loc="1.10">Sidonii fregere duces, atque impius ensis</TextUnit>
    <TextUnit id="10" loc="1.11">ter placitam suasit temerando rumpere pacem.</TextUnit>
    <TextUnit id="11" loc="1.12">sed medio finem bello excidiumque uicissim</TextUnit>
    <TextUnit id="12" loc="1.13">molitae gentes, propiusque fuere periclo</TextUnit>
    <TextUnit id="13" loc="1.14">quis superare datum: reserauit Dardanus arces</TextUnit>
    <TextUnit id="14" loc="1.15">ductor Agenoreas, obsessa Palatia uallo</TextUnit>
    <TextUnit id="15" loc="1.16">Poenorum ac muris defendit Roma salutem.</TextUnit>
    <TextUnit id="16" loc="1.17">Tantarum causas irarum odiumque perenni</TextUnit>
    <TextUnit id="17" loc="1.18">seruatum studio et mandata nepotibus arma</TextUnit>
    <TextUnit id="18" loc="1.19">fas aperire mihi superasque recludere mentes.</TextUnit>
    <TextUnit id="19" loc="1.20">iamque adeo magni repetam primordia motus.</TextUnit>
    <TextUnit id="20" loc="1.21">Pygmalioneis quondam per caerula terris</TextUnit>
    <TextUnit id="21" loc="1.22">pollutum fugiens fraterno crimine regnum</TextUnit>
    <TextUnit id="22" loc="1.23">fatali Dido Libyes appellitur orae.</TextUnit>
    <TextUnit id="23" loc="1.24">tum pretio mercata locos noua moenia ponit,</TextUnit>
    <TextUnit id="24" loc="1.25">cingere qua secto permissum litora tauro.</TextUnit>
    <TextUnit id="25" loc="1.26">hic Iuno ante Argos (sic credidit alta uetustas),</TextUnit>
    <TextUnit id="26" loc="1.27">ante Agamemnoniam, gratissima tecta, Mycenen</TextUnit>
    <TextUnit id="27" loc="1.28">optauit profugis aeternam condere gentem.</TextUnit>
    <TextUnit id="28" loc="1.29">uerum ubi magnanimis Romam caput urbibus alte</TextUnit>
    <TextUnit id="29" loc="1.30">exerere ac missas etiam trans aequora classes</TextUnit>
    <TextUnit id="30" loc="1.31">totum signa uidet uictricia ferre per orbem,</TextUnit>
    <TextUnit id="31" loc="1.32">iam propius metuens bellandi corda furore</TextUnit>
    <TextUnit id="32" loc="1.33">Phoenicum extimulat. sed enim conamine primae</TextUnit>
    <TextUnit id="33" loc="1.34">contuso pugnae fractisque in gurgite coeptis</TextUnit>
    <TextUnit id="34" loc="1.35">Sicanio Libycis, iterum instaurata capessens</TextUnit>
    <TextUnit id="35" loc="1.36">arma remolitur; dux agmina sufficit unus</TextUnit>
    <TextUnit id="36" loc="1.37">turbanti terras pontumque mouere paranti.</TextUnit>
    <TextUnit id="37" loc="1.38">Iamque deae cunctas sibi belliger induit iras</TextUnit>
    <TextUnit id="38" loc="1.39">Hannibal: hunc audet solum componere fatis.</TextUnit>
    <TextUnit id="39" loc="1.40">sanguineo tum laeta uiro atque in regna Latini</TextUnit>
    <TextUnit id="40" loc="1.41">turbine mox saeuo uenientum haud inscia cladum,</TextUnit>
    <TextUnit id="41" loc="1.42">Intulerit Latio, spreta me, Troius” inquit</TextUnit>
    <TextUnit id="42" loc="1.43">exul Dardaniam et bis numina capta penates</TextUnit>
    <TextUnit id="43" loc="1.44">sceptraque fundarit uictor Lauinia Teucris,</TextUnit>
    <TextUnit id="44" loc="1.45">dum Romana tuae, Ticine, cadauera ripae</TextUnit>
    <TextUnit id="45" loc="1.46">non capiant, famulusque mihi per Celtica rura</TextUnit>
    <TextUnit id="46" loc="1.47">sanguine Pergameo Trebia et stipantibus armis</TextUnit>
    <TextUnit id="47" loc="1.48">corporibusque uirum retro fluat, ac sua largo</TextUnit>
    <TextUnit id="48" loc="1.49">stagna reformidet Trasimennus turbida tabo,</TextUnit>
    <TextUnit id="49" loc="1.50">dum Cannas tumulum Hesperiae campumque cruore</TextUnit>
    <TextUnit id="50" loc="1.51">Ausonio mersum sublimis Iapyga cernam</TextUnit>
    <TextUnit id="51" loc="1.52">teque uadi dubium coeuntibus, Aufide, ripis</TextUnit>
    <TextUnit id="52" loc="1.53">per clipeos galeasque uirum caesosque per artus</TextUnit>
    <TextUnit id="53" loc="1.54">uix iter Hadriaci rumpentem ad litora ponti.”</TextUnit>
    <TextUnit id="54" loc="1.55">haec ait ac iuuenem facta ad Mauortia flammat.</TextUnit>
    <TextUnit id="55" loc="1.56">Ingenio motus auidus fideique sinister</TextUnit>
    <TextUnit id="56" loc="1.57">is fuit, exuperans astu, sed deuius aequi.</TextUnit>
    <TextUnit id="57" loc="1.58">armato nullus diuum pudor: improba uirtus</TextUnit>
    <TextUnit id="58" loc="1.59">et pacis despectus honos, penitusque medullis</TextUnit>
    <TextUnit id="59" loc="1.60">sanguinis humani flagrat sitis. his super, aeui</TextUnit>
    <TextUnit id="60" loc="1.61">flore uirens hauet Aegatis abolere, parentum</TextUnit>
    <TextUnit id="61" loc="1.62">dedecus, ac Siculo demergere foedera ponto.</TextUnit>
    <TextUnit id="62" loc="1.63">dat mentem Iuno ac laudum spe corda fatigat.</TextUnit>
    <TextUnit id="63" loc="1.64">iamque aut nocturno penetrat Capitolia uisu</TextUnit>
    <TextUnit id="64" loc="1.65">aut rapidis fertur per summas passibus Alpis.</TextUnit>
    <TextUnit id="65" loc="1.66">saepe etiam famuli turbato ad limina somno</TextUnit>
    <TextUnit id="66" loc="1.67">expauere trucem per uasta silentia uocem</TextUnit>
    <TextUnit id="67" loc="1.68">ac largo sudore uirum inuenere futuras</TextUnit>
    <TextUnit id="68" loc="1.69">miscentem pugnas et inania bella gerentem.</TextUnit>
    <TextUnit id="69" loc="1.70">Hanc rabiem in finis Italum Saturniaque arua</TextUnit>
    <TextUnit id="70" loc="1.71">addiderat iam tum puero †patrius furor oscus†</TextUnit>
    <TextUnit id="71" loc="1.72">Sarrana prisci Barcae de gente uetustos</TextUnit>
    <TextUnit id="72" loc="1.73">a Belo numerabat auos. namque orba marito</TextUnit>
    <TextUnit id="73" loc="1.74">cum fugeret Dido famulam Tyron, impia diri</TextUnit>
    <TextUnit id="74" loc="1.75">Belides iuuenis uitauerat arma tyranni</TextUnit>
    <TextUnit id="75" loc="1.76">et se participem casus sociarat in omnis.</TextUnit>
    <TextUnit id="76" loc="1.77">nobilis hoc ortu et dextra spectatus Hamilcar,</TextUnit>
    <TextUnit id="77" loc="1.78">ut fari primamque datum distinguere lingua</TextUnit>
    <TextUnit id="78" loc="1.79">Hannibali uocem, sollers nutrire furores,</TextUnit>
    <TextUnit id="79" loc="1.80">Romanum seuit puerili in pectore bellum.</TextUnit>
    <TextUnit id="80" loc="1.81">Vrbe fuit media sacrum genetricis Elissae</TextUnit>
    <TextUnit id="81" loc="1.82">manibus et patria Tyriis formidine cultum,</TextUnit>
    <TextUnit id="82" loc="1.83">quod taxi circum et piceae squalentibus umbris</TextUnit>
    <TextUnit id="83" loc="1.84">abdiderant caelique arcebant lumine, templum.</TextUnit>
    <TextUnit id="84" loc="1.85">hoc sese, ut perhibent, curis mortalibus olim</TextUnit>
    <TextUnit id="85" loc="1.86">exuerat regina loco. stant marmore maesto</TextUnit>
    <TextUnit id="86" loc="1.87">effigies, Belusque parens omnisque nepotum</TextUnit>
    <TextUnit id="87" loc="1.88">a Belo series, stat gloria gentis Agenor</TextUnit>
    <TextUnit id="88" loc="1.89">et qui longa dedit terris cognomina Phoenix.</TextUnit>
    <TextUnit id="89" loc="1.90">ipsa sedet tandem aeternum coniuncta Sychaeo.</TextUnit>
    <TextUnit id="90" loc="1.91">ante pedes ensis Phrygius iacet, ordine centum</TextUnit>
    <TextUnit id="91" loc="1.92">stant arae caelique deis Ereboque potenti.</TextUnit>
    <TextUnit id="92" loc="1.93">hic, crine effuso, atque Hennaeae numina diuae</TextUnit>
    <TextUnit id="93" loc="1.94">atque Acheronta uocat Stygia cum ueste sacerdos.</TextUnit>
    <TextUnit id="94" loc="1.95">immugit tellus rumpitque horrenda per umbras</TextUnit>
    <TextUnit id="95" loc="1.96">sibila; inaccensi flagrant altaribus ignes.</TextUnit>
    <TextUnit id="96" loc="1.97">tum magico uolitant cantu per inania manes</TextUnit>
    <TextUnit id="97" loc="1.98">exciti, uultusque in marmore sudat Elissae.</TextUnit>
    <TextUnit id="98" loc="1.99">Hannibal haec patrio iussu ad penetralia fertur,</TextUnit>
    <TextUnit id="99" loc="1.100">ingressique habitus atque ora explorat Hamilcar.</TextUnit>
    <TextUnit id="100" loc="1.101">non ille euhantis Massylae palluit iras,</TextUnit>
    <TextUnit id="101" loc="1.102">non diros templi ritus aspersaque tabo</TextUnit>
    <TextUnit id="102" loc="1.103">limina et audito surgentis carmine flammas.</TextUnit>
    <TextUnit id="103" loc="1.104">Olli permulcens genitor caput oscula libat</TextUnit>
    <TextUnit id="104" loc="1.105">attollitque animos hortando et talibus implet:</TextUnit>
    <TextUnit id="105" loc="1.106">Gens recidiua Phrygum Cadmeae stirpis alumnos</TextUnit>
    <TextUnit id="106" loc="1.107">foederibus non aequa premit. si fata negarint</TextUnit>
    <TextUnit id="107" loc="1.108">dedecus id patriae nostra depellere dextra,</TextUnit>
    <TextUnit id="108" loc="1.109">haec tua sit laus, nate, uelis. age, concipe bella</TextUnit>
    <TextUnit id="109" loc="1.110">latura exitium Laurentibus: horreat ortus</TextUnit>
    <TextUnit id="110" loc="1.111">iam pubes Tyrrhena tuos, partusque recusent</TextUnit>
    <TextUnit id="111" loc="1.112">te surgente, puer, Latiae producere matres.”</TextUnit>
    <TextUnit id="112" loc="1.113">his acuit stimulis subicitque haud mollia dictu:</TextUnit>
    <TextUnit id="113" loc="1.114">Romanos terra atque undis, ubi competet aetas,</TextUnit>
    <TextUnit id="114" loc="1.115">ferro ignique sequar Rhoeteaque fata reuoluam.</TextUnit>
    <TextUnit id="115" loc="1.116">non superi mihi, non Martem cohibentia pacta,</TextUnit>
    <TextUnit id="116" loc="1.117">non celsae obstiterint Alpes Tarpeiaque saxa.</TextUnit>
    <TextUnit id="117" loc="1.118">hanc mentem iuro nostri per numina Martis,</TextUnit>
    <TextUnit id="118" loc="1.119">per manes, regina, tuos.” tum nigra triformi</TextUnit>
    <TextUnit id="119" loc="1.120">hostia mactatur diuae, raptimque recludit</TextUnit>
    <TextUnit id="120" loc="1.121">spirantis artus poscens responsa sacerdos</TextUnit>
    <TextUnit id="121" loc="1.122">ac fugientem animam properatis consulit extis.</TextUnit>
    <TextUnit id="122" loc="1.123">Ast ubi quaesitas artis de more uetustae</TextUnit>
    <TextUnit id="123" loc="1.124">intrauit mentes superum, sic deinde profatur:</TextUnit>
    <TextUnit id="124" loc="1.125">Aetolos late consterni milite campos</TextUnit>
    <TextUnit id="125" loc="1.126">Idaeoque lacus flagrantis sanguine cerno.</TextUnit>
    <TextUnit id="126" loc="1.127">quanta procul moles scopulis ad sidera tendit,</TextUnit>
    <TextUnit id="127" loc="1.128">cuius in aerio pendent tua uertice castra!</TextUnit>
    <TextUnit id="128" loc="1.129">iamque iugis agmen rapitur: trepidantia fumant</TextUnit>
    <TextUnit id="129" loc="1.130">moenia, et Hesperio tellus porrecta sub axe</TextUnit>
    <TextUnit id="130" loc="1.131">Sidoniis lucet flammis. fluit ecce cruentus</TextUnit>
    <TextUnit id="131" loc="1.132">Eridanus. iacet ore truci super arma uirosque</TextUnit>
    <TextUnit id="132" loc="1.133">tertia qui tulerit sublimis opima Tonanti.</TextUnit>
    <TextUnit id="133" loc="1.134">heu quaenam subitis horrescit turbida nimbis</TextUnit>
    <TextUnit id="134" loc="1.135">tempestas, ruptoque polo micat igneus aether!</TextUnit>
    <TextUnit id="135" loc="1.136">magna parant superi: tonat alti regia caeli,</TextUnit>
    <TextUnit id="136" loc="1.137">bellantemque Iouem cerno.” uenientia fata</TextUnit>
    <TextUnit id="137" loc="1.138">scire ultra uetuit Iuno, fibraeque repente</TextUnit>
    <TextUnit id="138" loc="1.139">conticuere: latent casus longique labores.</TextUnit>
    <TextUnit id="139" loc="1.140">Sic clausum linquens arcano pectore bellum</TextUnit>
    <TextUnit id="140" loc="1.141">atque hominum finem Gadis Calpenque secutus,</TextUnit>
    <TextUnit id="141" loc="1.142">dum fert Herculeis Garamantica signa columnis,</TextUnit>
    <TextUnit id="142" loc="1.143">occubuit saeuo Tyrius certamine ductor.</TextUnit>
    <TextUnit id="143" loc="1.144">Interea rerum Hasdrubali traduntur habenae,</TextUnit>
    <TextUnit id="144" loc="1.145">occidui qui solis opes et uulgus Hiberum</TextUnit>
    <TextUnit id="145" loc="1.146">Baeticolasque uiros furiis agitabat iniquis.</TextUnit>
    <TextUnit id="146" loc="1.147">tristia corda duci, simul immedicabilis ira,</TextUnit>
    <TextUnit id="147" loc="1.148">et fructus regni feritas erat; asper amore</TextUnit>
    <TextUnit id="148" loc="1.149">sanguinis, et metui demens credebat honorem,</TextUnit>
    <TextUnit id="149" loc="1.150">nec nota docilis poena satiare furores.</TextUnit>
    <TextUnit id="150" loc="1.151">ore excellentem et spectatum fortibus ausis</TextUnit>
    <TextUnit id="151" loc="1.152">antiqua de stirpe Tagum, superumque hominumque</TextUnit>
    <TextUnit id="152" loc="1.153">immemor, erecto suffixum robore maestis</TextUnit>
    <TextUnit id="153" loc="1.154">ostentabat ouans populis sine funere regem.</TextUnit>
    <TextUnit id="154" loc="1.155">auriferi Tagus ascito cognomine fontis</TextUnit>
    <TextUnit id="155" loc="1.156">perque antra et ripas nymphis ululatur Hiberis.</TextUnit>
    <TextUnit id="156" loc="1.157">Maeonium non ille uadum, non Lydia mallet</TextUnit>
    <TextUnit id="157" loc="1.158">stagna sibi, nec qui riguo perfunditur auro</TextUnit>
    <TextUnit id="158" loc="1.159">campum atque inlatis Hermi flauescit harenis.</TextUnit>
    <TextUnit id="159" loc="1.160">primus inire manu, postremus ponere Martem.</TextUnit>
    <TextUnit id="160" loc="1.161">cum rapidum effusis ageret sublimis habenis</TextUnit>
    <TextUnit id="161" loc="1.162">quadrupedem, non ense uirum, non eminus hasta</TextUnit>
    <TextUnit id="162" loc="1.163">sistere erat: uolitabat ouans aciesque per ambas</TextUnit>
    <TextUnit id="163" loc="1.164">iam Tagus auratis agnoscebatur in armis.</TextUnit>
    <TextUnit id="164" loc="1.165">quem postquam diro suspensum robore uidit</TextUnit>
    <TextUnit id="165" loc="1.166">deformem leti famulus, clam corripit ensem</TextUnit>
    <TextUnit id="166" loc="1.167">dilectum domino pernixque inrumpit in aulam</TextUnit>
    <TextUnit id="167" loc="1.168">atque immite ferit geminato uulnere pectus.</TextUnit>
    <TextUnit id="168" loc="1.169">at Poeni, succensa ira turbataque luctu</TextUnit>
    <TextUnit id="169" loc="1.170">et saeuis gens laeta, ruunt tormentaque portant.</TextUnit>
    <TextUnit id="170" loc="1.171">non ignes candensque chalybs, non uerbera passim</TextUnit>
    <TextUnit id="171" loc="1.172">ictibus innumeris lacerum scindentia corpus,</TextUnit>
    <TextUnit id="172" loc="1.173">carnificaeue manus penitusue infusa medullis</TextUnit>
    <TextUnit id="173" loc="1.174">pestis et in medio lucentes uulnere flammae</TextUnit>
    <TextUnit id="174" loc="1.175">cessauere; ferum uisu dictuque, per artem</TextUnit>
    <TextUnit id="175" loc="1.176">saeuitiae extenti, quantum tormenta iubebant</TextUnit>
    <TextUnit id="176" loc="1.177">creuerunt artus, atque omni sanguine rapto</TextUnit>
    <TextUnit id="177" loc="1.178">ossa liquefactis fumarunt feruida membris.</TextUnit>
    <TextUnit id="178" loc="1.179">mens intacta manet: superat ridetque dolores</TextUnit>
    <TextUnit id="179" loc="1.180">spectanti similis, fessosque labore ministros</TextUnit>
    <TextUnit id="180" loc="1.181">increpitat dominique crucem clamore reposcit.</TextUnit>
    <TextUnit id="181" loc="1.182">Haec inter spretae miseranda piacula poenae</TextUnit>
    <TextUnit id="182" loc="1.183">erepto trepidus ductore exercitus una</TextUnit>
    <TextUnit id="183" loc="1.184">Hannibalem uoce atque alacri certamine poscit.</TextUnit>
    <TextUnit id="184" loc="1.185">hinc studia accendit patriae uirtutis imago,</TextUnit>
    <TextUnit id="185" loc="1.186">hinc fama in populos iurati didita belli,</TextUnit>
    <TextUnit id="186" loc="1.187">hinc uirides ausis anni feruorque decorus</TextUnit>
    <TextUnit id="187" loc="1.188">atque armata dolis mens et uis insita fandi.</TextUnit>
    <TextUnit id="188" loc="1.189">Primi ductorem Libyes clamore salutant,</TextUnit>
    <TextUnit id="189" loc="1.190">mox et Pyrenes populi et bellator Hiberus.</TextUnit>
    <TextUnit id="190" loc="1.191">continuoque ferox oritur fiducia menti,</TextUnit>
    <TextUnit id="191" loc="1.192">cessisse imperio tantum terraeque marisque.</TextUnit>
    <TextUnit id="192" loc="1.193">Aeoliis candens Austris et lampade Phoebi</TextUnit>
    <TextUnit id="193" loc="1.194">aestifero Libye torretur subdita Cancro,</TextUnit>
    <TextUnit id="194" loc="1.195">aut ingens Asiae latus, aut pars tertia terris.</TextUnit>
    <TextUnit id="195" loc="1.196">terminus huic roseos amnis Lageus ad ortus</TextUnit>
    <TextUnit id="196" loc="1.197">septeno impellens tumefactum gurgite pontum.</TextUnit>
    <TextUnit id="197" loc="1.198">at qua diuersas clementior aspicit Arctos,</TextUnit>
    <TextUnit id="198" loc="1.199">Herculeo dirimente freto, diducta propinquis</TextUnit>
    <TextUnit id="199" loc="1.200">Europes uidet arua iugis. ultra obsidet aequor,</TextUnit>
    <TextUnit id="200" loc="1.201">nec patitur nomen proferri longius Atlas,</TextUnit>
    <TextUnit id="201" loc="1.202">Atlas subducto tracturus uertice caelum.</TextUnit>
    <TextUnit id="202" loc="1.203">sidera nubiferum fulcit caput, aetheriasque</TextUnit>
    <TextUnit id="203" loc="1.204">erigit aeternum compages ardua ceruix.</TextUnit>
    <TextUnit id="204" loc="1.205">canet barba gelu, frontemque immanibus umbris</TextUnit>
    <TextUnit id="205" loc="1.206">pinea silua premit. uastant caua tempora uenti,</TextUnit>
    <TextUnit id="206" loc="1.207">nimbosoque ruunt spumantia flumina rictu.</TextUnit>
    <TextUnit id="207" loc="1.208">tum geminas laterum cautes maria alta fatigant,</TextUnit>
    <TextUnit id="208" loc="1.209">atque ubi fessus equos Titan immersit anhelos,</TextUnit>
    <TextUnit id="209" loc="1.210">flammiferum condunt fumanti gurgite currum.</TextUnit>
    <TextUnit id="210" loc="1.211">sed qua se campis squalentibus Africa tendit,</TextUnit>
    <TextUnit id="211" loc="1.212">serpentum largo coquitur fecunda ueneno,</TextUnit>
    <TextUnit id="212" loc="1.213">felix qua pinguis mitis plaga temperat agros,</TextUnit>
    <TextUnit id="213" loc="1.214">nec Cerere Hennaea Phario nec uicta colono.</TextUnit>
    <TextUnit id="214" loc="1.215">hic passim exultant Nomades, gens inscia freni,</TextUnit>
    <TextUnit id="215" loc="1.216">quis inter geminas per ludum mobilis aures</TextUnit>
    <TextUnit id="216" loc="1.217">quadrupedem flectit non cedens uirga lupatis.</TextUnit>
    <TextUnit id="217" loc="1.218">altrix bellorum bellatorumque uirorum</TextUnit>
    <TextUnit id="218" loc="1.219">tellus nec fidens nudo sine fraudibus ensi.</TextUnit>
    <TextUnit id="219" loc="1.220">Altera complebant Hispanae castra cohortes,</TextUnit>
    <TextUnit id="220" loc="1.221">auxilia Europae genitoris parta tropaeis.</TextUnit>
    <TextUnit id="221" loc="1.222">Martius hinc campos sonipes hinnitibus implet,</TextUnit>
    <TextUnit id="222" loc="1.223">hinc iuga cornipedes erecti bellica raptant:</TextUnit>
    <TextUnit id="223" loc="1.224">non Eleus eat campo feruentior axis.</TextUnit>
    <TextUnit id="224" loc="1.225">prodiga gens animae et properare facillima mortem.</TextUnit>
    <TextUnit id="225" loc="1.226">namque ubi transcendit florentis uiribus annos,</TextUnit>
    <TextUnit id="226" loc="1.227">impatiens aeui spernit nouisse senectam,</TextUnit>
    <TextUnit id="227" loc="1.228">et fati modus in dextra est. hic omne metallum:</TextUnit>
    <TextUnit id="228" loc="1.229">electri gemino pallent de semine uenae,</TextUnit>
    <TextUnit id="229" loc="1.230">atque atros chalybis fetus humus horrida nutrit.</TextUnit>
    <TextUnit id="230" loc="1.231">sed scelerum causas operit deus. Astur auarus</TextUnit>
    <TextUnit id="231" loc="1.232">uisceribus lacerae telluris mergitur imis</TextUnit>
    <TextUnit id="232" loc="1.233">et redit infelix effosso concolor auro.</TextUnit>
    <TextUnit id="233" loc="1.234">hic certant, Pactole, tibi Duriusque Tagusque,</TextUnit>
    <TextUnit id="234" loc="1.235">quique super Grauios lucentis uoluit harenas</TextUnit>
    <TextUnit id="235" loc="1.236">infernae populis referens obliuia Lethes.</TextUnit>
    <TextUnit id="236" loc="1.237">nec Cereri terra indocilis nec inhospita Baccho,</TextUnit>
    <TextUnit id="237" loc="1.238">nullaque Palladia sese magis arbore tollit.</TextUnit>
    <TextUnit id="238" loc="1.239">Hae postquam Tyrio gentes cessere tyranno,</TextUnit>
    <TextUnit id="239" loc="1.240">utque dati rerum freni, tunc arte paterna</TextUnit>
    <TextUnit id="240" loc="1.241">conciliare uiros, armis consulta senatus</TextUnit>
    <TextUnit id="241" loc="1.242">uertere, nunc donis. primus sumpsisse laborem,</TextUnit>
    <TextUnit id="242" loc="1.243">primus iter carpsisse pedes partemque subire,</TextUnit>
    <TextUnit id="243" loc="1.244">si ualli festinet opus. nec cetera segnis</TextUnit>
    <TextUnit id="244" loc="1.245">quaecumque ad laudem stimulant, somnumque negabat</TextUnit>
    <TextUnit id="245" loc="1.246">naturae noctemque uigil ducebat in armis.</TextUnit>
    <TextUnit id="246" loc="1.247">interdum proiectus humi turbaeque Libyssae</TextUnit>
    <TextUnit id="247" loc="1.248">insignis sagulo duris certare maniplis;</TextUnit>
    <TextUnit id="248" loc="1.249">celsus et in magno praecedens agmine ductor</TextUnit>
    <TextUnit id="249" loc="1.250">imperium perferre suum; tum uertice nudo</TextUnit>
    <TextUnit id="250" loc="1.251">excipere insanos imbris caelique ruinam.</TextUnit>
    <TextUnit id="251" loc="1.252">spectarunt Poeni, tremuitque exterritus Astur,</TextUnit>
    <TextUnit id="252" loc="1.253">torquentem cum tela Iouem permixtaque nimbis</TextUnit>
    <TextUnit id="253" loc="1.254">fulmina et excussos uentorum flatibus ignes</TextUnit>
    <TextUnit id="254" loc="1.255">turbato transiret equo, nec puluere fessum</TextUnit>
    <TextUnit id="255" loc="1.256">agminis ardenti labefecit Sirius astro.</TextUnit>
    <TextUnit id="256" loc="1.257">flammiferis tellus radiis cum exusta dehiscit,</TextUnit>
    <TextUnit id="257" loc="1.258">candentique globo medius coquit aethera feruor,</TextUnit>
    <TextUnit id="258" loc="1.259">femineum putat umenti iacuisse sub umbra</TextUnit>
    <TextUnit id="259" loc="1.260">exercetque sitim et spectato fonte recedit.</TextUnit>
    <TextUnit id="260" loc="1.261">idem correptis sternacem ad proelia frenis</TextUnit>
    <TextUnit id="261" loc="1.262">frangere ecum et famam letalis amare lacerti</TextUnit>
    <TextUnit id="262" loc="1.263">ignotique amnis tranare sonantia saxa</TextUnit>
    <TextUnit id="263" loc="1.264">atque e diuersa socios accersere ripa.</TextUnit>
    <TextUnit id="264" loc="1.265">idem expugnati primus stetit aggere muri,</TextUnit>
    <TextUnit id="265" loc="1.266">et quotiens campo rapidus fera proelia miscet,</TextUnit>
    <TextUnit id="266" loc="1.267">qua sparsit ferrum, latus rubet aequore limes.</TextUnit>
    <TextUnit id="267" loc="1.268">ergo instat fatis, et rumpere foedera certus,</TextUnit>
    <TextUnit id="268" loc="1.269">quo datur, interea Romam comprendere bello</TextUnit>
    <TextUnit id="269" loc="1.270">gaudet et extremis pulsat Capitolia terris.</TextUnit>
    <TextUnit id="270" loc="1.271">Prima Saguntinas turbarunt classica portas,</TextUnit>
    <TextUnit id="271" loc="1.272">bellaque sumpta uiro belli maioris amore.</TextUnit>
    <TextUnit id="272" loc="1.273">haud procul Herculei tollunt se litore muri,</TextUnit>
    <TextUnit id="273" loc="1.274">clementer crescente iugo, quis nobile nomen</TextUnit>
    <TextUnit id="274" loc="1.275">conditus excelso sacrauit colle Zacynthos.</TextUnit>
    <TextUnit id="275" loc="1.276">hic comes Alcidae remeabat in agmine Thebas</TextUnit>
    <TextUnit id="276" loc="1.277">Geryone extincto caeloque ea facta ferebat.</TextUnit>
    <TextUnit id="277" loc="1.278">tris animas namque id monstrum, tris corpore dextras</TextUnit>
    <TextUnit id="278" loc="1.279">armarat ternaque caput ceruice gerebat.</TextUnit>
    <TextUnit id="279" loc="1.280">haud alium uidit tellus, cui ponere finem</TextUnit>
    <TextUnit id="280" loc="1.281">non posset mors una uiro, duraeque sorores</TextUnit>
    <TextUnit id="281" loc="1.282">tertia bis rupto torquerent stamina filo.</TextUnit>
    <TextUnit id="282" loc="1.283">hinc spolia ostentabat ouans captiuaque uictor</TextUnit>
    <TextUnit id="283" loc="1.284">armenta ad fontis medio feruore uocabat,</TextUnit>
    <TextUnit id="284" loc="1.285">cum tumidas fauces accensis sole uenenis</TextUnit>
    <TextUnit id="285" loc="1.286">calcatus rupit letali uulnere serpens</TextUnit>
    <TextUnit id="286" loc="1.287">Inachiumque uirum terris prostrauit Hiberis.</TextUnit>
    <TextUnit id="287" loc="1.288">mox profugi ducente Noto aduertere coloni,</TextUnit>
    <TextUnit id="288" loc="1.289">insula quos genuit Graio circumflua ponto</TextUnit>
    <TextUnit id="289" loc="1.290">et, quae auxit quondam Laertia regna, Zacynthos.</TextUnit>
    <TextUnit id="290" loc="1.291">firmauit tenues ortus mox Daunia pubes</TextUnit>
    <TextUnit id="291" loc="1.292">sedis inops, misit largo quam diues alumno</TextUnit>
    <TextUnit id="292" loc="1.293">magnanimis regnata uiris, nunc Ardea nomen.</TextUnit>
    <TextUnit id="293" loc="1.294">libertas populis pacto seruata decusque</TextUnit>
    <TextUnit id="294" loc="1.295">maiorum, et Poenis urbi imperitare negatum.</TextUnit>
    <TextUnit id="295" loc="1.296">Admouet abrupto flagrantia foedere ductor</TextUnit>
    <TextUnit id="296" loc="1.297">Sidonius castra et latos quatit agmine campos.</TextUnit>
    <TextUnit id="297" loc="1.298">ipse caput quassans circumlustrauit anhelo</TextUnit>
    <TextUnit id="298" loc="1.299">muros saeuus equo, mensusque pauentia tecta</TextUnit>
    <TextUnit id="299" loc="1.300">pandere iamdudum portas et cedere uallo</TextUnit>
    <TextUnit id="300" loc="1.301">imperat et longe clausis sua foedera, longe</TextUnit>
    <TextUnit id="301" loc="1.302">Ausoniam fore, nec ueniae spem Marte subactis:</TextUnit>
    <TextUnit id="302" loc="1.303">scita patrum et leges et iura fidemque deosque</TextUnit>
    <TextUnit id="303" loc="1.304">in dextra nunc esse sua. uerba ocius acer</TextUnit>
    <TextUnit id="304" loc="1.305">intorto sancit iaculo figitque per arma</TextUnit>
    <TextUnit id="305" loc="1.306">stantem pro muro et minitantem uana Caicum.</TextUnit>
    <TextUnit id="306" loc="1.307">concidit exacti medius per uiscera teli,</TextUnit>
    <TextUnit id="307" loc="1.308">effusisque simul praerupto ex aggere membris</TextUnit>
    <TextUnit id="308" loc="1.309">uictori moriens tepefactam rettulit hastam.</TextUnit>
    <TextUnit id="309" loc="1.310">at multo ducis exemplum clamore secuti</TextUnit>
    <TextUnit id="310" loc="1.311">inuoluunt atra telorum moenia nube.</TextUnit>
    <TextUnit id="311" loc="1.312">clara nec in numero uirtus latet: obuia quisque</TextUnit>
    <TextUnit id="312" loc="1.313">ora duci portans ceu solus bella capessit.</TextUnit>
    <TextUnit id="313" loc="1.314">hic crebram fundit Baliari uerbere glandem</TextUnit>
    <TextUnit id="314" loc="1.315">terque leui ducta circum caput altus habena</TextUnit>
    <TextUnit id="315" loc="1.316">permissum uentis abscondit in aera telum,</TextUnit>
    <TextUnit id="316" loc="1.317">hic ualido librat stridentia saxa lacerto,</TextUnit>
    <TextUnit id="317" loc="1.318">huic impulsa leui torquetur lancea nodo.</TextUnit>
    <TextUnit id="318" loc="1.319">ante omnis ductor patriis insignis in armis</TextUnit>
    <TextUnit id="319" loc="1.320">nunc picea iactat fumantem lampada flamma,</TextUnit>
    <TextUnit id="320" loc="1.321">nunc sude, nunc iaculo, nunc saxis impiger instat</TextUnit>
    <TextUnit id="321" loc="1.322">aut hydro imbutas, bis noxia tela, sagittas</TextUnit>
    <TextUnit id="322" loc="1.323">contendit neruo atque insultat fraude pharetrae,</TextUnit>
    <TextUnit id="323" loc="1.324">Dacus ut armiferis Geticae telluris in oris</TextUnit>
    <TextUnit id="324" loc="1.325">spicula quae patrio gaudens acuisse ueneno</TextUnit>
    <TextUnit id="325" loc="1.326">fundit apud ripas inopina binominis Histri.</TextUnit>
    <TextUnit id="326" loc="1.327">Cura subit, collem turrita cingere fronte</TextUnit>
    <TextUnit id="327" loc="1.328">castelloque urbem circumuallare frequenti.</TextUnit>
    <TextUnit id="328" loc="1.329">heu priscis numen populis, at nomine solo</TextUnit>
    <TextUnit id="329" loc="1.330">in terris iam nota Fides! stat dura iuuentus</TextUnit>
    <TextUnit id="330" loc="1.331">ereptamque fugam et claudi uidet aggere muros,</TextUnit>
    <TextUnit id="331" loc="1.332">sed dignam Ausonia mortem putat esse Sagunto</TextUnit>
    <TextUnit id="332" loc="1.333">seruata cecidisse fide. iamque acrius omnis</TextUnit>
    <TextUnit id="333" loc="1.334">intendunt uires: adductis stridula neruis</TextUnit>
    <TextUnit id="334" loc="1.335">Phocais effundit uastos balista molaris;</TextUnit>
    <TextUnit id="335" loc="1.336">atque eadem ingentis mutato pondere teli</TextUnit>
    <TextUnit id="336" loc="1.337">ferratam excutiens ornum media agmina rumpit.</TextUnit>
    <TextUnit id="337" loc="1.338">alternus resonat clangor. certamine tanto</TextUnit>
    <TextUnit id="338" loc="1.339">conseruere acies, ueluti circumdata uallo</TextUnit>
    <TextUnit id="339" loc="1.340">Roma foret, clamantque super: Tot milia, gentes</TextUnit>
    <TextUnit id="340" loc="1.341">inter tela satae, iam capto stamus in hoste?</TextUnit>
    <TextUnit id="341" loc="1.342">nonne pudet coepti, pudet ominis? en bona uirtus</TextUnit>
    <TextUnit id="342" loc="1.343">primitiaeque ducis! taline implere paramus</TextUnit>
    <TextUnit id="343" loc="1.344">Italiam fama, talis praemittere pugnas?”</TextUnit>
    <TextUnit id="344" loc="1.345">Accensae exultant mentes, haustusque medullis</TextUnit>
    <TextUnit id="345" loc="1.346">Hannibal exagitat, stimulantque sequentia bella.</TextUnit>
    <TextUnit id="346" loc="1.347">inuadunt manibus uallum caesasque relincunt</TextUnit>
    <TextUnit id="347" loc="1.348">deiecti muris dextras. subit arduus agger</TextUnit>
    <TextUnit id="348" loc="1.349">imponitque globos pugnantum desuper urbi.</TextUnit>
    <TextUnit id="349" loc="1.350">armauit clausos ac portis arcuit hostem</TextUnit>
    <TextUnit id="350" loc="1.351">librari multa consueta phalarica dextra,</TextUnit>
    <TextUnit id="351" loc="1.352">horrendum uisu robur celsisque niuosae</TextUnit>
    <TextUnit id="352" loc="1.353">Pyrenes trabs lecta iugis, cui plurima cuspis,</TextUnit>
    <TextUnit id="353" loc="1.354">uix muris toleranda lues, sed cetera pingui</TextUnit>
    <TextUnit id="354" loc="1.355">uncta pice atque atro circumlita sulphure fumant.</TextUnit>
    <TextUnit id="355" loc="1.356">fulminis haec ritu summis e moenibus arcis</TextUnit>
    <TextUnit id="356" loc="1.357">incita, sulcatum tremula secat aera flamma,</TextUnit>
    <TextUnit id="357" loc="1.358">qualis sanguineo praestringit lumina crine</TextUnit>
    <TextUnit id="358" loc="1.359">ad terram caelo decurrens ignea lampas.</TextUnit>
    <TextUnit id="359" loc="1.360">haec ictu rapido pugnantum saepe per auras,</TextUnit>
    <TextUnit id="360" loc="1.361">attonito ductore, tulit fumantia membra;</TextUnit>
    <TextUnit id="361" loc="1.362">haec uastae lateri turris cum turbine fixa,</TextUnit>
    <TextUnit id="362" loc="1.363">dum penitus pluteis Vulcanum exercet adesis,</TextUnit>
    <TextUnit id="363" loc="1.364">arma uirosque simul pressit flagrante ruina.</TextUnit>
    <TextUnit id="364" loc="1.365">tandem condensis artae testudinis armis</TextUnit>
    <TextUnit id="365" loc="1.366">subducti Poeni uallo caecaque latebra</TextUnit>
    <TextUnit id="366" loc="1.367">pandunt prolapsam suffossis moenibus urbem.</TextUnit>
    <TextUnit id="367" loc="1.368">terribilem in sonitum procumbens aggere uicto</TextUnit>
    <TextUnit id="368" loc="1.369">Herculeus labor atque immania saxa resoluens</TextUnit>
    <TextUnit id="369" loc="1.370">mugitum ingentem caeli dedit. Alpibus altis</TextUnit>
    <TextUnit id="370" loc="1.371">aeriae rupes scopulorum mole reuulsa</TextUnit>
    <TextUnit id="371" loc="1.372">haud aliter scindunt resonanti fragmine montem.</TextUnit>
    <TextUnit id="372" loc="1.373">surgebat cumulis etiam tum prorutus agger,</TextUnit>
    <TextUnit id="373" loc="1.374">obstabatque iacens uallum, ni protinus instent</TextUnit>
    <TextUnit id="374" loc="1.375">hinc atque hinc acies media pugnare ruina.</TextUnit>
    <TextUnit id="375" loc="1.376">Emicat ante omnis primaeuo flore iuuentae</TextUnit>
    <TextUnit id="376" loc="1.377">insignis Rutulo Murrus de sanguine (at idem</TextUnit>
    <TextUnit id="377" loc="1.378">matre Saguntina Graius geminoque parente</TextUnit>
    <TextUnit id="378" loc="1.379">Dulichios Italis miscebat prole nepotes).</TextUnit>
    <TextUnit id="379" loc="1.380">hic magno socios Aradum clamore uocantem,</TextUnit>
    <TextUnit id="380" loc="1.381">qua corpus loricam inter galeamque patescit,</TextUnit>
    <TextUnit id="381" loc="1.382">conantis motus speculatus, cuspide sistit,</TextUnit>
    <TextUnit id="382" loc="1.383">prostratumque premens telo, uoce insuper urget:</TextUnit>
    <TextUnit id="383" loc="1.384">Fallax Poene, iaces; certe Capitolia primus</TextUnit>
    <TextUnit id="384" loc="1.385">scandebas uictor. quae tanta licentia uoti?</TextUnit>
    <TextUnit id="385" loc="1.386">nunc Stygio fer bella Ioui!” tum feruidus hastam</TextUnit>
    <TextUnit id="386" loc="1.387">aduersi torquens defigit in inguine †Hiberi,</TextUnit>
    <TextUnit id="387" loc="1.388">oraque dum calcat iam singultantia leto,</TextUnit>
    <TextUnit id="388" loc="1.389">Hac iter est” inquit uobis ad moenia Romae,</TextUnit>
    <TextUnit id="389" loc="1.390">o metuenda manus. sic, quo properatis, eundum.”</TextUnit>
    <TextUnit id="390" loc="1.391">mox instaurantis pugnam circumsilit arma</TextUnit>
    <TextUnit id="391" loc="1.392">et rapto nudum clipeo latus haurit Hiberi.</TextUnit>
    <TextUnit id="392" loc="1.393">diues agri, diues pecoris famaeque negatus</TextUnit>
    <TextUnit id="393" loc="1.394">bella feris arcu iaculoque agitabat Hiberus,</TextUnit>
    <TextUnit id="394" loc="1.395">felix heu nemorum et uitae laudandus opacae,</TextUnit>
    <TextUnit id="395" loc="1.396">si sua per patrios tenuisset spicula saltus.</TextUnit>
    <TextUnit id="396" loc="1.397">hunc miseratus adest infesto uulnere Ladmus.</TextUnit>
    <TextUnit id="397" loc="1.398">cui saeuum adridens Narrabis Hamilcaris umbris</TextUnit>
    <TextUnit id="398" loc="1.399">hanc” inquit dextram, quae iam post funera uulgi</TextUnit>
    <TextUnit id="399" loc="1.400">Hannibalem uobis comitem dabit,” et ferit alte</TextUnit>
    <TextUnit id="400" loc="1.401">insurgens gladio cristatae cassidis aera</TextUnit>
    <TextUnit id="401" loc="1.402">perque ipsum tegimen crepitantia dissipat ossa.</TextUnit>
    <TextUnit id="402" loc="1.403">tum frontem Chremetes intonsam umbrante capillo</TextUnit>
    <TextUnit id="403" loc="1.404">saeptus et horrentis effingens crine galeros,</TextUnit>
    <TextUnit id="404" loc="1.405">tum Masulis crudaque uirens ad bella senecta</TextUnit>
    <TextUnit id="405" loc="1.406">Kartalo, non pauidus fetas mulcere leaenas,</TextUnit>
    <TextUnit id="406" loc="1.407">flumineaque urna caelatus Bagrada parmam</TextUnit>
    <TextUnit id="407" loc="1.408">et uastae Nasamon Syrtis populator Hiempsal,</TextUnit>
    <TextUnit id="408" loc="1.409">audax in fluctu laceras captare carinas,</TextUnit>
    <TextUnit id="409" loc="1.410">una omnes dextraque cadunt iraque perempti;</TextUnit>
    <TextUnit id="410" loc="1.411">nec non serpentem diro exarmare ueneno</TextUnit>
    <TextUnit id="411" loc="1.412">doctus Athyr tactuque grauis sopire chelydros</TextUnit>
    <TextUnit id="412" loc="1.413">ac dubiam admoto subolem explorare ceraste.</TextUnit>
    <TextUnit id="413" loc="1.414">tu quoque fatidicis Garamanticus accola lucis</TextUnit>
    <TextUnit id="414" loc="1.415">insignis flexo galeam per tempora cornu,</TextUnit>
    <TextUnit id="415" loc="1.416">heu frustra reditum sortes tibi saepe locutas</TextUnit>
    <TextUnit id="416" loc="1.417">mentitumque Iouem increpitans, occumbis, Hiarba.</TextUnit>
    <TextUnit id="417" loc="1.418">et iam corporibus cumulatus creuerat agger,</TextUnit>
    <TextUnit id="418" loc="1.419">perfusaeque atra fumabant caede ruinae.</TextUnit>
    <TextUnit id="419" loc="1.420">tum ductorem auido clamore in proelia poscit:</TextUnit>
    <TextUnit id="420" loc="1.421">fulmineus ceu Spartanis latratibus actus,</TextUnit>
    <TextUnit id="421" loc="1.422">cum siluam occursu uenantum perdidit, hirto</TextUnit>
    <TextUnit id="422" loc="1.423">horrescit saetis dorso et postrema capessit</TextUnit>
    <TextUnit id="423" loc="1.424">proelia, canentem mandens aper ore cruorem,</TextUnit>
    <TextUnit id="424" loc="1.425">†iamque gemet geminum contra uenabula dentem.</TextUnit>
    <TextUnit id="425" loc="1.426">At parte ex alia, qua se insperata iuuentus</TextUnit>
    <TextUnit id="426" loc="1.427">extulerat portis, ceu spicula nulla manusque</TextUnit>
    <TextUnit id="427" loc="1.428">uim ferre exitiumue queant, permixtus utrisque</TextUnit>
    <TextUnit id="428" loc="1.429">Hannibal agminibus passim furit et quatit ensem,</TextUnit>
    <TextUnit id="429" loc="1.430">cantato nuper senior quem fecerat igni</TextUnit>
    <TextUnit id="430" loc="1.431">litore ab Hesperidum Temisus, qui carmine pollens</TextUnit>
    <TextUnit id="431" loc="1.432">fidebat magica ferrum crudescere lingua:</TextUnit>
    <TextUnit id="432" loc="1.433">quantus Bistoniis late Gradiuus in oris</TextUnit>
    <TextUnit id="433" loc="1.434">belligero rapitur curru telumque coruscans,</TextUnit>
    <TextUnit id="434" loc="1.435">Titanum quo pulsa cohors, flagrantia bella</TextUnit>
    <TextUnit id="435" loc="1.436">cornipedum adflatu domat et stridoribus axis.</TextUnit>
    <TextUnit id="436" loc="1.437">iamque Hostum Rutulumque Pholum ingentemque Metiscum,</TextUnit>
    <TextUnit id="437" loc="1.438">iam Lygdum Duriumque simul flauumque Galaesum</TextUnit>
    <TextUnit id="438" loc="1.439">et geminos, Chromin atque Gyan, demiserat umbris,</TextUnit>
    <TextUnit id="439" loc="1.440">Daunum etiam, grata quo non spectatior alter</TextUnit>
    <TextUnit id="440" loc="1.441">uoce mouere fora atque orando fingere mentes</TextUnit>
    <TextUnit id="441" loc="1.442">nec legum custos sollertior, aspera telis</TextUnit>
    <TextUnit id="442" loc="1.443">dicta admiscentem: Quaenam te, Poene, paternae</TextUnit>
    <TextUnit id="443" loc="1.444">huc adigunt Furiae? non haec Sidonia tecta</TextUnit>
    <TextUnit id="444" loc="1.445">feminea fabricata manu pretioue parata,</TextUnit>
    <TextUnit id="445" loc="1.446">exulibusue datum dimensis litus harenis.</TextUnit>
    <TextUnit id="446" loc="1.447">fundamenta deum Romanaque foedera cernis.”</TextUnit>
    <TextUnit id="447" loc="1.448">ast illum toto iactantem talia campo</TextUnit>
    <TextUnit id="448" loc="1.449">ingenti raptum nisu medioque uirorum</TextUnit>
    <TextUnit id="449" loc="1.450">auulsum inter tela globo et post terga reuinctum</TextUnit>
    <TextUnit id="450" loc="1.451">Hannibal ad poenam lentae mandauerat irae,</TextUnit>
    <TextUnit id="451" loc="1.452">increpitansque suos inferri signa iubebat,</TextUnit>
    <TextUnit id="452" loc="1.453">perque ipsos caedis cumulos stragemque iacentum</TextUnit>
    <TextUnit id="453" loc="1.454">monstrabat furibundus iter cunctosque ciebat</TextUnit>
    <TextUnit id="454" loc="1.455">nomine et in praedas stantem dabat improbus urbem.</TextUnit>
    <TextUnit id="455" loc="1.456">Sed postquam a trepidis allatum feruere partem</TextUnit>
    <TextUnit id="456" loc="1.457">diuersam Marte infausto, Murroque secundos</TextUnit>
    <TextUnit id="457" loc="1.458">hunc superos tribuisse diem, ruit ocius amens</TextUnit>
    <TextUnit id="458" loc="1.459">lymphato cursu atque ingentis deserit actus.</TextUnit>
    <TextUnit id="459" loc="1.460">letiferum nutant fulgentes uertice cristae,</TextUnit>
    <TextUnit id="460" loc="1.461">crine ut flammifero terret fera regna cometes</TextUnit>
    <TextUnit id="461" loc="1.462">sanguineum spargens ignem: uomit atra rubentis</TextUnit>
    <TextUnit id="462" loc="1.463">fax caelo radios, ac saeua luce coruscum</TextUnit>
    <TextUnit id="463" loc="1.464">scintillat sidus terrisque extrema minatur.</TextUnit>
    <TextUnit id="464" loc="1.465">praecipiti dant tela uiam, dant signa uirique,</TextUnit>
    <TextUnit id="465" loc="1.466">atque ambae trepidant acies. iacit igneus hastae</TextUnit>
    <TextUnit id="466" loc="1.467">dirum lumen apex, ac late fulgurat umbo.</TextUnit>
    <TextUnit id="467" loc="1.468">talis ubi Aegaeo surgente ad sidera ponto</TextUnit>
    <TextUnit id="468" loc="1.469">per longum uasto Cori cum murmure fluctus</TextUnit>
    <TextUnit id="469" loc="1.470">suspensum in terras portat mare, frigida nautis</TextUnit>
    <TextUnit id="470" loc="1.471">corda tremunt: sonat ille procul flatuque tumescens</TextUnit>
    <TextUnit id="471" loc="1.472">curuatis pauidas tramittit Cycladas undis.</TextUnit>
    <TextUnit id="472" loc="1.473">non cuncta e muris unum incessentia tela</TextUnit>
    <TextUnit id="473" loc="1.474">fumantesque ante ora faces, non saxa per artem</TextUnit>
    <TextUnit id="474" loc="1.475">tormentis excussa tenent. ut tegmina primum</TextUnit>
    <TextUnit id="475" loc="1.476">fulgentis galeae conspexit et arma cruento</TextUnit>
    <TextUnit id="476" loc="1.477">contra solem auro rutilantia, turbidus infit:</TextUnit>
    <TextUnit id="477" loc="1.478">En, qui res Libycas inceptaque tanta retardet,</TextUnit>
    <TextUnit id="478" loc="1.479">Romani Murrus belli mora. foedera, faxo,</TextUnit>
    <TextUnit id="479" loc="1.480">iam noscas, quid uana queant et uester Hiberus.</TextUnit>
    <TextUnit id="480" loc="1.481">fer tecum castamque fidem seruataque iura:</TextUnit>
    <TextUnit id="481" loc="1.482">deceptos mihi linque deos.” cui talia Murrus:</TextUnit>
    <TextUnit id="482" loc="1.483">Exoptatus ades. mens olim proelia poscit</TextUnit>
    <TextUnit id="483" loc="1.484">speque tui flagrat capitis: fer debita fraudum</TextUnit>
    <TextUnit id="484" loc="1.485">praemia et Italiam tellure inquire sub ima.</TextUnit>
    <TextUnit id="485" loc="1.486">longum in Dardanios finis iter atque niualem</TextUnit>
    <TextUnit id="486" loc="1.487">Pyrenen Alpesque tibi mea dextera donat.”</TextUnit>
    <TextUnit id="487" loc="1.488">Haec inter cernens subeuntem comminus hostem</TextUnit>
    <TextUnit id="488" loc="1.489">praeruptumque loci fidum sibi, corripit ingens</TextUnit>
    <TextUnit id="489" loc="1.490">aggere conuulso saxum et nitentis in ora</TextUnit>
    <TextUnit id="490" loc="1.491">deuoluit, pronoque silex ruit incitus ictu.</TextUnit>
    <TextUnit id="491" loc="1.492">subsedit duro concussus fragmine muri.</TextUnit>
    <TextUnit id="492" loc="1.493">tum pudor accendit mentem, nec conscia fallit</TextUnit>
    <TextUnit id="493" loc="1.494">uirtus pressa loco; frendens luctatur et aegro</TextUnit>
    <TextUnit id="494" loc="1.495">scandit in aduersum per saxa uetantia nisu.</TextUnit>
    <TextUnit id="495" loc="1.496">sed postquam propior uicino lumine fulsit</TextUnit>
    <TextUnit id="496" loc="1.497">et tota se mole tulit, uelut incita clausum</TextUnit>
    <TextUnit id="497" loc="1.498">agmina Poenorum cingant, et cuncta pauentem</TextUnit>
    <TextUnit id="498" loc="1.499">castra premant, lato Murrus caligat in hoste.</TextUnit>
    <TextUnit id="499" loc="1.500">mille simul dextrae densusque micare uidetur</TextUnit>
    <TextUnit id="500" loc="1.501">ensis et innumerae nutare in casside cristae.</TextUnit>
    <TextUnit id="501" loc="1.502">conclamant utrimque acies, ceu tota Saguntos</TextUnit>
    <TextUnit id="502" loc="1.503">igne micet. trahit instanti languentia leto</TextUnit>
    <TextUnit id="503" loc="1.504">membra pauens Murrus supremaque uota capessit:</TextUnit>
    <TextUnit id="504" loc="1.505">Conditor Alcide, cuius uestigia sacra</TextUnit>
    <TextUnit id="505" loc="1.506">incolimus, terrae minitantem auerte procellam,</TextUnit>
    <TextUnit id="506" loc="1.507">si tua non segni defenso moenia dextra.”</TextUnit>
    <TextUnit id="507" loc="1.508">Dumque orat caeloque attollit lumina supplex,</TextUnit>
    <TextUnit id="508" loc="1.509">Cerne”, ait an nostris longe Tirynthius ausis</TextUnit>
    <TextUnit id="509" loc="1.510">iustius adfuerit. ni displicet aemula uirtus,</TextUnit>
    <TextUnit id="510" loc="1.511">haud me dissimilem, Alcide, primoribus annis</TextUnit>
    <TextUnit id="511" loc="1.512">agnosces, inuicte, tuis. fer numen amicum</TextUnit>
    <TextUnit id="512" loc="1.513">et, Troiae quondam primis memorate ruinis,</TextUnit>
    <TextUnit id="513" loc="1.514">dexter ades Phrygiae delenti stirpis alumnos.”</TextUnit>
    <TextUnit id="514" loc="1.515">sic Poenus pressumque ira simul exigit ensem</TextUnit>
    <TextUnit id="515" loc="1.516">qua capuli statuere morae, teloque relato</TextUnit>
    <TextUnit id="516" loc="1.517">horrida labentis perfunditur arma cruore.</TextUnit>
    <TextUnit id="517" loc="1.518">ilicet ingenti casu turbata iuuentus</TextUnit>
    <TextUnit id="518" loc="1.519">procurrit: nota arma uiri corpusque superbo</TextUnit>
    <TextUnit id="519" loc="1.520">uictori spoliare negant. coit aucta uicissim</TextUnit>
    <TextUnit id="520" loc="1.521">hortando manus, et glomerata mole feruntur.</TextUnit>
    <TextUnit id="521" loc="1.522">hinc saxis galea, hinc clipeus sonat aereus hastis.</TextUnit>
    <TextUnit id="522" loc="1.523">incessunt sudibus librataque pondera plumbi</TextUnit>
    <TextUnit id="523" loc="1.524">certatim iaciunt. decisae uertice cristae,</TextUnit>
    <TextUnit id="524" loc="1.525">direptumque decus nutantum in caede iubarum.</TextUnit>
    <TextUnit id="525" loc="1.526">iamque agitur largus per membra fluentia sudor,</TextUnit>
    <TextUnit id="526" loc="1.527">et stant loricae squamis horrentia tela.</TextUnit>
    <TextUnit id="527" loc="1.528">nec requies tegimenue datur mutare sub ictu.</TextUnit>
    <TextUnit id="528" loc="1.529">genua labant, fessique umeri gestamina laxant.</TextUnit>
    <TextUnit id="529" loc="1.530">tum creber penitusque trahens suspiria sicco</TextUnit>
    <TextUnit id="530" loc="1.531">fumat ab ore uapor, nisuque elisus anhelo</TextUnit>
    <TextUnit id="531" loc="1.532">auditur gemitus fractumque in casside murmur.</TextUnit>
    <TextUnit id="532" loc="1.533">mente aduersa domat gaudetque nitescere duris</TextUnit>
    <TextUnit id="533" loc="1.534">uirtutem et decoris pretio discrimina pensat.</TextUnit>
    <TextUnit id="534" loc="1.535">Hic subitus scisso densa inter nubila caelo</TextUnit>
    <TextUnit id="535" loc="1.536">erupit quatiens terram fragor, et super ipsas</TextUnit>
    <TextUnit id="536" loc="1.537">bis pater intonuit geminato fulmine pugnas.</TextUnit>
    <TextUnit id="537" loc="1.538">inde inter nubes uentorum turbine caeco</TextUnit>
    <TextUnit id="538" loc="1.539">ultrix iniusti uibrauit lancea belli</TextUnit>
    <TextUnit id="539" loc="1.540">ac femine aduerso librata cuspide sedit.</TextUnit>
    <TextUnit id="540" loc="1.541">Tarpeiae rupes superisque habitabile saxum</TextUnit>
    <TextUnit id="541" loc="1.542">et uos, uirginea lucentes semper in ara</TextUnit>
    <TextUnit id="542" loc="1.543">Laomedonteae, Troiana altaria, flammae,</TextUnit>
    <TextUnit id="543" loc="1.544">heu quantum uobis fallacis imagine teli</TextUnit>
    <TextUnit id="544" loc="1.545">promisere dei! propius si pressa furenti</TextUnit>
    <TextUnit id="545" loc="1.546">hasta foret, clausae starent mortalibus Alpes,</TextUnit>
    <TextUnit id="546" loc="1.547">nec, Trasimenne, tuis nunc Allia cederet undis.</TextUnit>
    <TextUnit id="547" loc="1.548">Sed Iuno, aspectans Pyrenes uertice celsae</TextUnit>
    <TextUnit id="548" loc="1.549">naua rudimenta et primos in Marte calores,</TextUnit>
    <TextUnit id="549" loc="1.550">ut uidet impressum coniecta cuspide uulnus,</TextUnit>
    <TextUnit id="550" loc="1.551">aduolat obscura circumdata nube per auras</TextUnit>
    <TextUnit id="551" loc="1.552">et ualidam duris euellit ab ossibus hastam.</TextUnit>
    <TextUnit id="552" loc="1.553">ille tegit clipeo fusum per membra cruorem,</TextUnit>
    <TextUnit id="553" loc="1.554">tardaque paulatim et dubio uestigia nisu</TextUnit>
    <TextUnit id="554" loc="1.555">alternata trahens, auersus ab aggere cedit.</TextUnit>
    <TextUnit id="555" loc="1.556">Nox tandem optatis terras pontumque tenebris</TextUnit>
    <TextUnit id="556" loc="1.557">condidit et pugnas erepta luce diremit.</TextUnit>
    <TextUnit id="557" loc="1.558">at durae inuigilant mentes molemque reponunt,</TextUnit>
    <TextUnit id="558" loc="1.559">noctis opus. clausos acuunt extrema pericli</TextUnit>
    <TextUnit id="559" loc="1.560">et fractis rebus uiolentior ultima uirtus.</TextUnit>
    <TextUnit id="560" loc="1.561">hinc puer inualidique senes, hinc femina ferre</TextUnit>
    <TextUnit id="561" loc="1.562">certat opem in dubiis miserando naua labori,</TextUnit>
    <TextUnit id="562" loc="1.563">saxaque mananti subuectat uulnere miles.</TextUnit>
    <TextUnit id="563" loc="1.564">iam patribus clarisque senum sua munia curae:</TextUnit>
    <TextUnit id="564" loc="1.565">concurrunt lectosque uiros hortantur et orant</TextUnit>
    <TextUnit id="565" loc="1.566">defessis subeant rebus reuocentque salutem</TextUnit>
    <TextUnit id="566" loc="1.567">et Latia extremis implorent casibus arma.</TextUnit>
    <TextUnit id="567" loc="1.568">Ite citi, remis uelisque impellite puppim.</TextUnit>
    <TextUnit id="568" loc="1.569">saucia dum castris clausa est fera, tempore Martis</TextUnit>
    <TextUnit id="569" loc="1.570">utendum est rupto et grassandum ad clara periclis.</TextUnit>
    <TextUnit id="570" loc="1.571">ite citi, deflete fidem murosque ruentis</TextUnit>
    <TextUnit id="571" loc="1.572">antiquaque domo meliora accersite fata.</TextUnit>
    <TextUnit id="572" loc="1.573">mandati summa est: dum stat, remeate, Saguntos.”</TextUnit>
    <TextUnit id="573" loc="1.574">ast illi celerant, qua proxima litora, gressum</TextUnit>
    <TextUnit id="574" loc="1.575">et fugiunt tumido per spumea caerula uelo.</TextUnit>
    <TextUnit id="575" loc="1.576">Pellebat somnos Tithoni roscida coniunx,</TextUnit>
    <TextUnit id="576" loc="1.577">ac rutilus primis sonipes hinnitibus altos</TextUnit>
    <TextUnit id="577" loc="1.578">adflarat montis roseasque mouebat habenas.</TextUnit>
    <TextUnit id="578" loc="1.579">iam celsa e muris extructa mole iuuentus</TextUnit>
    <TextUnit id="579" loc="1.580">clausam nocturnis ostentat turribus urbem.</TextUnit>
    <TextUnit id="580" loc="1.581">rerum omnes pendent actus, et milite maesto</TextUnit>
    <TextUnit id="581" loc="1.582">laxata obsidio, ac pugnandi substitit ardor,</TextUnit>
    <TextUnit id="582" loc="1.583">inque ducem uersae tanto discrimine curae.</TextUnit>
    <TextUnit id="583" loc="1.584">Interea Rutulis longinqua per aequora uectis</TextUnit>
    <TextUnit id="584" loc="1.585">Herculei ponto coepere existere colles</TextUnit>
    <TextUnit id="585" loc="1.586">et nebulosa iugis attollere saxa Monoeci.</TextUnit>
    <TextUnit id="586" loc="1.587">Thracius hos Boreas scopulos immitia regna</TextUnit>
    <TextUnit id="587" loc="1.588">solus habet semperque rigens nunc litora pulsat,</TextUnit>
    <TextUnit id="588" loc="1.589">nunc ipsas alis plangit stridentibus Alpes,</TextUnit>
    <TextUnit id="589" loc="1.590">atque ubi se terris glaciali fundit ab Arcto,</TextUnit>
    <TextUnit id="590" loc="1.591">haud ulli contra fiducia surgere uento.</TextUnit>
    <TextUnit id="591" loc="1.592">uerticibus torquet rapidis mare, fractaque anhelant</TextUnit>
    <TextUnit id="592" loc="1.593">aequora, et iniecto conduntur gurgite montes,</TextUnit>
    <TextUnit id="593" loc="1.594">iamque uolans Rhenum Rhodanumque in nubila tollit.</TextUnit>
    <TextUnit id="594" loc="1.595">hunc postquam Boreae dirum euasere furorem,</TextUnit>
    <TextUnit id="595" loc="1.596">alternos maesti casus bellique marisque</TextUnit>
    <TextUnit id="596" loc="1.597">et dubium rerum euentum sermone uolutant.</TextUnit>
    <TextUnit id="597" loc="1.598">O patria, o Fidei domus inclita, quo tua nunc sunt</TextUnit>
    <TextUnit id="598" loc="1.599">fata loco? sacraene manent in collibus arces?</TextUnit>
    <TextUnit id="599" loc="1.600">an cinis (heu superi) tanto de nomine restat?</TextUnit>
    <TextUnit id="600" loc="1.601">ferte leues auras flatusque ciete secundos,</TextUnit>
    <TextUnit id="601" loc="1.602">si nondum insultat templorum Poenicus ignis</TextUnit>
    <TextUnit id="602" loc="1.603">culminibus, Latiaeque ualent succurrere classes.”</TextUnit>
    <TextUnit id="603" loc="1.604">Talibus inlacrimant noctemque diemque querelis,</TextUnit>
    <TextUnit id="604" loc="1.605">donec Laurentis puppis defertur ad oras,</TextUnit>
    <TextUnit id="605" loc="1.606">qua pater acceptis Anienis ditior undis</TextUnit>
    <TextUnit id="606" loc="1.607">in pontum flauo descendit gurgite Thybris.</TextUnit>
    <TextUnit id="607" loc="1.608">hinc consanguineae subeunt iam moenia Romae.</TextUnit>
    <TextUnit id="608" loc="1.609">Concilium uocat augustum castaque beatos</TextUnit>
    <TextUnit id="609" loc="1.610">paupertate patres ac nomina parta triumphis</TextUnit>
    <TextUnit id="610" loc="1.611">consul et aequantem superos uirtute senatum.</TextUnit>
    <TextUnit id="611" loc="1.612">facta animosa uiros et recti sacra cupido</TextUnit>
    <TextUnit id="612" loc="1.613">attollunt, hirtaeque togae neglectaque mensa</TextUnit>
    <TextUnit id="613" loc="1.614">dexteraque a curuis capulo non segnis aratris.</TextUnit>
    <TextUnit id="614" loc="1.615">exiguo faciles et opum non indiga corda,</TextUnit>
    <TextUnit id="615" loc="1.616">ad paruos curru remeabant saepe penates.</TextUnit>
    <TextUnit id="616" loc="1.617">In foribus sacris primoque in limine templi</TextUnit>
    <TextUnit id="617" loc="1.618">captiui currus, belli decus, armaque rapta</TextUnit>
    <TextUnit id="618" loc="1.619">pugnantum ducibus saeuaeque in Marte secures,</TextUnit>
    <TextUnit id="619" loc="1.620">perfossi clipei et seruantia tela cruorem</TextUnit>
    <TextUnit id="620" loc="1.621">claustraque portarum pendent: hic Punica bella,</TextUnit>
    <TextUnit id="621" loc="1.622">Aegatis cernas fusaque per aequora classe</TextUnit>
    <TextUnit id="622" loc="1.623">exactam ponto Libyen testantia rostra.</TextUnit>
    <TextUnit id="623" loc="1.624">hic galeae Senonum pensatique improbus auri</TextUnit>
    <TextUnit id="624" loc="1.625">arbiter ensis inest, Gallisque ex arce fugatis</TextUnit>
    <TextUnit id="625" loc="1.626">arma reuertentis pompa gestata Camilli,</TextUnit>
    <TextUnit id="626" loc="1.627">hic spolia Aeacidae, hic Epirotica signa</TextUnit>
    <TextUnit id="627" loc="1.628">et Ligurum horrentes coni parmaeque relatae</TextUnit>
    <TextUnit id="628" loc="1.629">Hispana de gente rudes Alpinaque gaesa.</TextUnit>
    <TextUnit id="629" loc="1.630">Sed postquam clades patefecit et horrida bella</TextUnit>
    <TextUnit id="630" loc="1.631">orantum squalor, praesens astare Sagunti</TextUnit>
    <TextUnit id="631" loc="1.632">ante oculos uisa est extrema precantis imago.</TextUnit>
    <TextUnit id="632" loc="1.633">tum senior maesto Sicoris sic incipit ore:</TextUnit>
    <TextUnit id="633" loc="1.634">Sacrata gens clara fide, quam rite fatentur</TextUnit>
    <TextUnit id="634" loc="1.635">Marte satam populi ferro parere subacti,</TextUnit>
    <TextUnit id="635" loc="1.636">ne crede emensum leuia ob discrimina pontum.</TextUnit>
    <TextUnit id="636" loc="1.637">uidimus obsessam patriam murosque trementis,</TextUnit>
    <TextUnit id="637" loc="1.638">et, quem insana freta aut coetus genuere ferarum,</TextUnit>
    <TextUnit id="638" loc="1.639">uidimus Hannibalem. procul his a moenibus, oro,</TextUnit>
    <TextUnit id="639" loc="1.640">arcete, o superi, nostroque in Marte tenete</TextUnit>
    <TextUnit id="640" loc="1.641">fatiferae iuuenem dextrae! qua mole sonantis</TextUnit>
    <TextUnit id="641" loc="1.642">exigit ille trabes! et quantus crescit in armis!</TextUnit>
    <TextUnit id="642" loc="1.643">trans iuga Pyrenes, medium indignatus Hiberum,</TextUnit>
    <TextUnit id="643" loc="1.644">exciuit Calpen et mersos Syrtis harenis</TextUnit>
    <TextUnit id="644" loc="1.645">molitur populos maioraque moenia quaerit.</TextUnit>
    <TextUnit id="645" loc="1.656">omnis Hiber, omnis rapidis fera Gallia turmis,</TextUnit>
    <TextUnit id="646" loc="1.657">omnis ab aestifero sitiens Libys imminet axe.</TextUnit>
    <TextUnit id="647" loc="1.646">spumeus hic medio qui surgit ab aequore fluctus,</TextUnit>
    <TextUnit id="648" loc="1.647">si prohibere piget, uestras effringet in urbes.</TextUnit>
    <TextUnit id="649" loc="1.648">an tanti pretium motus ruptique per enses</TextUnit>
    <TextUnit id="650" loc="1.649">foederis hoc iuueni iurata in bella ruenti</TextUnit>
    <TextUnit id="651" loc="1.650">creditis, ut statuat superatae iura Sagunto?</TextUnit>
    <TextUnit id="652" loc="1.651">ocius ite, uiri, et nascentem extinguite flammam,</TextUnit>
    <TextUnit id="653" loc="1.652">ne serae redeant post aucta pericula curae.</TextUnit>
    <TextUnit id="654" loc="1.653">quamquam o, si nullus terror, non obruta iam nunc</TextUnit>
    <TextUnit id="655" loc="1.654">semina fumarent belli, uestraene Sagunto</TextUnit>
    <TextUnit id="656" loc="1.655">spernendum consanguineam protendere dextram?</TextUnit>
    <TextUnit id="657" loc="1.658">per uos culta diu Rutulae primordia gentis</TextUnit>
    <TextUnit id="658" loc="1.659">Laurentemque larem et genetricis pignora Troiae,</TextUnit>
    <TextUnit id="659" loc="1.660">conseruate pios, qui permutare coacti</TextUnit>
    <TextUnit id="660" loc="1.661">Acrisioneis Tirynthia culmina muris.</TextUnit>
    <TextUnit id="661" loc="1.662">uos etiam Zanclen Siculi contra arma tyranni</TextUnit>
    <TextUnit id="662" loc="1.663">iuuisse egregium, uos et Campana tueri</TextUnit>
    <TextUnit id="663" loc="1.664">moenia, depulso Samnitum robore, dignum</TextUnit>
    <TextUnit id="664" loc="1.665">Sigeis duxistis auis. uetus incola Dauni,</TextUnit>
    <TextUnit id="665" loc="1.666">testor uos, fontes et stagna arcana Numici,</TextUnit>
    <TextUnit id="666" loc="1.667">cum felix nimium dimitteret Ardea pubem,</TextUnit>
    <TextUnit id="667" loc="1.668">sacra domumque ferens et aui penetralia Turni</TextUnit>
    <TextUnit id="668" loc="1.669">ultra Pyrenen Laurentia nomina duxi.</TextUnit>
    <TextUnit id="669" loc="1.670">cur ut decisa atque auulsa a corpore membra</TextUnit>
    <TextUnit id="670" loc="1.671">despiciar, nosterque luat cur foedera sanguis?”</TextUnit>
    <TextUnit id="671" loc="1.672">Tandem, ut finitae uoces, (miserabile uisu)</TextUnit>
    <TextUnit id="672" loc="1.673">summissi palmas, lacerato tegmine uestis,</TextUnit>
    <TextUnit id="673" loc="1.674">adfigunt proni squalentia corpora terrae.</TextUnit>
    <TextUnit id="674" loc="1.675">inde agitant consulta patres curasque fatigant.</TextUnit>
    <TextUnit id="675" loc="1.676">Lentulus, ut cernens accensae tecta Sagunti,</TextUnit>
    <TextUnit id="676" loc="1.677">poscendum poenae iuuenem celerique negantis</TextUnit>
    <TextUnit id="677" loc="1.678">exuri bello Carthaginis arua iubebat.</TextUnit>
    <TextUnit id="678" loc="1.679">at Fabius, cauta speculator mente futuri</TextUnit>
    <TextUnit id="679" loc="1.680">nec laetus dubiis parcusque lacessere Martem</TextUnit>
    <TextUnit id="680" loc="1.681">et melior clauso bellum producere ferro,</TextUnit>
    <TextUnit id="681" loc="1.682">prima super tantis rebus pensanda, ducisne</TextUnit>
    <TextUnit id="682" loc="1.683">ceperit arma furor, patres an signa moueri</TextUnit>
    <TextUnit id="683" loc="1.684">censuerint, mittique uiros, qui exacta reportent.</TextUnit>
    <TextUnit id="684" loc="1.685">prouidus haec ritu uatis fundebat ab alto</TextUnit>
    <TextUnit id="685" loc="1.686">pectore praemeditans Fabius surgentia bella,</TextUnit>
    <TextUnit id="686" loc="1.687">ut saepe e celsa grandaeuus puppe magister,</TextUnit>
    <TextUnit id="687" loc="1.688">prospiciens signis uenturum in carbasa Corum,</TextUnit>
    <TextUnit id="688" loc="1.689">summo iam dudum substringit lintea malo.</TextUnit>
    <TextUnit id="689" loc="1.690">sed lacrimae atque ira mixtus dolor impulit omnis</TextUnit>
    <TextUnit id="690" loc="1.691">praecipitare latens fatum, lectique senatu,</TextUnit>
    <TextUnit id="691" loc="1.692">qui ductorem adeant; si perstet surdus in armis</TextUnit>
    <TextUnit id="692" loc="1.693">pactorum, uertant inde ad Carthaginis arces</TextUnit>
    <TextUnit id="693" loc="1.694">nec diuum oblitis indicere bella morentur.</TextUnit>
    <TextUnit id="694" loc="2.1">Caeruleis prouecta uadis iam Dardana puppis</TextUnit>
    <TextUnit id="695" loc="2.2">tristia magnanimi portabat iussa senatus</TextUnit>
    <TextUnit id="696" loc="2.3">primoresque patrum. Fabius, Tirynthia proles,</TextUnit>
    <TextUnit id="697" loc="2.4">ter centum memorabat auos, quos turbine Martis</TextUnit>
    <TextUnit id="698" loc="2.5">abstulit una dies, cum Fors non aequa labori</TextUnit>
    <TextUnit id="699" loc="2.6">patricio Cremerae maculauit sanguine ripas.</TextUnit>
    <TextUnit id="700" loc="2.7">huic comes aequato sociauit munere curas</TextUnit>
    <TextUnit id="701" loc="2.8">Publicola, ingentis Volesi Spartana propago.</TextUnit>
    <TextUnit id="702" loc="2.9">is cultam referens insigni nomine plebem</TextUnit>
    <TextUnit id="703" loc="2.10">Ausonios atauo ducebat consule fastus.</TextUnit>
    <TextUnit id="704" loc="2.11">Hos ut depositis portum contingere uelis</TextUnit>
    <TextUnit id="705" loc="2.12">allatum Hannibali consultaque ferre senatus</TextUnit>
    <TextUnit id="706" loc="2.13">iam medio seram bello poscentia pacem</TextUnit>
    <TextUnit id="707" loc="2.14">ductorisque simul conceptas foedere poenas,</TextUnit>
    <TextUnit id="708" loc="2.15">ocius armatas passim per litora turmas</TextUnit>
    <TextUnit id="709" loc="2.16">ostentare iubet minitantia signa recensque</TextUnit>
    <TextUnit id="710" loc="2.17">perfusos clipeos et tela rubentia caede.</TextUnit>
    <TextUnit id="711" loc="2.18">haud dictis nunc esse locum; strepere omnia clamat</TextUnit>
    <TextUnit id="712" loc="2.19">Tyrrhenae clangore tubae gemituque cadentum.</TextUnit>
    <TextUnit id="713" loc="2.20">dum detur, relegant pontum neu se addere clausis</TextUnit>
    <TextUnit id="714" loc="2.21">festinent: notum quid caede calentibus armis,</TextUnit>
    <TextUnit id="715" loc="2.22">quantum irae liceat, motusue quid audeat ensis.</TextUnit>
    <TextUnit id="716" loc="2.23">sic ducis adfatu per inhospita litora pulsi</TextUnit>
    <TextUnit id="717" loc="2.24">conuerso Tyrios petierunt remige patres.</TextUnit>
    <TextUnit id="718" loc="2.25">Hic alto Poenus fundentem uela carinam</TextUnit>
    <TextUnit id="719" loc="2.26">incessens dextra Nostrum, pro Iuppiter!” inquit</TextUnit>
    <TextUnit id="720" loc="2.27">nostrum ferre caput parat illa per aequora puppis.</TextUnit>
    <TextUnit id="721" loc="2.28">heu caecae mentes tumefactaque corda secundis!</TextUnit>
    <TextUnit id="722" loc="2.29">armatum Hannibalem poenae petit impia tellus!</TextUnit>
    <TextUnit id="723" loc="2.30">ne deposce, adero; dabitur tibi copia nostri</TextUnit>
    <TextUnit id="724" loc="2.31">ante expectatum, portisque focisque timebis</TextUnit>
    <TextUnit id="725" loc="2.32">quae nunc externos defendis, Roma, penatis.</TextUnit>
    <TextUnit id="726" loc="2.33">Tarpeios iterum scopulos praeruptaque saxa</TextUnit>
    <TextUnit id="727" loc="2.34">scandatis licet et celsam migretis in arcem:</TextUnit>
    <TextUnit id="728" loc="2.35">nullo iam capti uitam pensabitis auro.”</TextUnit>
    <TextUnit id="729" loc="2.36">Incensi dictis animi, et furor additus armis.</TextUnit>
    <TextUnit id="730" loc="2.37">conditur extemplo telorum nubibus aether,</TextUnit>
    <TextUnit id="731" loc="2.38">et densa resonant saxorum grandine turres.</TextUnit>
    <TextUnit id="732" loc="2.39">ardor agit, prouecta queat dum cernere muros,</TextUnit>
    <TextUnit id="733" loc="2.40">inque oculis profugae Martem exercere carinae.</TextUnit>
    <TextUnit id="734" loc="2.41">ipse autem incensas promissa piacula turmas</TextUnit>
    <TextUnit id="735" loc="2.42">flagitat insignis nudato uulnere ductor</TextUnit>
    <TextUnit id="736" loc="2.43">ac repetens questus furibundo personat ore:</TextUnit>
    <TextUnit id="737" loc="2.44">Poscimur, o socii, Fabiusque e puppe catenas</TextUnit>
    <TextUnit id="738" loc="2.45">ostentat, dominique uocat nos ira senatus.</TextUnit>
    <TextUnit id="739" loc="2.46">si taedet coepti culpandaue mouimus arma,</TextUnit>
    <TextUnit id="740" loc="2.47">Ausoniam ponto propere reuocate carinam:</TextUnit>
    <TextUnit id="741" loc="2.48">nil moror: en, uincta lacerandum tradite dextra.</TextUnit>
    <TextUnit id="742" loc="2.49">nam cur, Eoi deductus origine Beli,</TextUnit>
    <TextUnit id="743" loc="2.50">tot Libyae populis, tot circumfusus Hiberis,</TextUnit>
    <TextUnit id="744" loc="2.51">seruitium perferre negem? Rhoeteius immo</TextUnit>
    <TextUnit id="745" loc="2.52">aeternum imperitet populis saeclisque propaget</TextUnit>
    <TextUnit id="746" loc="2.53">regna ferox; nos iussa uirum nutusque tremamus.”</TextUnit>
    <TextUnit id="747" loc="2.54">effundunt gemitus atque omina tristia uertunt</TextUnit>
    <TextUnit id="748" loc="2.55">in stirpem Aeneadum ac stimulant clamoribus iras.</TextUnit>
    <TextUnit id="749" loc="2.56">Discinctos inter Libyas populosque bilinguis</TextUnit>
    <TextUnit id="750" loc="2.57">Marmaricis audax in bella Oenotria signis</TextUnit>
    <TextUnit id="751" loc="2.58">uenerat Asbyte, proles Garamantis Hiarbae.</TextUnit>
    <TextUnit id="752" loc="2.59">Hammone hic genitus, Phorcynidos antra Medusae</TextUnit>
    <TextUnit id="753" loc="2.60">Cinyphiumque Macen et iniquo e sole calentis</TextUnit>
    <TextUnit id="754" loc="2.61">Battiadas late imperio sceptrisque regebat.</TextUnit>
    <TextUnit id="755" loc="2.62">cui patrius Nasamon aeternumque arida Barce,</TextUnit>
    <TextUnit id="756" loc="2.63">cui nemora Autololum atque infidae litora Syrtis</TextUnit>
    <TextUnit id="757" loc="2.64">parebant nullaque leuis Gaetulus habena.</TextUnit>
    <TextUnit id="758" loc="2.65">atque is fundarat thalamos Tritonide nympha,</TextUnit>
    <TextUnit id="759" loc="2.66">unde genus proauumque Iouem regina ferebat</TextUnit>
    <TextUnit id="760" loc="2.67">et sua fatidico repetebat nomina luco.</TextUnit>
    <TextUnit id="761" loc="2.68">haec ignara uiri uacuoque adsueta cubili</TextUnit>
    <TextUnit id="762" loc="2.69">uenatu et siluis primos defenderat annos;</TextUnit>
    <TextUnit id="763" loc="2.70">non calathis mollita manus operataue fuso</TextUnit>
    <TextUnit id="764" loc="2.71">Dictynnam et saltus et anhelum impellere planta</TextUnit>
    <TextUnit id="765" loc="2.72">cornipedem ac strauisse feras immitis amabat.</TextUnit>
    <TextUnit id="766" loc="2.73">quales Threiciae Rhodopen Pangaeaque lustrant</TextUnit>
    <TextUnit id="767" loc="2.74">saxosis nemora alta iugis cursuque fatigant</TextUnit>
    <TextUnit id="768" loc="2.75">Hebrum innupta manus: spreti Ciconesque Getaeque</TextUnit>
    <TextUnit id="769" loc="2.76">et Rhesi domus et lunatis Bistones armis.</TextUnit>
    <TextUnit id="770" loc="2.77">Ergo habitu insignis patrio, religata fluentem</TextUnit>
    <TextUnit id="771" loc="2.78">Hesperidum nodo crinem dextrumque feroci</TextUnit>
    <TextUnit id="772" loc="2.79">nuda latus Marti ac fulgentem tegmine laeuam</TextUnit>
    <TextUnit id="773" loc="2.80">Thermodontiaca munita in proelia pelta,</TextUnit>
    <TextUnit id="774" loc="2.81">fumantem rapidis quatiebat cursibus axem.</TextUnit>
    <TextUnit id="775" loc="2.82">pars comitum biiugo curru, pars cetera dorso</TextUnit>
    <TextUnit id="776" loc="2.83">fertur equi; nec non Veneris iam foedera passae</TextUnit>
    <TextUnit id="777" loc="2.84">reginam cingunt, sed uirgine densior ala est.</TextUnit>
    <TextUnit id="778" loc="2.85">ipsa autem gregibus per longa mapalia lectos</TextUnit>
    <TextUnit id="779" loc="2.86">ante aciem ostentabat equos, tumulumque propincum</TextUnit>
    <TextUnit id="780" loc="2.87">dum sequitur gyris, campo uibrata per auras</TextUnit>
    <TextUnit id="781" loc="2.88">spicula contorquens summa ponebat in arce.</TextUnit>
    <TextUnit id="782" loc="2.89">Hanc hasta totiens intrantem moenia Mopsus</TextUnit>
    <TextUnit id="783" loc="2.90">non tulit et celsis senior Gortynia muris</TextUnit>
    <TextUnit id="784" loc="2.91">tela sonante fugat neruo liquidasque per auras</TextUnit>
    <TextUnit id="785" loc="2.92">derigit aligero letalia uulnera ferro.</TextUnit>
    <TextUnit id="786" loc="2.93">Cres erat, aerisonis Curetum aduectus ab antris,</TextUnit>
    <TextUnit id="787" loc="2.94">Dictaeos agitare puer leuioribus armis</TextUnit>
    <TextUnit id="788" loc="2.95">pennata saltus adsuetus harundine Mopsus.</TextUnit>
    <TextUnit id="789" loc="2.96">ille uagam caelo demisit saepe uolucrem,</TextUnit>
    <TextUnit id="790" loc="2.97">ille procul campo linquentem retia ceruum</TextUnit>
    <TextUnit id="791" loc="2.98">uulnere sistebat, rueretque inopina sub ictu</TextUnit>
    <TextUnit id="792" loc="2.99">ante fera incauto quam sibila poneret arcus.</TextUnit>
    <TextUnit id="793" loc="2.100">nec se tum pharetra iactauit iustius ulla</TextUnit>
    <TextUnit id="794" loc="2.101">Eois quamquam certet Gortyna sagittis.</TextUnit>
    <TextUnit id="795" loc="2.102">uerum ut opum leuior uenatu extendere uitam</TextUnit>
    <TextUnit id="796" loc="2.103">abnuit, atque artae res exegere per aequor,</TextUnit>
    <TextUnit id="797" loc="2.104">coniuge cum Meroe natisque inglorius hospes</TextUnit>
    <TextUnit id="798" loc="2.105">intrarat miseram fato ducente Saguntum.</TextUnit>
    <TextUnit id="799" loc="2.106">coryti fratrum ex umeris calamique paterni</TextUnit>
    <TextUnit id="800" loc="2.107">pendebant uolucerque chalybs, Minoia tela.</TextUnit>
    <TextUnit id="801" loc="2.108">hic medius iuuenum Massylae gentis in agmen</TextUnit>
    <TextUnit id="802" loc="2.109">crebra Cydoneo fundebat spicula cornu.</TextUnit>
    <TextUnit id="803" loc="2.110">iam Garamum audacemque Thyrum pariterque ruentis</TextUnit>
    <TextUnit id="804" loc="2.111">Gisgonem leuemque Bagam indignumque sagittae,</TextUnit>
    <TextUnit id="805" loc="2.112">impubem malas, tam certae occurrere Lixum</TextUnit>
    <TextUnit id="806" loc="2.113">fuderat et plena tractabat bella pharetra.</TextUnit>
    <TextUnit id="807" loc="2.114">tum uultum intendens telumque in uirginis ora</TextUnit>
    <TextUnit id="808" loc="2.115">desertum non grata Iouem per uota uocabat.</TextUnit>
    <TextUnit id="809" loc="2.116">namque ut fatiferos conuerti prospicit arcus,</TextUnit>
    <TextUnit id="810" loc="2.117">opposito procul insidiis Nasamonias Harpe</TextUnit>
    <TextUnit id="811" loc="2.118">corpore praeripuit letum calamumque uolantem,</TextUnit>
    <TextUnit id="812" loc="2.119">dum clamat, patulo excipiens tramisit hiatu,</TextUnit>
    <TextUnit id="813" loc="2.120">et primae ferrum a tergo uidere sorores.</TextUnit>
    <TextUnit id="814" loc="2.121">at comitis frendens casu labentia uirgo</TextUnit>
    <TextUnit id="815" loc="2.122">membra leuat paruaque oculos iam luce natantis</TextUnit>
    <TextUnit id="816" loc="2.123">inrorat lacrimis totisque adnisa doloris</TextUnit>
    <TextUnit id="817" loc="2.124">uiribus intorquet letalem in moenia cornum.</TextUnit>
    <TextUnit id="818" loc="2.125">illa uolans umerum rapido transuerberat ictu</TextUnit>
    <TextUnit id="819" loc="2.126">conantis Dorylae, iunctis iam cornibus arcus</TextUnit>
    <TextUnit id="820" loc="2.127">et ducti spatium nerui complente sagitta,</TextUnit>
    <TextUnit id="821" loc="2.128">excutere in uentos resoluto pollice ferrum.</TextUnit>
    <TextUnit id="822" loc="2.129">tum subitum in uulnus praeceps deuoluitur altis</TextUnit>
    <TextUnit id="823" loc="2.130">aggeribus muri, iuxtaque cadentia membra</TextUnit>
    <TextUnit id="824" loc="2.131">effusi uersa calami fluxere pharetra.</TextUnit>
    <TextUnit id="825" loc="2.132">exclamat paribus frater uicinus in armis</TextUnit>
    <TextUnit id="826" loc="2.133">Icarus ulciscique parat lacrimabile fatum.</TextUnit>
    <TextUnit id="827" loc="2.134">atque illum raptim promentem in proelia telum</TextUnit>
    <TextUnit id="828" loc="2.135">Hannibal excussi praeuertit turbine saxi.</TextUnit>
    <TextUnit id="829" loc="2.136">labuntur gelido torpentia frigore membra,</TextUnit>
    <TextUnit id="830" loc="2.137">deficiensque manus pharetrae sua tela remisit.</TextUnit>
    <TextUnit id="831" loc="2.138">At pater in gemino natorum funere Mopsus</TextUnit>
    <TextUnit id="832" loc="2.139">correptos arcus ter maesta mouit ab ira,</TextUnit>
    <TextUnit id="833" loc="2.140">ter cecidit dextra, et notas dolor abstulit artis.</TextUnit>
    <TextUnit id="834" loc="2.141">paenitet heu sero dulcis liquisse penatis,</TextUnit>
    <TextUnit id="835" loc="2.142">adreptoque auide, quo concidis, Icare, saxo,</TextUnit>
    <TextUnit id="836" loc="2.143">postquam aeuum senior percussaque pectora frustra</TextUnit>
    <TextUnit id="837" loc="2.144">sentit et, ut tantos compescat morte dolores,</TextUnit>
    <TextUnit id="838" loc="2.145">nil opis in dextra, uastae se culmine turris</TextUnit>
    <TextUnit id="839" loc="2.146">praecipitem iacit et delapsus pondere prono</TextUnit>
    <TextUnit id="840" loc="2.147">membra super nati moribundos explicat artus.</TextUnit>
    <TextUnit id="841" loc="2.148">Dum cadit externo Gortynius aduena bello,</TextUnit>
    <TextUnit id="842" loc="2.149">iam noua molitus stimulato milite Theron,</TextUnit>
    <TextUnit id="843" loc="2.150">Alcidae templi custos araeque sacerdos,</TextUnit>
    <TextUnit id="844" loc="2.151">non expectatum Tyriis effuderat agmen</TextUnit>
    <TextUnit id="845" loc="2.152">et fera miscebat reserata proelia porta.</TextUnit>
    <TextUnit id="846" loc="2.153">atque illi non hasta manu, non uertice cassis,</TextUnit>
    <TextUnit id="847" loc="2.154">sed fisus latis umeris et mole iuuentae</TextUnit>
    <TextUnit id="848" loc="2.155">agmina uastabat claua, nihil indigus ensis.</TextUnit>
    <TextUnit id="849" loc="2.156">exuuiae capiti impositae tegimenque leonis</TextUnit>
    <TextUnit id="850" loc="2.157">terribilem attollunt excelso uertice rictum.</TextUnit>
    <TextUnit id="851" loc="2.158">centum angues idem Lernaeaque monstra gerebat</TextUnit>
    <TextUnit id="852" loc="2.159">in clipeo et sectis geminam serpentibus hydram.</TextUnit>
    <TextUnit id="853" loc="2.160">ille Iubam Thapsumque patrem clarumque Micipsam</TextUnit>
    <TextUnit id="854" loc="2.161">nomine aui Maurumque Sacen, a moenibus actos</TextUnit>
    <TextUnit id="855" loc="2.162">palantisque fuga, praeceps ad litora cursu</TextUnit>
    <TextUnit id="856" loc="2.163">egerat, atque una spumabant aequora dextra.</TextUnit>
    <TextUnit id="857" loc="2.164">nec contentus Idi leto letoque Cothonis</TextUnit>
    <TextUnit id="858" loc="2.165">Marmaridae nec caede Rothi nec caede Iugurthae,</TextUnit>
    <TextUnit id="859" loc="2.166">Asbytes currum et radiantis tegmina laeuae</TextUnit>
    <TextUnit id="860" loc="2.167">poscebat uotis gemmataque lumina peltae</TextUnit>
    <TextUnit id="861" loc="2.168">atque in belligera uersabat uirgine mentem.</TextUnit>
    <TextUnit id="862" loc="2.169">quem ruere ut telo uidit regina cruento,</TextUnit>
    <TextUnit id="863" loc="2.170">obliquos detorquet equos laeuumque per orbem</TextUnit>
    <TextUnit id="864" loc="2.171">fallaci gyro campum secat ac uelut ales</TextUnit>
    <TextUnit id="865" loc="2.172">auerso rapitur sinuata per aequora curru.</TextUnit>
    <TextUnit id="866" loc="2.173">dumque ea se ex oculis aufert, atque ocior Euro</TextUnit>
    <TextUnit id="867" loc="2.174">incita pulueream campo trahit ungula nubem,</TextUnit>
    <TextUnit id="868" loc="2.175">aduersum late stridens rota proterit agmen,</TextUnit>
    <TextUnit id="869" loc="2.176">ingerit et crebras uirgo trepidantibus hastas.</TextUnit>
    <TextUnit id="870" loc="2.177">hic cecidere Lycus Thamyrisque et nobile nomen</TextUnit>
    <TextUnit id="871" loc="2.178">Eurydamas, clari deductum stirpe parentis,</TextUnit>
    <TextUnit id="872" loc="2.179">qui thalamos ausus quondam sperare superbos</TextUnit>
    <TextUnit id="873" loc="2.180">(heu demens!) Ithacique torum; sed enim arte pudica</TextUnit>
    <TextUnit id="874" loc="2.181">fallacis totiens reuoluto stamine telae</TextUnit>
    <TextUnit id="875" loc="2.182">deceptus, mersum pelago iactarat Vlixen.</TextUnit>
    <TextUnit id="876" loc="2.183">ast Ithacus uero ficta pro morte loquacem</TextUnit>
    <TextUnit id="877" loc="2.184">adfecit leto, taedaeque ad funera uersae.</TextUnit>
    <TextUnit id="878" loc="2.185">gens extrema uiri campis deletur Hiberis</TextUnit>
    <TextUnit id="879" loc="2.186">Eurydamas Nomados dextra: superinstrepit ater</TextUnit>
    <TextUnit id="880" loc="2.187">et seruat cursum perfractis ossibus axis.</TextUnit>
    <TextUnit id="881" loc="2.188">Iamque aderat remeans uirgo, inter proelia postquam</TextUnit>
    <TextUnit id="882" loc="2.189">distringi Therona uidet, saeuamque bipennem</TextUnit>
    <TextUnit id="883" loc="2.190">perlibrans mediae fronti, spolium inde superbum</TextUnit>
    <TextUnit id="884" loc="2.191">Herculeasque tibi exuuias, Dictynna, uouebat.</TextUnit>
    <TextUnit id="885" loc="2.192">nec segnis Theron tantae spe laudis in ipsos</TextUnit>
    <TextUnit id="886" loc="2.193">aduersus consurgit equos uillosaque fului</TextUnit>
    <TextUnit id="887" loc="2.194">ingerit obiectans trepidantibus ora leonis.</TextUnit>
    <TextUnit id="888" loc="2.195">attoniti terrore nouo rictuque minaci</TextUnit>
    <TextUnit id="889" loc="2.196">quadrupedes iactant resupino pondere currum.</TextUnit>
    <TextUnit id="890" loc="2.197">tum saltu Asbyten conantem linquere pugnas</TextUnit>
    <TextUnit id="891" loc="2.198">occupat incussa gemina inter tempora claua,</TextUnit>
    <TextUnit id="892" loc="2.199">feruentisque rotas turbataque frena pauore</TextUnit>
    <TextUnit id="893" loc="2.200">disiecto spargit conlisa per ossa cerebro,</TextUnit>
    <TextUnit id="894" loc="2.201">ac rapta properans caedem ostentare bipenni</TextUnit>
    <TextUnit id="895" loc="2.202">amputat e curru reuolutae uirginis ora.</TextUnit>
    <TextUnit id="896" loc="2.203">necdum irae positae. celsa nam figitur hasta</TextUnit>
    <TextUnit id="897" loc="2.204">spectandum caput: id gestent ante agmina Poenum</TextUnit>
    <TextUnit id="898" loc="2.205">imperat, et propere currus ad moenia uertant.</TextUnit>
    <TextUnit id="899" loc="2.206">Haec caecus fati diuumque abeunte fauore</TextUnit>
    <TextUnit id="900" loc="2.207">uicino Theron edebat proelia leto.</TextUnit>
    <TextUnit id="901" loc="2.208">namque aderat toto ore ferens iramque minasque</TextUnit>
    <TextUnit id="902" loc="2.209">Hannibal et caesam Asbyten fixique tropaeum</TextUnit>
    <TextUnit id="903" loc="2.210">infandum capitis furiata mente dolebat.</TextUnit>
    <TextUnit id="904" loc="2.211">ac simul aerati radiauit luminis umbo,</TextUnit>
    <TextUnit id="905" loc="2.212">et concussa procul membris uelocibus arma</TextUnit>
    <TextUnit id="906" loc="2.213">letiferum intonuere, fugam perculsa repente</TextUnit>
    <TextUnit id="907" loc="2.214">ad muros trepido conuertunt agmina cursu:</TextUnit>
    <TextUnit id="908" loc="2.215">sicut agit leuibus per sera crepuscula pennis</TextUnit>
    <TextUnit id="909" loc="2.216">e pastu uolucres ad nota cubilia uesper;</TextUnit>
    <TextUnit id="910" loc="2.217">aut, ubi Cecropius formidine nubis aquosae</TextUnit>
    <TextUnit id="911" loc="2.218">sparsa super flores examina tollit Hymettos,</TextUnit>
    <TextUnit id="912" loc="2.219">ad dulcis ceras et odori corticis antra</TextUnit>
    <TextUnit id="913" loc="2.220">mellis apes grauidae properant densoque uolatu</TextUnit>
    <TextUnit id="914" loc="2.221">raucum conexae glomerant ad limina murmur.</TextUnit>
    <TextUnit id="915" loc="2.222">praecipitat metus attonitos, caecique feruntur.</TextUnit>
    <TextUnit id="916" loc="2.223">heu blandum caeli lumen! tantone cauetur</TextUnit>
    <TextUnit id="917" loc="2.224">mors reditura metu nascentique addita fata?</TextUnit>
    <TextUnit id="918" loc="2.225">consilium damnant portisque atque aggere tuto</TextUnit>
    <TextUnit id="919" loc="2.226">erupisse gemunt: retinet uix agmina Theron</TextUnit>
    <TextUnit id="920" loc="2.227">interdumque manu, interdum clamore minisque:</TextUnit>
    <TextUnit id="921" loc="2.228">State, uiri; meus ille hostis; mihi gloria magnae,</TextUnit>
    <TextUnit id="922" loc="2.229">state, uenit pugnae. muro tectisque Sagunti</TextUnit>
    <TextUnit id="923" loc="2.230">hac abigam Poenos dextra; spectacula tantum</TextUnit>
    <TextUnit id="924" loc="2.231">ferte, uiri; uel, si cunctos metus acer in urbem</TextUnit>
    <TextUnit id="925" loc="2.232">(heu deforme!) rapit, soli mihi claudite portas.”</TextUnit>
    <TextUnit id="926" loc="2.233">At Poenus rapido praeceps ad moenia cursu,</TextUnit>
    <TextUnit id="927" loc="2.234">dum pauitant trepidi rerum fessique salutis,</TextUnit>
    <TextUnit id="928" loc="2.235">tendebat. stat primam urbem murosque patentis</TextUnit>
    <TextUnit id="929" loc="2.236">postposita caede et dilata inuadere pugna.</TextUnit>
    <TextUnit id="930" loc="2.237">id postquam Herculeae custos uidet impiger arae,</TextUnit>
    <TextUnit id="931" loc="2.238">emicat et uelox formidine praeuenit hostem.</TextUnit>
    <TextUnit id="932" loc="2.239">gliscit Elissaeo uiolentior ira tyranno:</TextUnit>
    <TextUnit id="933" loc="2.240">Tu solue interea nobis, bone ianitor urbis,</TextUnit>
    <TextUnit id="934" loc="2.241">supplicium, ut pandas” inquit tua moenia leto.”</TextUnit>
    <TextUnit id="935" loc="2.242">nec plura effari sinit ira, rotatque coruscum</TextUnit>
    <TextUnit id="936" loc="2.243">mucronem; sed contortum prior impete uasto</TextUnit>
    <TextUnit id="937" loc="2.244">Daunius huic robur iuuenis iacit. arma fragore</TextUnit>
    <TextUnit id="938" loc="2.245">icta graui raucum gemuere, alteque resultant</TextUnit>
    <TextUnit id="939" loc="2.246">aere inlisa cauo nodosae pondera clauae.</TextUnit>
    <TextUnit id="940" loc="2.247">at uiduus teli et frustrato proditus ictu,</TextUnit>
    <TextUnit id="941" loc="2.248">pernici uelox cursu rapit incita membra</TextUnit>
    <TextUnit id="942" loc="2.249">et celeri fugiens perlustrat moenia planta.</TextUnit>
    <TextUnit id="943" loc="2.250">instat atrox terga increpitans fugientia uictor.</TextUnit>
    <TextUnit id="944" loc="2.251">conclamant matres, celsoque e culmine muri</TextUnit>
    <TextUnit id="945" loc="2.252">lamentis uox mixta sonat: nunc nomine noto</TextUnit>
    <TextUnit id="946" loc="2.253">appellant, seras fesso nunc pandere portas</TextUnit>
    <TextUnit id="947" loc="2.254">posse uolunt; quatit hortantum praecordia terror</TextUnit>
    <TextUnit id="948" loc="2.255">ne simul accipiant ingentem moenibus hostem.</TextUnit>
    <TextUnit id="949" loc="2.256">incutit umbonem fesso adsultatque ruenti</TextUnit>
    <TextUnit id="950" loc="2.257">Poenus et ostentans spectantem e moenibus urbem</TextUnit>
    <TextUnit id="951" loc="2.258">I, miseram Asbyten leto solare propinquo”—</TextUnit>
    <TextUnit id="952" loc="2.259">haec dicens, iugulo optantis dimittere uitam</TextUnit>
    <TextUnit id="953" loc="2.260">infestum condit mucronem ac regia laetus</TextUnit>
    <TextUnit id="954" loc="2.261">quadrupedes spolia abreptos a moenibus ipsis,</TextUnit>
    <TextUnit id="955" loc="2.262">quis aditum portae trepidantum saepserat agmen,</TextUnit>
    <TextUnit id="956" loc="2.263">uictor agit curruque uolat per ouantia castra.</TextUnit>
    <TextUnit id="957" loc="2.264">At Nomadum furibunda cohors miserabile humandi</TextUnit>
    <TextUnit id="958" loc="2.265">deproperat munus tumulique adiungit honorem</TextUnit>
    <TextUnit id="959" loc="2.266">et rapto cineres ter circum corpore lustrat.</TextUnit>
    <TextUnit id="960" loc="2.267">hinc letale uiri robur tegimenque tremendum</TextUnit>
    <TextUnit id="961" loc="2.268">in flammas iaciunt, ambustoque ore genisque</TextUnit>
    <TextUnit id="962" loc="2.269">deforme alitibus liquere cadauer Hiberis.</TextUnit>
    <TextUnit id="963" loc="2.270">Poenorum interea quis rerum summa potestas,</TextUnit>
    <TextUnit id="964" loc="2.271">consultant bello super, et quae dicta ferantur</TextUnit>
    <TextUnit id="965" loc="2.272">Ausoniae populis, oratorumque minaci</TextUnit>
    <TextUnit id="966" loc="2.273">aduentu trepidant. mouet hinc foedusque fidesque</TextUnit>
    <TextUnit id="967" loc="2.274">et testes superi iurataque pacta parentum,</TextUnit>
    <TextUnit id="968" loc="2.275">hinc popularis amor coeptantis magna iuuentae,</TextUnit>
    <TextUnit id="969" loc="2.276">et sperare iuuat belli meliora. sed, olim</TextUnit>
    <TextUnit id="970" loc="2.277">ductorem infestans odiis gentilibus, Hannon</TextUnit>
    <TextUnit id="971" loc="2.278">sic adeo increpitat studia incautumque fauorem:</TextUnit>
    <TextUnit id="972" loc="2.279">Cuncta quidem, patres, (neque enim cohibere minantum</TextUnit>
    <TextUnit id="973" loc="2.280">irae se ualuere) premunt formidine uocem:</TextUnit>
    <TextUnit id="974" loc="2.281">haud tamen abstiterim. mortem licet arma propinquent,</TextUnit>
    <TextUnit id="975" loc="2.282">testabor superos, et caelo nota relinquam</TextUnit>
    <TextUnit id="976" loc="2.283">quae postrema salus rerum patriaeque reposcit.</TextUnit>
    <TextUnit id="977" loc="2.284">nec nunc obsessa demum et fumante Sagunto</TextUnit>
    <TextUnit id="978" loc="2.285">haec serus uates Hannon canit. anxia rupi</TextUnit>
    <TextUnit id="979" loc="2.286">pectora ne castris innutriretur et armis</TextUnit>
    <TextUnit id="980" loc="2.287">exitiale caput; monui et, dum uita, monebo,</TextUnit>
    <TextUnit id="981" loc="2.288">ingenitum noscens uirus flatusque paternos,</TextUnit>
    <TextUnit id="982" loc="2.289">ut, qui stelligero speculatur sidera caelo,</TextUnit>
    <TextUnit id="983" loc="2.290">uenturam pelagi rabiem Caurique futura</TextUnit>
    <TextUnit id="984" loc="2.291">praedicit miseris haud uanus flamina nautis.</TextUnit>
    <TextUnit id="985" loc="2.292">consedit solio rerumque inuasit habenas:</TextUnit>
    <TextUnit id="986" loc="2.293">ergo armis foedus fasque omne abrumpitur armis,</TextUnit>
    <TextUnit id="987" loc="2.294">oppida quassantur, longeque in moenia nostra</TextUnit>
    <TextUnit id="988" loc="2.295">Aeneadum arrectae mentes, disiectaque pax est.</TextUnit>
    <TextUnit id="989" loc="2.296">exagitant manes iuuenem furiaeque paternae</TextUnit>
    <TextUnit id="990" loc="2.297">ac funesta sacra et conuersi foedere rupto</TextUnit>
    <TextUnit id="991" loc="2.298">in caput infidum superi Massylaque uates.</TextUnit>
    <TextUnit id="992" loc="2.299">an nunc ille noui caecus caligine regni</TextUnit>
    <TextUnit id="993" loc="2.300">externas arces quatit aut Tirynthia tecta?</TextUnit>
    <TextUnit id="994" loc="2.301">sic propria luat hoc poena nec misceat urbis</TextUnit>
    <TextUnit id="995" loc="2.302">fata suis: nunc hoc, hoc inquam, tempore muros</TextUnit>
    <TextUnit id="996" loc="2.303">oppugnat, Carthago, tuos teque obsidet armis.</TextUnit>
    <TextUnit id="997" loc="2.304">lauimus Hennaeas animoso sanguine uallis</TextUnit>
    <TextUnit id="998" loc="2.305">et uix conducto produximus arma Lacone.</TextUnit>
    <TextUnit id="999" loc="2.306">nos ratibus laceris Scyllaea repleuimus antra</TextUnit>
    <TextUnit id="1000" loc="2.307">classibus et refluo spectauimus aequore raptis</TextUnit>
    <TextUnit id="1001" loc="2.308">contorta e fundo reuomentem transtra Charybdin.</TextUnit>
    <TextUnit id="1002" loc="2.309">respice, pro demens, pro pectus inane deorum,</TextUnit>
    <TextUnit id="1003" loc="2.310">Aegatis Libyaeque procul fluitantia membra!</TextUnit>
    <TextUnit id="1004" loc="2.311">quo ruis et patriae exitio tibi nomina quaeris?</TextUnit>
    <TextUnit id="1005" loc="2.312">scilicet immensae, uisis iuuenalibus armis,</TextUnit>
    <TextUnit id="1006" loc="2.313">subsident Alpes, subsidet mole niuali</TextUnit>
    <TextUnit id="1007" loc="2.314">Alpibus aequatum attollens caput Apenninus.</TextUnit>
    <TextUnit id="1008" loc="2.315">sed campos fac, uane, dari. num gentibus istis</TextUnit>
    <TextUnit id="1009" loc="2.316">mortales animi, aut ferro flammaue fatiscunt?</TextUnit>
    <TextUnit id="1010" loc="2.317">haud tibi Neritia cernes cum prole laborem.</TextUnit>
    <TextUnit id="1011" loc="2.318">pubescit castris miles, galeaque teruntur</TextUnit>
    <TextUnit id="1012" loc="2.319">nondum signatae flaua lanugine malae,</TextUnit>
    <TextUnit id="1013" loc="2.320">nec requies aeui nota, exanguesque merendo</TextUnit>
    <TextUnit id="1014" loc="2.321">stant prima inter signa senes letumque lacessunt.</TextUnit>
    <TextUnit id="1015" loc="2.322">ipse ego Romanas perfosso corpore turmas</TextUnit>
    <TextUnit id="1016" loc="2.323">tela intorquentis correpta e uulnere uidi,</TextUnit>
    <TextUnit id="1017" loc="2.324">uidi animos mortesque uirum decorisque furorem.</TextUnit>
    <TextUnit id="1018" loc="2.325">si bello absistis nec te uictoribus offers,</TextUnit>
    <TextUnit id="1019" loc="2.326">quantum heu, Carthago, donat tibi sanguinis Hannon!”</TextUnit>
    <TextUnit id="1020" loc="2.327">Gestar ad haec (namque impatiens asperque coquebat</TextUnit>
    <TextUnit id="1021" loc="2.328">iamdudum immites iras mediamque loquentis</TextUnit>
    <TextUnit id="1022" loc="2.329">bis conatus erat turbando abrumpere uocem)</TextUnit>
    <TextUnit id="1023" loc="2.330">Concilione” inquit Libyae Tyrioque senatu,</TextUnit>
    <TextUnit id="1024" loc="2.331">pro superi, Ausonius miles sedet, armaque tantum</TextUnit>
    <TextUnit id="1025" loc="2.332">haud dum sumpta uiro? nam cetera non latet hostis.</TextUnit>
    <TextUnit id="1026" loc="2.333">nunc geminas Alpes Apenninumque minatur,</TextUnit>
    <TextUnit id="1027" loc="2.334">nunc freta Sicaniae et Scyllaei litoris undas,</TextUnit>
    <TextUnit id="1028" loc="2.335">nec procul est quin iam manes umbrasque pauescat</TextUnit>
    <TextUnit id="1029" loc="2.336">Dardanias: tanta accumulat praeconia leto</TextUnit>
    <TextUnit id="1030" loc="2.337">uulneribusque uirum ac tollit sub sidera gentem.</TextUnit>
    <TextUnit id="1031" loc="2.338">mortalem, mihi crede, licet formidine turpi</TextUnit>
    <TextUnit id="1032" loc="2.339">frigida corda tremant, mortalem sumimus hostem.</TextUnit>
    <TextUnit id="1033" loc="2.340">uidi ego, cum, geminas artis post terga catenis</TextUnit>
    <TextUnit id="1034" loc="2.341">euinctus palmas, uulgo traheretur ouante</TextUnit>
    <TextUnit id="1035" loc="2.342">carceris in tenebras spes et fiducia gentis</TextUnit>
    <TextUnit id="1036" loc="2.343">Regulus Hectoreae; uidi, cum robore pendens</TextUnit>
    <TextUnit id="1037" loc="2.344">Hesperiam cruce sublimis spectaret ab alta.</TextUnit>
    <TextUnit id="1038" loc="2.345">nec uero terrent puerilia protinus ora</TextUnit>
    <TextUnit id="1039" loc="2.346">sub galea et pressae properata casside malae.</TextUnit>
    <TextUnit id="1040" loc="2.347">indole non adeo segni sumus: aspice, turmae</TextUnit>
    <TextUnit id="1041" loc="2.348">quot Libycae certant annos anteire labore</TextUnit>
    <TextUnit id="1042" loc="2.349">et nudis bellantur equis; ipse, aspice, ductor,</TextUnit>
    <TextUnit id="1043" loc="2.350">cum primam tenero uocem proferret ab ore,</TextUnit>
    <TextUnit id="1044" loc="2.351">iam bella et lituos ac flammis urere gentem</TextUnit>
    <TextUnit id="1045" loc="2.352">iurabat Phrygiam atque animo patria arma mouebat.</TextUnit>
    <TextUnit id="1046" loc="2.353">proinde polo crescant Alpes, astrisque coruscos</TextUnit>
    <TextUnit id="1047" loc="2.354">Apenninus agat scopulos: per saxa niuesque</TextUnit>
    <TextUnit id="1048" loc="2.355">(dicam etenim, ut stimulent atram uel inania mentem),</TextUnit>
    <TextUnit id="1049" loc="2.356">per caelum est qui pandat iter: pudet Hercule tritas</TextUnit>
    <TextUnit id="1050" loc="2.357">desperare uias laudemque timere secundam.</TextUnit>
    <TextUnit id="1051" loc="2.358">sed Libyae clades et primi incendia belli</TextUnit>
    <TextUnit id="1052" loc="2.359">aggerat atque iterum pro libertate labores</TextUnit>
    <TextUnit id="1053" loc="2.360">Hannon ferre uetat. ponat formidinis aestus</TextUnit>
    <TextUnit id="1054" loc="2.361">parietibusque domus imbellis femina seruet</TextUnit>
    <TextUnit id="1055" loc="2.362">singultantem animam; nos, nos contra ibimus hostem,</TextUnit>
    <TextUnit id="1056" loc="2.363">quis procul a Tyria dominos depellere Byrsa,</TextUnit>
    <TextUnit id="1057" loc="2.364">uel Ioue non aequo, fixum est. sin fata repugnant,</TextUnit>
    <TextUnit id="1058" loc="2.365">et iam damnata cessit Carthagine Mauors,</TextUnit>
    <TextUnit id="1059" loc="2.366">occumbam potius nec te, patria inclita, dedam</TextUnit>
    <TextUnit id="1060" loc="2.367">aeternum famulam liberque Acheronta uidebo.</TextUnit>
    <TextUnit id="1061" loc="2.368">nam quae, pro superi, Fabius iubet! ocius arma</TextUnit>
    <TextUnit id="1062" loc="2.369">exuite et capta descendite ab arce Sagunti.</TextUnit>
    <TextUnit id="1063" loc="2.370">tum delecta manus scutorum incendat aceruos,</TextUnit>
    <TextUnit id="1064" loc="2.371">uranturque rates, ac toto absistite ponto.”</TextUnit>
    <TextUnit id="1065" loc="2.372">di, procul o, merita est numquam si talia plecti</TextUnit>
    <TextUnit id="1066" loc="2.373">Carthago, prohibete nefas nostrique solutas</TextUnit>
    <TextUnit id="1067" loc="2.374">ductoris seruate manus!” ut deinde resedit,</TextUnit>
    <TextUnit id="1068" loc="2.375">factaque censendi patrum de more potestas,</TextUnit>
    <TextUnit id="1069" loc="2.376">hic Hannon reddi propere certamine rapta</TextUnit>
    <TextUnit id="1070" loc="2.377">instat et auctorem uiolati foederis addit.</TextUnit>
    <TextUnit id="1071" loc="2.378">tum uero attoniti, ceu templo inrumperet hostis,</TextUnit>
    <TextUnit id="1072" loc="2.379">exiluere patres, Latioque id uerteret omen</TextUnit>
    <TextUnit id="1073" loc="2.380">orauere deum. at postquam discordia sensit</TextUnit>
    <TextUnit id="1074" loc="2.381">pectora et infidas ad Martem uergere mentes,</TextUnit>
    <TextUnit id="1075" loc="2.382">non ultra patiens Fabius rexisse dolorem</TextUnit>
    <TextUnit id="1076" loc="2.383">concilium propere exposcit, patribusque uocatis,</TextUnit>
    <TextUnit id="1077" loc="2.384">bellum se gestare sinu pacemque profatus,</TextUnit>
    <TextUnit id="1078" loc="2.385">quid sedeat, legere ambiguis neu fallere dictis</TextUnit>
    <TextUnit id="1079" loc="2.386">imperat ac, saeuo neutrum renuente senatu,</TextUnit>
    <TextUnit id="1080" loc="2.387">ceu clausas acies gremioque effunderet arma,</TextUnit>
    <TextUnit id="1081" loc="2.388">Accipite infaustum Libyae euentuque priori</TextUnit>
    <TextUnit id="1082" loc="2.389">par” inquit bellum”, et laxos effundit amictus.</TextUnit>
    <TextUnit id="1083" loc="2.390">tum patrias repetit pugnandi nuntius arces.</TextUnit>
    <TextUnit id="1084" loc="2.391">Atque ea dum profugae regnis agitantur Elissae,</TextUnit>
    <TextUnit id="1085" loc="2.392">†accitis uelox populis, quis aegra lababat</TextUnit>
    <TextUnit id="1086" loc="2.393">ambiguo sub Marte fides, praedaque grauatus</TextUnit>
    <TextUnit id="1087" loc="2.394">ad muros Poenus reuocauerat arma Sagunti.</TextUnit>
    <TextUnit id="1088" loc="2.395">Ecce autem clipeum saeuo fulgore micantem</TextUnit>
    <TextUnit id="1089" loc="2.396">Oceani gentes ductori dona ferebant,</TextUnit>
    <TextUnit id="1090" loc="2.397">Callaicae telluris opus, galeamque coruscis</TextUnit>
    <TextUnit id="1091" loc="2.398">subnixam cristis, uibrant quae uertice coni</TextUnit>
    <TextUnit id="1092" loc="2.399">albentis niueae tremulo nutamine pennae,</TextUnit>
    <TextUnit id="1093" loc="2.400">ensem, unam ac multis fatalem milibus hastam;</TextUnit>
    <TextUnit id="1094" loc="2.401">praeterea textam nodis auroque trilicem</TextUnit>
    <TextUnit id="1095" loc="2.402">loricam, nulli tegimen penetrabile telo.</TextUnit>
    <TextUnit id="1096" loc="2.403">haec, aere et duri chalybis perfecta metallo</TextUnit>
    <TextUnit id="1097" loc="2.404">atque opibus perfusa Tagi, per singula laetis</TextUnit>
    <TextUnit id="1098" loc="2.405">lustrat ouans oculis et gaudet origine regni.</TextUnit>
    <TextUnit id="1099" loc="2.406">Condebat primae Dido Carthaginis arces,</TextUnit>
    <TextUnit id="1100" loc="2.407">instabatque operi subducta classe iuuentus.</TextUnit>
    <TextUnit id="1101" loc="2.408">molibus hi claudunt portus, his tecta domosque</TextUnit>
    <TextUnit id="1102" loc="2.409">partiris, iustae Bitia uenerande senectae.</TextUnit>
    <TextUnit id="1103" loc="2.410">ostentant caput effossa tellure repertum</TextUnit>
    <TextUnit id="1104" loc="2.411">bellatoris equi atque omen clamore salutant.</TextUnit>
    <TextUnit id="1105" loc="2.412">has inter species orbatum classe suisque</TextUnit>
    <TextUnit id="1106" loc="2.413">Aenean pulsum pelago dextraque precantem</TextUnit>
    <TextUnit id="1107" loc="2.414">cernere erat: fronte hunc auide regina serena</TextUnit>
    <TextUnit id="1108" loc="2.415">infelix ac iam uultu spectabat amico.</TextUnit>
    <TextUnit id="1109" loc="2.416">hinc et speluncam furtiuaque foedera amantum</TextUnit>
    <TextUnit id="1110" loc="2.417">Callaicae fecere manus: it clamor ad auras</TextUnit>
    <TextUnit id="1111" loc="2.418">latratusque canum, subitoque exterrita nimbo</TextUnit>
    <TextUnit id="1112" loc="2.419">occultant alae uenantum corpora siluis.</TextUnit>
    <TextUnit id="1113" loc="2.420">nec procul Aeneadum uacuo iam litore classis</TextUnit>
    <TextUnit id="1114" loc="2.421">aequora nequiquam reuocante petebat Elissa.</TextUnit>
    <TextUnit id="1115" loc="2.422">ipsa pyram super ingentem stans saucia Dido</TextUnit>
    <TextUnit id="1116" loc="2.423">mandabat Tyriis ultricia bella futuris,</TextUnit>
    <TextUnit id="1117" loc="2.424">ardentemque rogum media spectabat ab unda</TextUnit>
    <TextUnit id="1118" loc="2.425">Dardanus et magnis pandebat carbasa fatis.</TextUnit>
    <TextUnit id="1119" loc="2.426">parte alia supplex infernis Hannibal aris</TextUnit>
    <TextUnit id="1120" loc="2.427">arcanum Stygia libat cum uate cruorem</TextUnit>
    <TextUnit id="1121" loc="2.428">et primo bella Aeneadum iurabat ab aeuo.</TextUnit>
    <TextUnit id="1122" loc="2.429">at senior Siculis exultat Hamilcar in aruis:</TextUnit>
    <TextUnit id="1123" loc="2.430">spirantem credas certamina anhela mouere,</TextUnit>
    <TextUnit id="1124" loc="2.431">ardor inest oculis, toruumque minatur imago.</TextUnit>
    <TextUnit id="1125" loc="2.432">Necnon et laeuum clipei latus aspera signis</TextUnit>
    <TextUnit id="1126" loc="2.433">implebat Spartana cohors; hanc ducit ouantem</TextUnit>
    <TextUnit id="1127" loc="2.434">Ledaeis ueniens uictor Xanthippus Amyclis.</TextUnit>
    <TextUnit id="1128" loc="2.435">iuxta triste decus pendet sub imagine poenae</TextUnit>
    <TextUnit id="1129" loc="2.436">Regulus et fidei dat magna exempla Sagunto.</TextUnit>
    <TextUnit id="1130" loc="2.437">laetior at circa facies: agitata ferarum</TextUnit>
    <TextUnit id="1131" loc="2.438">agmina uenatu et caelata mapalia fulgent,</TextUnit>
    <TextUnit id="1132" loc="2.439">nec procul usta cutem nigri soror horrida Mauri</TextUnit>
    <TextUnit id="1133" loc="2.440">adsuetas mulcet patrio sermone leaenas.</TextUnit>
    <TextUnit id="1134" loc="2.441">it liber campi pastor, cui fine sine ullo</TextUnit>
    <TextUnit id="1135" loc="2.442">inuetitum saltus penetrat pecus: omnia Poenum</TextUnit>
    <TextUnit id="1136" loc="2.443">armenti uigilem patrio de more secuntur,</TextUnit>
    <TextUnit id="1137" loc="2.444">gaesaque latratorque Cydon tectumque focique</TextUnit>
    <TextUnit id="1138" loc="2.445">in silicis uenis et fistula nota iuuencis.</TextUnit>
    <TextUnit id="1139" loc="2.446">eminet excelso consurgens colle Saguntos,</TextUnit>
    <TextUnit id="1140" loc="2.447">quam circa immensi populi condensaque cingunt</TextUnit>
    <TextUnit id="1141" loc="2.448">agmina certantum pulsantque trementibus hastis.</TextUnit>
    <TextUnit id="1142" loc="2.449">extrema clipei stagnabat Hiberus in ora,</TextUnit>
    <TextUnit id="1143" loc="2.450">curuatis claudens ingentem flexibus orbem.</TextUnit>
    <TextUnit id="1144" loc="2.451">Hannibal abrupto transgressus foedere ripas</TextUnit>
    <TextUnit id="1145" loc="2.452">Poenorum populos Romana in bella uocabat.</TextUnit>
    <TextUnit id="1146" loc="2.453">tali sublimis dono, noua tegmina latis</TextUnit>
    <TextUnit id="1147" loc="2.454">aptat concutiens umeris celsusque profatur:</TextUnit>
    <TextUnit id="1148" loc="2.455">Heu quantum Ausonio sudabitis, arma, cruore!</TextUnit>
    <TextUnit id="1149" loc="2.456">quas, belli uindex, poenas mihi, Curia, pendes!”</TextUnit>
    <TextUnit id="1150" loc="2.457">Iamque senescebat uallatus moenibus hostis,</TextUnit>
    <TextUnit id="1151" loc="2.458">carpebatque dies urbem, dum signa manusque</TextUnit>
    <TextUnit id="1152" loc="2.459">expectant fessi socias. tandem aequore uano</TextUnit>
    <TextUnit id="1153" loc="2.460">auertunt oculos frustrataque litora ponunt</TextUnit>
    <TextUnit id="1154" loc="2.461">et propius suprema uident. sedet acta medullis</TextUnit>
    <TextUnit id="1155" loc="2.462">iamdudum atque inopes penitus coquit intima pestis.</TextUnit>
    <TextUnit id="1156" loc="2.463">est furtim lento misere durantia tabo</TextUnit>
    <TextUnit id="1157" loc="2.464">uiscera et exurit siccatas sanguine uenas</TextUnit>
    <TextUnit id="1158" loc="2.465">per longum celata fames. iam lumina retro</TextUnit>
    <TextUnit id="1159" loc="2.466">exesis fugere genis, iam lurida sola</TextUnit>
    <TextUnit id="1160" loc="2.467">tecta cute et uenis male iuncta trementibus ossa</TextUnit>
    <TextUnit id="1161" loc="2.468">extant consumptis uisu deformia membris.</TextUnit>
    <TextUnit id="1162" loc="2.469">umentis rores noctis terramque madentem</TextUnit>
    <TextUnit id="1163" loc="2.470">solamen fecere mali, cassoque labore</TextUnit>
    <TextUnit id="1164" loc="2.471">e sicco frustra presserunt robore sucos.</TextUnit>
    <TextUnit id="1165" loc="2.472">nil temerare piget: rabidi ieiunia uentris</TextUnit>
    <TextUnit id="1166" loc="2.473">insolitis adigunt uesci, resolutaque, nudos</TextUnit>
    <TextUnit id="1167" loc="2.474">linquentes clipeos, armorum tegmina mandunt.</TextUnit>
    <TextUnit id="1168" loc="2.475">Desuper haec caelo spectans Tirynthius alto</TextUnit>
    <TextUnit id="1169" loc="2.476">inlacrimat fractae nequiquam casibus urbis.</TextUnit>
    <TextUnit id="1170" loc="2.477">namque metus magnique tenent praecepta parentis</TextUnit>
    <TextUnit id="1171" loc="2.478">ne saeuae tendat contra decreta nouercae.</TextUnit>
    <TextUnit id="1172" loc="2.479">sic igitur coepta occultans ad limina sanctae</TextUnit>
    <TextUnit id="1173" loc="2.480">contendit Fidei secretaque pectora temptat.</TextUnit>
    <TextUnit id="1174" loc="2.481">arcanis dea laeta polo tum forte remoto</TextUnit>
    <TextUnit id="1175" loc="2.482">caelicolum magnas uoluebat conscia curas.</TextUnit>
    <TextUnit id="1176" loc="2.483">quam tali adloquitur Nemeae pacator honore:</TextUnit>
    <TextUnit id="1177" loc="2.484">Ante Iouem generata, decus diuumque hominumque,</TextUnit>
    <TextUnit id="1178" loc="2.485">qua sine non tellus pacem, non aequora norunt,</TextUnit>
    <TextUnit id="1179" loc="2.486">iustitiae consors tacitumque in pectore numen,</TextUnit>
    <TextUnit id="1180" loc="2.487">exitiumne tuae dirum spectare Sagunti</TextUnit>
    <TextUnit id="1181" loc="2.488">et tot pendentem pro te, dea, cernere poenas</TextUnit>
    <TextUnit id="1182" loc="2.489">urbem lenta potes? moritur tibi uulgus, et unam</TextUnit>
    <TextUnit id="1183" loc="2.490">te matres uincente fame, te maesta uirorum</TextUnit>
    <TextUnit id="1184" loc="2.491">ora uocant, primaque sonant te uoce minores.</TextUnit>
    <TextUnit id="1185" loc="2.492">fer caelo auxilium et fessis da surgere rebus.”</TextUnit>
    <TextUnit id="1186" loc="2.493">Haec satus Alcmena; contra cui talia uirgo:</TextUnit>
    <TextUnit id="1187" loc="2.494">Cerno equidem, nec pro nihilo est mihi foedera rumpi,</TextUnit>
    <TextUnit id="1188" loc="2.495">statque dies ausis olim tam tristibus ultor.</TextUnit>
    <TextUnit id="1189" loc="2.496">sed me pollutas properantem linquere terras</TextUnit>
    <TextUnit id="1190" loc="2.497">sedibus his tectisque Iouis succedere adegit</TextUnit>
    <TextUnit id="1191" loc="2.498">fecundum in fraudes hominum genus: impia liqui</TextUnit>
    <TextUnit id="1192" loc="2.499">et, quantum terrent, tantum metuentia regna</TextUnit>
    <TextUnit id="1193" loc="2.500">ac furias auri nec uilia praemia fraudum</TextUnit>
    <TextUnit id="1194" loc="2.501">et super haec ritu horrificos ac more ferarum</TextUnit>
    <TextUnit id="1195" loc="2.502">uiuentis rapto populos luxuque solutum</TextUnit>
    <TextUnit id="1196" loc="2.503">omne decus multaque oppressum nocte pudorem.</TextUnit>
    <TextUnit id="1197" loc="2.504">uis colitur, iurisque locum sibi uindicat ensis,</TextUnit>
    <TextUnit id="1198" loc="2.505">et probris cessit uirtus. en, aspice gentes:</TextUnit>
    <TextUnit id="1199" loc="2.506">nemo insons: pacem seruant commercia culpae.</TextUnit>
    <TextUnit id="1200" loc="2.507">sed si cura, tua fundata ut moenia dextra</TextUnit>
    <TextUnit id="1201" loc="2.508">dignum te seruent memorando fine uigorem,</TextUnit>
    <TextUnit id="1202" loc="2.509">dedita nec fessi tramittant corpora Poeno:</TextUnit>
    <TextUnit id="1203" loc="2.510">quod solum nunc fata sinunt seriesque futuri,</TextUnit>
    <TextUnit id="1204" loc="2.511">extendam leti decus atque in saecula mittam</TextUnit>
    <TextUnit id="1205" loc="2.512">ipsaque laudatas ad manes prosequar umbras.”</TextUnit>
    <TextUnit id="1206" loc="2.513">Inde seuera leui decurrens aethere uirgo</TextUnit>
    <TextUnit id="1207" loc="2.514">luctantem fatis petit inflammata Saguntum.</TextUnit>
    <TextUnit id="1208" loc="2.515">inuadit mentes et pectora nota pererrat</TextUnit>
    <TextUnit id="1209" loc="2.516">immittitque animis numen. tum fusa medullis</TextUnit>
    <TextUnit id="1210" loc="2.517">implicat atque sui flagrantem inspirat amorem.</TextUnit>
    <TextUnit id="1211" loc="2.518">arma uolunt temptantque aegros ad proelia nisus.</TextUnit>
    <TextUnit id="1212" loc="2.519">insperatus adest uigor, interiusque recursat</TextUnit>
    <TextUnit id="1213" loc="2.520">dulcis honor diuae et sacrum pro uirgine letum.</TextUnit>
    <TextUnit id="1214" loc="2.521">it tacitus fessis per ouantia pectora sensus</TextUnit>
    <TextUnit id="1215" loc="2.522">uel leto grauiora pati saeuasque ferarum</TextUnit>
    <TextUnit id="1216" loc="2.523">attemptare dapes et mensis addere crimen.</TextUnit>
    <TextUnit id="1217" loc="2.524">sed prohibet culpa pollutam extendere lucem</TextUnit>
    <TextUnit id="1218" loc="2.525">casta Fides paribusque famem compescere membris.</TextUnit>
    <TextUnit id="1219" loc="2.526">Quam simul inuisae gentis conspexit in arce,</TextUnit>
    <TextUnit id="1220" loc="2.527">forte ferens sese Libycis Saturnia castris,</TextUnit>
    <TextUnit id="1221" loc="2.528">uirgineum increpitat miscentem bella furorem</TextUnit>
    <TextUnit id="1222" loc="2.529">atque ira turbata gradum ciet ocius atram</TextUnit>
    <TextUnit id="1223" loc="2.530">Tisiphonen imos agitantem uerbere manes,</TextUnit>
    <TextUnit id="1224" loc="2.531">et palmas tendens Hos” inquit noctis alumna,</TextUnit>
    <TextUnit id="1225" loc="2.532">hos muros impelle manu populumque ferocem</TextUnit>
    <TextUnit id="1226" loc="2.533">dextris sterne suis: Iuno iubet. ipsa propinqua</TextUnit>
    <TextUnit id="1227" loc="2.534">effectus studiumque tuum de nube uidebo.</TextUnit>
    <TextUnit id="1228" loc="2.535">illa deos summumque Iouem turbantia tela,</TextUnit>
    <TextUnit id="1229" loc="2.536">quis Acheronta moues, flammam immanesque chelydros</TextUnit>
    <TextUnit id="1230" loc="2.537">stridoremque tuum, quo territa comprimit ora</TextUnit>
    <TextUnit id="1231" loc="2.538">Cerberus, ac mixto quae spumant felle uenena</TextUnit>
    <TextUnit id="1232" loc="2.539">et quicquid scelerum, poenarum quicquid et irae</TextUnit>
    <TextUnit id="1233" loc="2.540">pectore fecundo coquitur tibi, congere praeceps</TextUnit>
    <TextUnit id="1234" loc="2.541">in Rutulos totamque Erebo demitte Saguntum.</TextUnit>
    <TextUnit id="1235" loc="2.542">hac mercede Fides constet delapsa per auras.”</TextUnit>
    <TextUnit id="1236" loc="2.543">Sic uoce instimulans dextra dea concita saeuam</TextUnit>
    <TextUnit id="1237" loc="2.544">Eumenida incussit muris, tremuitque repente</TextUnit>
    <TextUnit id="1238" loc="2.545">mons circum, et grauior sonuit per litora fluctus.</TextUnit>
    <TextUnit id="1239" loc="2.546">sibilat insurgens capiti et turgentia circa</TextUnit>
    <TextUnit id="1240" loc="2.547">multus colla micat squalenti tergore serpens.</TextUnit>
    <TextUnit id="1241" loc="2.548">Mors graditur uasto caua pandens guttura rictu</TextUnit>
    <TextUnit id="1242" loc="2.549">casuroque inhiat populo: tunc Luctus et atri</TextUnit>
    <TextUnit id="1243" loc="2.550">pectora circumstant Planctus Maerorque Dolorque,</TextUnit>
    <TextUnit id="1244" loc="2.551">atque omnes adsunt Poenae, formaque trifauci</TextUnit>
    <TextUnit id="1245" loc="2.552">personat insomnis lacrimosae Ianitor aulae.</TextUnit>
    <TextUnit id="1246" loc="2.553">protinus adsimulat faciem mutabile monstrum</TextUnit>
    <TextUnit id="1247" loc="2.554">Tiburnae gressumque simul sonitumque loquentis.</TextUnit>
    <TextUnit id="1248" loc="2.555">haec bello uacuos et saeui turbine Martis</TextUnit>
    <TextUnit id="1249" loc="2.556">lugebat thalamos, Murro spoliata marito,</TextUnit>
    <TextUnit id="1250" loc="2.557">clara genus Daunique trahens a sanguine nomen.</TextUnit>
    <TextUnit id="1251" loc="2.558">cui uultus induta pares disiectaque crinem</TextUnit>
    <TextUnit id="1252" loc="2.559">Eumenis in medios inrumpit turbida coetus</TextUnit>
    <TextUnit id="1253" loc="2.560">et maestas lacerata genas Quis terminus?” inquit</TextUnit>
    <TextUnit id="1254" loc="2.561">sat Fidei proauisque datum. uidi ipsa cruentum,</TextUnit>
    <TextUnit id="1255" loc="2.562">ipsa meum uidi lacerato uulnere nostras</TextUnit>
    <TextUnit id="1256" loc="2.563">terrentem Murrum noctes et dira sonantem:</TextUnit>
    <TextUnit id="1257" loc="2.564">Eripe te, coniunx, miserandae casibus urbis</TextUnit>
    <TextUnit id="1258" loc="2.565">et fuge, si terras adimit uictoria Poeni,</TextUnit>
    <TextUnit id="1259" loc="2.566">ad manes, Tiburna, meos; cecidere penates,</TextUnit>
    <TextUnit id="1260" loc="2.567">occidimus Rutuli, tenet omnia Punicus ensis.”</TextUnit>
    <TextUnit id="1261" loc="2.568">mens horret, nec adhuc oculis absistit imago.</TextUnit>
    <TextUnit id="1262" loc="2.569">nullane iam posthac tua tecta, Sagunte, uidebo?</TextUnit>
    <TextUnit id="1263" loc="2.570">felix, Murre, necis patriaque superstite felix.</TextUnit>
    <TextUnit id="1264" loc="2.571">at nos, Sidoniis famulatum matribus actas,</TextUnit>
    <TextUnit id="1265" loc="2.572">post belli casus uastique pericula ponti</TextUnit>
    <TextUnit id="1266" loc="2.573">Carthago aspiciet uictrix, tandemque suprema</TextUnit>
    <TextUnit id="1267" loc="2.574">nocte obita Libyae gremio captiua iacebo.</TextUnit>
    <TextUnit id="1268" loc="2.575">sed uos, o iuuenes, uetuit quos conscia uirtus</TextUnit>
    <TextUnit id="1269" loc="2.576">posse capi, quis telum ingens contra aspera mors est,</TextUnit>
    <TextUnit id="1270" loc="2.577">uestris seruitio manibus subducite matres.</TextUnit>
    <TextUnit id="1271" loc="2.578">ardua uirtutem profert uia: pergite primi</TextUnit>
    <TextUnit id="1272" loc="2.579">nec facilem populis nec notam inuadere laudem.”</TextUnit>
    <TextUnit id="1273" loc="2.580">His ubi turbatas hortatibus impulit aures,</TextUnit>
    <TextUnit id="1274" loc="2.581">inde petit tumulum, summo quem uertice montis</TextUnit>
    <TextUnit id="1275" loc="2.582">Amphitryoniades spectandum ex aequore nautis</TextUnit>
    <TextUnit id="1276" loc="2.583">struxerat et grato cineres decorarat honore.</TextUnit>
    <TextUnit id="1277" loc="2.584">excitus sede, horrendum, prorumpit ab ima</TextUnit>
    <TextUnit id="1278" loc="2.585">caeruleus maculis auro squalentibus anguis.</TextUnit>
    <TextUnit id="1279" loc="2.586">ignea sanguinea radiabant lumina flamma,</TextUnit>
    <TextUnit id="1280" loc="2.587">oraque uibranti stridebant sibila lingua.</TextUnit>
    <TextUnit id="1281" loc="2.588">isque inter trepidos coetus mediamque per urbem</TextUnit>
    <TextUnit id="1282" loc="2.589">uoluitur et muris propere delabitur altis</TextUnit>
    <TextUnit id="1283" loc="2.590">ac similis profugo uicina ad litora tendit</TextUnit>
    <TextUnit id="1284" loc="2.591">spumantisque freti praeceps immergitur undis.</TextUnit>
    <TextUnit id="1285" loc="2.592">Tum uero excussae mentes, ceu prodita tecta</TextUnit>
    <TextUnit id="1286" loc="2.593">expulsi fugiant manes, umbraeque recusent</TextUnit>
    <TextUnit id="1287" loc="2.594">captiuo iacuisse solo. sperare salutem</TextUnit>
    <TextUnit id="1288" loc="2.595">pertaesum, damnantque cibos: agit abdita Erinys.</TextUnit>
    <TextUnit id="1289" loc="2.596">haud grauior duris diuum inclementia rebus</TextUnit>
    <TextUnit id="1290" loc="2.597">quam leti perferre moras: abrumpere uitam</TextUnit>
    <TextUnit id="1291" loc="2.598">ocius attoniti quaerunt lucemque grauantur.</TextUnit>
    <TextUnit id="1292" loc="2.599">certatim structus subrectae molis ad astra</TextUnit>
    <TextUnit id="1293" loc="2.600">in media stetit urbe rogus: portantque trahuntque</TextUnit>
    <TextUnit id="1294" loc="2.601">longae pacis opes quaesitaque praemia dextris,</TextUnit>
    <TextUnit id="1295" loc="2.602">Callaico uestes distinctas matribus auro</TextUnit>
    <TextUnit id="1296" loc="2.603">armaque Dulichia proauis portata Zacyntho</TextUnit>
    <TextUnit id="1297" loc="2.604">et prisca aduectos Rutulorum ex urbe penates.</TextUnit>
    <TextUnit id="1298" loc="2.605">huc, quicquid superest captis, clipeosque simulque</TextUnit>
    <TextUnit id="1299" loc="2.606">infaustos iaciunt enses et condita bello</TextUnit>
    <TextUnit id="1300" loc="2.607">effodiunt penitus terra gaudentque superbi</TextUnit>
    <TextUnit id="1301" loc="2.608">uictoris praedam flammis donare supremis.</TextUnit>
    <TextUnit id="1302" loc="2.609">Quae postquam congesta uidet feralis Erinys,</TextUnit>
    <TextUnit id="1303" loc="2.610">lampada flammiferis tinctam Phlegethontis in undis</TextUnit>
    <TextUnit id="1304" loc="2.611">quassat et inferna superos caligine condit.</TextUnit>
    <TextUnit id="1305" loc="2.612">inde opus aggressi toto quod nobile mundo</TextUnit>
    <TextUnit id="1306" loc="2.613">aeternum inuictis infelix gloria seruat.</TextUnit>
    <TextUnit id="1307" loc="2.614">princeps Tisiphone lentum indignata pauentum</TextUnit>
    <TextUnit id="1308" loc="2.615">pressit ouans capulum cunctantemque impulit ensem</TextUnit>
    <TextUnit id="1309" loc="2.616">et dirum insonuit Stygio bis terque flagello.</TextUnit>
    <TextUnit id="1310" loc="2.617">inuitas maculant cognato sanguine dextras</TextUnit>
    <TextUnit id="1311" loc="2.618">miranturque nefas auersa mente peractum</TextUnit>
    <TextUnit id="1312" loc="2.619">et facto sceleri inlacrimant. hic turbidus ira</TextUnit>
    <TextUnit id="1313" loc="2.620">et rabie cladum perpessaeque ultima uitae</TextUnit>
    <TextUnit id="1314" loc="2.621">obliquos uersat materna per ubera uisus.</TextUnit>
    <TextUnit id="1315" loc="2.622">hic raptam librans dilectae in colla securim</TextUnit>
    <TextUnit id="1316" loc="2.623">coniugis increpitat sese mediumque furorem</TextUnit>
    <TextUnit id="1317" loc="2.624">proiecta damnat stupefactus membra bipenni.</TextUnit>
    <TextUnit id="1318" loc="2.625">nec tamen euasisse datur; nam uerbera Erinys</TextUnit>
    <TextUnit id="1319" loc="2.626">incutit atque atros insibilat ore tumores.</TextUnit>
    <TextUnit id="1320" loc="2.627">sic thalami fugit omnis amor, dulcesque marito</TextUnit>
    <TextUnit id="1321" loc="2.628">effluxere tori, et subiere obliuia taedae.</TextUnit>
    <TextUnit id="1322" loc="2.629">ille iacit totis conisus uiribus aegrum</TextUnit>
    <TextUnit id="1323" loc="2.630">in flammas corpus, densum qua turbine nigro</TextUnit>
    <TextUnit id="1324" loc="2.631">exundat fumans piceus caligine uertex.</TextUnit>
    <TextUnit id="1325" loc="2.632">At medios inter coetus pietate sinistra,</TextUnit>
    <TextUnit id="1326" loc="2.633">infelix Tymbrene, furis, Poenoque parentis</TextUnit>
    <TextUnit id="1327" loc="2.634">dum properas auferre necem, reddentia formam</TextUnit>
    <TextUnit id="1328" loc="2.635">ora tuam laceras temerasque simillima membra.</TextUnit>
    <TextUnit id="1329" loc="2.636">uos etiam primo gemini cecidistis in aeuo,</TextUnit>
    <TextUnit id="1330" loc="2.637">Eurymedon fratrem et fratrem mentite Lycorma,</TextUnit>
    <TextUnit id="1331" loc="2.638">cuncta pares; dulcisque labor sua nomina natis</TextUnit>
    <TextUnit id="1332" loc="2.639">reddere et in uultu genetrici stare suorum.</TextUnit>
    <TextUnit id="1333" loc="2.640">iam fixus iugulo culpa te soluerat ensis,</TextUnit>
    <TextUnit id="1334" loc="2.641">Eurymedon, inter miserae lamenta senectae,</TextUnit>
    <TextUnit id="1335" loc="2.642">dumque malis turbata parens deceptaque uisis</TextUnit>
    <TextUnit id="1336" loc="2.643">Quo ruis? huc ferrum” clamat conuerte, Lycorma,”</TextUnit>
    <TextUnit id="1337" loc="2.644">ecce simul iugulum perfoderat ense Lycormas.</TextUnit>
    <TextUnit id="1338" loc="2.645">sed magno Quinam, Eurymedon, furor iste?” sonabat</TextUnit>
    <TextUnit id="1339" loc="2.646">cum planctu geminaeque notis decepta figurae</TextUnit>
    <TextUnit id="1340" loc="2.647">funera mutato reuocabat nomine mater,</TextUnit>
    <TextUnit id="1341" loc="2.648">donec transacto tremebunda per ubera ferro</TextUnit>
    <TextUnit id="1342" loc="2.649">tunc etiam ambiguos cecidit super inscia natos.</TextUnit>
    <TextUnit id="1343" loc="2.650">Quis diros urbis casus laudandaque monstra</TextUnit>
    <TextUnit id="1344" loc="2.651">et Fidei poenas ac tristia fata piorum</TextUnit>
    <TextUnit id="1345" loc="2.652">imperet euoluens lacrimis? uix Punica fletu</TextUnit>
    <TextUnit id="1346" loc="2.653">cessassent castra ac miserescere nescius hostis.</TextUnit>
    <TextUnit id="1347" loc="2.654">urbs, habitata diu Fidei caeloque parentem</TextUnit>
    <TextUnit id="1348" loc="2.655">murorum repetens, ruit inter perfida gentis</TextUnit>
    <TextUnit id="1349" loc="2.656">Sidoniae tela atque immania facta suorum,</TextUnit>
    <TextUnit id="1350" loc="2.657">iniustis neglecta deis: furit ensis et ignis,</TextUnit>
    <TextUnit id="1351" loc="2.658">quique caret flamma, scelerum est locus. erigit atro</TextUnit>
    <TextUnit id="1352" loc="2.659">nigrantem fumo rogus alta ad sidera nubem.</TextUnit>
    <TextUnit id="1353" loc="2.660">ardet in excelso proceri uertice montis</TextUnit>
    <TextUnit id="1354" loc="2.661">arx intacta prius bellis (hinc Punica castra</TextUnit>
    <TextUnit id="1355" loc="2.662">litoraque et totam soliti spectare Saguntum),</TextUnit>
    <TextUnit id="1356" loc="2.663">ardent tecta deum. resplendet imagine flammae</TextUnit>
    <TextUnit id="1357" loc="2.664">aequor, et in tremulo uibrant incendia ponto.</TextUnit>
    <TextUnit id="1358" loc="2.665">Ecce inter medios caedum Tiburna furores</TextUnit>
    <TextUnit id="1359" loc="2.666">fulgenti dextram mucrone armata mariti</TextUnit>
    <TextUnit id="1360" loc="2.667">et laeua infelix ardentem lampada quassans</TextUnit>
    <TextUnit id="1361" loc="2.668">squalentemque erecta comam ac liuentia planctu</TextUnit>
    <TextUnit id="1362" loc="2.669">pectora nudatis ostendens saeua lacertis</TextUnit>
    <TextUnit id="1363" loc="2.670">ad tumulum Murri super ipsa cadauera fertur:</TextUnit>
    <TextUnit id="1364" loc="2.671">qualis, ubi inferni dirum tonat aula parentis,</TextUnit>
    <TextUnit id="1365" loc="2.672">iraque turbatos exercet regia manes,</TextUnit>
    <TextUnit id="1366" loc="2.673">Alecto solium ante dei sedemque tremendam</TextUnit>
    <TextUnit id="1367" loc="2.674">Tartareo est operata Ioui poenasque ministrat.</TextUnit>
    <TextUnit id="1368" loc="2.675">arma uiri multo nuper defensa cruore</TextUnit>
    <TextUnit id="1369" loc="2.676">imponit tumulo inlacrimans, manesque precata</TextUnit>
    <TextUnit id="1370" loc="2.677">acciperent sese, flagrantem lampada subdit.</TextUnit>
    <TextUnit id="1371" loc="2.678">tunc rapiens letum Tibi ego haec” ait optime coniunx,</TextUnit>
    <TextUnit id="1372" loc="2.679">ad manes, en, ipsa fero.” sic ense recepto</TextUnit>
    <TextUnit id="1373" loc="2.680">arma super ruit et flammas inuadit hiatu.</TextUnit>
    <TextUnit id="1374" loc="2.681">Semiambusta iacet nullo discrimine passim</TextUnit>
    <TextUnit id="1375" loc="2.682">infelix obitus, permixto funere, turba:</TextUnit>
    <TextUnit id="1376" loc="2.683">ceu, stimulante fame cum uictor ouilia tandem</TextUnit>
    <TextUnit id="1377" loc="2.684">faucibus inuasit siccis leo, mandit hianti</TextUnit>
    <TextUnit id="1378" loc="2.685">ore fremens imbelle pecus, patuloque redundat</TextUnit>
    <TextUnit id="1379" loc="2.686">gutture ructatus large cruor: incubat atris</TextUnit>
    <TextUnit id="1380" loc="2.687">semesae stragis cumulis, aut murmure anhelo</TextUnit>
    <TextUnit id="1381" loc="2.688">infrendens laceros inter spatiatur aceruos:</TextUnit>
    <TextUnit id="1382" loc="2.689">late fusa iacent pecudes custosque Molossus</TextUnit>
    <TextUnit id="1383" loc="2.690">pastorumque cohors stabulique gregisque magister,</TextUnit>
    <TextUnit id="1384" loc="2.691">totaque uastatis disiecta mapalia tectis.</TextUnit>
    <TextUnit id="1385" loc="2.692">inrumpunt uacuam Poeni tot cladibus arcem.</TextUnit>
    <TextUnit id="1386" loc="2.693">tum demum ad manis perfecto munere Erinys</TextUnit>
    <TextUnit id="1387" loc="2.694">Iunoni laudata redit magnamque superba</TextUnit>
    <TextUnit id="1388" loc="2.695">exultat rapiens secum sub Tartara turbam.</TextUnit>
    <TextUnit id="1389" loc="2.696">At uos, sidereae, quas nulla aequauerit aetas,</TextUnit>
    <TextUnit id="1390" loc="2.697">ite, decus terrarum, animae, uenerabile uulgus,</TextUnit>
    <TextUnit id="1391" loc="2.698">Elysium et castas sedes decorate piorum.</TextUnit>
    <TextUnit id="1392" loc="2.699">cui uero non aequa dedit uictoria nomen</TextUnit>
    <TextUnit id="1393" loc="2.700">(audite, o gentes, neu rumpite foedera pacis</TextUnit>
    <TextUnit id="1394" loc="2.701">nec regnis postferte fidem!) uagus exul in orbe</TextUnit>
    <TextUnit id="1395" loc="2.702">errabit toto patriis proiectus ab oris,</TextUnit>
    <TextUnit id="1396" loc="2.703">tergaque uertentem trepidans Carthago uidebit.</TextUnit>
    <TextUnit id="1397" loc="2.704">saepe Saguntinis somnos exterritus umbris</TextUnit>
    <TextUnit id="1398" loc="2.705">optabit cecidisse manu, ferroque negato</TextUnit>
    <TextUnit id="1399" loc="2.706">inuictus quondam Stygias bellator ad undas</TextUnit>
    <TextUnit id="1400" loc="2.707">deformata feret liuenti membra ueneno.</TextUnit>
    <TextUnit id="1401" loc="3.1">Postquam rupta fides Tyriis et moenia castae</TextUnit>
    <TextUnit id="1402" loc="3.2">non aequo superum genitore euersa Sagunti,</TextUnit>
    <TextUnit id="1403" loc="3.3">extemplo positos finiti cardine mundi</TextUnit>
    <TextUnit id="1404" loc="3.4">uictor adit populos cognataque limina Gades.</TextUnit>
    <TextUnit id="1405" loc="3.5">nec uatum mentes agitare et praescia corda</TextUnit>
    <TextUnit id="1406" loc="3.6">cessatum super imperio: citus aequore Bostar</TextUnit>
    <TextUnit id="1407" loc="3.7">uela dare et rerum praenoscere fata iubetur.</TextUnit>
    <TextUnit id="1408" loc="3.8">prisca fides adytis longo seruatur ab aeuo,</TextUnit>
    <TextUnit id="1409" loc="3.9">qua sublime sedens, Cirrhaeis aemulus antris,</TextUnit>
    <TextUnit id="1410" loc="3.10">inter anhelantis Garamantas corniger Hammon</TextUnit>
    <TextUnit id="1411" loc="3.11">fatidico pandit uenientia saecula luco.</TextUnit>
    <TextUnit id="1412" loc="3.12">hinc omen coeptis et casus scire futuros</TextUnit>
    <TextUnit id="1413" loc="3.13">ante diem bellique uices nouisse petebat.</TextUnit>
    <TextUnit id="1414" loc="3.14">Exin clauigeri ueneratus numinis aras</TextUnit>
    <TextUnit id="1415" loc="3.15">captiuis onerat donis, quae nuper ab arce</TextUnit>
    <TextUnit id="1416" loc="3.16">uictor fumantis rapuit semusta Sagunti.</TextUnit>
    <TextUnit id="1417" loc="3.17">uulgatum, nec cassa fides, ab origine fani</TextUnit>
    <TextUnit id="1418" loc="3.18">impositas durare trabes solasque per aeuum</TextUnit>
    <TextUnit id="1419" loc="3.19">condentum nouisse manus. hinc credere gaudent</TextUnit>
    <TextUnit id="1420" loc="3.20">consedisse deum seniumque repellere templis.</TextUnit>
    <TextUnit id="1421" loc="3.21">tum, quis fas et honos adyti penetralia nosse,</TextUnit>
    <TextUnit id="1422" loc="3.22">femineos prohibent gressus ac limine curant</TextUnit>
    <TextUnit id="1423" loc="3.23">saetigeros arcere sues. nec discolor ulli</TextUnit>
    <TextUnit id="1424" loc="3.24">ante aras cultus: uelantur corpora lino,</TextUnit>
    <TextUnit id="1425" loc="3.25">et Pelusiaco praefulget stamine uertex.</TextUnit>
    <TextUnit id="1426" loc="3.26">discinctis mos tura dare atque e lege parentum</TextUnit>
    <TextUnit id="1427" loc="3.27">sacrificam lato uestem distinguere clauo:</TextUnit>
    <TextUnit id="1428" loc="3.28">pes nudus tonsaeque comae castumque cubile.</TextUnit>
    <TextUnit id="1429" loc="3.29">inrestincta focis seruant altaria flammae,</TextUnit>
    <TextUnit id="1430" loc="3.30">sed nulla effigies simulacraue nota deorum</TextUnit>
    <TextUnit id="1431" loc="3.31">maiestate locum et sacro impleuere timore.</TextUnit>
    <TextUnit id="1432" loc="3.32">In foribus labor Alcidae: Lernaea recisis</TextUnit>
    <TextUnit id="1433" loc="3.33">anguibus hydra iacet, nexuque elisa leonis</TextUnit>
    <TextUnit id="1434" loc="3.34">ora Cleonaei patulo caelantur hiatu.</TextUnit>
    <TextUnit id="1435" loc="3.35">at Stygius saeuis terrens latratibus umbras</TextUnit>
    <TextUnit id="1436" loc="3.36">ianitor, aeterno tum primum tractus ab antro,</TextUnit>
    <TextUnit id="1437" loc="3.37">uincla indignatur, metuitque Megaera catenas.</TextUnit>
    <TextUnit id="1438" loc="3.38">iuxta Thraces equi pestisque Erymanthia et altos</TextUnit>
    <TextUnit id="1439" loc="3.39">aeripedis ramos superantia cornua cerui.</TextUnit>
    <TextUnit id="1440" loc="3.40">nec leuior uinci Libycae telluris alumnus</TextUnit>
    <TextUnit id="1441" loc="3.41">matre super stratique genus deforme bimembres</TextUnit>
    <TextUnit id="1442" loc="3.42">Centauri frontemque minor nunc amnis Acarnan.</TextUnit>
    <TextUnit id="1443" loc="3.43">inter quae fulget sacratis ignibus Oete,</TextUnit>
    <TextUnit id="1444" loc="3.44">ingentemque animam rapiunt ad sidera flammae.</TextUnit>
    <TextUnit id="1445" loc="3.45">Postquam oculos uaria impleuit uirtutis imago,</TextUnit>
    <TextUnit id="1446" loc="3.46">mira dehinc cernit: surgentis mole profundi</TextUnit>
    <TextUnit id="1447" loc="3.47">inuectum terris subitum mare nullaque circa</TextUnit>
    <TextUnit id="1448" loc="3.48">litora et infuso stagnantis aequore campos.</TextUnit>
    <TextUnit id="1449" loc="3.49">nam qua caeruleis Nereus euoluitur antris</TextUnit>
    <TextUnit id="1450" loc="3.50">atque imo freta contorquet Neptunia fundo,</TextUnit>
    <TextUnit id="1451" loc="3.51">proruptum exundat pelagus, caecosque relaxans</TextUnit>
    <TextUnit id="1452" loc="3.52">Oceanus fontis torrentibus ingruit undis.</TextUnit>
    <TextUnit id="1453" loc="3.53">tum uada, ceu saeuo penitus permota tridenti,</TextUnit>
    <TextUnit id="1454" loc="3.54">luctantur terris tumefactum imponere pontum.</TextUnit>
    <TextUnit id="1455" loc="3.55">mox remeat gurges tractoque relabitur aestu,</TextUnit>
    <TextUnit id="1456" loc="3.56">ac ratis erepto campis deserta profundo,</TextUnit>
    <TextUnit id="1457" loc="3.57">et fusi transtris expectant aequora nautae.</TextUnit>
    <TextUnit id="1458" loc="3.58">Cymothoes ea regna uagae pelagique labores</TextUnit>
    <TextUnit id="1459" loc="3.59">Luna mouet, Luna, immissis per caerula bigis,</TextUnit>
    <TextUnit id="1460" loc="3.60">fertque refertque fretum, sequiturque reciproca Tethys.</TextUnit>
    <TextUnit id="1461" loc="3.61">Haec propere spectata duci; nam multa fatigant.</TextUnit>
    <TextUnit id="1462" loc="3.62">curarum prima exercet, subducere bello</TextUnit>
    <TextUnit id="1463" loc="3.63">consortem thalami paruumque sub ubere natum.</TextUnit>
    <TextUnit id="1464" loc="3.64">uirgineis iuuenem taedis primoque Hymenaeo</TextUnit>
    <TextUnit id="1465" loc="3.65">imbuerat coniunx memorique tenebat amore.</TextUnit>
    <TextUnit id="1466" loc="3.66">at puer, obsessae generatus in ore Sagunti,</TextUnit>
    <TextUnit id="1467" loc="3.67">bissenos Lunae nondum compleuerat orbes.</TextUnit>
    <TextUnit id="1468" loc="3.68">quos ut seponi stetit et secernere ab armis,</TextUnit>
    <TextUnit id="1469" loc="3.69">adfatur ductor: Spes o Carthaginis altae,</TextUnit>
    <TextUnit id="1470" loc="3.70">nate, nec Aeneadum leuior metus, amplior, oro,</TextUnit>
    <TextUnit id="1471" loc="3.71">sis patrio decore et factis tibi nomina condas,</TextUnit>
    <TextUnit id="1472" loc="3.72">quis superes bellator auum; iamque aegra timoris</TextUnit>
    <TextUnit id="1473" loc="3.73">Roma tuos numerat lacrimandos matribus annos.</TextUnit>
    <TextUnit id="1474" loc="3.74">ni praesaga meos ludunt praecordia sensus,</TextUnit>
    <TextUnit id="1475" loc="3.75">ingens hic terris crescit labor: ora parentis</TextUnit>
    <TextUnit id="1476" loc="3.76">agnosco toruaque oculos sub fronte minacis</TextUnit>
    <TextUnit id="1477" loc="3.77">uagitumque grauem atque irarum elementa mearum.</TextUnit>
    <TextUnit id="1478" loc="3.78">si quis forte deum tantos inciderit actus</TextUnit>
    <TextUnit id="1479" loc="3.79">ut nostro abrumpat leto primordia rerum,</TextUnit>
    <TextUnit id="1480" loc="3.80">hoc pignus belli, coniunx, seruare labora.</TextUnit>
    <TextUnit id="1481" loc="3.81">cumque datum fari, duc per cunabula nostra:</TextUnit>
    <TextUnit id="1482" loc="3.82">tangat Elissaeas palmis puerilibus aras</TextUnit>
    <TextUnit id="1483" loc="3.83">et cineri iuret patrio Laurentia bella.</TextUnit>
    <TextUnit id="1484" loc="3.84">inde ubi flore nouo pubescet firmior aetas,</TextUnit>
    <TextUnit id="1485" loc="3.85">emicet in Martem et calcato foedere uictor</TextUnit>
    <TextUnit id="1486" loc="3.86">in Capitolina tumulum mihi uindicet arce.</TextUnit>
    <TextUnit id="1487" loc="3.87">tu uero, tanti felix quam gloria partus</TextUnit>
    <TextUnit id="1488" loc="3.88">expectat, ueneranda fide, discede periclis</TextUnit>
    <TextUnit id="1489" loc="3.89">incerti Martis durosque relinque labores.</TextUnit>
    <TextUnit id="1490" loc="3.90">nos clausae niuibus rupes suppostaque caelo</TextUnit>
    <TextUnit id="1491" loc="3.91">saxa manent, nos Alcidae mirante nouerca</TextUnit>
    <TextUnit id="1492" loc="3.92">sudatus labor et, bellis labor acrior, Alpes.</TextUnit>
    <TextUnit id="1493" loc="3.93">quod si promissum uertat Fortuna fauorem</TextUnit>
    <TextUnit id="1494" loc="3.94">laeuaque sit coeptis, te longa stare senecta</TextUnit>
    <TextUnit id="1495" loc="3.95">aeuumque extendisse uelim; tua iustior aetas,</TextUnit>
    <TextUnit id="1496" loc="3.96">ultra me improperae ducant cui fila sorores.”</TextUnit>
    <TextUnit id="1497" loc="3.97">Sic ille. at contra Cirrhaei sanguis Imilce</TextUnit>
    <TextUnit id="1498" loc="3.98">Castalii, quae materno de nomine dicta</TextUnit>
    <TextUnit id="1499" loc="3.99">(Castulo Phoebei seruat cognomina uatis)</TextUnit>
    <TextUnit id="1500" loc="3.100">aeque ex sacrata repetebat stirpe parentes.</TextUnit>
    <TextUnit id="1501" loc="3.101">tempore quo Bacchus populos domitabat Hiberos</TextUnit>
    <TextUnit id="1502" loc="3.102">concutiens thyrso atque armata Maenade Calpen,</TextUnit>
    <TextUnit id="1503" loc="3.103">lasciuo genitus Satyro nymphaque Myrice</TextUnit>
    <TextUnit id="1504" loc="3.104">Milichus indigenis late regnarat in oris</TextUnit>
    <TextUnit id="1505" loc="3.105">cornigeram attollens genitoris imagine frontem.</TextUnit>
    <TextUnit id="1506" loc="3.106">hinc patriam clarumque genus referebat Imilce,</TextUnit>
    <TextUnit id="1507" loc="3.107">barbarica paulum uitiato nomine lingua.</TextUnit>
    <TextUnit id="1508" loc="3.108">quae tunc sic lacrimis sensim manantibus infit:</TextUnit>
    <TextUnit id="1509" loc="3.109">Mene, oblite tua nostram pendere salute,</TextUnit>
    <TextUnit id="1510" loc="3.110">abnuis inceptis comitem? sic foedera nota</TextUnit>
    <TextUnit id="1511" loc="3.111">primitiaeque tori, gelidos ut scandere tecum</TextUnit>
    <TextUnit id="1512" loc="3.112">deficiam montis coniunx tua? crede uigori</TextUnit>
    <TextUnit id="1513" loc="3.113">femineo. castum haud superat labor ullus amorem.</TextUnit>
    <TextUnit id="1514" loc="3.114">sin solo aspicimur sexu, fixumque relinqui,</TextUnit>
    <TextUnit id="1515" loc="3.115">cedo equidem nec fata moror; deus annuat, oro:</TextUnit>
    <TextUnit id="1516" loc="3.116">i felix, i numinibus uotisque secundis</TextUnit>
    <TextUnit id="1517" loc="3.117">atque acies inter flagrantiaque arma relictae</TextUnit>
    <TextUnit id="1518" loc="3.118">coniugis et nati curam seruare memento.</TextUnit>
    <TextUnit id="1519" loc="3.119">quippe nec Ausonios tantum nec tela nec ignes</TextUnit>
    <TextUnit id="1520" loc="3.120">quantum te metuo: ruis ipsos acer in enses</TextUnit>
    <TextUnit id="1521" loc="3.121">obiectasque caput telis, nec te ulla secundo</TextUnit>
    <TextUnit id="1522" loc="3.122">euentu satiat uirtus, tibi gloria soli</TextUnit>
    <TextUnit id="1523" loc="3.123">fine caret, credisque uiris ignobile letum</TextUnit>
    <TextUnit id="1524" loc="3.124">belligeris in pace mori. tremor implicat artus,</TextUnit>
    <TextUnit id="1525" loc="3.125">nec quemquam horresco, qui se tibi conferet unus.</TextUnit>
    <TextUnit id="1526" loc="3.126">sed tu, bellorum genitor, miserere nefasque</TextUnit>
    <TextUnit id="1527" loc="3.127">auerte et serua caput inuiolabile Teucris.”</TextUnit>
    <TextUnit id="1528" loc="3.128">Iamque adeo egressi steterant in litore primo,</TextUnit>
    <TextUnit id="1529" loc="3.129">et promota ratis, pendentibus arbore nautis,</TextUnit>
    <TextUnit id="1530" loc="3.130">aptabat sensim pulsanti carbasa uento,</TextUnit>
    <TextUnit id="1531" loc="3.131">cum lenire metus properans aegramque leuare</TextUnit>
    <TextUnit id="1532" loc="3.132">attonitis mentem curis sic Hannibal orsus:</TextUnit>
    <TextUnit id="1533" loc="3.133">Ominibus parce et lacrimis, fidissima coniunx.</TextUnit>
    <TextUnit id="1534" loc="3.134">et pace et bello cunctis stat terminus aeui,</TextUnit>
    <TextUnit id="1535" loc="3.135">extremumque diem primus tulit; ire per ora</TextUnit>
    <TextUnit id="1536" loc="3.136">nomen in aeternum paucis mens ignea donat,</TextUnit>
    <TextUnit id="1537" loc="3.137">quos pater aetheriis caelestum destinat oris.</TextUnit>
    <TextUnit id="1538" loc="3.138">an Romana iuga et famulas Carthaginis arces</TextUnit>
    <TextUnit id="1539" loc="3.139">perpetiar? stimulant manes noctisque per umbras</TextUnit>
    <TextUnit id="1540" loc="3.140">increpitans genitor, stant arae atque horrida sacra</TextUnit>
    <TextUnit id="1541" loc="3.141">ante oculos, breuitasque uetat mutabilis horae</TextUnit>
    <TextUnit id="1542" loc="3.142">prolatare diem. sedeamne, ut nouerit una</TextUnit>
    <TextUnit id="1543" loc="3.143">me tantum Carthago, et, qui sim, nesciat omnis</TextUnit>
    <TextUnit id="1544" loc="3.144">gens hominum, letique metu decora alta relinquam?</TextUnit>
    <TextUnit id="1545" loc="3.145">quantum etenim distant a morte silentia uitae?</TextUnit>
    <TextUnit id="1546" loc="3.146">nec tamen incautos laudum exhorresce furores.</TextUnit>
    <TextUnit id="1547" loc="3.147">et nobis est lucis honos, gaudetque senecta</TextUnit>
    <TextUnit id="1548" loc="3.148">gloria, cum longo titulis celebratur in aeuo.</TextUnit>
    <TextUnit id="1549" loc="3.149">te quoque magna manent suscepti praemia belli.</TextUnit>
    <TextUnit id="1550" loc="3.150">dent modo se superi, Thybris tibi seruiet omnis</TextUnit>
    <TextUnit id="1551" loc="3.151">Iliacaeque nurus et diues Dardanus auri.”</TextUnit>
    <TextUnit id="1552" loc="3.152">dumque ea permixtis inter se fletibus orant,</TextUnit>
    <TextUnit id="1553" loc="3.153">confisus pelago celsa de puppe magister</TextUnit>
    <TextUnit id="1554" loc="3.154">cunctantem ciet. abripitur diuulsa marito.</TextUnit>
    <TextUnit id="1555" loc="3.155">haerent intenti uultus et litora seruant,</TextUnit>
    <TextUnit id="1556" loc="3.156">donec, iter liquidum uolucri rapiente carina,</TextUnit>
    <TextUnit id="1557" loc="3.157">consumpsit uisus pontus tellusque recessit.</TextUnit>
    <TextUnit id="1558" loc="3.158">At Poenus belli curis auertere amorem</TextUnit>
    <TextUnit id="1559" loc="3.159">apparat et repetit properato moenia gressu.</TextUnit>
    <TextUnit id="1560" loc="3.160">quae dum perlustrat crebroque obit omnia uisu,</TextUnit>
    <TextUnit id="1561" loc="3.161">tandem sollicito cessit uis dura labori,</TextUnit>
    <TextUnit id="1562" loc="3.162">belligeramque datur somno componere mentem.</TextUnit>
    <TextUnit id="1563" loc="3.163">Tum pater omnipotens, gentem exercere periclis</TextUnit>
    <TextUnit id="1564" loc="3.164">Dardaniam et fama saeuorum tollere ad astra</TextUnit>
    <TextUnit id="1565" loc="3.165">bellorum meditans priscosque referre labores,</TextUnit>
    <TextUnit id="1566" loc="3.166">praecipitat consulta uiri segnemque quietem</TextUnit>
    <TextUnit id="1567" loc="3.167">terret et immissa rumpit formidine somnos.</TextUnit>
    <TextUnit id="1568" loc="3.168">iamque per umentem noctis Cyllenius umbram</TextUnit>
    <TextUnit id="1569" loc="3.169">aligero lapsu portabat iussa parentis.</TextUnit>
    <TextUnit id="1570" loc="3.170">nec mora. mulcentem securo membra sopore</TextUnit>
    <TextUnit id="1571" loc="3.171">adgreditur iuuenem ac monitis incessit amaris:</TextUnit>
    <TextUnit id="1572" loc="3.172">Turpe duci totam somno consumere noctem,</TextUnit>
    <TextUnit id="1573" loc="3.173">o rector Libyae. uigili stant bella magistro.</TextUnit>
    <TextUnit id="1574" loc="3.174">iam maria effusas cernes turbare carinas</TextUnit>
    <TextUnit id="1575" loc="3.175">et Latiam toto pubem uolitare profundo,</TextUnit>
    <TextUnit id="1576" loc="3.176">dum lentus coepti terra cunctaris Hibera.</TextUnit>
    <TextUnit id="1577" loc="3.177">scilicet id satis est decoris memorandaque uirtus,</TextUnit>
    <TextUnit id="1578" loc="3.178">quod tanto cecidit molimine Graia Saguntos?</TextUnit>
    <TextUnit id="1579" loc="3.179">en age, si quid inest animo par fortibus ausis,</TextUnit>
    <TextUnit id="1580" loc="3.180">fer gressus agiles mecum et comitare uocantem</TextUnit>
    <TextUnit id="1581" loc="3.181">(respexisse ueto: monet hoc pater ille deorum):</TextUnit>
    <TextUnit id="1582" loc="3.182">uictorem ante altae statuam te moenia Romae.”</TextUnit>
    <TextUnit id="1583" loc="3.183">Iamque uidebatur dextram iniectare graduque</TextUnit>
    <TextUnit id="1584" loc="3.184">laetantem trahere in Saturnia regna citato,</TextUnit>
    <TextUnit id="1585" loc="3.185">cum subitus circa fragor et uibrata per auras</TextUnit>
    <TextUnit id="1586" loc="3.186">exterrent saeuis a tergo sibila linguis,</TextUnit>
    <TextUnit id="1587" loc="3.187">ingentique metu diuum praecepta pauenti</TextUnit>
    <TextUnit id="1588" loc="3.188">effluxere uiro, et turbatus lumina flectit.</TextUnit>
    <TextUnit id="1589" loc="3.189">ecce iugis rapiens siluas ac robora uasto</TextUnit>
    <TextUnit id="1590" loc="3.190">contorta amplexu tractasque per inuia rupes</TextUnit>
    <TextUnit id="1591" loc="3.191">ater letifero stridebat turbine serpens.</TextUnit>
    <TextUnit id="1592" loc="3.192">quantus non aequas perlustrat flexibus Arctos</TextUnit>
    <TextUnit id="1593" loc="3.193">et geminum lapsu sidus circumligat Anguis,</TextUnit>
    <TextUnit id="1594" loc="3.194">immani tantus fauces diducit hiatu</TextUnit>
    <TextUnit id="1595" loc="3.195">attollensque caput nimbosis montibus aequat.</TextUnit>
    <TextUnit id="1596" loc="3.196">congeminat sonitus rupti uiolentia caeli</TextUnit>
    <TextUnit id="1597" loc="3.197">imbriferamque hiemem permixta grandine torquet.</TextUnit>
    <TextUnit id="1598" loc="3.198">hoc trepidus monstro (neque enim sopor ille nec altae</TextUnit>
    <TextUnit id="1599" loc="3.199">uis aderat noctis, uirgaque fugante tenebras</TextUnit>
    <TextUnit id="1600" loc="3.200">miscuerat lucem somno deus) ardua quae sit,</TextUnit>
    <TextUnit id="1601" loc="3.201">scitatur, pestis terrasque urgentia membra</TextUnit>
    <TextUnit id="1602" loc="3.202">quo ferat et quosnam populos deposcat hiatu.</TextUnit>
    <TextUnit id="1603" loc="3.203">cui gelidis almae Cyllenes editus antris:</TextUnit>
    <TextUnit id="1604" loc="3.204">Bella uides optata tibi. te maxima bella,</TextUnit>
    <TextUnit id="1605" loc="3.205">te strages nemorum, te moto turbida caelo</TextUnit>
    <TextUnit id="1606" loc="3.206">tempestas caedesque uirum magnaeque ruinae</TextUnit>
    <TextUnit id="1607" loc="3.207">Idaei generis lacrimosaque fata secuntur.</TextUnit>
    <TextUnit id="1608" loc="3.208">quantus per campos populatis montibus actas</TextUnit>
    <TextUnit id="1609" loc="3.209">contorquet siluas squalenti tergore serpens</TextUnit>
    <TextUnit id="1610" loc="3.210">et late umectat terras spumante ueneno,</TextUnit>
    <TextUnit id="1611" loc="3.211">tantus perdomitis decurrens Alpibus atro</TextUnit>
    <TextUnit id="1612" loc="3.212">inuolues bello Italiam tantoque fragore</TextUnit>
    <TextUnit id="1613" loc="3.213">eruta conuulsis prosternes oppida muris.”</TextUnit>
    <TextUnit id="1614" loc="3.214">His aegrum stimulis liquere deusque soporque.</TextUnit>
    <TextUnit id="1615" loc="3.215">it membris gelidus sudor, laetoque pauore</TextUnit>
    <TextUnit id="1616" loc="3.216">promissa euoluit somni noctemque retractat.</TextUnit>
    <TextUnit id="1617" loc="3.217">iamque deum regi Martique sub omine fausto</TextUnit>
    <TextUnit id="1618" loc="3.218">instauratus honos, niueoque ante omnia tauro</TextUnit>
    <TextUnit id="1619" loc="3.219">placatus meritis monitor Cyllenius aris.</TextUnit>
    <TextUnit id="1620" loc="3.220">extemplo edicit conuellere signa, repensque</TextUnit>
    <TextUnit id="1621" loc="3.221">castra quatit clamor permixtis dissona linguis.</TextUnit>
    <TextUnit id="1622" loc="3.222">Prodite, Calliope, famae, quos horrida coepta</TextUnit>
    <TextUnit id="1623" loc="3.223">excierint populos tulerintque in regna Latini,</TextUnit>
    <TextUnit id="1624" loc="3.224">et quas indomitis urbes armarit Hiberis</TextUnit>
    <TextUnit id="1625" loc="3.225">quasque Paraetonio glomerarit litore turmas</TextUnit>
    <TextUnit id="1626" loc="3.226">ausa sibi Libye rerum deposcere frenos</TextUnit>
    <TextUnit id="1627" loc="3.227">et terris mutare iugum. †non ulla nec umquam</TextUnit>
    <TextUnit id="1628" loc="3.228">saeuior it trucibus tempestas acta procellis,</TextUnit>
    <TextUnit id="1629" loc="3.229">†nec bellum ruptis tam dirum mille carinis</TextUnit>
    <TextUnit id="1630" loc="3.230">acrius infremuit trepidumque exterruit orbem.</TextUnit>
    <TextUnit id="1631" loc="3.231">Princeps signa tulit Tyria Carthagine pubes,</TextUnit>
    <TextUnit id="1632" loc="3.232">membra leuis celsique decus fraudata superbum</TextUnit>
    <TextUnit id="1633" loc="3.233">corporis, at docilis fallendi et nectere tectos</TextUnit>
    <TextUnit id="1634" loc="3.234">numquam tarda dolos. rudis his tum parma, breuique</TextUnit>
    <TextUnit id="1635" loc="3.235">bellabant ense; at uestigia nuda, sinusque</TextUnit>
    <TextUnit id="1636" loc="3.236">cingere inadsuetum, et rubrae uelamine uestis</TextUnit>
    <TextUnit id="1637" loc="3.237">ars erat in pugna fusum occuluisse cruorem.</TextUnit>
    <TextUnit id="1638" loc="3.238">his rector fulgens ostro super altior omnis</TextUnit>
    <TextUnit id="1639" loc="3.239">germanus nitet Hannibalis gratoque tumultu</TextUnit>
    <TextUnit id="1640" loc="3.240">Mago quatit currus et fratrem spirat in armis.</TextUnit>
    <TextUnit id="1641" loc="3.241">Proxima Sidoniis Vtica est effusa maniplis,</TextUnit>
    <TextUnit id="1642" loc="3.242">prisca situ ueterisque ante arces condita Byrsae.</TextUnit>
    <TextUnit id="1643" loc="3.243">tunc, quae Sicanio praecinxit litora muro</TextUnit>
    <TextUnit id="1644" loc="3.244">in clipei speciem curuatis turribus, Aspis.</TextUnit>
    <TextUnit id="1645" loc="3.245">sed dux in sese conuerterat ora Sychaeus,</TextUnit>
    <TextUnit id="1646" loc="3.246">Hasdrubalis proles, cui uano corda tumore</TextUnit>
    <TextUnit id="1647" loc="3.247">maternum implebat genus, et resonare superbo</TextUnit>
    <TextUnit id="1648" loc="3.248">Hannibal haud umquam cessabat auunculus ore.</TextUnit>
    <TextUnit id="1649" loc="3.249">Adfuit undosa cretus Berenicide miles,</TextUnit>
    <TextUnit id="1650" loc="3.250">nec, tereti dextras in pugnam armata dolone,</TextUnit>
    <TextUnit id="1651" loc="3.251">destituit Barce sitientibus arida uenis.</TextUnit>
    <TextUnit id="1652" loc="3.252">nec non Cyrene Pelopei stirpe nepotis</TextUnit>
    <TextUnit id="1653" loc="3.253">Battiadas prauos fidei stimulauit in arma.</TextUnit>
    <TextUnit id="1654" loc="3.254">quos trahit, antiquo laudatus Hamilcare quondam,</TextUnit>
    <TextUnit id="1655" loc="3.255">consilio uiridis, sed belli serus, Ilertes.</TextUnit>
    <TextUnit id="1656" loc="3.256">Sabratha tum Tyrium uulgus Sarranaque Leptis</TextUnit>
    <TextUnit id="1657" loc="3.257">Oeaque Trinacrios Afris permixta colonos</TextUnit>
    <TextUnit id="1658" loc="3.258">et Tingim rapido mittebat ab aequore Lixus.</TextUnit>
    <TextUnit id="1659" loc="3.259">tum Vaga et antiquis dilectus regibus Hippo,</TextUnit>
    <TextUnit id="1660" loc="3.260">quaeque procul cauit non aequos Ruspina fluctus,</TextUnit>
    <TextUnit id="1661" loc="3.261">et Zama et uberior Rutulo nunc sanguine Thapsus.</TextUnit>
    <TextUnit id="1662" loc="3.262">ducit tot populos, ingens et corpore et armis,</TextUnit>
    <TextUnit id="1663" loc="3.263">Herculeam factis seruans ac nomine famam,</TextUnit>
    <TextUnit id="1664" loc="3.264">Antaeus celsumque caput super agmina tollit.</TextUnit>
    <TextUnit id="1665" loc="3.265">Venere Aethiopes, gens haud incognita Nilo,</TextUnit>
    <TextUnit id="1666" loc="3.266">qui magneta secant: solis honor ille, metallo</TextUnit>
    <TextUnit id="1667" loc="3.267">intactum chalybem uicino ducere saxo.</TextUnit>
    <TextUnit id="1668" loc="3.268">his simul immitem testantes corpore solem</TextUnit>
    <TextUnit id="1669" loc="3.269">exusti uenere Nubae. non aerea cassis</TextUnit>
    <TextUnit id="1670" loc="3.270">nec lorica riget ferro, non tenditur arcus:</TextUnit>
    <TextUnit id="1671" loc="3.271">tempora multiplici mos est defendere lino</TextUnit>
    <TextUnit id="1672" loc="3.272">et lino munire latus scelerataque sucis</TextUnit>
    <TextUnit id="1673" loc="3.273">spicula derigere et ferrum infamare ueneno.</TextUnit>
    <TextUnit id="1674" loc="3.274">tum primum castris Phoenicum tendere ritu</TextUnit>
    <TextUnit id="1675" loc="3.275">Cinyphii didicere Macae. squalentia barba</TextUnit>
    <TextUnit id="1676" loc="3.276">ora uiris, umerosque tegunt uelamine capri</TextUnit>
    <TextUnit id="1677" loc="3.277">saetigero; panda manus est armata cateia.</TextUnit>
    <TextUnit id="1678" loc="3.278">uersicolor contra caetra et falcatus ab arte</TextUnit>
    <TextUnit id="1679" loc="3.279">ensis Adyrmachidis ac laeuo tegmina crure.</TextUnit>
    <TextUnit id="1680" loc="3.280">sed mensis asper populus uictuque maligno:</TextUnit>
    <TextUnit id="1681" loc="3.281">nam calida tristes epulae torrentur harena.</TextUnit>
    <TextUnit id="1682" loc="3.282">quin et Massyli fulgentia signa tulere,</TextUnit>
    <TextUnit id="1683" loc="3.283">Hesperidum ueniens lucis domus ultima terrae.</TextUnit>
    <TextUnit id="1684" loc="3.284">praefuit intortos demissus uertice crinis</TextUnit>
    <TextUnit id="1685" loc="3.285">Bocchus atrox, qui sacratas in litore siluas</TextUnit>
    <TextUnit id="1686" loc="3.286">atque inter frondes reuirescere uiderat aurum.</TextUnit>
    <TextUnit id="1687" loc="3.287">Vos quoque desertis in castra mapalibus itis,</TextUnit>
    <TextUnit id="1688" loc="3.288">misceri gregibus Gaetulia sueta ferarum</TextUnit>
    <TextUnit id="1689" loc="3.289">indomitisque loqui et sedare leonibus iras.</TextUnit>
    <TextUnit id="1690" loc="3.290">nulla domus: plaustris habitant; migrare per arua</TextUnit>
    <TextUnit id="1691" loc="3.291">mos atque errantes circumuectare penates.</TextUnit>
    <TextUnit id="1692" loc="3.292">hinc mille alipedes turmae (uelocior Euris</TextUnit>
    <TextUnit id="1693" loc="3.293">et doctus uirgae sonipes) in castra ruebant:</TextUnit>
    <TextUnit id="1694" loc="3.294">ceu, pernix cum densa uagis latratibus implet</TextUnit>
    <TextUnit id="1695" loc="3.295">uenator dumeta Lacon, aut exigit Vmber</TextUnit>
    <TextUnit id="1696" loc="3.296">nare sagax e calle feras, perterrita late</TextUnit>
    <TextUnit id="1697" loc="3.297">agmina praecipitant uolucres formidine cerui.</TextUnit>
    <TextUnit id="1698" loc="3.298">hos agit haud laeto uultu nec fronte serena</TextUnit>
    <TextUnit id="1699" loc="3.299">Asbytes nuper caesae germanus Acherras.</TextUnit>
    <TextUnit id="1700" loc="3.300">Marmaridae, medicum uulgus, strepuere cateruis,</TextUnit>
    <TextUnit id="1701" loc="3.301">ad quorum cantus serpens oblita ueneni,</TextUnit>
    <TextUnit id="1702" loc="3.302">ad quorum tactum mites iacuere cerastae.</TextUnit>
    <TextUnit id="1703" loc="3.303">tum, chalybis pauper, Baniurae cruda iuuentus,</TextUnit>
    <TextUnit id="1704" loc="3.304">contenti parca durasse hastilia flamma,</TextUnit>
    <TextUnit id="1705" loc="3.305">miscebant auidi trucibus fera murmura linguis.</TextUnit>
    <TextUnit id="1706" loc="3.306">necnon Autololes, leuibus gens ignea plantis,</TextUnit>
    <TextUnit id="1707" loc="3.307">cui sonipes cursu, cui cesserit incitus amnis,</TextUnit>
    <TextUnit id="1708" loc="3.308">tanta fuga est: certant pennae, campumque uolatu</TextUnit>
    <TextUnit id="1709" loc="3.309">cum rapuere, pedum frustra uestigia quaeras.</TextUnit>
    <TextUnit id="1710" loc="3.310">spectati castris, quos suco nobilis arbor</TextUnit>
    <TextUnit id="1711" loc="3.311">et dulci pascit lotos nimis hospita baca,</TextUnit>
    <TextUnit id="1712" loc="3.312">quique atro rabidas efferuescente ueneno</TextUnit>
    <TextUnit id="1713" loc="3.313">dipsadas immensis horrent Garamantes harenis.</TextUnit>
    <TextUnit id="1714" loc="3.314">fama docet, caesae rapuit cum Gorgonis ora</TextUnit>
    <TextUnit id="1715" loc="3.315">Perseus, in Libyam dirum fluxisse cruorem:</TextUnit>
    <TextUnit id="1716" loc="3.316">inde Medusaeis terram exundasse chelydris.</TextUnit>
    <TextUnit id="1717" loc="3.317">milibus his ductor spectatus Marte Choaspes,</TextUnit>
    <TextUnit id="1718" loc="3.318">Neritia Meninge satus, cui tragula semper</TextUnit>
    <TextUnit id="1719" loc="3.319">fulmineam armabat, celebratum missile, dextram.</TextUnit>
    <TextUnit id="1720" loc="3.320">huc coit aequoreus Nasamon, inuadere fluctu</TextUnit>
    <TextUnit id="1721" loc="3.321">audax naufragia et praedas auellere ponto,</TextUnit>
    <TextUnit id="1722" loc="3.322">huc, qui stagna colunt Tritonidos alta paludis,</TextUnit>
    <TextUnit id="1723" loc="3.323">qua uirgo, ut fama est, bellatrix edita lympha</TextUnit>
    <TextUnit id="1724" loc="3.324">inuento primam Libyen perfudit oliuo.</TextUnit>
    <TextUnit id="1725" loc="3.325">Necnon totus adest Vesper populique reposti.</TextUnit>
    <TextUnit id="1726" loc="3.326">Cantaber ante omnis, hiemisque aestusque famisque</TextUnit>
    <TextUnit id="1727" loc="3.327">inuictus palmamque ex omni ferre labore.</TextUnit>
    <TextUnit id="1728" loc="3.328">mirus amor populo, cum pigra incanuit aetas,</TextUnit>
    <TextUnit id="1729" loc="3.329">imbelles iam dudum annos praeuertere saxo</TextUnit>
    <TextUnit id="1730" loc="3.330">nec uitam sine Marte pati. quippe omnis in armis</TextUnit>
    <TextUnit id="1731" loc="3.331">lucis causa sita, et damnatum uiuere paci.</TextUnit>
    <TextUnit id="1732" loc="3.332">Venit et Aurorae lacrimis perfusus, in orbem</TextUnit>
    <TextUnit id="1733" loc="3.333">diuersum patrias fugit cum deuius oras,</TextUnit>
    <TextUnit id="1734" loc="3.334">armiger Eoi non felix Memnonis Astyr.</TextUnit>
    <TextUnit id="1735" loc="3.335">his paruus sonipes nec Marti natus, at idem</TextUnit>
    <TextUnit id="1736" loc="3.336">aut inconcusso glomerat uestigia dorso,</TextUnit>
    <TextUnit id="1737" loc="3.337">aut molli pacata celer rapit esseda collo.</TextUnit>
    <TextUnit id="1738" loc="3.338">Cydnus agit, iuga Pyrenes uenatibus acer</TextUnit>
    <TextUnit id="1739" loc="3.339">metiri iaculoue extendere proelia Mauro.</TextUnit>
    <TextUnit id="1740" loc="3.340">Venere et Celtae sociati nomen Hiberis.</TextUnit>
    <TextUnit id="1741" loc="3.341">his pugna cecidisse decus, corpusque cremari</TextUnit>
    <TextUnit id="1742" loc="3.342">tale nefas: caelo credunt superisque referri,</TextUnit>
    <TextUnit id="1743" loc="3.343">impastus carpat si membra iacentia uultur.</TextUnit>
    <TextUnit id="1744" loc="3.344">Fibrarum et pennae diuinarumque sagacem</TextUnit>
    <TextUnit id="1745" loc="3.345">flammarum misit diues Callaecia pubem,</TextUnit>
    <TextUnit id="1746" loc="3.346">barbara nunc patriis ululantem carmina linguis,</TextUnit>
    <TextUnit id="1747" loc="3.347">nunc pedis alterno percussa uerbere terra</TextUnit>
    <TextUnit id="1748" loc="3.348">ad numerum resonas gaudentem plaudere caetras.</TextUnit>
    <TextUnit id="1749" loc="3.349">haec requies ludusque uiris, ea sacra uoluptas.</TextUnit>
    <TextUnit id="1750" loc="3.350">cetera femineus peragit labor: addere sulco</TextUnit>
    <TextUnit id="1751" loc="3.351">semina et impresso tellurem uertere aratro</TextUnit>
    <TextUnit id="1752" loc="3.352">segne uiris. quicquid duro sine Marte gerundum,</TextUnit>
    <TextUnit id="1753" loc="3.353">Callaici coniunx obit inrequieta mariti.</TextUnit>
    <TextUnit id="1754" loc="3.354">hos Viriathus agit Lusitanumque remotis</TextUnit>
    <TextUnit id="1755" loc="3.355">extractum lustris, primo Viriathus in aeuo,</TextUnit>
    <TextUnit id="1756" loc="3.356">nomen Romanis factum mox nobile damnis.</TextUnit>
    <TextUnit id="1757" loc="3.357">Nec Cerretani, quondam Tirynthia castra,</TextUnit>
    <TextUnit id="1758" loc="3.358">aut Vasco insuetus galeae ferre arma morati,</TextUnit>
    <TextUnit id="1759" loc="3.359">non, quae Dardanios post uidit, Ilerda, furores,</TextUnit>
    <TextUnit id="1760" loc="3.360">nec qui Massageten monstrans feritate parentem</TextUnit>
    <TextUnit id="1761" loc="3.361">cornipedis fusa satiaris, Concane, uena.</TextUnit>
    <TextUnit id="1762" loc="3.362">iamque Ebusus Phoenissa mouet, mouet Arbacus arma</TextUnit>
    <TextUnit id="1763" loc="3.363">aclyde uel tenui pugnax instare ueruto,</TextUnit>
    <TextUnit id="1764" loc="3.364">iam cui Tlepolemus sator et cui Lindus origo,</TextUnit>
    <TextUnit id="1765" loc="3.365">funda bella ferens Baliaris et alite plumbo,</TextUnit>
    <TextUnit id="1766" loc="3.366">et quos nunc Grauios uiolato nomine Graium</TextUnit>
    <TextUnit id="1767" loc="3.367">Oeneae misere domus Aetolaque Tyde.</TextUnit>
    <TextUnit id="1768" loc="3.368">dat Carthago uiros, Teucro fundata uetusto,</TextUnit>
    <TextUnit id="1769" loc="3.369">Phocaicae dant Emporiae, dat Tarraco pubem</TextUnit>
    <TextUnit id="1770" loc="3.370">uitifera et Latio tantum cessura Lyaeo.</TextUnit>
    <TextUnit id="1771" loc="3.371">hos inter clara thoracis luce nitebat</TextUnit>
    <TextUnit id="1772" loc="3.372">Sedetana cohors, quam Sucro rigentibus undis</TextUnit>
    <TextUnit id="1773" loc="3.373">atque altrix celsa mittebat Saetabis arce,</TextUnit>
    <TextUnit id="1774" loc="3.374">Saetabis et telas Arabum spreuisse superba</TextUnit>
    <TextUnit id="1775" loc="3.375">et Pelusiaco filum componere lino.</TextUnit>
    <TextUnit id="1776" loc="3.376">Mandonius populis domitorque insignis equorum</TextUnit>
    <TextUnit id="1777" loc="3.377">imperitat Caeso, et socio stant castra labore.</TextUnit>
    <TextUnit id="1778" loc="3.378">At Vettonum alas Balarus probat aequore aperto,</TextUnit>
    <TextUnit id="1779" loc="3.379">hic adeo, cum uer placidum flatusque tepescit,</TextUnit>
    <TextUnit id="1780" loc="3.380">concubitus seruans tacitos grex perstat equarum</TextUnit>
    <TextUnit id="1781" loc="3.381">et Venerem occultam genitali concipit aura.</TextUnit>
    <TextUnit id="1782" loc="3.382">sed non multa dies generi, properatque senectus,</TextUnit>
    <TextUnit id="1783" loc="3.383">septimaque his stabulis longissima ducitur aestas.</TextUnit>
    <TextUnit id="1784" loc="3.384">At non Sarmaticos attollens Vxama muros</TextUnit>
    <TextUnit id="1785" loc="3.385">tam leuibus persultat equis: hinc uenit in arma</TextUnit>
    <TextUnit id="1786" loc="3.386">haud aeui fragilis sonipes crudoque uigore</TextUnit>
    <TextUnit id="1787" loc="3.387">asper frena pati aut iussis parere magistris.</TextUnit>
    <TextUnit id="1788" loc="3.388">Rhyndacus his ductor, telum sparus; ore ferarum</TextUnit>
    <TextUnit id="1789" loc="3.389">et rictu horrificant galeas. uenatibus aeuum</TextUnit>
    <TextUnit id="1790" loc="3.390">transigitur, uel more patrum uis raptaque pascunt.</TextUnit>
    <TextUnit id="1791" loc="3.391">Fulget praecipuis Parnasia Castulo signis</TextUnit>
    <TextUnit id="1792" loc="3.392">et celebre Oceano atque alternis aestibus Hispal</TextUnit>
    <TextUnit id="1793" loc="3.393">ac Nebrissa dei Nysaeis conscia thyrsis,</TextUnit>
    <TextUnit id="1794" loc="3.394">quam Satyri coluere leues redimitaque sacra</TextUnit>
    <TextUnit id="1795" loc="3.395">nebride et arcano Maenas nocturna Lyaeo.</TextUnit>
    <TextUnit id="1796" loc="3.396">Arganthoniacos armat Carteia nepotes.</TextUnit>
    <TextUnit id="1797" loc="3.397">rex proauis fuit humani ditissimus aeui,</TextUnit>
    <TextUnit id="1798" loc="3.398">ter denos decies emensus belliger annos.</TextUnit>
    <TextUnit id="1799" loc="3.399">armat Tartessos stabulanti conscia Phoebo</TextUnit>
    <TextUnit id="1800" loc="3.400">et Munda Emathios Italis paritura labores.</TextUnit>
    <TextUnit id="1801" loc="3.401">nec decus auriferae cessauit Corduba terrae.</TextUnit>
    <TextUnit id="1802" loc="3.402">hos duxere uiros flauenti uertice Phorcys</TextUnit>
    <TextUnit id="1803" loc="3.403">spiciferisque grauis bellator Arauricus oris,</TextUnit>
    <TextUnit id="1804" loc="3.404">aequales aeui, genuit quos ubere ripa</TextUnit>
    <TextUnit id="1805" loc="3.405">Palladio Baetes umbratus cornua ramo.</TextUnit>
    <TextUnit id="1806" loc="3.406">Talia Sidonius per campos agmina ductor</TextUnit>
    <TextUnit id="1807" loc="3.407">puluere nigrantis raptat lustransque sub armis,</TextUnit>
    <TextUnit id="1808" loc="3.408">qua uisu comprendere erat, fulgentia signa</TextUnit>
    <TextUnit id="1809" loc="3.409">ibat ouans longaque umbram tellure trahebat.</TextUnit>
    <TextUnit id="1810" loc="3.410">non aliter, quotiens perlabitur aequora curru</TextUnit>
    <TextUnit id="1811" loc="3.411">extremamque petit, Phoebea cubilia, Tethyn</TextUnit>
    <TextUnit id="1812" loc="3.412">frenatis Neptunus equis, fluit omnis ab antris</TextUnit>
    <TextUnit id="1813" loc="3.413">Nereidum chorus et sueto certamine nandi</TextUnit>
    <TextUnit id="1814" loc="3.414">candida perspicuo conuertunt brachia ponto.</TextUnit>
    <TextUnit id="1815" loc="3.415">At Pyrenaei frondosa cacumina montis</TextUnit>
    <TextUnit id="1816" loc="3.416">turbata Poenus terrarum pace petebat.</TextUnit>
    <TextUnit id="1817" loc="3.417">Pyrene celsa nimbosi uerticis arce</TextUnit>
    <TextUnit id="1818" loc="3.418">diuisos Celtis late prospectat Hiberos</TextUnit>
    <TextUnit id="1819" loc="3.419">atque aeterna tenet magnis diuortia terris.</TextUnit>
    <TextUnit id="1820" loc="3.420">nomen Bebrycia duxere a uirgine colles,</TextUnit>
    <TextUnit id="1821" loc="3.421">hospitis Alcidae crimen, qui, sorte laborum</TextUnit>
    <TextUnit id="1822" loc="3.422">Geryonae peteret cum longa tricorporis arua,</TextUnit>
    <TextUnit id="1823" loc="3.423">possessus Baccho saeua Bebrycis in aula</TextUnit>
    <TextUnit id="1824" loc="3.424">lugendam formae sine uirginitate reliquit</TextUnit>
    <TextUnit id="1825" loc="3.425">Pyrenen, letique deus, si credere fas est,</TextUnit>
    <TextUnit id="1826" loc="3.426">causa fuit leti miserae deus. edidit aluo</TextUnit>
    <TextUnit id="1827" loc="3.427">namque ut serpentem patriasque exhorruit iras,</TextUnit>
    <TextUnit id="1828" loc="3.428">confestim dulcis liquit turbata penates.</TextUnit>
    <TextUnit id="1829" loc="3.429">tum noctem Alcidae solis plangebat in antris</TextUnit>
    <TextUnit id="1830" loc="3.430">et promissa uiri siluis narrabat opacis,</TextUnit>
    <TextUnit id="1831" loc="3.431">donec maerentem ingratos raptoris amores</TextUnit>
    <TextUnit id="1832" loc="3.432">tendentemque manus atque hospitis arma uocantem</TextUnit>
    <TextUnit id="1833" loc="3.433">diripuere ferae. laceros Tirynthius artus,</TextUnit>
    <TextUnit id="1834" loc="3.434">dum remeat uictor, lacrimis perfudit et amens</TextUnit>
    <TextUnit id="1835" loc="3.435">palluit inuento dilectae uirginis ore.</TextUnit>
    <TextUnit id="1836" loc="3.436">at uoce Herculea percussa cacumina montis</TextUnit>
    <TextUnit id="1837" loc="3.437">intremuere iugis: maesto clamore ciebat</TextUnit>
    <TextUnit id="1838" loc="3.438">Pyrenen, scopulique omnes ac lustra ferarum</TextUnit>
    <TextUnit id="1839" loc="3.439">Pyrenen resonant. tumulo tum membra reponit</TextUnit>
    <TextUnit id="1840" loc="3.440">supremum inlacrimans, nec honos intercidit aeuo,</TextUnit>
    <TextUnit id="1841" loc="3.441">defletumque tenent montes per saecula nomen.</TextUnit>
    <TextUnit id="1842" loc="3.442">Iamque per et collis et densos abiete lucos</TextUnit>
    <TextUnit id="1843" loc="3.443">Bebryciae Poenus fines transcenderat aulae.</TextUnit>
    <TextUnit id="1844" loc="3.444">inde ferox quaesitum armis per inhospita rura</TextUnit>
    <TextUnit id="1845" loc="3.445">Volcarum populatur iter tumidique minaces</TextUnit>
    <TextUnit id="1846" loc="3.446">accedit Rhodani festino milite ripas.</TextUnit>
    <TextUnit id="1847" loc="3.447">aggeribus caput Alpinis et rupe niuali</TextUnit>
    <TextUnit id="1848" loc="3.448">proserit in Celtas ingentemque extrahit amnem</TextUnit>
    <TextUnit id="1849" loc="3.449">spumanti Rhodanus proscindens gurgite campos</TextUnit>
    <TextUnit id="1850" loc="3.450">ac propere in pontem lato ruit incitus alueo.</TextUnit>
    <TextUnit id="1851" loc="3.451">auget opes stanti similis tacitoque liquore</TextUnit>
    <TextUnit id="1852" loc="3.452">mixtus Arar, quem gurgitibus complexus anhelis</TextUnit>
    <TextUnit id="1853" loc="3.453">cunctantem immergit pelago raptumque per arua</TextUnit>
    <TextUnit id="1854" loc="3.454">ferre uetat patrium uicina ad litora nomen.</TextUnit>
    <TextUnit id="1855" loc="3.455">inuadunt alacres inimicum pontibus amnem:</TextUnit>
    <TextUnit id="1856" loc="3.456">nunc celso capite et ceruicibus arma tuentur,</TextUnit>
    <TextUnit id="1857" loc="3.457">nunc ualidis gurges certatim frangitur ulnis.</TextUnit>
    <TextUnit id="1858" loc="3.458">fluminea sonipes religatus ducitur alno,</TextUnit>
    <TextUnit id="1859" loc="3.459">belua nec retinet tardante Libyssa timore.</TextUnit>
    <TextUnit id="1860" loc="3.460">nam trabibus uada et iniecta tellure repertum</TextUnit>
    <TextUnit id="1861" loc="3.461">conexas operire trabes ac ducere in altum</TextUnit>
    <TextUnit id="1862" loc="3.462">paulatim ripae resolutis aggere uinclis.</TextUnit>
    <TextUnit id="1863" loc="3.463">at gregis inlapsu fremebundo territus atras</TextUnit>
    <TextUnit id="1864" loc="3.464">expauit moles Rhodanus stagnisque refusis</TextUnit>
    <TextUnit id="1865" loc="3.465">torsit harenoso minitantia murmura fundo.</TextUnit>
    <TextUnit id="1866" loc="3.466">Iamque Tricastinis incedit finibus agmen,</TextUnit>
    <TextUnit id="1867" loc="3.467">iam facilis campos, iam rura Vocontia carpit.</TextUnit>
    <TextUnit id="1868" loc="3.468">turbidus hic truncis saxisque Druentia laetum</TextUnit>
    <TextUnit id="1869" loc="3.469">ductoris uastauit iter. namque Alpibus ortus</TextUnit>
    <TextUnit id="1870" loc="3.470">auulsas ornos et adesi fragmina montis</TextUnit>
    <TextUnit id="1871" loc="3.471">cum sonitu uoluens fertur latrantibus undis</TextUnit>
    <TextUnit id="1872" loc="3.472">ac uada translato mutat fallacia cursu,</TextUnit>
    <TextUnit id="1873" loc="3.473">non pediti fidus, patulis non puppibus aequus.</TextUnit>
    <TextUnit id="1874" loc="3.474">et tunc imbre recens fuso correpta sub armis</TextUnit>
    <TextUnit id="1875" loc="3.475">corpora multa uirum spumanti uertice torquens</TextUnit>
    <TextUnit id="1876" loc="3.476">immersit fundo laceris deformia membris.</TextUnit>
    <TextUnit id="1877" loc="3.477">Sed iam praeteritos ultra meminisse labores</TextUnit>
    <TextUnit id="1878" loc="3.478">conspectae propius dempsere pauentibus Alpes.</TextUnit>
    <TextUnit id="1879" loc="3.479">cuncta gelu canaque aeternum grandine tecta</TextUnit>
    <TextUnit id="1880" loc="3.480">aequaeuam glaciem cohibent: riget ardua montis</TextUnit>
    <TextUnit id="1881" loc="3.481">aetherii facies surgentique obuia Phoebo</TextUnit>
    <TextUnit id="1882" loc="3.482">duratas nescit flammis mollire pruinas.</TextUnit>
    <TextUnit id="1883" loc="3.483">quantum Tartareus regni pallentis hiatus</TextUnit>
    <TextUnit id="1884" loc="3.484">ad manis imos atque atrae stagna paludis</TextUnit>
    <TextUnit id="1885" loc="3.485">a supera tellure patet, tam longa per auras</TextUnit>
    <TextUnit id="1886" loc="3.486">erigitur tellus et caelum intercipit umbra.</TextUnit>
    <TextUnit id="1887" loc="3.487">nullum uer usquam nullique aestatis honores.</TextUnit>
    <TextUnit id="1888" loc="3.488">sola iugis habitat diris sedesque tuetur</TextUnit>
    <TextUnit id="1889" loc="3.489">perpetuas deformis hiemps; illa undique nubes</TextUnit>
    <TextUnit id="1890" loc="3.490">huc atras agit et mixtos cum grandine nimbos.</TextUnit>
    <TextUnit id="1891" loc="3.491">iam cuncti flatus uentique furentia regna</TextUnit>
    <TextUnit id="1892" loc="3.492">Alpina posuere domo. caligat in altis</TextUnit>
    <TextUnit id="1893" loc="3.493">obtutus saxis, abeuntque in nubila montes.</TextUnit>
    <TextUnit id="1894" loc="3.494">mixtus Athos Tauro Rhodopeque adiuncta Mimanti</TextUnit>
    <TextUnit id="1895" loc="3.495">Ossaque cum Pelio cumque Haemo cesserit Othrys.</TextUnit>
    <TextUnit id="1896" loc="3.496">primus inexpertas adiit Tirynthius arces.</TextUnit>
    <TextUnit id="1897" loc="3.497">scindentem nubes frangentemque ardua montis</TextUnit>
    <TextUnit id="1898" loc="3.498">spectarunt superi longisque ab origine saeclis</TextUnit>
    <TextUnit id="1899" loc="3.499">intemerata gradu magna ui saxa domantem.</TextUnit>
    <TextUnit id="1900" loc="3.500">At miles dubio tardat uestigia gressu,</TextUnit>
    <TextUnit id="1901" loc="3.501">impia ceu sacros in finis arma per orbem,</TextUnit>
    <TextUnit id="1902" loc="3.502">Natura prohibente, ferant diuisque repugnent.</TextUnit>
    <TextUnit id="1903" loc="3.503">contra quae ductor—non Alpibus ille nec ullo</TextUnit>
    <TextUnit id="1904" loc="3.504">turbatus terrore loci, sed languida maestis</TextUnit>
    <TextUnit id="1905" loc="3.505">corda uirum fouet hortando reuocatque uigorem:</TextUnit>
    <TextUnit id="1906" loc="3.506">Non pudet obsequio superum fessosque secundis,</TextUnit>
    <TextUnit id="1907" loc="3.507">post belli decus atque acies, dare terga niuosis</TextUnit>
    <TextUnit id="1908" loc="3.508">montibus et segnes summittere rupibus arma?</TextUnit>
    <TextUnit id="1909" loc="3.509">nunc, o nunc, socii, dominantis moenia Romae</TextUnit>
    <TextUnit id="1910" loc="3.510">credite uos summumque Iouis conscendere culmen.</TextUnit>
    <TextUnit id="1911" loc="3.511">hic labor Ausoniam et dabit hic in uincula Thybrim.”</TextUnit>
    <TextUnit id="1912" loc="3.512">nec mora. commotum promissis ditibus agmen</TextUnit>
    <TextUnit id="1913" loc="3.513">erigit in collem et uestigia linquere nota</TextUnit>
    <TextUnit id="1914" loc="3.514">Herculis edicit magni crudisque locorum</TextUnit>
    <TextUnit id="1915" loc="3.515">ferre pedem ac proprio turmas euadere calle.</TextUnit>
    <TextUnit id="1916" loc="3.516">rumpit inaccessos aditus atque ardua primus</TextUnit>
    <TextUnit id="1917" loc="3.517">exuperat summaque uocat de rupe cohortes.</TextUnit>
    <TextUnit id="1918" loc="3.518">tum, qua durati concreto frigore collis</TextUnit>
    <TextUnit id="1919" loc="3.519">lubrica frustratur canenti semita cliuo,</TextUnit>
    <TextUnit id="1920" loc="3.520">luctantem ferro glaciem cremat: haurit hiatu</TextUnit>
    <TextUnit id="1921" loc="3.521">nix resoluta uiros altoque e culmine praeceps</TextUnit>
    <TextUnit id="1922" loc="3.522">umenti turmas operit delapsa ruina.</TextUnit>
    <TextUnit id="1923" loc="3.523">interdum aduerso glomeratas turbine Corus</TextUnit>
    <TextUnit id="1924" loc="3.524">in media ora niues fuscis agit horridus alis,</TextUnit>
    <TextUnit id="1925" loc="3.525">aut rursum immani stridens auulsa procella</TextUnit>
    <TextUnit id="1926" loc="3.526">nudatis rapit arma uiris uoluensque per orbem</TextUnit>
    <TextUnit id="1927" loc="3.527">contorto rotat in nubes sublimia flatu.</TextUnit>
    <TextUnit id="1928" loc="3.528">quoque magis subiere iugo atque euadere nisi</TextUnit>
    <TextUnit id="1929" loc="3.529">erexere gradum, crescit labor. ardua supra</TextUnit>
    <TextUnit id="1930" loc="3.530">sese aperit fessis et nascitur altera moles,</TextUnit>
    <TextUnit id="1931" loc="3.531">unde nec edomitos exudatosque labores</TextUnit>
    <TextUnit id="1932" loc="3.532">respexisse libet: tanta formidine plana</TextUnit>
    <TextUnit id="1933" loc="3.533">exterrent repetita oculis, atque una pruinae</TextUnit>
    <TextUnit id="1934" loc="3.534">canentis, quocumque datur permittere uisus,</TextUnit>
    <TextUnit id="1935" loc="3.535">ingeritur facies. medio sic nauita ponto,</TextUnit>
    <TextUnit id="1936" loc="3.536">cum dulcis liquit terras et inania nullos</TextUnit>
    <TextUnit id="1937" loc="3.537">inueniunt uentos securo carbasa malo,</TextUnit>
    <TextUnit id="1938" loc="3.538">immensas prospectat aquas ac uicta profundis</TextUnit>
    <TextUnit id="1939" loc="3.539">aequoribus fessus renouat sua lumina caelo.</TextUnit>
    <TextUnit id="1940" loc="3.540">Iamque super clades atque importuna locorum</TextUnit>
    <TextUnit id="1941" loc="3.541">inluuie rigidaeque comae squalore perenni</TextUnit>
    <TextUnit id="1942" loc="3.542">horrida semiferi promunt e rupibus ora,</TextUnit>
    <TextUnit id="1943" loc="3.543">atque effusa cauis exesi pumicis antris</TextUnit>
    <TextUnit id="1944" loc="3.544">Alpina inuadit manus adsuetoque uigore</TextUnit>
    <TextUnit id="1945" loc="3.545">per dumos notasque niues atque inuia pernix</TextUnit>
    <TextUnit id="1946" loc="3.546">clausum montiuagis infestat cursibus hostem.</TextUnit>
    <TextUnit id="1947" loc="3.547">mutatur iam forma locis. hic sanguine multo</TextUnit>
    <TextUnit id="1948" loc="3.548">infectae rubuere niues, hic nescia uinci</TextUnit>
    <TextUnit id="1949" loc="3.549">paulatim glacies cedit tepefacta cruore,</TextUnit>
    <TextUnit id="1950" loc="3.550">dumque premit sonipes duro uestigia cornu,</TextUnit>
    <TextUnit id="1951" loc="3.551">ungula perfossis haesit compressa pruinis.</TextUnit>
    <TextUnit id="1952" loc="3.552">nec pestis lapsus simplex: abscisa relincunt</TextUnit>
    <TextUnit id="1953" loc="3.553">membra gelu, fractosque asper rigor amputat artus.</TextUnit>
    <TextUnit id="1954" loc="3.554">bis senos soles, totidem per uulnera saeuas</TextUnit>
    <TextUnit id="1955" loc="3.555">emensi noctes optato uertice sidunt</TextUnit>
    <TextUnit id="1956" loc="3.556">castraque praeruptis suspendunt ardua saxis.</TextUnit>
    <TextUnit id="1957" loc="3.557">At Venus, ancipiti mentem labefacta timore,</TextUnit>
    <TextUnit id="1958" loc="3.558">adfatur genitorem et rumpit maesta querelas:</TextUnit>
    <TextUnit id="1959" loc="3.559">Quis poenae modus aut pereundi terminus, oro,</TextUnit>
    <TextUnit id="1960" loc="3.560">Aeneadis erit, et quando terrasque fretumque</TextUnit>
    <TextUnit id="1961" loc="3.561">emensis sedisse dabis? cur pellere nostros</TextUnit>
    <TextUnit id="1962" loc="3.562">a te concessa Poenus parat urbe nepotes?</TextUnit>
    <TextUnit id="1963" loc="3.563">Alpibus imposuit Libyam finemque minatur</TextUnit>
    <TextUnit id="1964" loc="3.564">imperio. casus metuit iam Roma Sagunti.</TextUnit>
    <TextUnit id="1965" loc="3.565">quo Troiae extremos cineres sacramque ruinam</TextUnit>
    <TextUnit id="1966" loc="3.566">Assaracique larem et Vestae secreta feramus?</TextUnit>
    <TextUnit id="1967" loc="3.567">da sedem, genitor, tutisque iacere. parumne est</TextUnit>
    <TextUnit id="1968" loc="3.568">exilia errantis totum quaesisse per orbem?</TextUnit>
    <TextUnit id="1969" loc="3.569">anne iterum capta repetentur Pergama Roma?”</TextUnit>
    <TextUnit id="1970" loc="3.570">His Venus, et contra genitor sic deinde profatur:</TextUnit>
    <TextUnit id="1971" loc="3.571">Pelle metus, neu te Tyriae conamina gentis</TextUnit>
    <TextUnit id="1972" loc="3.572">turbarint, Cytherea: tenet longumque tenebit</TextUnit>
    <TextUnit id="1973" loc="3.573">Tarpeias arces sanguis tuus. hac ego Martis</TextUnit>
    <TextUnit id="1974" loc="3.574">mole uiros spectare paro atque expendere bello.</TextUnit>
    <TextUnit id="1975" loc="3.575">gens ferri patiens ac laeta domare labores</TextUnit>
    <TextUnit id="1976" loc="3.576">paulatim antiquo patrum desuescit honori,</TextUnit>
    <TextUnit id="1977" loc="3.577">atque ille, haud umquam parcus pro laude cruoris</TextUnit>
    <TextUnit id="1978" loc="3.578">et semper famae sitiens, obscura sedendo</TextUnit>
    <TextUnit id="1979" loc="3.579">tempora agit mutum uoluens inglorius aeuum</TextUnit>
    <TextUnit id="1980" loc="3.580">sanguine de nostro populus, blandoque ueneno</TextUnit>
    <TextUnit id="1981" loc="3.581">desidiae uirtus paulatim euicta senescit.</TextUnit>
    <TextUnit id="1982" loc="3.582">magnae molis opus multoque labore parandum,</TextUnit>
    <TextUnit id="1983" loc="3.583">tot populos inter soli sibi poscere regna.</TextUnit>
    <TextUnit id="1984" loc="3.584">iamque tibi ueniet tempus quo maxima rerum</TextUnit>
    <TextUnit id="1985" loc="3.585">nobilior sit Roma malis. hinc nomina nostro</TextUnit>
    <TextUnit id="1986" loc="3.586">non indigna polo referet labor, hinc tibi Paulus,</TextUnit>
    <TextUnit id="1987" loc="3.587">hinc Fabius gratusque mihi Marcellus opimis.</TextUnit>
    <TextUnit id="1988" loc="3.588">hi tantum parient Latio per uulnera regnum</TextUnit>
    <TextUnit id="1989" loc="3.589">quod luxu et multum mutata mente nepotes</TextUnit>
    <TextUnit id="1990" loc="3.590">non tamen euertisse queant. iamque ipse creatus</TextUnit>
    <TextUnit id="1991" loc="3.591">qui Poenum reuocet patriae Latioque repulsum</TextUnit>
    <TextUnit id="1992" loc="3.592">ante suae muros Carthaginis exuat armis.</TextUnit>
    <TextUnit id="1993" loc="3.593">hinc, Cytherea, tuis longo regnabitur aeuo.</TextUnit>
    <TextUnit id="1994" loc="3.594">exin se Curibus uirtus caelestis ad astra</TextUnit>
    <TextUnit id="1995" loc="3.595">efferet, et sacris augebit nomen Iulis</TextUnit>
    <TextUnit id="1996" loc="3.596">bellatrix gens bacifero nutrita Sabino.</TextUnit>
    <TextUnit id="1997" loc="3.597">hinc pater ignotam donabit uincere Thylen</TextUnit>
    <TextUnit id="1998" loc="3.598">inque Caledonios primus trahet agmina lucos,</TextUnit>
    <TextUnit id="1999" loc="3.599">compescet ripis Rhenum, reget impiger Afros</TextUnit>
    <TextUnit id="2000" loc="3.600">palmiferamque senex bello domitabit Idymen.</TextUnit>
    <TextUnit id="2001" loc="3.601">nec Stygis ille lacus uiduataque lumine regna,</TextUnit>
    <TextUnit id="2002" loc="3.602">sed superum sedem nostrosque tenebit honores.</TextUnit>
    <TextUnit id="2003" loc="3.603">tum iuuenis magno praecellens robore mentis</TextUnit>
    <TextUnit id="2004" loc="3.604">excipiet patriam molem celsusque feretur</TextUnit>
    <TextUnit id="2005" loc="3.605">aequatum imperio tollens caput. hic fera gentis</TextUnit>
    <TextUnit id="2006" loc="3.606">bella Palaestinae primo delebit in aeuo.</TextUnit>
    <TextUnit id="2007" loc="3.607">at tu transcendes, Germanice, facta tuorum,</TextUnit>
    <TextUnit id="2008" loc="3.608">iam puer auricomo praeformidate Batauo.</TextUnit>
    <TextUnit id="2009" loc="3.609">nec te terruerint Tarpei culminis ignes:</TextUnit>
    <TextUnit id="2010" loc="3.610">sacrilegas inter flammas seruabere terris.</TextUnit>
    <TextUnit id="2011" loc="3.611">nam te longa manent nostri consortia mundi.</TextUnit>
    <TextUnit id="2012" loc="3.612">huic laxos arcus olim Gangetica pubes</TextUnit>
    <TextUnit id="2013" loc="3.613">summittet, uacuasque ostendent Bactra pharetras.</TextUnit>
    <TextUnit id="2014" loc="3.614">hic et ab Arctoo currus aget axe per urbem,</TextUnit>
    <TextUnit id="2015" loc="3.615">ducet et Eoos, Baccho cedente, triumphos.</TextUnit>
    <TextUnit id="2016" loc="3.616">idem indignantem tramittere Dardana signa</TextUnit>
    <TextUnit id="2017" loc="3.617">Sarmaticis uictor compescet sedibus Histrum.</TextUnit>
    <TextUnit id="2018" loc="3.618">quin et Romuleos superabit uoce nepotes</TextUnit>
    <TextUnit id="2019" loc="3.619">quis erit eloquio partum decus. huic sua Musae</TextUnit>
    <TextUnit id="2020" loc="3.620">sacra ferent, meliorque lyra, cui substitit Hebrus</TextUnit>
    <TextUnit id="2021" loc="3.621">et uenit Rhodope, Phoebo miranda loquetur.</TextUnit>
    <TextUnit id="2022" loc="3.622">ille etiam, qua prisca, uides, stat regia nobis,</TextUnit>
    <TextUnit id="2023" loc="3.623">aurea Tarpeia ponet Capitolia rupe</TextUnit>
    <TextUnit id="2024" loc="3.624">et iunget nostro templorum culmina caelo.</TextUnit>
    <TextUnit id="2025" loc="3.625">tunc, o nate deum diuosque dature, beatas</TextUnit>
    <TextUnit id="2026" loc="3.626">imperio terras patrio rege. tarda senectam</TextUnit>
    <TextUnit id="2027" loc="3.627">hospitia excipient caeli, solioque Quirinus</TextUnit>
    <TextUnit id="2028" loc="3.628">concedet, mediumque parens fraterque locabunt:</TextUnit>
    <TextUnit id="2029" loc="3.629">siderei iuxta radiabunt tempora nati.”</TextUnit>
    <TextUnit id="2030" loc="3.630">Dum pandit seriem uenturi Iuppiter aeui,</TextUnit>
    <TextUnit id="2031" loc="3.631">ductor Agenoreus tumulis delatus iniquis</TextUnit>
    <TextUnit id="2032" loc="3.632">lapsantem dubio deuexa per inuia nisu</TextUnit>
    <TextUnit id="2033" loc="3.633">firmabat gressum atque umentia saxa premebat.</TextUnit>
    <TextUnit id="2034" loc="3.634">non acies hostisue tenet, sed prona minaci</TextUnit>
    <TextUnit id="2035" loc="3.635">praerupto turbant et cautibus obuia rupes.</TextUnit>
    <TextUnit id="2036" loc="3.636">stant clausi maerentque moras et dura uiarum.</TextUnit>
    <TextUnit id="2037" loc="3.637">nec refouere datur torpentia membra quiete:</TextUnit>
    <TextUnit id="2038" loc="3.638">noctem operi iungunt et robora ferre coactis</TextUnit>
    <TextUnit id="2039" loc="3.639">approperant umeris ac raptas collibus ornos.</TextUnit>
    <TextUnit id="2040" loc="3.640">iamque ubi nudarunt silua densissima montis,</TextUnit>
    <TextUnit id="2041" loc="3.641">aggessere trabes, rapidisque accensus in orbem</TextUnit>
    <TextUnit id="2042" loc="3.642">excoquitur flammis scopulus: mox proruta ferro</TextUnit>
    <TextUnit id="2043" loc="3.643">dat gemitum putris resoluto pondere moles</TextUnit>
    <TextUnit id="2044" loc="3.644">atque aperit fessis antiqui regna Latini.</TextUnit>
    <TextUnit id="2045" loc="3.645">his tandem ignotas transgressus casibus Alpes</TextUnit>
    <TextUnit id="2046" loc="3.646">Taurinis ductor statuit tentoria campis.</TextUnit>
    <TextUnit id="2047" loc="3.647">Interea uoces Iouis atque oracula portans</TextUnit>
    <TextUnit id="2048" loc="3.648">emensis aderat Garamantum laetus harenis</TextUnit>
    <TextUnit id="2049" loc="3.649">Bostar et ut uiso stimulabat corda Tonante:</TextUnit>
    <TextUnit id="2050" loc="3.650">Maxime Belide, patriis qui moenibus arces</TextUnit>
    <TextUnit id="2051" loc="3.651">seruitium dextra, Libycas penetrauimus aras.</TextUnit>
    <TextUnit id="2052" loc="3.652">nos tulit ad superos perfundens sidera Syrtis,</TextUnit>
    <TextUnit id="2053" loc="3.653">nos paene aequoribus tellus uiolentior hausit.</TextUnit>
    <TextUnit id="2054" loc="3.654">ad finem caeli medio tenduntur ab orbe</TextUnit>
    <TextUnit id="2055" loc="3.655">squalentes campi. tumulum Natura negauit</TextUnit>
    <TextUnit id="2056" loc="3.656">immensis spatiis, nisi quem caua nubila torquens</TextUnit>
    <TextUnit id="2057" loc="3.657">construxit turbo impacta glomeratus harena,</TextUnit>
    <TextUnit id="2058" loc="3.658">uel si perfracto populatus carcere terras</TextUnit>
    <TextUnit id="2059" loc="3.659">Africus et pontum spargens super aera Corus</TextUnit>
    <TextUnit id="2060" loc="3.660">inuasere truces capientem proelia campum</TextUnit>
    <TextUnit id="2061" loc="3.661">inque uicem ingesto cumularunt puluere montis.</TextUnit>
    <TextUnit id="2062" loc="3.662">has obseruatis ualles enauimus astris.</TextUnit>
    <TextUnit id="2063" loc="3.663">namque dies confundit iter, peditemque profundo</TextUnit>
    <TextUnit id="2064" loc="3.664">errantem campo et semper media arua uidentem</TextUnit>
    <TextUnit id="2065" loc="3.665">Sidoniis Cynosura regit fidissima nautis.</TextUnit>
    <TextUnit id="2066" loc="3.666">uerum ubi defessi lucos nemorosaque regna</TextUnit>
    <TextUnit id="2067" loc="3.667">cornigeri Iouis et fulgentia templa subimus,</TextUnit>
    <TextUnit id="2068" loc="3.668">exceptos hospes tectis inducit Arisbas.</TextUnit>
    <TextUnit id="2069" loc="3.669">stat fano uicina, nouum et memorabile, lympha,</TextUnit>
    <TextUnit id="2070" loc="3.670">quae nascente die, quae deficiente tepescit</TextUnit>
    <TextUnit id="2071" loc="3.671">quaeque riget, medius cum sol accendit Olympum,</TextUnit>
    <TextUnit id="2072" loc="3.672">atque eadem rursum nocturnis feruet in umbris.</TextUnit>
    <TextUnit id="2073" loc="3.673">tum loca plena deo, dites sine uomere glaebas</TextUnit>
    <TextUnit id="2074" loc="3.674">ostentat senior laetaque ita mente profatur:</TextUnit>
    <TextUnit id="2075" loc="3.675">Has umbras nemorum et conexa cacumina caelo</TextUnit>
    <TextUnit id="2076" loc="3.676">calcatosque Ioui lucos prece, Bostar, adora.</TextUnit>
    <TextUnit id="2077" loc="3.677">nam cui dona Iouis non diuulgata per orbem,</TextUnit>
    <TextUnit id="2078" loc="3.678">in gremio Thebes geminas sedisse columbas?</TextUnit>
    <TextUnit id="2079" loc="3.679">quarum Chaonias pennis quae contigit oras</TextUnit>
    <TextUnit id="2080" loc="3.680">implet fatidico Dodonida murmure quercum.</TextUnit>
    <TextUnit id="2081" loc="3.681">at quae Carpathium super aequor uecta per auras</TextUnit>
    <TextUnit id="2082" loc="3.682">in Libyen niueis tranauit concolor alis</TextUnit>
    <TextUnit id="2083" loc="3.683">hanc sedem templo Cythereia condidit ales;</TextUnit>
    <TextUnit id="2084" loc="3.684">hic, ubi nunc aram lucosque uidetis opacos,</TextUnit>
    <TextUnit id="2085" loc="3.685">ductore electo gregis, admirabile dictu,</TextUnit>
    <TextUnit id="2086" loc="3.686">lanigeri capitis media inter cornua perstans,</TextUnit>
    <TextUnit id="2087" loc="3.687">Marmaricis ales populis responsa canebat.</TextUnit>
    <TextUnit id="2088" loc="3.688">mox subitum nemus atque annoso robore lucus</TextUnit>
    <TextUnit id="2089" loc="3.689">exiluit, qualesque premunt nunc sidera quercus</TextUnit>
    <TextUnit id="2090" loc="3.690">a prima uenere die: prisco inde pauore</TextUnit>
    <TextUnit id="2091" loc="3.691">arbor numen habet coliturque tepentibus aris.”</TextUnit>
    <TextUnit id="2092" loc="3.692">dumque ea miramur, subito stridore tremendum</TextUnit>
    <TextUnit id="2093" loc="3.693">impulsae patuere fores, maiorque repente</TextUnit>
    <TextUnit id="2094" loc="3.694">lux oculos ferit. ante aras stat ueste sacerdos</TextUnit>
    <TextUnit id="2095" loc="3.695">effulgens niuea, et populi concurrere certant.</TextUnit>
    <TextUnit id="2096" loc="3.696">inde ubi mandatas effudi pectore uoces,</TextUnit>
    <TextUnit id="2097" loc="3.697">ecce intrat subitus uatem deus. alta sonoro</TextUnit>
    <TextUnit id="2098" loc="3.698">conlisis trabibus uoluuntur murmura luco,</TextUnit>
    <TextUnit id="2099" loc="3.699">ac maior nota iam uox prorumpit in auras:</TextUnit>
    <TextUnit id="2100" loc="3.700">Tenditis in Latium belloque agitare paratis</TextUnit>
    <TextUnit id="2101" loc="3.701">Assaraci prolem, Libyes. coepta aspera cerno</TextUnit>
    <TextUnit id="2102" loc="3.702">Gradiuumque trucem currus iam scandere et atram</TextUnit>
    <TextUnit id="2103" loc="3.703">in latus Hesperium flammam expirare furentis</TextUnit>
    <TextUnit id="2104" loc="3.704">cornipedes multoque fluentia sanguine lora.</TextUnit>
    <TextUnit id="2105" loc="3.705">tu, qui pugnarum euentus extremaque fati</TextUnit>
    <TextUnit id="2106" loc="3.706">deposcis claroque ferox das uela labori,</TextUnit>
    <TextUnit id="2107" loc="3.707">inuade Aetoli ductoris Iapyga campum.</TextUnit>
    <TextUnit id="2108" loc="3.708">Sidonios augebis auos nullique relinques</TextUnit>
    <TextUnit id="2109" loc="3.709">altius Ausoniae penetrare in uiscera gentis,</TextUnit>
    <TextUnit id="2110" loc="3.710">donec uicta tibi trepidabunt Dardana regna.</TextUnit>
    <TextUnit id="2111" loc="3.711">nec ponet pubes umquam Saturnia curam</TextUnit>
    <TextUnit id="2112" loc="3.712">dum carpet superas in terris Hannibal auras.””</TextUnit>
    <TextUnit id="2113" loc="3.713">Talia portabat laetis oracula Bostar</TextUnit>
    <TextUnit id="2114" loc="3.714">impleratque uiros pugnae propioris amore.</TextUnit>
    <TextUnit id="2115" loc="4.1">Fama per Ausoniae turbatas spargitur urbes</TextUnit>
    <TextUnit id="2116" loc="4.2">nubiferos montes et saxa minantia caelo</TextUnit>
    <TextUnit id="2117" loc="4.3">accepisse iugum, Poenosque per inuia uectos,</TextUnit>
    <TextUnit id="2118" loc="4.4">aemulaque Herculei iactantem facta laboris</TextUnit>
    <TextUnit id="2119" loc="4.5">descendisse ducem. diros canit improba motus</TextUnit>
    <TextUnit id="2120" loc="4.6">et gliscit gressu uolucrique citatior Euro</TextUnit>
    <TextUnit id="2121" loc="4.7">terrificis quatit attonitas rumoribus arces.</TextUnit>
    <TextUnit id="2122" loc="4.8">adstruit auditis docilis per inania rerum</TextUnit>
    <TextUnit id="2123" loc="4.9">pascere rumorem uulgi pauor: itur in acris</TextUnit>
    <TextUnit id="2124" loc="4.10">bellorum raptim curas, subitusque per omnem</TextUnit>
    <TextUnit id="2125" loc="4.11">Ausoniam Mauors strepit et ciet arma uirosque.</TextUnit>
    <TextUnit id="2126" loc="4.12">pila nouant, ac detersa rubigine saeuus</TextUnit>
    <TextUnit id="2127" loc="4.13">induitur ferro splendor, niueumque repostae</TextUnit>
    <TextUnit id="2128" loc="4.14">instaurant galeae coni decus; hasta iuuatur</TextUnit>
    <TextUnit id="2129" loc="4.15">ammento, reuocantque noua fornace bipennis.</TextUnit>
    <TextUnit id="2130" loc="4.16">conseritur tegimen laterum impenetrabile, multas</TextUnit>
    <TextUnit id="2131" loc="4.17">passurus dextras atque inrita uulnera, thorax.</TextUnit>
    <TextUnit id="2132" loc="4.18">pars arcu inuigilant, domitat pars uerbere anhelum</TextUnit>
    <TextUnit id="2133" loc="4.19">cornipedem in gyros saxoque exasperat ensem.</TextUnit>
    <TextUnit id="2134" loc="4.20">nec uero muris, quibus est luctata uetustas,</TextUnit>
    <TextUnit id="2135" loc="4.21">ferre morantur opem; subuectant saxa cauasque</TextUnit>
    <TextUnit id="2136" loc="4.22">retractant turris, edit quas longior aetas.</TextUnit>
    <TextUnit id="2137" loc="4.23">hinc tela accipiunt arces, ac robora portis</TextUnit>
    <TextUnit id="2138" loc="4.24">et fidos certant obices accersere silua,</TextUnit>
    <TextUnit id="2139" loc="4.25">circumdant fossas. haud segnis cuncta magister</TextUnit>
    <TextUnit id="2140" loc="4.26">praecipitat timor, ac uastis trepidatur in agris.</TextUnit>
    <TextUnit id="2141" loc="4.27">deseruere larem: portant ceruicibus aegras</TextUnit>
    <TextUnit id="2142" loc="4.28">attoniti matres ducentisque ultima fila</TextUnit>
    <TextUnit id="2143" loc="4.29">grandaeuos rapuere senes, tum crine soluto</TextUnit>
    <TextUnit id="2144" loc="4.30">ante agitur coniunx, dextra laeuaque trahuntur</TextUnit>
    <TextUnit id="2145" loc="4.31">parui non aequo comitantes ordine nati.</TextUnit>
    <TextUnit id="2146" loc="4.32">sic uulgus, traduntque metus, nec poscitur auctor.</TextUnit>
    <TextUnit id="2147" loc="4.33">at patres, quamquam exterrent immania coepta</TextUnit>
    <TextUnit id="2148" loc="4.34">inque sinu bellum, atque Alpes et peruia saxa</TextUnit>
    <TextUnit id="2149" loc="4.35">decepere, tamen crudam contra aspera mentem</TextUnit>
    <TextUnit id="2150" loc="4.36">et magnos tollunt animos. iuuat ire periclis</TextUnit>
    <TextUnit id="2151" loc="4.37">ad decus et dextra memorandum condere nomen</TextUnit>
    <TextUnit id="2152" loc="4.38">quale dedit numquam rebus Fortuna secundis.</TextUnit>
    <TextUnit id="2153" loc="4.39">Sed Libyae ductor tuto fouet agmina uallo</TextUnit>
    <TextUnit id="2154" loc="4.40">fessa gradum multoque gelu torpentia neruos,</TextUnit>
    <TextUnit id="2155" loc="4.41">solandique genus, laetos ostentat ad urbem</TextUnit>
    <TextUnit id="2156" loc="4.42">per campos superesse uiam, Romamque sub ictu.</TextUnit>
    <TextUnit id="2157" loc="4.43">at non et rerum curas consultaque belli</TextUnit>
    <TextUnit id="2158" loc="4.44">stare probat solusque nequit perferre quietem.</TextUnit>
    <TextUnit id="2159" loc="4.45">armiferae quondam prisca inter tempora gentes</TextUnit>
    <TextUnit id="2160" loc="4.46">Ausonium inuasere latus sedesque beatas</TextUnit>
    <TextUnit id="2161" loc="4.47">et metui peperere manu. mox impia bella</TextUnit>
    <TextUnit id="2162" loc="4.48">Tarpeius pater et capti sensere Quirites.</TextUnit>
    <TextUnit id="2163" loc="4.49">hic dum sollicitat donis et inania corda</TextUnit>
    <TextUnit id="2164" loc="4.50">ac fluxam morum gentem fouet armaque iungit,</TextUnit>
    <TextUnit id="2165" loc="4.51">iam consul uolucri praeuectus litora classe</TextUnit>
    <TextUnit id="2166" loc="4.52">Scipio Phocaicis sese referebat ab oris,</TextUnit>
    <TextUnit id="2167" loc="4.53">ingentisque duces, pelagi terraeque laborem</TextUnit>
    <TextUnit id="2168" loc="4.54">diuersum emensos, propiora pericula uallo</TextUnit>
    <TextUnit id="2169" loc="4.55">iungebant, magnaeque aderant primordia cladis.</TextUnit>
    <TextUnit id="2170" loc="4.56">namque ut, conlatis admoto consule castris,</TextUnit>
    <TextUnit id="2171" loc="4.57">sustulerat Fortuna moras, signumque furoris</TextUnit>
    <TextUnit id="2172" loc="4.58">accensae uiso poscebant hoste cohortes:</TextUnit>
    <TextUnit id="2173" loc="4.59">†debellata procul, quaecumque uocantur Hiberis,</TextUnit>
    <TextUnit id="2174" loc="4.60">ingenti Tyrius numerosa per agmina ductor</TextUnit>
    <TextUnit id="2175" loc="4.61">uoce sonat: non Pyrenen Rhodanumue ferocem</TextUnit>
    <TextUnit id="2176" loc="4.62">iussa aspernatos, Rutulam fumasse Saguntum,</TextUnit>
    <TextUnit id="2177" loc="4.63">raptum per Celtas iter, et, qua ponere gressum</TextUnit>
    <TextUnit id="2178" loc="4.64">Amphitryoniadae fuerit labor, isse sub armis</TextUnit>
    <TextUnit id="2179" loc="4.65">Poenorum turmas, equitemque per ardua uectum</TextUnit>
    <TextUnit id="2180" loc="4.66">insultasse iugo, et fremuisse hinnitibus Alpes.</TextUnit>
    <TextUnit id="2181" loc="4.67">Contra pulchra suos uocat ad discrimina consul:</TextUnit>
    <TextUnit id="2182" loc="4.68">Hostem, miles, habes fractum ambustumque niuosis</TextUnit>
    <TextUnit id="2183" loc="4.69">cautibus atque aegre torpentia membra trahentem.</TextUnit>
    <TextUnit id="2184" loc="4.70">en age, qui sacros montis rupesque profundas</TextUnit>
    <TextUnit id="2185" loc="4.71">transiluit, discat quanto stet celsius arce</TextUnit>
    <TextUnit id="2186" loc="4.72">Herculea uallum, et maius sit scandere collis</TextUnit>
    <TextUnit id="2187" loc="4.73">an uestros rupisse globos. det inania famae,</TextUnit>
    <TextUnit id="2188" loc="4.74">dum magna fuso pugna retroque ruenti,</TextUnit>
    <TextUnit id="2189" loc="4.75">qua uentum est, obstent Alpes. super ardua ductum</TextUnit>
    <TextUnit id="2190" loc="4.76">huc egere dei, Latios ut sanguine finis</TextUnit>
    <TextUnit id="2191" loc="4.77">imbueret, tellusque hostilis conderet ossa.</TextUnit>
    <TextUnit id="2192" loc="4.78">scire libet, noua nunc nobis atque altera bellum</TextUnit>
    <TextUnit id="2193" loc="4.79">Carthago, anne eadem mittat, quae mersa sub aequor</TextUnit>
    <TextUnit id="2194" loc="4.80">Aegatis inter uasto iacet obruta ponto.”</TextUnit>
    <TextUnit id="2195" loc="4.81">Haec ait atque agmen Ticini flectit ad undas.</TextUnit>
    <TextUnit id="2196" loc="4.82">caeruleas Ticinus aquas et stagna uadoso</TextUnit>
    <TextUnit id="2197" loc="4.83">perspicuus seruat turbari nescia fundo</TextUnit>
    <TextUnit id="2198" loc="4.84">ac nitidum uiridi lente trahit amne liquorem.</TextUnit>
    <TextUnit id="2199" loc="4.85">uix credas labi: ripis tam mitis opacis</TextUnit>
    <TextUnit id="2200" loc="4.86">argutos inter uolucrum certamine cantus</TextUnit>
    <TextUnit id="2201" loc="4.87">somniferam ducit lucenti gurgite lympham.</TextUnit>
    <TextUnit id="2202" loc="4.88">Iamque sub extremum noctis fugientibus umbris</TextUnit>
    <TextUnit id="2203" loc="4.89">lux aderat, Somnusque suas confecerat horas.</TextUnit>
    <TextUnit id="2204" loc="4.90">explorare locos consul collisque propinqui</TextUnit>
    <TextUnit id="2205" loc="4.91">ingenium, et campis quae sit natura, parabat.</TextUnit>
    <TextUnit id="2206" loc="4.92">par studium Poeno similesque in pectore curae.</TextUnit>
    <TextUnit id="2207" loc="4.93">ergo aderant rapidis equitum comitantibus alis.</TextUnit>
    <TextUnit id="2208" loc="4.94">Verum ubi commoto docuerunt puluere nubes</TextUnit>
    <TextUnit id="2209" loc="4.95">hostem ferre gradum, et propius propiusque sonoro</TextUnit>
    <TextUnit id="2210" loc="4.96">quadrupedum cornu tellus gemit, ac simul acer</TextUnit>
    <TextUnit id="2211" loc="4.97">uincentum lituos hinnitus saeuit equorum,</TextUnit>
    <TextUnit id="2212" loc="4.98">Arma, uiri, rapite arma, uiri,” dux instat uterque.</TextUnit>
    <TextUnit id="2213" loc="4.99">ambobus uelox uirtus geminusque cupido</TextUnit>
    <TextUnit id="2214" loc="4.100">laudis et ad pugnas Martemque insania concors.</TextUnit>
    <TextUnit id="2215" loc="4.101">Haud mora. iam tantum campi dirimebat ab ictu</TextUnit>
    <TextUnit id="2216" loc="4.102">quantum impulsa ualet comprendere lancea nodo,</TextUnit>
    <TextUnit id="2217" loc="4.103">cum subitum liquida non ullis nubibus aethra</TextUnit>
    <TextUnit id="2218" loc="4.104">augurium mentes oculosque ad sidera uertit.</TextUnit>
    <TextUnit id="2219" loc="4.105">accipiter medio tendens a limite solis</TextUnit>
    <TextUnit id="2220" loc="4.106">dilectas Veneri notasque ab honore Diones</TextUnit>
    <TextUnit id="2221" loc="4.107">turbabat uiolentus aues atque unguibus idem,</TextUnit>
    <TextUnit id="2222" loc="4.108">idem nunc rostro, duris nunc ictibus alae,</TextUnit>
    <TextUnit id="2223" loc="4.109">ter quinas dederat saeua inter uulnera leto.</TextUnit>
    <TextUnit id="2224" loc="4.110">nec finis satiesue, noui sed sanguinis ardor</TextUnit>
    <TextUnit id="2225" loc="4.111">gliscere, et urgebat trepidam iam caede priorum</TextUnit>
    <TextUnit id="2226" loc="4.112">incertamque fugae pluma labente columbam,</TextUnit>
    <TextUnit id="2227" loc="4.113">donec Phoebeo ueniens Iouis ales ab ortu</TextUnit>
    <TextUnit id="2228" loc="4.114">in tenuis tandem nubis dare terga coegit.</TextUnit>
    <TextUnit id="2229" loc="4.115">tum uictrix laetos signa ad Romana uolatus</TextUnit>
    <TextUnit id="2230" loc="4.116">conuertit, prolesque ducis qua parte decora</TextUnit>
    <TextUnit id="2231" loc="4.117">Scipio quassabat puerilibus arma lacertis,</TextUnit>
    <TextUnit id="2232" loc="4.118">clangorem bis terque dedit, rostroque coruscae</TextUnit>
    <TextUnit id="2233" loc="4.119">perstringens conum galeae se reddidit astris.</TextUnit>
    <TextUnit id="2234" loc="4.120">Exclamat Liger (huic superos sentire monentis</TextUnit>
    <TextUnit id="2235" loc="4.121">ars fuit ac penna monstrare futura magistra):</TextUnit>
    <TextUnit id="2236" loc="4.122">Poene, bis octonos Italis in finibus annos</TextUnit>
    <TextUnit id="2237" loc="4.123">audaci similis uolucri sectabere pubem</TextUnit>
    <TextUnit id="2238" loc="4.124">Ausoniam multamque feres cum sanguine praedam.</TextUnit>
    <TextUnit id="2239" loc="4.125">sed compesce minas: renuit tibi Daunia regna</TextUnit>
    <TextUnit id="2240" loc="4.126">armiger ecce Iouis. nosco te, summe deorum:</TextUnit>
    <TextUnit id="2241" loc="4.127">adsis o firmesque tuae, pater, alitis omen.</TextUnit>
    <TextUnit id="2242" loc="4.128">nam tibi seruantur, ni uano cassa uolatu</TextUnit>
    <TextUnit id="2243" loc="4.129">mentitur superos praepes, postrema subactae</TextUnit>
    <TextUnit id="2244" loc="4.130">fata, puer, Libyae et maius Carthagine nomen.”</TextUnit>
    <TextUnit id="2245" loc="4.131">Contra laeta Bogus Tyrio canit omina regi,</TextUnit>
    <TextUnit id="2246" loc="4.132">et faustum accipitrem caesasque in nube uolucres</TextUnit>
    <TextUnit id="2247" loc="4.133">Aeneadis cladem et Veneris portendere genti.</TextUnit>
    <TextUnit id="2248" loc="4.134">tum dictis comitem contorquet primus in hostis</TextUnit>
    <TextUnit id="2249" loc="4.135">ceu suadente deo et fatorum conscius hastam.</TextUnit>
    <TextUnit id="2250" loc="4.136">illa uolans patuli longe per inania campi</TextUnit>
    <TextUnit id="2251" loc="4.137">ictum perdiderat spatio, ni fusus habenas</TextUnit>
    <TextUnit id="2252" loc="4.138">dum primae decus adfectat decerpere pugnae</TextUnit>
    <TextUnit id="2253" loc="4.139">obuia quadrupedis praeceps Catus ora tulisset.</TextUnit>
    <TextUnit id="2254" loc="4.140">sic elanguescens ac iam casura petitum</TextUnit>
    <TextUnit id="2255" loc="4.141">inuenit uulnus caedemque accepit ab hoste</TextUnit>
    <TextUnit id="2256" loc="4.142">cornus et oblatae stetit inter tempora frontis.</TextUnit>
    <TextUnit id="2257" loc="4.143">Incurrunt acies, magnoque fragore per aequor</TextUnit>
    <TextUnit id="2258" loc="4.144">suspendunt cuncti frenis sublime reductos</TextUnit>
    <TextUnit id="2259" loc="4.145">cornipedes ultroque ferunt. erectus in auras</TextUnit>
    <TextUnit id="2260" loc="4.146">it sonipes rapidaque uolans per aperta procella</TextUnit>
    <TextUnit id="2261" loc="4.147">tenuia uix summo uestigia puluere signat.</TextUnit>
    <TextUnit id="2262" loc="4.148">Boiorum ante alias Crixo duce mobilis ala</TextUnit>
    <TextUnit id="2263" loc="4.149">arietat in primos obicitque immania membra.</TextUnit>
    <TextUnit id="2264" loc="4.150">ipse tumens ataui Brenni se stirpe ferebat</TextUnit>
    <TextUnit id="2265" loc="4.151">Crixus et in titulos Capitolia capta trahebat,</TextUnit>
    <TextUnit id="2266" loc="4.152">Tarpeioque iugo demens et uertice sacro</TextUnit>
    <TextUnit id="2267" loc="4.153">pensantes aurum Celtas umbone gerebat.</TextUnit>
    <TextUnit id="2268" loc="4.154">colla uiri fuluo radiabant lactea torque,</TextUnit>
    <TextUnit id="2269" loc="4.155">auro uirgatae uestes, manicaeque rigebant</TextUnit>
    <TextUnit id="2270" loc="4.156">ex auro, et simili uibrabat crista metallo.</TextUnit>
    <TextUnit id="2271" loc="4.157">Sternitur impulsu uasto perculsa Camertum</TextUnit>
    <TextUnit id="2272" loc="4.158">prima phalanx, spissaeque ruunt conferta per arma</TextUnit>
    <TextUnit id="2273" loc="4.159">undae Boiorum: sociata examina densent</TextUnit>
    <TextUnit id="2274" loc="4.160">infandi Senones, conlisaque quadrupedantum</TextUnit>
    <TextUnit id="2275" loc="4.161">pectoribus toto uoluuntur corpora campo.</TextUnit>
    <TextUnit id="2276" loc="4.162">arua natant, altusque uirum cruor, altus equorum</TextUnit>
    <TextUnit id="2277" loc="4.163">lubrica belligerae sorbet uestigia turmae.</TextUnit>
    <TextUnit id="2278" loc="4.164">seminecum letum peragit grauis ungula pulsu</TextUnit>
    <TextUnit id="2279" loc="4.165">et circumuolitans taetros e sanguine rores</TextUnit>
    <TextUnit id="2280" loc="4.166">spargit humo miserisque suo lauit arma cruore.</TextUnit>
    <TextUnit id="2281" loc="4.167">spicula prima, puer, tumidi, Tyrrhene, Pelori</TextUnit>
    <TextUnit id="2282" loc="4.168">purpureo moriens uictricia sanguine tinguis.</TextUnit>
    <TextUnit id="2283" loc="4.169">nam tibi, dum stimulas cornu atque in proelia mentes</TextUnit>
    <TextUnit id="2284" loc="4.170">accendis renouasque uiros ad uulnera cantu,</TextUnit>
    <TextUnit id="2285" loc="4.171">haesit barbaricum sub anhelo gutture telum</TextUnit>
    <TextUnit id="2286" loc="4.172">et clausit raucum letali uulnere murmur.</TextUnit>
    <TextUnit id="2287" loc="4.173">at sonus extremo morientis fusus ab ore</TextUnit>
    <TextUnit id="2288" loc="4.174">flexa pererrauit mutis iam cornua labris.</TextUnit>
    <TextUnit id="2289" loc="4.175">Crixus Picentem Laurumque, nec eminus ambo,</TextUnit>
    <TextUnit id="2290" loc="4.176">sed gladio Laurum—Picenti rasilis hasta</TextUnit>
    <TextUnit id="2291" loc="4.177">ripis lecta Padi letum tulit. auia namque</TextUnit>
    <TextUnit id="2292" loc="4.178">dum petit ac laeuo meditatur fallere gyro,</TextUnit>
    <TextUnit id="2293" loc="4.179">hasta uiri femur et pariter per anhela uolantis</TextUnit>
    <TextUnit id="2294" loc="4.180">ilia sedit equi et geminam dedit horrida mortem.</TextUnit>
    <TextUnit id="2295" loc="4.181">idem sanguinea Venuli ceruice reuellens</TextUnit>
    <TextUnit id="2296" loc="4.182">sternit praecipitem tepido te, Farfare, telo</TextUnit>
    <TextUnit id="2297" loc="4.183">et te sub gelido nutritum, Tulle, Velino,</TextUnit>
    <TextUnit id="2298" loc="4.184">egregium Ausoniae decus ac memorabile nomen,</TextUnit>
    <TextUnit id="2299" loc="4.185">si dent fata moras aut seruent foedera Poeni,</TextUnit>
    <TextUnit id="2300" loc="4.186">tum Remulum atque, olim celeberrima nomina bello,</TextUnit>
    <TextUnit id="2301" loc="4.187">Tiburtis Magios Hispellatemque Metaurum</TextUnit>
    <TextUnit id="2302" loc="4.188">et Clanium dubia meditantem cuspide uulnus.</TextUnit>
    <TextUnit id="2303" loc="4.189">Nec locus est Tyriis belli pugnaeue, sed omnem</TextUnit>
    <TextUnit id="2304" loc="4.190">Celticus impleuit campum furor. inrita nulli</TextUnit>
    <TextUnit id="2305" loc="4.191">spicula torquentur, statque omne in corpore ferrum.</TextUnit>
    <TextUnit id="2306" loc="4.192">hic inter trepidos immane Quirinius audens,</TextUnit>
    <TextUnit id="2307" loc="4.193">cui fugere ignotum atque inuicta mente placebat</TextUnit>
    <TextUnit id="2308" loc="4.194">rebus in aduersis exceptum pectore letum,</TextUnit>
    <TextUnit id="2309" loc="4.195">cuspide flammat ecum ac dispergit gaesa lacerto,</TextUnit>
    <TextUnit id="2310" loc="4.196">si reserare uiam atque ad regem rumpere ferro</TextUnit>
    <TextUnit id="2311" loc="4.197">detur iter, certusque necis petit omnibus ausis,</TextUnit>
    <TextUnit id="2312" loc="4.198">quod nequeat sentire, decus. cadit inguine fosso</TextUnit>
    <TextUnit id="2313" loc="4.199">Teutalus, et uasto quatitur sub pondere tellus.</TextUnit>
    <TextUnit id="2314" loc="4.200">occumbit Sarmens, flauam qui ponere uictor</TextUnit>
    <TextUnit id="2315" loc="4.201">caesariem crinemque tibi, Gradiue, uouebat</TextUnit>
    <TextUnit id="2316" loc="4.202">auro certantem et rutilum sub uertice nodum.</TextUnit>
    <TextUnit id="2317" loc="4.203">sed Parcae intonsa non exaudita uouentem</TextUnit>
    <TextUnit id="2318" loc="4.204">ad manes traxere coma. per candida membra</TextUnit>
    <TextUnit id="2319" loc="4.205">it fumans cruor, et tellus perfusa rubescit.</TextUnit>
    <TextUnit id="2320" loc="4.206">at non tardatus iaculo occurrente Ligaunus</TextUnit>
    <TextUnit id="2321" loc="4.207">inruit aduersumque uiro rotat obuius ensem</TextUnit>
    <TextUnit id="2322" loc="4.208">et ferit insurgens, umero qua brachia lenti</TextUnit>
    <TextUnit id="2323" loc="4.209">adnectunt nerui, decisaque uulnere dextra</TextUnit>
    <TextUnit id="2324" loc="4.210">laxatis paulum moribunda pependit habenis,</TextUnit>
    <TextUnit id="2325" loc="4.211">dumque micans tremulo conatu lora retemptat,</TextUnit>
    <TextUnit id="2326" loc="4.212">flectentem adsuetos imitatur nescia frenos.</TextUnit>
    <TextUnit id="2327" loc="4.213">demetit auersi Vosegus tum colla, iubaque</TextUnit>
    <TextUnit id="2328" loc="4.214">suspensam portans galeam atque inclusa perempti</TextUnit>
    <TextUnit id="2329" loc="4.215">ora uiri, patrio diuos clamore salutat.</TextUnit>
    <TextUnit id="2330" loc="4.216">Dumque ea Gallorum populi dant funera campo,</TextUnit>
    <TextUnit id="2331" loc="4.217">accitas propere castris in proelia consul</TextUnit>
    <TextUnit id="2332" loc="4.218">raptabat turmas primusque ruebat in hostem</TextUnit>
    <TextUnit id="2333" loc="4.219">candenti sublimis equo. trahit undique lectum</TextUnit>
    <TextUnit id="2334" loc="4.220">diuitis Ausoniae iuuenem, Marsosque Coramque</TextUnit>
    <TextUnit id="2335" loc="4.221">Laurentumque decus iaculatoremque Sabellum</TextUnit>
    <TextUnit id="2336" loc="4.222">et Gradiuicolam celso de colle Tudertem</TextUnit>
    <TextUnit id="2337" loc="4.223">indutosque simul gentilia lina Faliscos,</TextUnit>
    <TextUnit id="2338" loc="4.224">quosque sub Herculeis †taciturno flumine muris</TextUnit>
    <TextUnit id="2339" loc="4.225">pomifera arua creant Anienicolae Catilli,</TextUnit>
    <TextUnit id="2340" loc="4.226">quosque in praegelidis duratos Hernica riuis</TextUnit>
    <TextUnit id="2341" loc="4.227">mittebant saxa et nebulosi rura Casini.</TextUnit>
    <TextUnit id="2342" loc="4.228">ibant in Martem terrae dominantis alumni</TextUnit>
    <TextUnit id="2343" loc="4.229">damnati superis nec iam reditura iuuentus.</TextUnit>
    <TextUnit id="2344" loc="4.230">Scipio qua medius pugnae uorat agmina uertex</TextUnit>
    <TextUnit id="2345" loc="4.231">infert cornipedem atque instinctus strage suorum</TextUnit>
    <TextUnit id="2346" loc="4.232">inferias caesis mactat Labarumque Padumque</TextUnit>
    <TextUnit id="2347" loc="4.233">et Caunum et multo uix fusum uulnere Breucum</TextUnit>
    <TextUnit id="2348" loc="4.234">Gorgoneoque Larum torquentem lumina uultu.</TextUnit>
    <TextUnit id="2349" loc="4.235">occidis et tristi, pugnax Lepontice, fato;</TextUnit>
    <TextUnit id="2350" loc="4.236">nam dum frena ferox obiecto corpore prensat</TextUnit>
    <TextUnit id="2351" loc="4.237">atque aequat celsus residentis consulis ora</TextUnit>
    <TextUnit id="2352" loc="4.238">ipse pedes, frontem in mediam grauis incidit ensis,</TextUnit>
    <TextUnit id="2353" loc="4.239">et diuisum umeris iacuit caput. at Batus, amens</TextUnit>
    <TextUnit id="2354" loc="4.240">qui luctatur equo parmaque incursibus obstat,</TextUnit>
    <TextUnit id="2355" loc="4.241">ictu quadrupedis fulua porrectus harena</TextUnit>
    <TextUnit id="2356" loc="4.242">elisa incussis amisit calcibus ora.</TextUnit>
    <TextUnit id="2357" loc="4.243">perfurit Ausonius turbata per aequora ductor,</TextUnit>
    <TextUnit id="2358" loc="4.244">ceu Geticus Boreas, totum cum sustulit imo</TextUnit>
    <TextUnit id="2359" loc="4.245">Icarium fundo uictor mare: nauita uasto</TextUnit>
    <TextUnit id="2360" loc="4.246">iactatur sparsus lacerata classe profundo,</TextUnit>
    <TextUnit id="2361" loc="4.247">cunctaque canenti perfunditur aequore Cyclas.</TextUnit>
    <TextUnit id="2362" loc="4.248">Crixus, ut in tenui spes exiguumque salutis,</TextUnit>
    <TextUnit id="2363" loc="4.249">armat contemptu mentem necis. horrida barba</TextUnit>
    <TextUnit id="2364" loc="4.250">sanguinea rutilat spuma, rictusque furentis</TextUnit>
    <TextUnit id="2365" loc="4.251">albet, et adfuso squalent a puluere crines.</TextUnit>
    <TextUnit id="2366" loc="4.252">inuadit Tarium uicino consule pugnas</TextUnit>
    <TextUnit id="2367" loc="4.253">miscentem saeuisque uirum circumtonat armis.</TextUnit>
    <TextUnit id="2368" loc="4.254">uoluitur ille solo; nam pronum effundit in armos</TextUnit>
    <TextUnit id="2369" loc="4.255">fata extrema ferens abies, rapiturque pauore</TextUnit>
    <TextUnit id="2370" loc="4.256">tractus equi uinctis conexa ad cingula membris.</TextUnit>
    <TextUnit id="2371" loc="4.257">longa cruor sparso linquit uestigia campo,</TextUnit>
    <TextUnit id="2372" loc="4.258">et tremulos cuspis ductus in puluere signat.</TextUnit>
    <TextUnit id="2373" loc="4.259">laudabat leti iuuenem egregiosque parabat</TextUnit>
    <TextUnit id="2374" loc="4.260">ulcisci consul manis, cum dira per auris</TextUnit>
    <TextUnit id="2375" loc="4.261">uox uenit, et Crixum ferri clamoribus audit,</TextUnit>
    <TextUnit id="2376" loc="4.262">haud notum uultu. surgit uiolentior ira</TextUnit>
    <TextUnit id="2377" loc="4.263">comminus atque oculos optato in corpore figit.</TextUnit>
    <TextUnit id="2378" loc="4.264">tum stimulans grato plausae ceruicis honore</TextUnit>
    <TextUnit id="2379" loc="4.265">cornipedem adloquitur: Vulgum Martemque minorem</TextUnit>
    <TextUnit id="2380" loc="4.266">mox, Gargane: uocant superi ad maiora. uidesne,</TextUnit>
    <TextUnit id="2381" loc="4.267">quantus eat Crixus? iam nunc tibi praemia pono</TextUnit>
    <TextUnit id="2382" loc="4.268">illum Sidonio fulgentem ardore tapeta,</TextUnit>
    <TextUnit id="2383" loc="4.269">barbaricum decus, et fuluis donabere frenis.”</TextUnit>
    <TextUnit id="2384" loc="4.270">sic fatus, magno Crixum clamore ciebat</TextUnit>
    <TextUnit id="2385" loc="4.271">in pugnam ac uacuo poscebat proelia campo.</TextUnit>
    <TextUnit id="2386" loc="4.272">nec detractantem par ira accenderat hostem.</TextUnit>
    <TextUnit id="2387" loc="4.273">ut iussae cessere retro spatiumque dederunt</TextUnit>
    <TextUnit id="2388" loc="4.274">hinc atque hinc alae et medio stetit aequore pugna,</TextUnit>
    <TextUnit id="2389" loc="4.275">quantus Phlegraeis Telluris alumnus in aruis</TextUnit>
    <TextUnit id="2390" loc="4.276">mouit signa Mimas caelumque exterruit armis,</TextUnit>
    <TextUnit id="2391" loc="4.277">tantus semifero Crixus sub pectore murmur</TextUnit>
    <TextUnit id="2392" loc="4.278">torquet et horrisonis ululatibus erigit iras:</TextUnit>
    <TextUnit id="2393" loc="4.279">Nemone incensae captaeque superfuit urbi,</TextUnit>
    <TextUnit id="2394" loc="4.280">ut tibi, quas Brenni populus ferremus in arma,</TextUnit>
    <TextUnit id="2395" loc="4.281">narraret, dextras? disce en nunc” inquit et una</TextUnit>
    <TextUnit id="2396" loc="4.282">contorquet nodis et obusto robore diram</TextUnit>
    <TextUnit id="2397" loc="4.283">uel portas quassare trabem. sonat illa tremendum,</TextUnit>
    <TextUnit id="2398" loc="4.284">at nimio iactu seruasse improuida campi</TextUnit>
    <TextUnit id="2399" loc="4.285">distantis spatium propiorem transuolat hostem.</TextUnit>
    <TextUnit id="2400" loc="4.286">cui consul: Ferre haec umbris proauoque memento,</TextUnit>
    <TextUnit id="2401" loc="4.287">quam procul occumbas Tarpeia sede, tibique</TextUnit>
    <TextUnit id="2402" loc="4.288">haud licitum sacri Capitolia cernere montis.”</TextUnit>
    <TextUnit id="2403" loc="4.289">tum nodo cursuque leui simul adiuuat hastam,</TextUnit>
    <TextUnit id="2404" loc="4.290">dignum mole uiri nisus. fugit illa per oras</TextUnit>
    <TextUnit id="2405" loc="4.291">multiplicis lini subtextaque tegmina neruis</TextUnit>
    <TextUnit id="2406" loc="4.292">atque altum tota metitur cuspide pectus.</TextUnit>
    <TextUnit id="2407" loc="4.293">procumbit lata porrectus in arua ruina,</TextUnit>
    <TextUnit id="2408" loc="4.294">et percussa gemit tellus ingentibus armis.</TextUnit>
    <TextUnit id="2409" loc="4.295">haud aliter structo Tyrrhena ad litora saxo</TextUnit>
    <TextUnit id="2410" loc="4.296">pugnatura fretis subter caecisque procellis,</TextUnit>
    <TextUnit id="2411" loc="4.297">pila immane sonans impingitur ardua ponto:</TextUnit>
    <TextUnit id="2412" loc="4.298">immugit Nereus, diuisaque caerula pulsu</TextUnit>
    <TextUnit id="2413" loc="4.299">inlisum accipiunt irata sub aequora montem.</TextUnit>
    <TextUnit id="2414" loc="4.300">ductore amisso pedibus se credere Celtae:</TextUnit>
    <TextUnit id="2415" loc="4.301">una spes anima tantusque pependerat ardor.</TextUnit>
    <TextUnit id="2416" loc="4.302">ac ueluti, summo uenator densa Picano</TextUnit>
    <TextUnit id="2417" loc="4.303">cum lustra exagitat spissisque cubilibus atram</TextUnit>
    <TextUnit id="2418" loc="4.304">immittit passim dumosa per inuia pestem,</TextUnit>
    <TextUnit id="2419" loc="4.305">dum tacitas uires et flammam colligit ignis,</TextUnit>
    <TextUnit id="2420" loc="4.306">nigranti piceus sensim caligine uertex</TextUnit>
    <TextUnit id="2421" loc="4.307">uoluitur et pingui contorquet nubila fumo:</TextUnit>
    <TextUnit id="2422" loc="4.308">mox subita in toto lucent incendia monte,</TextUnit>
    <TextUnit id="2423" loc="4.309">fit sonitus, fugere ferae, fugere uolucres,</TextUnit>
    <TextUnit id="2424" loc="4.310">atque ima longe trepidant in ualle iuuencae.</TextUnit>
    <TextUnit id="2425" loc="4.311">At Mago, ut uertisse globos primumque laborem,</TextUnit>
    <TextUnit id="2426" loc="4.312">qui solus genti est, cassum uidet, arma suorum</TextUnit>
    <TextUnit id="2427" loc="4.313">ac patrium in pugnas equitem uocat. undique nudi</TextUnit>
    <TextUnit id="2428" loc="4.314">adsiliunt frenis infrenatique manipli.</TextUnit>
    <TextUnit id="2429" loc="4.315">nunc Itali in tergum uersis referuntur habenis,</TextUnit>
    <TextUnit id="2430" loc="4.316">nunc rursus Tyrias retro pauor auehit alas,</TextUnit>
    <TextUnit id="2431" loc="4.317">aut illi dextros lunatis flexibus orbes,</TextUnit>
    <TextUnit id="2432" loc="4.318">aut illi laeuos sinuant in cornua gyros.</TextUnit>
    <TextUnit id="2433" loc="4.319">texunt alterno glomerata uolumina cursu</TextUnit>
    <TextUnit id="2434" loc="4.320">atque eadem refuga cedentes arte resoluunt.</TextUnit>
    <TextUnit id="2435" loc="4.321">hac pontum uice, ubi exercet discordia uentos,</TextUnit>
    <TextUnit id="2436" loc="4.322">fert Boreas Eurusque refert molemque profundi</TextUnit>
    <TextUnit id="2437" loc="4.323">nunc huc alterno, nunc illuc, flamine gestant.</TextUnit>
    <TextUnit id="2438" loc="4.324">Aduolat aurato praefulgens murice ductor</TextUnit>
    <TextUnit id="2439" loc="4.325">Sidonius, circaque Metus Terrorque Furorque.</TextUnit>
    <TextUnit id="2440" loc="4.326">isque ubi Callaici radiantem tegminis orbem</TextUnit>
    <TextUnit id="2441" loc="4.327">extulit et magno percussit lumine campos,</TextUnit>
    <TextUnit id="2442" loc="4.328">spes uirtusque cadunt, trepidaque a mente recedit</TextUnit>
    <TextUnit id="2443" loc="4.329">uertere terga pudor, nec leti cura decori,</TextUnit>
    <TextUnit id="2444" loc="4.330">sed fugere infixum est, terraeque optantur hiatus.</TextUnit>
    <TextUnit id="2445" loc="4.331">sic, ubi Caucaseis tigris se protulit antris,</TextUnit>
    <TextUnit id="2446" loc="4.332">linquuntur campi, et tutas petit omne latebras</TextUnit>
    <TextUnit id="2447" loc="4.333">turbatum insano uultu pecus: illa pererrat</TextUnit>
    <TextUnit id="2448" loc="4.334">desertas uictrix uallis, iamque ora reducto</TextUnit>
    <TextUnit id="2449" loc="4.335">paulatim nudat rictu, ut praesentia mandens</TextUnit>
    <TextUnit id="2450" loc="4.336">corpora, et immani stragem meditatur hiatu.</TextUnit>
    <TextUnit id="2451" loc="4.337">non illum Metabus, non illum celsior Vfens</TextUnit>
    <TextUnit id="2452" loc="4.338">euasere tamen, quamuis hic alite planta,</TextUnit>
    <TextUnit id="2453" loc="4.339">hic ope cornipedis totis ferretur habenis.</TextUnit>
    <TextUnit id="2454" loc="4.340">nam Metabum ad manis demisit cuspide fulgens</TextUnit>
    <TextUnit id="2455" loc="4.341">fraxinus, Vfentem conlapsum poplite caeso</TextUnit>
    <TextUnit id="2456" loc="4.342">ensis obit laudemque pedum cum sanguine ademit.</TextUnit>
    <TextUnit id="2457" loc="4.343">iamque dedit leto Sthenium Laurumque domoque</TextUnit>
    <TextUnit id="2458" loc="4.344">Collinum gelida, uiridi quem Fucinus antro</TextUnit>
    <TextUnit id="2459" loc="4.345">nutrierat dederatque lacum tramittere nando.</TextUnit>
    <TextUnit id="2460" loc="4.346">fit socius leti coniecta Massicus hasta,</TextUnit>
    <TextUnit id="2461" loc="4.347">uitiferi sacro generatus uertice montis</TextUnit>
    <TextUnit id="2462" loc="4.348">et Liris nutritus aquis, qui fronte quieta</TextUnit>
    <TextUnit id="2463" loc="4.349">dissimulat cursum ac nullo mutabilis imbri</TextUnit>
    <TextUnit id="2464" loc="4.350">perstringit tacitas gemmanti gurgite ripas.</TextUnit>
    <TextUnit id="2465" loc="4.355">Tergemini primam ante aciem fera proelia fratres</TextUnit>
    <TextUnit id="2466" loc="4.356">miscebant, quos Ledaeo Sidonia Barce</TextUnit>
    <TextUnit id="2467" loc="4.357">Xanthippo felix uteri inter bella crearat.</TextUnit>
    <TextUnit id="2468" loc="4.358">res Graiae ductorque parens ac nobile Amyclae</TextUnit>
    <TextUnit id="2469" loc="4.359">nomen et iniectus Spartanis colla catenis</TextUnit>
    <TextUnit id="2470" loc="4.360">Regulus inflabant ueteri praecordia fama.</TextUnit>
    <TextUnit id="2471" loc="4.361">Marte probare genus factisque Lacona parentem</TextUnit>
    <TextUnit id="2472" loc="4.362">ardebant gelidosque dehinc inuisere montis</TextUnit>
    <TextUnit id="2473" loc="4.363">Taygeta et tandem bellis innare subactis</TextUnit>
    <TextUnit id="2474" loc="4.364">Eurotan patrium ritusque uidere Lycurgi.</TextUnit>
    <TextUnit id="2475" loc="4.365">sed Spartam penetrare deus fratresque negarunt</TextUnit>
    <TextUnit id="2476" loc="4.366">Ausonii, totidem numero, quos miserat altis</TextUnit>
    <TextUnit id="2477" loc="4.367">Egeriae genitos immitis Aricia lucis,</TextUnit>
    <TextUnit id="2478" loc="4.368">aetatis mentisque pares; at non dabat ultra</TextUnit>
    <TextUnit id="2479" loc="4.369">Clotho dura lacus aramque uidere Dianae.</TextUnit>
    <TextUnit id="2480" loc="4.370">namque ut in aduersos impacti turbine pugnae</TextUnit>
    <TextUnit id="2481" loc="4.371">Eumachus et Critias et laetus nomine patris</TextUnit>
    <TextUnit id="2482" loc="4.372">Xanthippus iunxere gradus, (ceu bella leones</TextUnit>
    <TextUnit id="2483" loc="4.373">inter se furibunda mouent et murmure anhelo</TextUnit>
    <TextUnit id="2484" loc="4.374">squalentis campos ac longa mapalia complent:</TextUnit>
    <TextUnit id="2485" loc="4.375">omnis in occultas rupis atque auia pernix</TextUnit>
    <TextUnit id="2486" loc="4.376">Maurus saxa fugit, coniunxque Libyssa profuso</TextUnit>
    <TextUnit id="2487" loc="4.377">uagitum cohibens suspendit ab ubere natos;</TextUnit>
    <TextUnit id="2488" loc="4.378">illi dira fremunt, perfractaque in ore cruento</TextUnit>
    <TextUnit id="2489" loc="4.379">ossa sonant, pugnantque feris sub dentibus artus)</TextUnit>
    <TextUnit id="2490" loc="4.380">haud secus Egeriae pubes, hinc Virbius acer,</TextUnit>
    <TextUnit id="2491" loc="4.381">hinc Capys, adsiliunt paribusque Albanus in armis.</TextUnit>
    <TextUnit id="2492" loc="4.382">subsidens paulum perfossa proruit aluo</TextUnit>
    <TextUnit id="2493" loc="4.383">Albanum Critias: ast illi cuncta repente</TextUnit>
    <TextUnit id="2494" loc="4.384">implerunt clipeum miserando uiscera lapsu.</TextUnit>
    <TextUnit id="2495" loc="4.385">Eumachus inde Capyn—sed tota mole tenebat</TextUnit>
    <TextUnit id="2496" loc="4.386">ceu fixum membris tegimen; tamen improbus ensis</TextUnit>
    <TextUnit id="2497" loc="4.387">adnexam parmae decidit uulnere laeuam,</TextUnit>
    <TextUnit id="2498" loc="4.388">inque suo pressa est non reddens tegmina nisu</TextUnit>
    <TextUnit id="2499" loc="4.389">infelix manus atque haesit labentibus armis.</TextUnit>
    <TextUnit id="2500" loc="4.390">ultima restabat fusis iam palma duobus</TextUnit>
    <TextUnit id="2501" loc="4.391">Virbius. huic trepidos simulanti ducere gressus</TextUnit>
    <TextUnit id="2502" loc="4.392">Xanthippus gladio, rigida cadit Eumachus hasta,</TextUnit>
    <TextUnit id="2503" loc="4.393">et tandem aequatae geminato funere pugnae.</TextUnit>
    <TextUnit id="2504" loc="4.394">inde alterna uiris transegit pectora mucro,</TextUnit>
    <TextUnit id="2505" loc="4.395">inque uicem erepta posuerunt proelia uita.</TextUnit>
    <TextUnit id="2506" loc="4.396">felices leti, pietas quos addidit umbris!</TextUnit>
    <TextUnit id="2507" loc="4.397">optabunt similes uenientia saecula fratres,</TextUnit>
    <TextUnit id="2508" loc="4.398">aeternumque decus memori celebrabitur aeuo,</TextUnit>
    <TextUnit id="2509" loc="4.399">si modo ferre diem serosque uidere nepotes</TextUnit>
    <TextUnit id="2510" loc="4.400">carmina nostra ualent, nec famam inuidit Apollo.</TextUnit>
    <TextUnit id="2511" loc="4.401">At consul toto palantis aequore turmas</TextUnit>
    <TextUnit id="2512" loc="4.402">uoce tenet, dum uoce uiget: Quo signa refertis?</TextUnit>
    <TextUnit id="2513" loc="4.403">quis uos heu uobis pauor abstulit? horrida primi</TextUnit>
    <TextUnit id="2514" loc="4.404">si sors uisa loci pugnaeque lacessere frontem,</TextUnit>
    <TextUnit id="2515" loc="4.405">post me state uiri et pulsa formidine tantum</TextUnit>
    <TextUnit id="2516" loc="4.406">aspicite! has dextras capti genuere parentes</TextUnit>
    <TextUnit id="2517" loc="4.407">quas fugitis. quae spes uictis? Alpesne petemus?</TextUnit>
    <TextUnit id="2518" loc="4.408">ipsam turrigero portantem uertice muros</TextUnit>
    <TextUnit id="2519" loc="4.409">credite summissas Romam nunc tendere palmas.</TextUnit>
    <TextUnit id="2520" loc="4.410">natorum passim raptus caedemque parentum</TextUnit>
    <TextUnit id="2521" loc="4.411">Vestalisque focos extingui sanguine cerno.</TextUnit>
    <TextUnit id="2522" loc="4.412">hoc arcete nefas!” postquam inter talia crebro</TextUnit>
    <TextUnit id="2523" loc="4.413">clamore obtusae crassoque a puluere fauces,</TextUnit>
    <TextUnit id="2524" loc="4.414">hinc laeua frenos, hinc dextra corripit arma</TextUnit>
    <TextUnit id="2525" loc="4.415">et latum obiectat pectus strictumque minatur</TextUnit>
    <TextUnit id="2526" loc="4.416">nunc sibi, nunc trepidis, ni restent, comminus ensem.</TextUnit>
    <TextUnit id="2527" loc="4.417">Quas acies alto genitor dum spectat Olympo,</TextUnit>
    <TextUnit id="2528" loc="4.418">consulis egregii mouere pericula mentem.</TextUnit>
    <TextUnit id="2529" loc="4.419">Gradiuum uocat et patrio sic ore profatur:</TextUnit>
    <TextUnit id="2530" loc="4.420">Magnanimi me, nate, uiri, ni bella capessis</TextUnit>
    <TextUnit id="2531" loc="4.421">haud dubie extremus, terret labor: eripe pugnae</TextUnit>
    <TextUnit id="2532" loc="4.422">ardentem, oblitumque sui dulcedine caedum</TextUnit>
    <TextUnit id="2533" loc="4.423">siste ducem Libyae; nam plus petit improbus uno</TextUnit>
    <TextUnit id="2534" loc="4.424">consulis exitio tota quam strage cadentum.</TextUnit>
    <TextUnit id="2535" loc="4.425">praeterea, cernis, tenerae qui proelia dextrae</TextUnit>
    <TextUnit id="2536" loc="4.426">iam credit puer atque annos transcendere factis</TextUnit>
    <TextUnit id="2537" loc="4.427">molitur longumque putat pubescere bello,</TextUnit>
    <TextUnit id="2538" loc="4.428">te duce primitias pugnae, te magna magistro</TextUnit>
    <TextUnit id="2539" loc="4.429">audeat et primum hoc uincat, seruasse parentem.”</TextUnit>
    <TextUnit id="2540" loc="4.430">Haec rerum sator. at Mauors in proelia currus</TextUnit>
    <TextUnit id="2541" loc="4.431">Odrysia tellure uocat. tum fulminis atri</TextUnit>
    <TextUnit id="2542" loc="4.432">spargentem flammas clipeum galeamque deorum</TextUnit>
    <TextUnit id="2543" loc="4.433">haud ulli facilem multoque labore Cyclopum</TextUnit>
    <TextUnit id="2544" loc="4.434">sudatum thoraca capit quassatque per auras</TextUnit>
    <TextUnit id="2545" loc="4.435">Titanum bello satiatam sanguinis hastam</TextUnit>
    <TextUnit id="2546" loc="4.436">atque implet curru campos. exercitus una</TextUnit>
    <TextUnit id="2547" loc="4.437">Irarum Eumenidesque simul letique cruenti</TextUnit>
    <TextUnit id="2548" loc="4.438">innumerae facies, frenisque operata regendis</TextUnit>
    <TextUnit id="2549" loc="4.439">quadriiugos atro stimulat Bellona flagello.</TextUnit>
    <TextUnit id="2550" loc="4.440">fertur ab immenso tempestas horrida caelo</TextUnit>
    <TextUnit id="2551" loc="4.441">nigrantisque globos et turbida nubila torquens</TextUnit>
    <TextUnit id="2552" loc="4.442">inuoluit terras. quatitur Saturnia sedes</TextUnit>
    <TextUnit id="2553" loc="4.443">ingressu tremefacta dei, ripasque relinquit</TextUnit>
    <TextUnit id="2554" loc="4.444">audito curru fontique relabitur amnis.</TextUnit>
    <TextUnit id="2555" loc="4.445">Ductorem Ausonium telis Garamantica pubes</TextUnit>
    <TextUnit id="2556" loc="4.446">cinxerat et Tyrio regi noua dona parabat</TextUnit>
    <TextUnit id="2557" loc="4.447">armorum spolium ac rorantia consulis ora.</TextUnit>
    <TextUnit id="2558" loc="4.448">stabat Fortunae non cedere certus et acri</TextUnit>
    <TextUnit id="2559" loc="4.449">mole retorquebat crudescens caedibus hastas,</TextUnit>
    <TextUnit id="2560" loc="4.450">iamque suo, iamque hostili perfusa cruore</TextUnit>
    <TextUnit id="2561" loc="4.451">membra madent, cecidere iubae, gyroque per orbem</TextUnit>
    <TextUnit id="2562" loc="4.452">artato Garamas iaculis propioribus instat</TextUnit>
    <TextUnit id="2563" loc="4.453">†et librat saeua coniectum cuspide ferrum.</TextUnit>
    <TextUnit id="2564" loc="4.454">hic puer ut patrio defixum corpore telum</TextUnit>
    <TextUnit id="2565" loc="4.455">conspexit, maduere genae, subitoque trementem</TextUnit>
    <TextUnit id="2566" loc="4.456">corripuit pallor, gemitumque ad sidera rupit.</TextUnit>
    <TextUnit id="2567" loc="4.457">bis conatus erat praecurrere fata parentis</TextUnit>
    <TextUnit id="2568" loc="4.458">conuersa in semet dextra, bis transtulit iras</TextUnit>
    <TextUnit id="2569" loc="4.459">in Poenos Mauors. fertur per tela, per hostis</TextUnit>
    <TextUnit id="2570" loc="4.460">intrepidus puer et Gradiuum passibus aequat.</TextUnit>
    <TextUnit id="2571" loc="4.461">continuo cessere globi, latusque repente</TextUnit>
    <TextUnit id="2572" loc="4.462">apparet campo limes. metit agmina tectus</TextUnit>
    <TextUnit id="2573" loc="4.463">caelesti clipeo et sternit super arma iacentum</TextUnit>
    <TextUnit id="2574" loc="4.464">corporaque auctorem teli multasque paternos</TextUnit>
    <TextUnit id="2575" loc="4.465">ante oculos animas, optata piacula, mactat.</TextUnit>
    <TextUnit id="2576" loc="4.466">tunc rapta propere duris ex ossibus hasta</TextUnit>
    <TextUnit id="2577" loc="4.467">innixum ceruice ferens umeroque parentem</TextUnit>
    <TextUnit id="2578" loc="4.468">emicat. attonitae tanta ad spectacula turmae</TextUnit>
    <TextUnit id="2579" loc="4.469">tela tenent, ceditque loco Libys asper, et omnis</TextUnit>
    <TextUnit id="2580" loc="4.470">late cedit Hiber, pietasque insignis et aetas</TextUnit>
    <TextUnit id="2581" loc="4.471">belligeris fecit miranda silentia campis.</TextUnit>
    <TextUnit id="2582" loc="4.472">tum celso e curru Mauors Carthaginis arces</TextUnit>
    <TextUnit id="2583" loc="4.473">excindes” inquit Tyriosque ad foedera coges.</TextUnit>
    <TextUnit id="2584" loc="4.474">nulla tamen longo tanta exorietur in aeuo</TextUnit>
    <TextUnit id="2585" loc="4.475">lux tibi, care puer. macte, o macte indole sacra,</TextUnit>
    <TextUnit id="2586" loc="4.476">uera Iouis proles. et adhuc maiora supersunt,</TextUnit>
    <TextUnit id="2587" loc="4.477">sed nequeunt meliora dari.” tum nubila Mauors</TextUnit>
    <TextUnit id="2588" loc="4.478">aetheraque emenso terras iam sole capessit,</TextUnit>
    <TextUnit id="2589" loc="4.479">et fessas acies castris clausere tenebrae.</TextUnit>
    <TextUnit id="2590" loc="4.480">Condebat noctem deuexo Cynthia curru</TextUnit>
    <TextUnit id="2591" loc="4.481">fraternis adflata rotis, et ab aequore Eoo</TextUnit>
    <TextUnit id="2592" loc="4.482">surgebant roseae media inter caerula flammae.</TextUnit>
    <TextUnit id="2593" loc="4.483">at consul tristis campos Poenisque secundam</TextUnit>
    <TextUnit id="2594" loc="4.484">planitiem metuens Trebiam collisque petebat.</TextUnit>
    <TextUnit id="2595" loc="4.485">iamque dies rapti cursu nauoque labore,</TextUnit>
    <TextUnit id="2596" loc="4.486">et medio abruptus fluitabat in amne solutis</TextUnit>
    <TextUnit id="2597" loc="4.487">pons uinclis, qui Dardanium trauexerat agmen,</TextUnit>
    <TextUnit id="2598" loc="4.488">Eridani rapidas aderat cum Poenus ad undas.</TextUnit>
    <TextUnit id="2599" loc="4.489">dumque uada et mollis aditus per deuia flexo</TextUnit>
    <TextUnit id="2600" loc="4.490">circuitu petit et stagni languentia quaerit,</TextUnit>
    <TextUnit id="2601" loc="4.491">interdum rapta uicinis saltibus alno</TextUnit>
    <TextUnit id="2602" loc="4.492">flumineam texit, qua trauehat agmina, classem:</TextUnit>
    <TextUnit id="2603" loc="4.493">ecce aderat Trebiaeque simul uicina tenebat</TextUnit>
    <TextUnit id="2604" loc="4.494">Trinacrio accitus per caerula longa Peloro,</TextUnit>
    <TextUnit id="2605" loc="4.495">Gracchorum proles, consul. gens inclita magno</TextUnit>
    <TextUnit id="2606" loc="4.496">atque animosa uiro, multusque in imagine claris</TextUnit>
    <TextUnit id="2607" loc="4.497">praefulgebat auus titulis bellique domique.</TextUnit>
    <TextUnit id="2608" loc="4.498">Nec Poeni positis trans amnem in gramine castris</TextUnit>
    <TextUnit id="2609" loc="4.499">deerant. namque animos stimulabant prospera rerum</TextUnit>
    <TextUnit id="2610" loc="4.500">increpitansque super ductor: Quis tertius urbi</TextUnit>
    <TextUnit id="2611" loc="4.501">iam superest consul? quaenam altera restat in armis</TextUnit>
    <TextUnit id="2612" loc="4.502">Sicania? en omnes Latiae Daunique nepotum</TextUnit>
    <TextUnit id="2613" loc="4.503">conuenere manus. feriant nunc foedera mecum</TextUnit>
    <TextUnit id="2614" loc="4.504">ductores Italum ac leges et pacta reposcant.</TextUnit>
    <TextUnit id="2615" loc="4.505">at tu, donata tela inter Martia luce,</TextUnit>
    <TextUnit id="2616" loc="4.506">infelix animae, sic, sic uiuasque tuoque</TextUnit>
    <TextUnit id="2617" loc="4.507">des iterum hanc laudem nato; nec fine sub aeui</TextUnit>
    <TextUnit id="2618" loc="4.508">oppetere in bello detur, cum fata uocabunt.</TextUnit>
    <TextUnit id="2619" loc="4.509">pugnantem cecidisse meum est.” haec personat ardens.</TextUnit>
    <TextUnit id="2620" loc="4.510">inde leui iaculo Massylumque impiger alis</TextUnit>
    <TextUnit id="2621" loc="4.511">castra sub ipsa datis inritat et elicit hostem.</TextUnit>
    <TextUnit id="2622" loc="4.512">Nec Latius uallo miles debere salutem</TextUnit>
    <TextUnit id="2623" loc="4.513">fas putat aut clausas pulsari cuspide portas.</TextUnit>
    <TextUnit id="2624" loc="4.514">erumpunt, cunctisque prior uolat aggere aperto</TextUnit>
    <TextUnit id="2625" loc="4.515">degener haud Gracchis consul. quatit aura comantis</TextUnit>
    <TextUnit id="2626" loc="4.516">cassidis Auruncae cristas, umeroque refulget</TextUnit>
    <TextUnit id="2627" loc="4.517">sanguinei patrium saguli decus. agmina magno</TextUnit>
    <TextUnit id="2628" loc="4.518">respectans clamore uocat, quaque obuia densos</TextUnit>
    <TextUnit id="2629" loc="4.519">artat turba globos rumpens iter aequore fertur,</TextUnit>
    <TextUnit id="2630" loc="4.520">ut torrens celsi praeceps e uertice Pindi</TextUnit>
    <TextUnit id="2631" loc="4.521">cum sonitu ruit in campos magnoque fragore</TextUnit>
    <TextUnit id="2632" loc="4.522">auulsum montis uoluit latus: obuia passim</TextUnit>
    <TextUnit id="2633" loc="4.523">armenta immanesque ferae siluaeque trahuntur,</TextUnit>
    <TextUnit id="2634" loc="4.524">spumea saxosis clamat conuallibus unda.</TextUnit>
    <TextUnit id="2635" loc="4.525">Non, mihi Maeoniae redeat si gloria linguae</TextUnit>
    <TextUnit id="2636" loc="4.526">centenasque pater det Phoebus fundere uoces,</TextUnit>
    <TextUnit id="2637" loc="4.527">tot caedes proferre queam, quot dextera magni</TextUnit>
    <TextUnit id="2638" loc="4.528">consulis aut contra Tyriae furor edidit irae.</TextUnit>
    <TextUnit id="2639" loc="4.529">Murranum ductor Libyae, ductorque Phalantum</TextUnit>
    <TextUnit id="2640" loc="4.530">Ausonius, gnaros belli ueteresque laborum,</TextUnit>
    <TextUnit id="2641" loc="4.531">alter in alterius fuderunt comminus ore.</TextUnit>
    <TextUnit id="2642" loc="4.532">monte procelloso Murranum miserat Anxur,</TextUnit>
    <TextUnit id="2643" loc="4.533">Tritonis †niueo te sacra, Phalante, profundo.</TextUnit>
    <TextUnit id="2644" loc="4.534">ut primum insigni fulsit uelamine consul,</TextUnit>
    <TextUnit id="2645" loc="4.535">quamquam orbus partem uisus unoque Cupencus</TextUnit>
    <TextUnit id="2646" loc="4.536">lumine sufficiens bellis citat improbus hastam</TextUnit>
    <TextUnit id="2647" loc="4.537">et summae figit tremebundam margine parmae.</TextUnit>
    <TextUnit id="2648" loc="4.538">cui consul (namque ira coquit): Pone, improbe, quicquid</TextUnit>
    <TextUnit id="2649" loc="4.539">restat in ore fero et truncata fronte relucet.”</TextUnit>
    <TextUnit id="2650" loc="4.540">sic ait intorquens derecto turbine robur</TextUnit>
    <TextUnit id="2651" loc="4.541">et dirum tota tramittit cuspide lumen.</TextUnit>
    <TextUnit id="2652" loc="4.542">nec leuior dextra generatus Hamilcare saeuit.</TextUnit>
    <TextUnit id="2653" loc="4.543">huic cadit infelix niueis Varenus in armis,</TextUnit>
    <TextUnit id="2654" loc="4.544">Meuanas Varenus, arat cui diuitis uber</TextUnit>
    <TextUnit id="2655" loc="4.545">campi Fulginia et patulis Clitumnus in aruis</TextUnit>
    <TextUnit id="2656" loc="4.546">candentis gelido perfundit flumine tauros.</TextUnit>
    <TextUnit id="2657" loc="4.547">sed tristes superi, atque ingrata maxima cura</TextUnit>
    <TextUnit id="2658" loc="4.548">uictima Tarpeio frustra nutrita Tonanti.</TextUnit>
    <TextUnit id="2659" loc="4.549">instat Hiber leuis et leuior discurrere Maurus.</TextUnit>
    <TextUnit id="2660" loc="4.550">hinc pila, hinc Libycae certant subtexere cornus</TextUnit>
    <TextUnit id="2661" loc="4.551">densa nube polum, quantumque interiacet aequi</TextUnit>
    <TextUnit id="2662" loc="4.552">ad ripas campi, tantum uibrantia condunt</TextUnit>
    <TextUnit id="2663" loc="4.553">tela, nec artatis locus est in morte cadendi.</TextUnit>
    <TextUnit id="2664" loc="4.554">Allius, Argyripa Daunique profectus ab aruis</TextUnit>
    <TextUnit id="2665" loc="4.555">uenator, rudibus iaculis et Iapyge campum</TextUnit>
    <TextUnit id="2666" loc="4.556">persultabat equo, mediosque inuectus in hostis,</TextUnit>
    <TextUnit id="2667" loc="4.557">Apula non uana torquebat spicula dextra.</TextUnit>
    <TextUnit id="2668" loc="4.558">huic horret thorax Samnitis pellibus ursae,</TextUnit>
    <TextUnit id="2669" loc="4.559">et galea annosi uallatur dentibus apri.</TextUnit>
    <TextUnit id="2670" loc="4.560">uerum ubi turbantem, solo ceu lustra pererret</TextUnit>
    <TextUnit id="2671" loc="4.561">in nemore aut agitet Gargano terga ferarum,</TextUnit>
    <TextUnit id="2672" loc="4.562">hinc Mago, hinc saeuus pariter uidere Maharbal,</TextUnit>
    <TextUnit id="2673" loc="4.563">ut subigente fame diuersis rupibus ursi</TextUnit>
    <TextUnit id="2674" loc="4.564">inuadunt trepidum gemina inter proelia taurum,</TextUnit>
    <TextUnit id="2675" loc="4.565">nec partem praedae patitur furor, haud secus acer</TextUnit>
    <TextUnit id="2676" loc="4.566">hinc atque hinc iaculo deuoluitur Allius acto:</TextUnit>
    <TextUnit id="2677" loc="4.567">it stridens per utrumque latus Maurusia taxus.</TextUnit>
    <TextUnit id="2678" loc="4.568">obuia tum medio sonuerunt spicula corde,</TextUnit>
    <TextUnit id="2679" loc="4.569">incertumque fuit, letum cui cederet hastae.</TextUnit>
    <TextUnit id="2680" loc="4.570">et iam dispersis Romana per agmina signis</TextUnit>
    <TextUnit id="2681" loc="4.571">palantis agit ad ripas, miserabile, Poenus</TextUnit>
    <TextUnit id="2682" loc="4.572">impellens trepidos fluuioque immergere certat.</TextUnit>
    <TextUnit id="2683" loc="4.573">Tum Trebia infausto noua proelia gurgite fessis</TextUnit>
    <TextUnit id="2684" loc="4.574">incohat ac precibus Iunonis suscitat undas.</TextUnit>
    <TextUnit id="2685" loc="4.575">haurit subsidens fugientum corpora tellus</TextUnit>
    <TextUnit id="2686" loc="4.576">infidaque soli frustrata uoragine sorbet.</TextUnit>
    <TextUnit id="2687" loc="4.577">nec niti lentoque datur conuellere limo</TextUnit>
    <TextUnit id="2688" loc="4.578">mersa pedum penitus uestigia: labe tenaci</TextUnit>
    <TextUnit id="2689" loc="4.579">haerent deuincti gressus, resolutaque ripa</TextUnit>
    <TextUnit id="2690" loc="4.580">implicat aut caeca prosternit fraude paludis.</TextUnit>
    <TextUnit id="2691" loc="4.581">iamque alius super atque alius per lubrica surgens</TextUnit>
    <TextUnit id="2692" loc="4.582">dum sibi quisque uiam per inextricabile litus</TextUnit>
    <TextUnit id="2693" loc="4.583">praeripit et putri luctatur caespite, lapsi</TextUnit>
    <TextUnit id="2694" loc="4.584">occumbunt seseque sua pressere ruina.</TextUnit>
    <TextUnit id="2695" loc="4.585">ille celer nandi iamiamque adprendere tuta</TextUnit>
    <TextUnit id="2696" loc="4.586">dum parat et celso conisus corpore prensat</TextUnit>
    <TextUnit id="2697" loc="4.587">gramina summa manu liquidisque emergit ab undis,</TextUnit>
    <TextUnit id="2698" loc="4.588">contorta ripae pendens adfigitur hasta.</TextUnit>
    <TextUnit id="2699" loc="4.589">hic hostem orbatus telo complectitur ulnis</TextUnit>
    <TextUnit id="2700" loc="4.590">luctantemque uado permixta morte coercet.</TextUnit>
    <TextUnit id="2701" loc="4.591">mille simul leti facies. Ligus occidit aruis,</TextUnit>
    <TextUnit id="2702" loc="4.592">sed proiecta uiri lymphis fluuialibus ora</TextUnit>
    <TextUnit id="2703" loc="4.593">sanguineum hauserunt longis singultibus amnem.</TextUnit>
    <TextUnit id="2704" loc="4.594">enabat tandem medio uix gurgite pulcher</TextUnit>
    <TextUnit id="2705" loc="4.595">Irpinus sociumque manus clamore uocabat,</TextUnit>
    <TextUnit id="2706" loc="4.596">cum rapidis inlatus aquis et uulnere multo</TextUnit>
    <TextUnit id="2707" loc="4.597">impulit asper equus fessumque sub aequora mersit.</TextUnit>
    <TextUnit id="2708" loc="4.598">Accumulat clades subito conspecta per undas</TextUnit>
    <TextUnit id="2709" loc="4.599">uis elephantorum turrito concita dorso.</TextUnit>
    <TextUnit id="2710" loc="4.600">namque uadis rapitur praeceps, ceu proruta cautes</TextUnit>
    <TextUnit id="2711" loc="4.601">auulsi montis, Trebiamque insueta timentem</TextUnit>
    <TextUnit id="2712" loc="4.602">prae se pectore agit spumantique incubat alueo.</TextUnit>
    <TextUnit id="2713" loc="4.603">explorant aduersa uiros, perque aspera duro</TextUnit>
    <TextUnit id="2714" loc="4.604">nititur ad laudem uirtus interrita cliuo.</TextUnit>
    <TextUnit id="2715" loc="4.605">namque inhonoratam Fibrenus perdere mortem</TextUnit>
    <TextUnit id="2716" loc="4.606">et famae nudam impatiens Spectabimur,” inquit</TextUnit>
    <TextUnit id="2717" loc="4.607">nec, Fortuna, meum condes sub gurgite letum.</TextUnit>
    <TextUnit id="2718" loc="4.608">experiar, sitne in terris, domitare quod ensis</TextUnit>
    <TextUnit id="2719" loc="4.609">non queat Ausonius Tyrrhenaue permeet hasta.”</TextUnit>
    <TextUnit id="2720" loc="4.610">tum iacit adsurgens dextroque in lumine sistit</TextUnit>
    <TextUnit id="2721" loc="4.611">spicula saeua ferae telumque in uulnere linquit.</TextUnit>
    <TextUnit id="2722" loc="4.612">stridore horrisono penetrantem cuspidis ictum</TextUnit>
    <TextUnit id="2723" loc="4.613">belua prosequitur laceramque cruore profuso</TextUnit>
    <TextUnit id="2724" loc="4.614">attollit frontem ac lapso dat terga magistro.</TextUnit>
    <TextUnit id="2725" loc="4.615">tum uero inuadunt iaculis crebraque sagitta,</TextUnit>
    <TextUnit id="2726" loc="4.616">ausi iam sperare necem, immensosque per armos</TextUnit>
    <TextUnit id="2727" loc="4.617">et laterum extentus uenit atra cuspide uulnus.</TextUnit>
    <TextUnit id="2728" loc="4.618">stat multa in tergo et nigranti lancea dorso,</TextUnit>
    <TextUnit id="2729" loc="4.619">ac siluam ingentem concusso corpore uibrat,</TextUnit>
    <TextUnit id="2730" loc="4.620">donec consumptis longo certamine telis</TextUnit>
    <TextUnit id="2731" loc="4.621">concidit et clausit magna uada pressa ruina.</TextUnit>
    <TextUnit id="2732" loc="4.622">Ecce per aduersum, quamquam tardata morantur</TextUnit>
    <TextUnit id="2733" loc="4.623">uulnere membra uirum, subit implacabilis amnem</TextUnit>
    <TextUnit id="2734" loc="4.624">Scipio et innumeris infestat caedibus hostem.</TextUnit>
    <TextUnit id="2735" loc="4.625">corporibus clipeisque simul galeisque cadentum</TextUnit>
    <TextUnit id="2736" loc="4.626">contegitur Trebia, et uix cernere linquitur undas.</TextUnit>
    <TextUnit id="2737" loc="4.627">Mazaeus iaculo, Gestar prosternitur ense,</TextUnit>
    <TextUnit id="2738" loc="4.628">tum Pelopeus auis Cyrenes incola Thelgon.</TextUnit>
    <TextUnit id="2739" loc="4.629">huic torquet rapido correptum e gurgite pilum</TextUnit>
    <TextUnit id="2740" loc="4.630">et quantum longo ferri tenuata rigore</TextUnit>
    <TextUnit id="2741" loc="4.631">procedit cuspis per hiantia transigit ora.</TextUnit>
    <TextUnit id="2742" loc="4.632">pulsati ligno sonuere in uulnere dentes.</TextUnit>
    <TextUnit id="2743" loc="4.633">nec leto quaesita quies: turgentia membra</TextUnit>
    <TextUnit id="2744" loc="4.634">Eridano Trebia, Eridanus dedit aequoris undis.</TextUnit>
    <TextUnit id="2745" loc="4.635">tu quoque, Thapse, cadis, tumulo post fata negato.</TextUnit>
    <TextUnit id="2746" loc="4.636">quid domus Hesperidum aut luci iuuere dearum,</TextUnit>
    <TextUnit id="2747" loc="4.637">fuluos aurifera seruantes arbore ramos?</TextUnit>
    <TextUnit id="2748" loc="4.638">Intumuit Trebia et stagnis se sustulit imis</TextUnit>
    <TextUnit id="2749" loc="4.639">iamque ferox totum propellit gurgite fontem</TextUnit>
    <TextUnit id="2750" loc="4.640">atque omnis torquet uires. furit unda sonoris</TextUnit>
    <TextUnit id="2751" loc="4.641">uerticibus, sequiturque nouus cum murmure torrens.</TextUnit>
    <TextUnit id="2752" loc="4.642">sensit et accensa ductor uiolentius ira</TextUnit>
    <TextUnit id="2753" loc="4.643">Magnas, o Trebia, et meritas mihi, perfide, poenas</TextUnit>
    <TextUnit id="2754" loc="4.644">exsolues:” inquit lacerum per Gallica riuis</TextUnit>
    <TextUnit id="2755" loc="4.645">dispergam rura atque amnis tibi nomina demam,</TextUnit>
    <TextUnit id="2756" loc="4.646">quoque aperis te fonte, premam, nec tangere ripas</TextUnit>
    <TextUnit id="2757" loc="4.647">inlabique Pado dabitur. quaenam ista repente</TextUnit>
    <TextUnit id="2758" loc="4.648">Sidonium, infelix, rabies te reddidit amnem?”</TextUnit>
    <TextUnit id="2759" loc="4.649">Talia iactantem consurgens agger aquarum</TextUnit>
    <TextUnit id="2760" loc="4.650">impulit atque umeros curuato gurgite pressit.</TextUnit>
    <TextUnit id="2761" loc="4.651">arduus aduersa mole incurrentibus undis</TextUnit>
    <TextUnit id="2762" loc="4.652">stat ductor clipeoque ruentem sustulit amnem.</TextUnit>
    <TextUnit id="2763" loc="4.653">necnon a tergo fluctus stridente procella</TextUnit>
    <TextUnit id="2764" loc="4.654">spumeus inrorat summas aspergine cristas.</TextUnit>
    <TextUnit id="2765" loc="4.655">ire uadis stabilemque uetat defigere gressum</TextUnit>
    <TextUnit id="2766" loc="4.656">subducta tellure deus, percussaque longe</TextUnit>
    <TextUnit id="2767" loc="4.657">raucum saxa sonant, undaeque ad bella parentis</TextUnit>
    <TextUnit id="2768" loc="4.658">excitae pugnant, et ripas perdidit amnis.</TextUnit>
    <TextUnit id="2769" loc="4.659">tum madidos crinis et glauca fronde reuinctum</TextUnit>
    <TextUnit id="2770" loc="4.660">attollit cum uoce caput: Poenasne superbas</TextUnit>
    <TextUnit id="2771" loc="4.661">insuper et nomen Trebiae delere minaris,</TextUnit>
    <TextUnit id="2772" loc="4.662">o regnis inimice meis? quot corpora porto</TextUnit>
    <TextUnit id="2773" loc="4.663">dextra fusa tua! clipeis galeisque uirorum,</TextUnit>
    <TextUnit id="2774" loc="4.664">quos mactas, artatus iter cursumque reliqui.</TextUnit>
    <TextUnit id="2775" loc="4.665">caede, uides, stagna alta rubent retroque feruntur.</TextUnit>
    <TextUnit id="2776" loc="4.666">adde modum dextrae aut campis incumbe propinquis.”</TextUnit>
    <TextUnit id="2777" loc="4.667">Haec, Venere adiuncta, tumulo spectabat ab alto</TextUnit>
    <TextUnit id="2778" loc="4.668">Mulciber obscurae tectus caligine nubis,</TextUnit>
    <TextUnit id="2779" loc="4.669">ingrauat ad caelum sublatis Scipio palmis:</TextUnit>
    <TextUnit id="2780" loc="4.670">Di patrii, quorum auspiciis stat Dardana Roma,</TextUnit>
    <TextUnit id="2781" loc="4.671">talin me leto tanta inter proelia nuper</TextUnit>
    <TextUnit id="2782" loc="4.672">seruastis? fortine animam hanc excindere dextra</TextUnit>
    <TextUnit id="2783" loc="4.673">indignum est uisum? redde o me, nate, periclis,</TextUnit>
    <TextUnit id="2784" loc="4.674">redde hosti! liceat bellanti accersere mortem</TextUnit>
    <TextUnit id="2785" loc="4.675">quam patriae fratrique probem.” tum percita dictis</TextUnit>
    <TextUnit id="2786" loc="4.676">ingemuit Venus et rapidas derexit in amnem</TextUnit>
    <TextUnit id="2787" loc="4.677">coniugis inuicti uires. agit undique flammas</TextUnit>
    <TextUnit id="2788" loc="4.678">dispersus ripis ignis multosque per annos</TextUnit>
    <TextUnit id="2789" loc="4.679">nutritas fluuio populatur feruidus umbras.</TextUnit>
    <TextUnit id="2790" loc="4.680">uritur omne nemus, lucosque effusus in altos</TextUnit>
    <TextUnit id="2791" loc="4.681">immissis crepitat uictor Vulcanus habenis.</TextUnit>
    <TextUnit id="2792" loc="4.682">iamque ambusta comas abies, iam pinus et alni,</TextUnit>
    <TextUnit id="2793" loc="4.683">iam solo restans trunco dimisit in altum</TextUnit>
    <TextUnit id="2794" loc="4.684">populus adsuetas ramis habitare uolucres.</TextUnit>
    <TextUnit id="2795" loc="4.685">flamma uorax imo penitus de gurgite tractos</TextUnit>
    <TextUnit id="2796" loc="4.686">absorbet latices, saeuoque urgente uapore</TextUnit>
    <TextUnit id="2797" loc="4.687">siccus inarescit ripis cruor. horrida late</TextUnit>
    <TextUnit id="2798" loc="4.688">scinditur in rimas et hiatu rupta dehiscit</TextUnit>
    <TextUnit id="2799" loc="4.689">tellus, ac stagnis altae sedere fauillae.</TextUnit>
    <TextUnit id="2800" loc="4.690">Miratur pater aeternos cessare repente</TextUnit>
    <TextUnit id="2801" loc="4.691">Eridanus cursus, Nympharumque intima maestus</TextUnit>
    <TextUnit id="2802" loc="4.692">impleuit chorus attonitis ululatibus antra.</TextUnit>
    <TextUnit id="2803" loc="4.693">ter caput ambustum conantem attollere iacta</TextUnit>
    <TextUnit id="2804" loc="4.694">lampade Vulcanus mersit fumantibus undis,</TextUnit>
    <TextUnit id="2805" loc="4.695">ter correpta dei crines nudauit harundo.</TextUnit>
    <TextUnit id="2806" loc="4.696">tum demum admissae uoces et uota precantis,</TextUnit>
    <TextUnit id="2807" loc="4.697">orantique datum ripas seruare prioris,</TextUnit>
    <TextUnit id="2808" loc="4.698">ac tandem a Trebia reuocauit Scipio fessas</TextUnit>
    <TextUnit id="2809" loc="4.699">munitum in collem Graccho comitante cohortes.</TextUnit>
    <TextUnit id="2810" loc="4.700">at Poenus multo fluuium ueneratus honore</TextUnit>
    <TextUnit id="2811" loc="4.701">gramineas undis statuit socialibus aras,</TextUnit>
    <TextUnit id="2812" loc="4.702">nescius heu, quanto superi maiora mouerent,</TextUnit>
    <TextUnit id="2813" loc="4.703">et quos Ausoniae luctus, Trasimenne, parares.</TextUnit>
    <TextUnit id="2814" loc="4.704">Boiorum nuper populos turbauerat armis</TextUnit>
    <TextUnit id="2815" loc="4.705">Flaminius, facilisque uiro tum gloria belli,</TextUnit>
    <TextUnit id="2816" loc="4.706">corde leuem atque astus inopem contundere gentem.</TextUnit>
    <TextUnit id="2817" loc="4.707">sed labor haud idem Tyrio certasse tyranno.</TextUnit>
    <TextUnit id="2818" loc="4.708">hunc laeuis urbi genitum ad fatalia damna</TextUnit>
    <TextUnit id="2819" loc="4.709">ominibus parat imperio Saturnia fesso</TextUnit>
    <TextUnit id="2820" loc="4.710">ductorem dignumque uirum ueniente ruina.</TextUnit>
    <TextUnit id="2821" loc="4.711">inde ubi prima dies iuris, clauumque regendae</TextUnit>
    <TextUnit id="2822" loc="4.712">inuasit patriae, ac sub nutu castra fuere,</TextUnit>
    <TextUnit id="2823" loc="4.713">ut pelagi rudis et pontum tractare per artem</TextUnit>
    <TextUnit id="2824" loc="4.714">nescius, accepit miserae si iura carinae,</TextUnit>
    <TextUnit id="2825" loc="4.715">uentorum tenet ipse uicem cunctisque procellis</TextUnit>
    <TextUnit id="2826" loc="4.716">dat iactare ratem: fertur uaga gurgite puppis</TextUnit>
    <TextUnit id="2827" loc="4.717">ipsius in scopulos dextra impellente magistri—</TextUnit>
    <TextUnit id="2828" loc="4.718">ergo agitur raptis praeceps exercitus armis</TextUnit>
    <TextUnit id="2829" loc="4.719">Lydorum in populos sedemque ab origine prisci</TextUnit>
    <TextUnit id="2830" loc="4.720">sacratam Corythi iunctosque a sanguine auorum</TextUnit>
    <TextUnit id="2831" loc="4.721">Maeonios Italis permixta stirpe colonos.</TextUnit>
    <TextUnit id="2832" loc="4.722">Nec regem Afrorum noscenda ad coepta moratur</TextUnit>
    <TextUnit id="2833" loc="4.723">laude super tanta monitor deus. omnia somni</TextUnit>
    <TextUnit id="2834" loc="4.724">condiderant aegrisque dabant obliuia curis,</TextUnit>
    <TextUnit id="2835" loc="4.725">cum Iuno in stagni numen conuersa propinqui</TextUnit>
    <TextUnit id="2836" loc="4.726">et madidae frontis crinis circumdata fronde</TextUnit>
    <TextUnit id="2837" loc="4.727">populea stimulat subitis praecordia curis</TextUnit>
    <TextUnit id="2838" loc="4.728">ac rumpit ducis haud spernenda uoce quietem:</TextUnit>
    <TextUnit id="2839" loc="4.729">O felix famae et Latio lacrimabile nomen</TextUnit>
    <TextUnit id="2840" loc="4.730">Hannibal, Ausoniae si te Fortuna creasset</TextUnit>
    <TextUnit id="2841" loc="4.731">ad magnos uenture deos, cur fata tenemus?</TextUnit>
    <TextUnit id="2842" loc="4.732">pelle moras. breuis est magni Fortuna fauoris.</TextUnit>
    <TextUnit id="2843" loc="4.733">quantum uouisti, cum Dardana bella parenti</TextUnit>
    <TextUnit id="2844" loc="4.734">iurares, fluet Ausonio tibi corpore tantum</TextUnit>
    <TextUnit id="2845" loc="4.735">sanguinis, et patrias satiabis caedibus umbras.</TextUnit>
    <TextUnit id="2846" loc="4.736">nobis persolues meritos securus honores.</TextUnit>
    <TextUnit id="2847" loc="4.737">namque ego sum celsis quem cinctum montibus ambit</TextUnit>
    <TextUnit id="2848" loc="4.738">Tmolo missa manus, stagnis Trasimennus opacis.”</TextUnit>
    <TextUnit id="2849" loc="4.739">His agitur monitis et laetam numine pubem</TextUnit>
    <TextUnit id="2850" loc="4.740">protinus aerii praeceps rapit aggere montis.</TextUnit>
    <TextUnit id="2851" loc="4.741">horrebat glacie saxa inter lubrica summo</TextUnit>
    <TextUnit id="2852" loc="4.742">piniferum caelo miscens caput Apenninus.</TextUnit>
    <TextUnit id="2853" loc="4.743">condiderat nix alta trabes, et uertice celso</TextUnit>
    <TextUnit id="2854" loc="4.744">canus apex stricta surgebat ad astra pruina.</TextUnit>
    <TextUnit id="2855" loc="4.745">ire iubet. prior extingui labique uidetur</TextUnit>
    <TextUnit id="2856" loc="4.746">gloria, post Alpes si stetur montibus ullis.</TextUnit>
    <TextUnit id="2857" loc="4.747">scandunt praerupti nimbosa cacumina saxi.</TextUnit>
    <TextUnit id="2858" loc="4.748">nec superasse iugum finit mulcetue laborem:</TextUnit>
    <TextUnit id="2859" loc="4.749">plana natant, putrique gelu liquentibus undis</TextUnit>
    <TextUnit id="2860" loc="4.750">inuia limosa restagnant arua palude.</TextUnit>
    <TextUnit id="2861" loc="4.751">iamque ducis nudus tanta inter inhospita uertex</TextUnit>
    <TextUnit id="2862" loc="4.752">saeuitia quatitur caeli, manante per ora</TextUnit>
    <TextUnit id="2863" loc="4.753">perque genas oculo. facilis spreuisse medentis</TextUnit>
    <TextUnit id="2864" loc="4.754">optatum bene credit emi quocumque periclo</TextUnit>
    <TextUnit id="2865" loc="4.755">bellandi tempus. non frontis parcit honori,</TextUnit>
    <TextUnit id="2866" loc="4.756">dum ne perdat iter, non cetera membra moratur</TextUnit>
    <TextUnit id="2867" loc="4.757">in pretium belli dare, si uictoria poscat,</TextUnit>
    <TextUnit id="2868" loc="4.758">satque putat lucis, Capitolia cernere uictor</TextUnit>
    <TextUnit id="2869" loc="4.759">qua petat atque Italum feriat qua comminus hostem.</TextUnit>
    <TextUnit id="2870" loc="4.760">talia perpessi tandem inter saeua locorum</TextUnit>
    <TextUnit id="2871" loc="4.761">optatos uenere lacus, ubi deinde per arma</TextUnit>
    <TextUnit id="2872" loc="4.762">sumeret amissi numerosa piacula uisus.</TextUnit>
    <TextUnit id="2873" loc="4.763">Ecce autem patres aderant Carthagine missi.</TextUnit>
    <TextUnit id="2874" loc="4.764">causa uiae non parua uiris, nec laeta ferebant.</TextUnit>
    <TextUnit id="2875" loc="4.765">mos fuit in populis, quos condidit aduena Dido,</TextUnit>
    <TextUnit id="2876" loc="4.766">poscere caede deos ueniam ac flagrantibus aris</TextUnit>
    <TextUnit id="2877" loc="4.767">(infandum dictu) paruos imponere natos.</TextUnit>
    <TextUnit id="2878" loc="4.768">urna reducebat miserandos annua casus</TextUnit>
    <TextUnit id="2879" loc="4.769">sacra Thoanteae ritusque imitata Dianae.</TextUnit>
    <TextUnit id="2880" loc="4.770">cui fato sortique deum de more petebat</TextUnit>
    <TextUnit id="2881" loc="4.771">Hannibalis prolem discors antiquitus Hannon.</TextUnit>
    <TextUnit id="2882" loc="4.772">sed propior metus armati ductoris ab ira</TextUnit>
    <TextUnit id="2883" loc="4.773">et magna ante oculos stabat redeuntis imago.</TextUnit>
    <TextUnit id="2884" loc="4.774">asperat haec, foedata genas lacerataque crinis,</TextUnit>
    <TextUnit id="2885" loc="4.775">atque urbem complet maesti clamoris Imilce,</TextUnit>
    <TextUnit id="2886" loc="4.776">Edonis ut Pangaea super trieteride mota</TextUnit>
    <TextUnit id="2887" loc="4.777">it iuga et inclusum suspirat pectore Bacchum.</TextUnit>
    <TextUnit id="2888" loc="4.778">ergo inter Tyrias, facibus ceu subdita, matres</TextUnit>
    <TextUnit id="2889" loc="4.779">clamat: Io coniunx, quocumque in cardine mundi</TextUnit>
    <TextUnit id="2890" loc="4.780">bella moues, huc signa refer. uiolentior hic est,</TextUnit>
    <TextUnit id="2891" loc="4.781">hic hostis propior. tu nunc fortasse sub ipsis</TextUnit>
    <TextUnit id="2892" loc="4.782">urbis Dardaniae muris uibrantia tela</TextUnit>
    <TextUnit id="2893" loc="4.783">excipis intrepidus clipeo saeuamque coruscans</TextUnit>
    <TextUnit id="2894" loc="4.784">lampada Tarpeis infers incendia tectis.</TextUnit>
    <TextUnit id="2895" loc="4.785">interea tibi prima domus atque unica proles</TextUnit>
    <TextUnit id="2896" loc="4.786">heu gremio in patriae Stygias raptatur ad aras.</TextUnit>
    <TextUnit id="2897" loc="4.787">i nunc, Ausonios ferro populare penates</TextUnit>
    <TextUnit id="2898" loc="4.788">et uetitas molire uias. i, pacta resigna</TextUnit>
    <TextUnit id="2899" loc="4.789">per cunctos iurata deos. sic praemia reddit</TextUnit>
    <TextUnit id="2900" loc="4.790">Carthago et talis iam nunc tibi soluit honores.</TextUnit>
    <TextUnit id="2901" loc="4.791">quae porro haec pietas delubra aspergere tabo?</TextUnit>
    <TextUnit id="2902" loc="4.792">heu primae scelerum causae mortalibus aegris,</TextUnit>
    <TextUnit id="2903" loc="4.793">naturam nescire deum! iusta ite precari</TextUnit>
    <TextUnit id="2904" loc="4.794">ture pio caedumque feros auertite ritus.</TextUnit>
    <TextUnit id="2905" loc="4.795">mite et cognatum est homini deus. hactenus, oro,</TextUnit>
    <TextUnit id="2906" loc="4.796">sit satis ante aras caesos uidisse iuuencos.</TextUnit>
    <TextUnit id="2907" loc="4.797">aut si uelle nefas superos fixumque sedetque,</TextUnit>
    <TextUnit id="2908" loc="4.798">me, me, quae genui, uestris absumite uotis.</TextUnit>
    <TextUnit id="2909" loc="4.799">cur spoliare iuuat Libycas hac indole terras?</TextUnit>
    <TextUnit id="2910" loc="4.800">an flendae magis Aegates et mersa profundo</TextUnit>
    <TextUnit id="2911" loc="4.801">Punica regna forent, olim si sorte cruenta</TextUnit>
    <TextUnit id="2912" loc="4.802">esset tanta mei uirtus praerepta mariti?”</TextUnit>
    <TextUnit id="2913" loc="4.803">haec dubios uario diuumque hominisque timore</TextUnit>
    <TextUnit id="2914" loc="4.804">ad cauta inlexere patres, ipsique relictum</TextUnit>
    <TextUnit id="2915" loc="4.805">abnueret sortem an superum pareret honori.</TextUnit>
    <TextUnit id="2916" loc="4.806">tum uero trepidare metu uix compos Imilce,</TextUnit>
    <TextUnit id="2917" loc="4.807">magnanimi metuens immitia corda mariti.</TextUnit>
    <TextUnit id="2918" loc="4.808">His auide auditis ductor sic deinde profatur:</TextUnit>
    <TextUnit id="2919" loc="4.809">Quid tibi pro tanto non impar munere soluat</TextUnit>
    <TextUnit id="2920" loc="4.810">Hannibal aequatus superis? quae praemia digna</TextUnit>
    <TextUnit id="2921" loc="4.811">inueniam, Carthago parens? noctemque diemque</TextUnit>
    <TextUnit id="2922" loc="4.812">arma feram, templisque tuis hinc plurima faxo</TextUnit>
    <TextUnit id="2923" loc="4.813">hostia ab Ausonio ueniat generosa Quirino.</TextUnit>
    <TextUnit id="2924" loc="4.814">at puer armorum et belli seruabitur heres.</TextUnit>
    <TextUnit id="2925" loc="4.815">spes, o nate, meae Tyriarumque unica rerum,</TextUnit>
    <TextUnit id="2926" loc="4.816">Hesperia minitante, salus, terraque fretoque</TextUnit>
    <TextUnit id="2927" loc="4.817">certare Aeneadis dum stabit uita memento.</TextUnit>
    <TextUnit id="2928" loc="4.818">perge (patent Alpes) nostroque incumbe labori.</TextUnit>
    <TextUnit id="2929" loc="4.819">uos quoque, di patrii, quorum delubra piantur</TextUnit>
    <TextUnit id="2930" loc="4.820">caedibus atque coli gaudent formidine matrum,</TextUnit>
    <TextUnit id="2931" loc="4.821">huc laetos uultus totasque aduertite mentes.</TextUnit>
    <TextUnit id="2932" loc="4.822">namque paro sacra et maioris molior aras.</TextUnit>
    <TextUnit id="2933" loc="4.823">tu, Mago, aduersi conside in uertice montis,</TextUnit>
    <TextUnit id="2934" loc="4.824">tu laeuos propior collis accede, Choaspe,</TextUnit>
    <TextUnit id="2935" loc="4.825">ad claustra et fauces ducat per opaca Sychaeus.</TextUnit>
    <TextUnit id="2936" loc="4.826">ast ego te, Trasimenne, uago cum milite praeceps</TextUnit>
    <TextUnit id="2937" loc="4.827">lustrabo et superis quaeram libamina belli.</TextUnit>
    <TextUnit id="2938" loc="4.828">namque haud parua deus promissis spondet apertis,</TextUnit>
    <TextUnit id="2939" loc="4.829">quae spectata, uiri, patriam referatis in urbem.”</TextUnit>
    <TextUnit id="2940" loc="5.1">Ceperat Etruscos occulto milite colles</TextUnit>
    <TextUnit id="2941" loc="5.2">Sidonius ductor perque alta silentia noctis</TextUnit>
    <TextUnit id="2942" loc="5.3">siluarum anfractus caecis insederat armis.</TextUnit>
    <TextUnit id="2943" loc="5.4">at parte e laeua restagnans gurgite uasto</TextUnit>
    <TextUnit id="2944" loc="5.5">effigiem in pelagi lacus umectabat inertis</TextUnit>
    <TextUnit id="2945" loc="5.6">et late multo foedabat proxima limo.</TextUnit>
    <TextUnit id="2946" loc="5.7">quae uada Faunigenae regnata antiquitus Arno</TextUnit>
    <TextUnit id="2947" loc="5.8">nunc uoluente die Trasimenni nomina seruant.</TextUnit>
    <TextUnit id="2948" loc="5.9">Lydius huic genitor, Tmoli decus, aequore longo</TextUnit>
    <TextUnit id="2949" loc="5.10">Maeoniam quondam in Latias aduexerat oras</TextUnit>
    <TextUnit id="2950" loc="5.11">Tyrrhenus pubem dederatque uocabula terris.</TextUnit>
    <TextUnit id="2951" loc="5.12">isque insueta tubae monstrauit murmura primus</TextUnit>
    <TextUnit id="2952" loc="5.13">gentibus et bellis ignaua silentia rupit,</TextUnit>
    <TextUnit id="2953" loc="5.14">nec modicus uoti natum ad maiora fouebat.</TextUnit>
    <TextUnit id="2954" loc="5.15">uerum ardens puero castumque exuta pudorem</TextUnit>
    <TextUnit id="2955" loc="5.16">(nam forma certare deis, Trasimenne, ualeres)</TextUnit>
    <TextUnit id="2956" loc="5.17">litore correptum stagnis demisit Agylle,</TextUnit>
    <TextUnit id="2957" loc="5.18">flore capi iuuenem primaeuo lubrica mentem</TextUnit>
    <TextUnit id="2958" loc="5.19">nympha nec Idalia lenta incaluisse sagitta.</TextUnit>
    <TextUnit id="2959" loc="5.20">solatae uiridi penitus fouere sub antro</TextUnit>
    <TextUnit id="2960" loc="5.21">Naides amplexus undosaque regna trementem.</TextUnit>
    <TextUnit id="2961" loc="5.22">hinc dotale lacus nomen, lateque Hymenaeo</TextUnit>
    <TextUnit id="2962" loc="5.23">conscia lasciuo Trasimennus dicitur unda.</TextUnit>
    <TextUnit id="2963" loc="5.24">Et iam curriculo nigram nox roscida metam</TextUnit>
    <TextUnit id="2964" loc="5.25">stringebat, nec se thalamis Tithonia coniunx</TextUnit>
    <TextUnit id="2965" loc="5.26">protulerat stabatque nitens in limine primo,</TextUnit>
    <TextUnit id="2966" loc="5.27">cum minus abnuerit noctem desisse uiator</TextUnit>
    <TextUnit id="2967" loc="5.28">quam coepisse diem: consul carpebat iniquas,</TextUnit>
    <TextUnit id="2968" loc="5.29">praegrediens signa ipsa, uias, omnisque ruebat</TextUnit>
    <TextUnit id="2969" loc="5.30">mixtus eques nec discretis leuia arma maniplis</TextUnit>
    <TextUnit id="2970" loc="5.31">insertique globo pedites, et inutile Marti</TextUnit>
    <TextUnit id="2971" loc="5.32">lixarum uulgus praesago cuncta tumultu</TextUnit>
    <TextUnit id="2972" loc="5.33">implere, et pugnam fugientum more petebant.</TextUnit>
    <TextUnit id="2973" loc="5.34">tum super ipse lacus densam caligine caeca</TextUnit>
    <TextUnit id="2974" loc="5.35">exhalans nebulam late corruperat omnem</TextUnit>
    <TextUnit id="2975" loc="5.36">prospectum miseris, atque atrae noctis amictu</TextUnit>
    <TextUnit id="2976" loc="5.37">squalebat pressum picea inter nubila caelum.</TextUnit>
    <TextUnit id="2977" loc="5.38">nec Poenum liquere doli: sedet ense reposto</TextUnit>
    <TextUnit id="2978" loc="5.39">abditus et nullis properantem occursibus arcet.</TextUnit>
    <TextUnit id="2979" loc="5.40">ire datur, longeque patet ceu pace quieta</TextUnit>
    <TextUnit id="2980" loc="5.41">incustoditum, mox inremeabile, litus.</TextUnit>
    <TextUnit id="2981" loc="5.42">namque sub angustas artato limite fauces</TextUnit>
    <TextUnit id="2982" loc="5.43">in fraudem ducebat iter, geminumque receptis</TextUnit>
    <TextUnit id="2983" loc="5.44">exitium, hinc rupes, hinc undae claustra premebant.</TextUnit>
    <TextUnit id="2984" loc="5.45">at turma umbroso seruabat uertice montis</TextUnit>
    <TextUnit id="2985" loc="5.46">hostilem ingressum, refugos habitura sub ictu:</TextUnit>
    <TextUnit id="2986" loc="5.47">haud secus ac uitreas sollers piscator ad undas,</TextUnit>
    <TextUnit id="2987" loc="5.48">ore leuem patulo texens de uimine nassam,</TextUnit>
    <TextUnit id="2988" loc="5.49">cautius interiora ligat mediamque per aluum</TextUnit>
    <TextUnit id="2989" loc="5.50">sensim fastigans compressa cacumina nectit</TextUnit>
    <TextUnit id="2990" loc="5.51">ac fraude artati remeare foraminis arcet</TextUnit>
    <TextUnit id="2991" loc="5.52">introitu facilem quem traxit ab aequore piscem.</TextUnit>
    <TextUnit id="2992" loc="5.53">Ocius interea propelli signa iubebat</TextUnit>
    <TextUnit id="2993" loc="5.54">excussus consul fatorum turbine mentem,</TextUnit>
    <TextUnit id="2994" loc="5.55">donec flammiferum tollentes aequore currum</TextUnit>
    <TextUnit id="2995" loc="5.56">solis equi sparsere diem. iamque orbe renato</TextUnit>
    <TextUnit id="2996" loc="5.57">diluerat nebulas Titan, sensimque fluebat</TextUnit>
    <TextUnit id="2997" loc="5.58">caligo in terras nitido resoluta sereno.</TextUnit>
    <TextUnit id="2998" loc="5.59">tunc ales, priscum populis de more Latinis</TextUnit>
    <TextUnit id="2999" loc="5.60">auspicium cum bella parant mentesque deorum</TextUnit>
    <TextUnit id="3000" loc="5.61">explorant super euentu, ceu praescia luctus</TextUnit>
    <TextUnit id="3001" loc="5.62">damnauit uesci planctuque alimenta refugit.</TextUnit>
    <TextUnit id="3002" loc="5.63">nec rauco taurus cessauit flebile ad aras</TextUnit>
    <TextUnit id="3003" loc="5.64">immugire sono pressamque ad colla bipennem</TextUnit>
    <TextUnit id="3004" loc="5.65">incerta ceruice ferens altaria liquit.</TextUnit>
    <TextUnit id="3005" loc="5.66">signa etiam effusa certant dum uellere mole,</TextUnit>
    <TextUnit id="3006" loc="5.67">taeter humo lacera nitentum erupit in ora</TextUnit>
    <TextUnit id="3007" loc="5.68">exultans cruor, et caedis documenta futurae</TextUnit>
    <TextUnit id="3008" loc="5.69">ipsa parens miseris gremio dedit atra cruento.</TextUnit>
    <TextUnit id="3009" loc="5.70">ac super haec diuum genitor terrasque fretumque</TextUnit>
    <TextUnit id="3010" loc="5.71">concutiens tonitru Cyclopum rapta caminis</TextUnit>
    <TextUnit id="3011" loc="5.72">fulmina Tyrrhenas Trasimenni torsit in undas,</TextUnit>
    <TextUnit id="3012" loc="5.73">ictusque aetheria per stagna patentia flamma</TextUnit>
    <TextUnit id="3013" loc="5.74">fumauit lacus atque arserunt fluctibus ignes.</TextUnit>
    <TextUnit id="3014" loc="5.75">heu uani monitus frustraque morantia Parcas</TextUnit>
    <TextUnit id="3015" loc="5.76">prodigia! heu fatis superi certare minores!</TextUnit>
    <TextUnit id="3016" loc="5.77">atque hic, egregius linguae nomenque superbum,</TextUnit>
    <TextUnit id="3017" loc="5.78">Coruinus, Phoebea sedet cui casside fulua</TextUnit>
    <TextUnit id="3018" loc="5.79">ostentans ales proauitae insignia pugnae,</TextUnit>
    <TextUnit id="3019" loc="5.80">plenus et ipse deum, et socium terrente pauore</TextUnit>
    <TextUnit id="3020" loc="5.81">immiscet precibus monita atque his uocibus infit:</TextUnit>
    <TextUnit id="3021" loc="5.82">Iliacas per te flammas Tarpeiaque saxa,</TextUnit>
    <TextUnit id="3022" loc="5.83">per patrios, consul, muros suspensaque nostrae</TextUnit>
    <TextUnit id="3023" loc="5.84">euentu pugnae natorum pignora, cedas</TextUnit>
    <TextUnit id="3024" loc="5.85">oramus superis tempusque ad proelia dextrum</TextUnit>
    <TextUnit id="3025" loc="5.86">opperiare. dabunt idem camposque diemque</TextUnit>
    <TextUnit id="3026" loc="5.87">pugnandi: tantum ne dedignare secundos</TextUnit>
    <TextUnit id="3027" loc="5.88">expectare deos. cum fulserit hora, cruentam</TextUnit>
    <TextUnit id="3028" loc="5.89">quae stragem Libyae portet, tum signa sequentur</TextUnit>
    <TextUnit id="3029" loc="5.90">nulla uulsa manu, uescique interritus ales</TextUnit>
    <TextUnit id="3030" loc="5.91">gaudebit, nullosque uomet pia terra cruores.</TextUnit>
    <TextUnit id="3031" loc="5.92">an te praestantem belli fugit, improba quantum</TextUnit>
    <TextUnit id="3032" loc="5.93">hoc possit Fortuna loco? sedet obuius hostis</TextUnit>
    <TextUnit id="3033" loc="5.94">aduersa fronte, at circa nemorosa minantur</TextUnit>
    <TextUnit id="3034" loc="5.95">insidias iuga, nec laeua stagnantibus undis</TextUnit>
    <TextUnit id="3035" loc="5.96">effugium patet, et tenui stant tramite fauces.</TextUnit>
    <TextUnit id="3036" loc="5.97">si certare dolis et bellum ducere cordi est,</TextUnit>
    <TextUnit id="3037" loc="5.98">interea rapidis aderit Seruilius armis,</TextUnit>
    <TextUnit id="3038" loc="5.99">cui par imperium et uires legionibus aequae.</TextUnit>
    <TextUnit id="3039" loc="5.100">bellandum est astu. leuior laus in duce dextrae.”</TextUnit>
    <TextUnit id="3040" loc="5.101">Talia Coruinus, primoresque addere passim</TextUnit>
    <TextUnit id="3041" loc="5.102">orantum uerba, et diuisus quisque timoris</TextUnit>
    <TextUnit id="3042" loc="5.103">nunc superos, ne Flaminio, nunc deinde precari</TextUnit>
    <TextUnit id="3043" loc="5.104">Flaminium, ne caelicolis contendere perstet.</TextUnit>
    <TextUnit id="3044" loc="5.105">acrius hoc accensa ducis surrexerat ira,</TextUnit>
    <TextUnit id="3045" loc="5.106">auditoque furens socias non defore uires</TextUnit>
    <TextUnit id="3046" loc="5.107">Sicine nos” inquit Boiorum in bella ruentis</TextUnit>
    <TextUnit id="3047" loc="5.108">spectastis, cum tanta lues uulgusque tremendum</TextUnit>
    <TextUnit id="3048" loc="5.109">ingrueret, rupesque iterum Tarpeia paueret?</TextUnit>
    <TextUnit id="3049" loc="5.110">quas ego tunc animas dextra, quae corpora fudi,</TextUnit>
    <TextUnit id="3050" loc="5.111">irata tellure sata et uix uulnere uitam</TextUnit>
    <TextUnit id="3051" loc="5.112">reddentis uno! iacuere ingentia membra</TextUnit>
    <TextUnit id="3052" loc="5.113">per campos magnisque premunt nunc ossibus arua.</TextUnit>
    <TextUnit id="3053" loc="5.114">scilicet has sera ad laudes Seruilius arma</TextUnit>
    <TextUnit id="3054" loc="5.115">adiungat, nisi diuiso uicisse triumpho</TextUnit>
    <TextUnit id="3055" loc="5.116">ut nequeam et decoris contentus parte quiescam?</TextUnit>
    <TextUnit id="3056" loc="5.117">quippe monent superi. similes ne fingite uobis,</TextUnit>
    <TextUnit id="3057" loc="5.118">classica qui tremitis, diuos. sat magnus in hostem</TextUnit>
    <TextUnit id="3058" loc="5.119">augur adest ensis, pulchrumque et milite dignum</TextUnit>
    <TextUnit id="3059" loc="5.120">auspicium Latio quod in armis dextera praestat.</TextUnit>
    <TextUnit id="3060" loc="5.121">an, Coruine, sedet, clausum se consul inerti</TextUnit>
    <TextUnit id="3061" loc="5.122">ut teneat uallo, Poenus nunc occupet altos</TextUnit>
    <TextUnit id="3062" loc="5.123">Arreti muros, Corythi nunc diruat arcem,</TextUnit>
    <TextUnit id="3063" loc="5.124">hinc Clusina petat, postremo ad moenia Romae</TextUnit>
    <TextUnit id="3064" loc="5.125">inlaesus contendat iter? deforme sub armis</TextUnit>
    <TextUnit id="3065" loc="5.126">uana superstitio est: dea sola in pectore Virtus</TextUnit>
    <TextUnit id="3066" loc="5.127">bellantum uiget. umbrarum me noctibus atris</TextUnit>
    <TextUnit id="3067" loc="5.128">agmina circumstant, Trebiae qui gurgite quique</TextUnit>
    <TextUnit id="3068" loc="5.129">Eridani uoluuntur aquis, inhumata iuuentus.”</TextUnit>
    <TextUnit id="3069" loc="5.130">Nec mora. iam medio coetu signisque sub ipsis</TextUnit>
    <TextUnit id="3070" loc="5.131">postrema aptabat nulli exorabilis arma.</TextUnit>
    <TextUnit id="3071" loc="5.132">aere atque aequorei tergo flauente iuuenci</TextUnit>
    <TextUnit id="3072" loc="5.133">cassis erat munita uiro, cui uertice surgens</TextUnit>
    <TextUnit id="3073" loc="5.134">triplex crista iubas effundit crine Suebo:</TextUnit>
    <TextUnit id="3074" loc="5.135">Scylla super fracti contorquens pondera remi</TextUnit>
    <TextUnit id="3075" loc="5.136">instabat saeuosque canum pandebat hiatus,</TextUnit>
    <TextUnit id="3076" loc="5.137">nobile Gargeni spolium, quod rege superbus</TextUnit>
    <TextUnit id="3077" loc="5.138">Boiorum caeso capiti inlacerabile uictor</TextUnit>
    <TextUnit id="3078" loc="5.139">aptarat pugnasque decus portabat in omnis.</TextUnit>
    <TextUnit id="3079" loc="5.140">loricam induitur: tortos huic nexilis hamos</TextUnit>
    <TextUnit id="3080" loc="5.141">ferro squama rudi permixtoque asperat auro.</TextUnit>
    <TextUnit id="3081" loc="5.142">tum clipeum capit, aspersum quem caedibus olim</TextUnit>
    <TextUnit id="3082" loc="5.143">Celticus ornarat cruor, umentique sub antro</TextUnit>
    <TextUnit id="3083" loc="5.144">ceu fetum lupa permulcens puerilia membra</TextUnit>
    <TextUnit id="3084" loc="5.145">ingentem Assaraci caelo nutribat alumnum.</TextUnit>
    <TextUnit id="3085" loc="5.146">hinc ensem lateri dextraeque accommodat hastam.</TextUnit>
    <TextUnit id="3086" loc="5.147">stat sonipes uexatque ferox umentia frena,</TextUnit>
    <TextUnit id="3087" loc="5.148">Caucaseam instratus uirgato corpore tigrim.</TextUnit>
    <TextUnit id="3088" loc="5.149">inde exceptus equo, qua dant angusta uiarum,</TextUnit>
    <TextUnit id="3089" loc="5.150">nunc hos, nunc illos adit atque hortatibus implet:</TextUnit>
    <TextUnit id="3090" loc="5.151">Vestrum opus est uestrumque decus suffixa per urbem</TextUnit>
    <TextUnit id="3091" loc="5.152">Poeni ferre ducis spectanda parentibus ora.</TextUnit>
    <TextUnit id="3092" loc="5.153">unum hoc pro cunctis sat erit caput. aspera quisque</TextUnit>
    <TextUnit id="3093" loc="5.154">hortamenta sibi referat: Meus, heu! meus atris</TextUnit>
    <TextUnit id="3094" loc="5.155">Ticini frater ripis iacet,” At meus alta</TextUnit>
    <TextUnit id="3095" loc="5.156">metitur stagna Eridani sine funere natus.”</TextUnit>
    <TextUnit id="3096" loc="5.157">haec sibi quisque; sed, est uestrum cui nulla doloris</TextUnit>
    <TextUnit id="3097" loc="5.158">priuati rabies, is uero ingentia sumat</TextUnit>
    <TextUnit id="3098" loc="5.159">e medio, fodiant quae magnas pectus in iras,</TextUnit>
    <TextUnit id="3099" loc="5.160">perfractas Alpes passamque infanda Saguntum,</TextUnit>
    <TextUnit id="3100" loc="5.161">quosque nefas uetiti transcendere nomen Hiberi,</TextUnit>
    <TextUnit id="3101" loc="5.162">tangere iam Thybrim. nam dum nos augur et extis</TextUnit>
    <TextUnit id="3102" loc="5.163">quaesitae fibrae uanusque moratur haruspex,</TextUnit>
    <TextUnit id="3103" loc="5.164">solum iam superest Tarpeio imponere castra.”</TextUnit>
    <TextUnit id="3104" loc="5.165">Turbidus haec, uisoque artis in milibus atras</TextUnit>
    <TextUnit id="3105" loc="5.166">bellatore iubas aptante Est, Orfite, munus,</TextUnit>
    <TextUnit id="3106" loc="5.167">est” ait hoc certare tuum, quis opima uolenti</TextUnit>
    <TextUnit id="3107" loc="5.168">dona Ioui portet feretro suspensa cruento.</TextUnit>
    <TextUnit id="3108" loc="5.169">nam cur haec alia pariatur gloria dextra?”</TextUnit>
    <TextUnit id="3109" loc="5.170">hinc praeuectus equo, postquam inter proelia notam</TextUnit>
    <TextUnit id="3110" loc="5.171">accepit uocem, Procul hinc te Martius,” inquit</TextUnit>
    <TextUnit id="3111" loc="5.172">Murrane, ostendit clamor, uideoque furentem</TextUnit>
    <TextUnit id="3112" loc="5.173">iam Tyria te caede. uenit laus quanta! sed, oro,</TextUnit>
    <TextUnit id="3113" loc="5.174">haec angusta loci ferro patefacta relaxa.”</TextUnit>
    <TextUnit id="3114" loc="5.175">tum Soracte satum, praestantem corpore et armis,</TextUnit>
    <TextUnit id="3115" loc="5.176">Aequanum noscens, patrio cui ritus in aruo,</TextUnit>
    <TextUnit id="3116" loc="5.177">cum pius Arcitenens accensis gaudet aceruis,</TextUnit>
    <TextUnit id="3117" loc="5.178">exta ter innocuos laetum portare per ignes,</TextUnit>
    <TextUnit id="3118" loc="5.179">Sic in Apollinea semper uestigia pruna</TextUnit>
    <TextUnit id="3119" loc="5.180">inuiolata teras uictorque uaporis ad aras</TextUnit>
    <TextUnit id="3120" loc="5.181">dona serenato referas sollemnia Phoebo:</TextUnit>
    <TextUnit id="3121" loc="5.182">concipe” ait dignum factis, Aequane, furorem</TextUnit>
    <TextUnit id="3122" loc="5.183">uulneribusque tuis. socio te caedis et irae</TextUnit>
    <TextUnit id="3123" loc="5.184">non ego Marmaridum mediam penetrare phalangem</TextUnit>
    <TextUnit id="3124" loc="5.185">Cinyphiaeque globos dubitarim inrumpere turmae.”</TextUnit>
    <TextUnit id="3125" loc="5.186">Nec iam ultra monitus et uerba morantia Martem</TextUnit>
    <TextUnit id="3126" loc="5.187">ferre ualet: longo Aeneadis quod flebitur aeuo</TextUnit>
    <TextUnit id="3127" loc="5.188">increpuere simul feralia classica signum,</TextUnit>
    <TextUnit id="3128" loc="5.189">ac tuba terrificis fregit stridoribus auras.</TextUnit>
    <TextUnit id="3129" loc="5.190">heu dolor, heu lacrimae nec post tot saecula serae!</TextUnit>
    <TextUnit id="3130" loc="5.191">horresco ut pendente malo, ceu ductor ad arma</TextUnit>
    <TextUnit id="3131" loc="5.192">exciret Tyrius. latebrosis collibus Astur</TextUnit>
    <TextUnit id="3132" loc="5.193">et Libys et torta Baliaris saeuus habena</TextUnit>
    <TextUnit id="3133" loc="5.194">erumpunt multusque Maces Garamasque Nomasque,</TextUnit>
    <TextUnit id="3134" loc="5.195">tum, quo non alius uenalem in proelia dextram</TextUnit>
    <TextUnit id="3135" loc="5.196">ocior attulerit conductaque bella probarit,</TextUnit>
    <TextUnit id="3136" loc="5.197">Cantaber et galeae contempto tegmine Vasco.</TextUnit>
    <TextUnit id="3137" loc="5.198">hinc pariter rupes, lacus hinc, hinc arma simulque</TextUnit>
    <TextUnit id="3138" loc="5.199">consona uox urget, signum clamore uicissim</TextUnit>
    <TextUnit id="3139" loc="5.200">per collis Tyria circumfundente corona.</TextUnit>
    <TextUnit id="3140" loc="5.201">Auertere dei uultus fatoque dederunt</TextUnit>
    <TextUnit id="3141" loc="5.202">maiori non sponte locum; stupet ipse tyranni</TextUnit>
    <TextUnit id="3142" loc="5.203">fortunam Libyci Mauors, disiectaque crinem</TextUnit>
    <TextUnit id="3143" loc="5.204">inlacrimat Venus, et Delum peruectus Apollo</TextUnit>
    <TextUnit id="3144" loc="5.205">tristem maerenti solatur pectine luctum.</TextUnit>
    <TextUnit id="3145" loc="5.206">sola Apennini residens in uertice diras</TextUnit>
    <TextUnit id="3146" loc="5.207">expectat caedes immiti pectore Iuno.</TextUnit>
    <TextUnit id="3147" loc="5.208">Primae Picentum, rupto ceu turbine fusa</TextUnit>
    <TextUnit id="3148" loc="5.209">agmina et Hannibalem ruere ut uidere, cohortes</TextUnit>
    <TextUnit id="3149" loc="5.210">inuadunt ultro et poenas pro morte futura,</TextUnit>
    <TextUnit id="3150" loc="5.211">turbato uictore, petunt accensa iuuentus,</TextUnit>
    <TextUnit id="3151" loc="5.212">et uelut erepto metuendi libera caelo</TextUnit>
    <TextUnit id="3152" loc="5.213">manibus ipsa suis praesumpta piacula mittit.</TextUnit>
    <TextUnit id="3153" loc="5.214">funditur unanimo nisu et concordibus ausis</TextUnit>
    <TextUnit id="3154" loc="5.215">pilorum in Poenos nimbus, fixosque repulsi</TextUnit>
    <TextUnit id="3155" loc="5.216">summittunt clipeos curuato pondere teli.</TextUnit>
    <TextUnit id="3156" loc="5.217">acrius hoc rursum Libys (et praesentia saeui</TextUnit>
    <TextUnit id="3157" loc="5.218">extimulat ducis) hortantes se quisque uicissim</TextUnit>
    <TextUnit id="3158" loc="5.219">incumbunt pressoque impellunt pectore pectus.</TextUnit>
    <TextUnit id="3159" loc="5.220">Ipsa, facem quatiens ac flauam sanguine multo</TextUnit>
    <TextUnit id="3160" loc="5.221">sparsa comam, medias acies Bellona pererrat.</TextUnit>
    <TextUnit id="3161" loc="5.222">stridit Tartareae nigro sub pectore diuae</TextUnit>
    <TextUnit id="3162" loc="5.223">letiferum murmur, feralique horrida cantu</TextUnit>
    <TextUnit id="3163" loc="5.224">bucina lymphatas agit in certamina mentes.</TextUnit>
    <TextUnit id="3164" loc="5.225">his iras aduersa fouent crudusque ruente</TextUnit>
    <TextUnit id="3165" loc="5.226">fortuna stimulus spem proiecisse salutis:</TextUnit>
    <TextUnit id="3166" loc="5.227">hos dexter deus et laeto Victoria uultu</TextUnit>
    <TextUnit id="3167" loc="5.228">adridens acuit, Martisque fauore fruuntur.</TextUnit>
    <TextUnit id="3168" loc="5.229">Abreptus pulchro caedum Lateranus amore</TextUnit>
    <TextUnit id="3169" loc="5.230">dum sequitur dextram, in medios penetrauerat hostis.</TextUnit>
    <TextUnit id="3170" loc="5.231">quem postquam florens aequali Lentulus aeuo</TextUnit>
    <TextUnit id="3171" loc="5.232">conspexit nimium pugnae nimiumque cruoris</TextUnit>
    <TextUnit id="3172" loc="5.233">infestas inter non aequo Marte cateruas</TextUnit>
    <TextUnit id="3173" loc="5.234">fata inritantem, nisu se concitat acri</TextUnit>
    <TextUnit id="3174" loc="5.235">immitemque Bagam, qui iam uicina ferebat</TextUnit>
    <TextUnit id="3175" loc="5.236">uulnera pugnantis tergo, uelocior hasta</TextUnit>
    <TextUnit id="3176" loc="5.237">occupat et socium duris se casibus addit.</TextUnit>
    <TextUnit id="3177" loc="5.238">tunc alacres arma adglomerant geminaque corusci</TextUnit>
    <TextUnit id="3178" loc="5.239">fronte micant: paribus fulgent capita ardua cristis.</TextUnit>
    <TextUnit id="3179" loc="5.240">actus in aduersos casu (namque obuia ferre</TextUnit>
    <TextUnit id="3180" loc="5.241">arma quis auderet, nisi quem deus ima colentum</TextUnit>
    <TextUnit id="3181" loc="5.242">damnasset Stygiae nocti?) praefracta gerebat</TextUnit>
    <TextUnit id="3182" loc="5.243">Syrticus excelso decurrens robora monte</TextUnit>
    <TextUnit id="3183" loc="5.244">et quatiens acer nodosi pondera rami</TextUnit>
    <TextUnit id="3184" loc="5.245">flagrabat geminae nequiquam caedis amore:</TextUnit>
    <TextUnit id="3185" loc="5.246">Non hic Aegates infidaque litora nautis,</TextUnit>
    <TextUnit id="3186" loc="5.247">o iuuenes, motumque nouis sine Marte procellis</TextUnit>
    <TextUnit id="3187" loc="5.248">fortunam bello pelagus dabit. aequoris olim</TextUnit>
    <TextUnit id="3188" loc="5.249">uictores, media sit qualis, discite, terra</TextUnit>
    <TextUnit id="3189" loc="5.250">bellator Libys, et meliori cedite regnis.”</TextUnit>
    <TextUnit id="3190" loc="5.251">ac simul infesto Lateranum pondere truncae</TextUnit>
    <TextUnit id="3191" loc="5.252">arboris urgebat iungens conuicia pugnae.</TextUnit>
    <TextUnit id="3192" loc="5.253">Lentulus huic frendens ira: Trasimennus in altos</TextUnit>
    <TextUnit id="3193" loc="5.254">ascendet citius collis, quam sanguine roret</TextUnit>
    <TextUnit id="3194" loc="5.255">iste pio ramus,” subsidensque ilia nisu</TextUnit>
    <TextUnit id="3195" loc="5.256">conantis suspensa fodit. tum feruidus atro</TextUnit>
    <TextUnit id="3196" loc="5.257">pulmone exundat per hiantia uiscera sanguis.</TextUnit>
    <TextUnit id="3197" loc="5.258">Nec minus accensis in mutua funera dextris</TextUnit>
    <TextUnit id="3198" loc="5.259">parte alia campi saeuit furor. altus Iertes</TextUnit>
    <TextUnit id="3199" loc="5.260">obtruncat Nerium. Rullo ditissimus arui</TextUnit>
    <TextUnit id="3200" loc="5.261">occumbis, generose Volunx, nec clausa repostis</TextUnit>
    <TextUnit id="3201" loc="5.262">pondera thesauris patrio nec regia quondam</TextUnit>
    <TextUnit id="3202" loc="5.263">praefulgens ebore et possessa mapalia soli</TextUnit>
    <TextUnit id="3203" loc="5.264">profuerunt. quid rapta iuuant, quid gentibus auri</TextUnit>
    <TextUnit id="3204" loc="5.265">numquam extincta sitis? modo quem Fortuna fouendo</TextUnit>
    <TextUnit id="3205" loc="5.266">congestis opibus donisque refersit opimis,</TextUnit>
    <TextUnit id="3206" loc="5.267">nudum Tartarea portabit nauita cumba.</TextUnit>
    <TextUnit id="3207" loc="5.268">Iuxta bellator iuuenilibus Appius ausis</TextUnit>
    <TextUnit id="3208" loc="5.269">pandebat campum caede atque, ubi plurima uirtus</TextUnit>
    <TextUnit id="3209" loc="5.270">nullique aspirare uigor, decus inde petebat.</TextUnit>
    <TextUnit id="3210" loc="5.271">obuius huic Atlans, Atlans a litore Hibero,</TextUnit>
    <TextUnit id="3211" loc="5.272">nequiquam extremae longinquus cultor harenae,</TextUnit>
    <TextUnit id="3212" loc="5.273">impetit os hasta, leuiterque e corpore summo</TextUnit>
    <TextUnit id="3213" loc="5.274">degustat cuspis generosum extrema cruorem.</TextUnit>
    <TextUnit id="3214" loc="5.275">intonuere minae, uiolentaque lumina flammis</TextUnit>
    <TextUnit id="3215" loc="5.276">exarsere nouis. furit et diffulminat omnem</TextUnit>
    <TextUnit id="3216" loc="5.277">obstantum turbam; at clausum sub casside uulnus</TextUnit>
    <TextUnit id="3217" loc="5.278">Martia commendat mananti sanguine membra.</TextUnit>
    <TextUnit id="3218" loc="5.279">tum uero aspiceres pauitantem et condere semet</TextUnit>
    <TextUnit id="3219" loc="5.280">nitentem sociis iuuenem, ceu tigride cerua</TextUnit>
    <TextUnit id="3220" loc="5.281">Hyrcana cum pressa tremit, uel territa pennas</TextUnit>
    <TextUnit id="3221" loc="5.282">colligit accipitrem cernens in nube columba,</TextUnit>
    <TextUnit id="3222" loc="5.283">aut dumis subit, albenti si sensit in aethra</TextUnit>
    <TextUnit id="3223" loc="5.284">librantem nisus aquilam, lepus. ora citato</TextUnit>
    <TextUnit id="3224" loc="5.285">ense ferit, tum colla uiri dextramque micantem</TextUnit>
    <TextUnit id="3225" loc="5.286">demetit ac mutat successu saeuior hostem.</TextUnit>
    <TextUnit id="3226" loc="5.287">Stabat fulgentem portans in bella bipennem</TextUnit>
    <TextUnit id="3227" loc="5.288">Cinyphius socerique miser Magonis inire</TextUnit>
    <TextUnit id="3228" loc="5.289">optabat pugnam ante oculos spe laudis Isalcas,</TextUnit>
    <TextUnit id="3229" loc="5.290">Sidonia tumidus sponsa uanoque superbus</TextUnit>
    <TextUnit id="3230" loc="5.291">foedere promissae post Dardana proelia taedae.</TextUnit>
    <TextUnit id="3231" loc="5.292">huic immittit atrox uiolentas Appius iras</TextUnit>
    <TextUnit id="3232" loc="5.293">conantique grauem fronti librare securim</TextUnit>
    <TextUnit id="3233" loc="5.294">altior insurgens galeam super exigit ictum.</TextUnit>
    <TextUnit id="3234" loc="5.295">at fragilis ualido conamine soluitur ensis</TextUnit>
    <TextUnit id="3235" loc="5.296">aere in Cinyphio, nec dispar sortis Isalcas</TextUnit>
    <TextUnit id="3236" loc="5.297">umbonem incerto detersit futtilis ictu.</TextUnit>
    <TextUnit id="3237" loc="5.298">tum quod humo haud umquam ualuisset uellere saxum,</TextUnit>
    <TextUnit id="3238" loc="5.299">ni uires trux ira daret, contorquet anhelans</TextUnit>
    <TextUnit id="3239" loc="5.300">Appius et lapsu resupino in terga cadentem</TextUnit>
    <TextUnit id="3240" loc="5.301">mole premit scopuli perfractisque ossibus urget.</TextUnit>
    <TextUnit id="3241" loc="5.302">uidit coniuncto miscens certamina campo</TextUnit>
    <TextUnit id="3242" loc="5.303">labentem socer, et lacrimae sub casside fusae</TextUnit>
    <TextUnit id="3243" loc="5.304">cum gemitu, rapidusque ruit: data foedera nuper</TextUnit>
    <TextUnit id="3244" loc="5.305">accendunt animos expectatique nepotes.</TextUnit>
    <TextUnit id="3245" loc="5.306">iamque aderat clipeumque uiri atque immania membra</TextUnit>
    <TextUnit id="3246" loc="5.307">lustrabat uisu, propiorque a fronte coruscae</TextUnit>
    <TextUnit id="3247" loc="5.308">lux galeae saeuas paulum tardauerat iras.</TextUnit>
    <TextUnit id="3248" loc="5.309">haud secus, e specula praeceps delatus opaca,</TextUnit>
    <TextUnit id="3249" loc="5.310">subsidens campo summissos contrahit artus,</TextUnit>
    <TextUnit id="3250" loc="5.311">cum uicina trucis conspexit cornua tauri,</TextUnit>
    <TextUnit id="3251" loc="5.312">quamuis longa fames stimulet, leo: nunc ferus alta</TextUnit>
    <TextUnit id="3252" loc="5.313">surgentis ceruice toros, nunc torua sub hirta</TextUnit>
    <TextUnit id="3253" loc="5.314">lumina miratur fronte ac iam signa mouentem</TextUnit>
    <TextUnit id="3254" loc="5.315">et sparsa pugnas meditantem spectat harena.</TextUnit>
    <TextUnit id="3255" loc="5.316">hic prior intorquens telum sic Appius infit:</TextUnit>
    <TextUnit id="3256" loc="5.317">Si qua tibi pietas, ictum ne desere foedus</TextUnit>
    <TextUnit id="3257" loc="5.318">et generum comitare socer.” per tegmina uelox</TextUnit>
    <TextUnit id="3258" loc="5.319">tunc aerisque moras laeuo stetit hasta lacerto.</TextUnit>
    <TextUnit id="3259" loc="5.320">at contra non dicta Libys, sed feruidus hastam</TextUnit>
    <TextUnit id="3260" loc="5.321">perlibrat, magni donum memorabile fratris,</TextUnit>
    <TextUnit id="3261" loc="5.322">caeso quam uictor sub moenibus ille Sagunti</TextUnit>
    <TextUnit id="3262" loc="5.323">abstulerat Durio ac spectatae nobile pugnae</TextUnit>
    <TextUnit id="3263" loc="5.324">germano dederat portare in proelia pignus.</TextUnit>
    <TextUnit id="3264" loc="5.325">telum ingens perque arma uiri perque ora, doloris</TextUnit>
    <TextUnit id="3265" loc="5.326">adiutum nisu, letalem pertulit ictum,</TextUnit>
    <TextUnit id="3266" loc="5.327">exanguesque uiri conantis uellere ferrum</TextUnit>
    <TextUnit id="3267" loc="5.328">in uulnus cecidere manus. iacet aequore nomen</TextUnit>
    <TextUnit id="3268" loc="5.329">clarum Maeonio atque Italae pars magna ruinae</TextUnit>
    <TextUnit id="3269" loc="5.330">Appius. intremuere lacus, corpusque refugit</TextUnit>
    <TextUnit id="3270" loc="5.331">contractis Trasimennus aquis: telum ore cruento</TextUnit>
    <TextUnit id="3271" loc="5.332">expirans premit atque admorsae immurmurat hastae.</TextUnit>
    <TextUnit id="3272" loc="5.333">Nec fati melior Mamercus corpore toto</TextUnit>
    <TextUnit id="3273" loc="5.334">exsoluit poenas nulli non saucius hosti.</TextUnit>
    <TextUnit id="3274" loc="5.335">namque per aduersos, qua Lusitana ciebat</TextUnit>
    <TextUnit id="3275" loc="5.336">pugnas dira manus, raptum cum sanguine caesi</TextUnit>
    <TextUnit id="3276" loc="5.337">signiferi magna uexillum mole ferebat</TextUnit>
    <TextUnit id="3277" loc="5.338">et trepida infelix reuocabat signa suorum.</TextUnit>
    <TextUnit id="3278" loc="5.339">sed furiata cohors ausisque accensa superbis</TextUnit>
    <TextUnit id="3279" loc="5.340">quodcumque ipsa manu gestabat missile, quicquid</TextUnit>
    <TextUnit id="3280" loc="5.341">praebebat tellus sparsis uix peruia telis</TextUnit>
    <TextUnit id="3281" loc="5.342">iniecit pariter, pluresque in corpore nullum</TextUnit>
    <TextUnit id="3282" loc="5.343">inuenere locum perfossis ossibus hastae.</TextUnit>
    <TextUnit id="3283" loc="5.344">Aduolat interea fraterni uulneris ira</TextUnit>
    <TextUnit id="3284" loc="5.345">turbatus Libyae ductor, uisoque cruore,</TextUnit>
    <TextUnit id="3285" loc="5.346">num lateri cuspis, num toto pondere telum</TextUnit>
    <TextUnit id="3286" loc="5.347">sedisset, fratremque amens sociosque rogabat.</TextUnit>
    <TextUnit id="3287" loc="5.348">utque metum leti procul et leuiora pauore</TextUnit>
    <TextUnit id="3288" loc="5.349">cognouit, proprio tectum gestamine praeceps</TextUnit>
    <TextUnit id="3289" loc="5.350">ex acie rapit et tutis a turbine pugnae</TextUnit>
    <TextUnit id="3290" loc="5.351">constituit castris. medicas hinc ocius artes</TextUnit>
    <TextUnit id="3291" loc="5.352">et senioris opem Synhali uocat. unguere uulnus</TextUnit>
    <TextUnit id="3292" loc="5.353">herbarum hic sucis ferrumque e corpore cantu</TextUnit>
    <TextUnit id="3293" loc="5.354">exigere et somnum tacto misisse chelydro</TextUnit>
    <TextUnit id="3294" loc="5.355">anteibat cunctos, nomenque erat inde per urbes</TextUnit>
    <TextUnit id="3295" loc="5.356">perque Paraetoniae celebratum litora Syrtis.</TextUnit>
    <TextUnit id="3296" loc="5.357">ipse olim antiquo primum Garamanticus Hammon</TextUnit>
    <TextUnit id="3297" loc="5.358">scire pater dederat Synhalo morsusque ferarum</TextUnit>
    <TextUnit id="3298" loc="5.359">telorumque grauis ictus sedare medendo.</TextUnit>
    <TextUnit id="3299" loc="5.360">atque is deinde suo moriens caelestia dona</TextUnit>
    <TextUnit id="3300" loc="5.361">monstrauit nato, natusque heredis honori</TextUnit>
    <TextUnit id="3301" loc="5.362">tramisit patrias artis. quem deinde secutus</TextUnit>
    <TextUnit id="3302" loc="5.363">haud leuior fama Synhalus Garamantica sollers</TextUnit>
    <TextUnit id="3303" loc="5.364">monstrata augebat studio multaque uetustum</TextUnit>
    <TextUnit id="3304" loc="5.365">Hammonis comitem numerabat imagine patrem.</TextUnit>
    <TextUnit id="3305" loc="5.366">tum proauita ferens leni medicamina dextra</TextUnit>
    <TextUnit id="3306" loc="5.367">ocius, intortos de more astrictus amictus,</TextUnit>
    <TextUnit id="3307" loc="5.368">mulcebat lympha purgatum sanguine uulnus.</TextUnit>
    <TextUnit id="3308" loc="5.369">at Mago, exuuias secum caesique uolutans</TextUnit>
    <TextUnit id="3309" loc="5.370">hostis mente necem, fraternas pectore curas</TextUnit>
    <TextUnit id="3310" loc="5.371">pellebat dictis et casum laude leuabat:</TextUnit>
    <TextUnit id="3311" loc="5.372">Parce metu, germane. meis medicamina nulla</TextUnit>
    <TextUnit id="3312" loc="5.373">aduersis maiora feres: iacet Appius hasta</TextUnit>
    <TextUnit id="3313" loc="5.374">ad manis pulsus nostra. si uita relinquat,</TextUnit>
    <TextUnit id="3314" loc="5.375">sat nobis actum est: sequar hostem laetus ad umbras.”</TextUnit>
    <TextUnit id="3315" loc="5.376">Quae dum turbatos auertunt aequore campi</TextUnit>
    <TextUnit id="3316" loc="5.377">ductores ualloque tenent, ex agmine Poenum</TextUnit>
    <TextUnit id="3317" loc="5.378">cedentem consul tumulo speculatus ab alto</TextUnit>
    <TextUnit id="3318" loc="5.379">atque atram belli castris se condere nubem,</TextUnit>
    <TextUnit id="3319" loc="5.380">turbidus extemplo trepidantis milite maesto</TextUnit>
    <TextUnit id="3320" loc="5.381">inuadit cuneos subitoque pauore relaxat</TextUnit>
    <TextUnit id="3321" loc="5.382">iam rarescentis acies. tum uoce feroci</TextUnit>
    <TextUnit id="3322" loc="5.383">poscit ecum ac mediae ruit in certamina uallis.</TextUnit>
    <TextUnit id="3323" loc="5.384">sic ubi torrentem crepitanti grandine nimbum</TextUnit>
    <TextUnit id="3324" loc="5.385">inlidit terris molitus Iuppiter altas</TextUnit>
    <TextUnit id="3325" loc="5.386">fulmine nunc Alpes, nunc mixta Ceraunia caelo,</TextUnit>
    <TextUnit id="3326" loc="5.387">intremuere simul tellus et pontus et aether,</TextUnit>
    <TextUnit id="3327" loc="5.388">ipsaque commoto quatiuntur Tartara mundo.</TextUnit>
    <TextUnit id="3328" loc="5.389">incidit attonitis inopino turbine Poenis</TextUnit>
    <TextUnit id="3329" loc="5.390">haud secus improuisa lues, gelidusque sub ossa</TextUnit>
    <TextUnit id="3330" loc="5.391">peruasit miseris conspecti consulis horror.</TextUnit>
    <TextUnit id="3331" loc="5.392">it medius ferroque ruens densissima latum</TextUnit>
    <TextUnit id="3332" loc="5.393">pandit iter. clamor uario discrimine uocum</TextUnit>
    <TextUnit id="3333" loc="5.394">fert belli rabiem ad superos et sidera pulsat,</TextUnit>
    <TextUnit id="3334" loc="5.395">ceu pater Oceanus cum saeua Tethye Calpen</TextUnit>
    <TextUnit id="3335" loc="5.396">Herculeam ferit atque exesa in uiscera montis</TextUnit>
    <TextUnit id="3336" loc="5.397">contortum pelagus latrantibus ingerit undis:</TextUnit>
    <TextUnit id="3337" loc="5.398">dant gemitum scopuli, fractasque in rupibus undas</TextUnit>
    <TextUnit id="3338" loc="5.399">audit Tartessos latis distermina terris,</TextUnit>
    <TextUnit id="3339" loc="5.400">audit non paruo diuisus gurgite Lixus.</TextUnit>
    <TextUnit id="3340" loc="5.401">Ante omnis iaculo tacitas fallente per auras</TextUnit>
    <TextUnit id="3341" loc="5.402">occumbit Bogus, infaustum qui primus ad amnem</TextUnit>
    <TextUnit id="3342" loc="5.403">Ticini rapidam in Rutulos contorserat hastam.</TextUnit>
    <TextUnit id="3343" loc="5.404">ille sibi longam Clotho turbamque nepotum</TextUnit>
    <TextUnit id="3344" loc="5.405">crediderat uanis deceptus in alite signis.</TextUnit>
    <TextUnit id="3345" loc="5.406">sed non augurio Parcarum impellere metas</TextUnit>
    <TextUnit id="3346" loc="5.407">concessum cuiquam: ruit inter tela cruentis</TextUnit>
    <TextUnit id="3347" loc="5.408">suspiciens oculis caelum superosque reposcit</TextUnit>
    <TextUnit id="3348" loc="5.409">tempora promissae media iam morte senectae.</TextUnit>
    <TextUnit id="3349" loc="5.410">nec Bagaso exultare datum aut impune relictum</TextUnit>
    <TextUnit id="3350" loc="5.411">consulis ante oculos uita spoliasse Libonem.</TextUnit>
    <TextUnit id="3351" loc="5.412">laurigeris decus illud auis nauaque iuuenta</TextUnit>
    <TextUnit id="3352" loc="5.413">florebat, sed Massylus succiderat ensis</TextUnit>
    <TextUnit id="3353" loc="5.414">pubescente caput mala, properoque uirentis</TextUnit>
    <TextUnit id="3354" loc="5.415">delerat leto bellator barbarus annos.</TextUnit>
    <TextUnit id="3355" loc="5.416">Flaminium implorasse tamen iam morte suprema</TextUnit>
    <TextUnit id="3356" loc="5.417">haud frustra fuit. auulsa est nam protinus hosti</TextUnit>
    <TextUnit id="3357" loc="5.418">ore simul ceruix: iuuit punire feroci</TextUnit>
    <TextUnit id="3358" loc="5.419">uictorem exemplo et monstratum reddere letum.</TextUnit>
    <TextUnit id="3359" loc="5.420">Quis deus, o Musae, paribus tot funera uerbis</TextUnit>
    <TextUnit id="3360" loc="5.421">euoluat, tantisque umbris in carmine digna</TextUnit>
    <TextUnit id="3361" loc="5.422">quis lamenta ferat? certantis laude cadendi</TextUnit>
    <TextUnit id="3362" loc="5.423">primaeuos iuuenes mortisque in limine cruda</TextUnit>
    <TextUnit id="3363" loc="5.424">facta uirum et fixis rabiem sub pectore telis?</TextUnit>
    <TextUnit id="3364" loc="5.425">sternitur alternus uastis concursibus hostis,</TextUnit>
    <TextUnit id="3365" loc="5.426">nec spoliare uacat praedaeque aduertere mentem.</TextUnit>
    <TextUnit id="3366" loc="5.427">urget amor caedum, clausis dum detinet hostem</TextUnit>
    <TextUnit id="3367" loc="5.428">fraternum castris uulnus, funditque ruitque</TextUnit>
    <TextUnit id="3368" loc="5.429">nunc iaculis, nunc ense, modo inter milia consul</TextUnit>
    <TextUnit id="3369" loc="5.430">bellantum conspectus equo, modo Marte feroci</TextUnit>
    <TextUnit id="3370" loc="5.431">ante aquilas et signa pedes. fluit impia riuis</TextUnit>
    <TextUnit id="3371" loc="5.432">saguineis uallis, tumulique et concaua saxa</TextUnit>
    <TextUnit id="3372" loc="5.433">armorum sonitus flatusque imitantur equorum.</TextUnit>
    <TextUnit id="3373" loc="5.434">Miscebat campum, membrorum in proelia portans</TextUnit>
    <TextUnit id="3374" loc="5.435">celsius humano robur, uisaque pauentis</TextUnit>
    <TextUnit id="3375" loc="5.436">mole gigantei uertebat corporis alas</TextUnit>
    <TextUnit id="3376" loc="5.437">Othrys Marmarides: lati super agmen utrumque</TextUnit>
    <TextUnit id="3377" loc="5.438">ingens tollebant umeri caput, hirtaque toruae</TextUnit>
    <TextUnit id="3378" loc="5.439">frontis caesaries et crinibus aemula barba</TextUnit>
    <TextUnit id="3379" loc="5.440">umbrabat rictus; squalore hinc hispida diro</TextUnit>
    <TextUnit id="3380" loc="5.441">et uillosa feris horrebant pectora saetis.</TextUnit>
    <TextUnit id="3381" loc="5.442">aspirare uiro propioremque addere Martem</TextUnit>
    <TextUnit id="3382" loc="5.443">haud ausum cuiquam. laxo ceu belua campo</TextUnit>
    <TextUnit id="3383" loc="5.444">incessebatur tutis ex agmine telis.</TextUnit>
    <TextUnit id="3384" loc="5.445">tandem uesanos palantum in terga ferenti</TextUnit>
    <TextUnit id="3385" loc="5.446">cum fremitu uultus tacita per nubila penna</TextUnit>
    <TextUnit id="3386" loc="5.447">intrauit toruum Gortynia lumen harundo</TextUnit>
    <TextUnit id="3387" loc="5.448">auertitque uirum. fugientis ad agmina consul</TextUnit>
    <TextUnit id="3388" loc="5.449">intorquet tergo iaculum, quod tegmine nudas</TextUnit>
    <TextUnit id="3389" loc="5.450">inrupit costas hirtoque a pectore primum</TextUnit>
    <TextUnit id="3390" loc="5.451">mucronem ostendit. rapidus conuellere temptat</TextUnit>
    <TextUnit id="3391" loc="5.452">qua nasci ferrum fulgenti cuspide cernit,</TextUnit>
    <TextUnit id="3392" loc="5.453">donec abundanter defuso sanguine late</TextUnit>
    <TextUnit id="3393" loc="5.454">procubuit moriens et telum uulnere pressit.</TextUnit>
    <TextUnit id="3394" loc="5.455">spiritus exundans uicinum puluere moto</TextUnit>
    <TextUnit id="3395" loc="5.456">perflauit campum et nubem dispersit in auras.</TextUnit>
    <TextUnit id="3396" loc="5.457">Nec minor interea tumulis siluisque fremebat</TextUnit>
    <TextUnit id="3397" loc="5.458">diuersis Mauors, uariaque per ardua pugna</TextUnit>
    <TextUnit id="3398" loc="5.459">et saxa et dumi rorantes caede nitebant.</TextUnit>
    <TextUnit id="3399" loc="5.460">exitium trepidis letique et stragis acerbae</TextUnit>
    <TextUnit id="3400" loc="5.461">causa Sychaeus erat. Murranum ille eminus hasta</TextUnit>
    <TextUnit id="3401" loc="5.462">perculerat, quo non alius, cum bella silerent,</TextUnit>
    <TextUnit id="3402" loc="5.463">dulcius Oeagrios pulsabat pectine neruos.</TextUnit>
    <TextUnit id="3403" loc="5.464">occubuit silua in magna patriosque sub ipso</TextUnit>
    <TextUnit id="3404" loc="5.465">quaesiuit montis leto ac felicia Baccho</TextUnit>
    <TextUnit id="3405" loc="5.466">Aequana et Zephyro Surrentum molle salubri.</TextUnit>
    <TextUnit id="3406" loc="5.467">addiderat misero comitem pugnaeque ferocis</TextUnit>
    <TextUnit id="3407" loc="5.468">gaudebat tristi uictor nouitate Sychaeus.</TextUnit>
    <TextUnit id="3408" loc="5.469">palantis nam dum sequitur, peruaserat altam</TextUnit>
    <TextUnit id="3409" loc="5.470">in siluam et priscae reclinis ab ictibus ulmi</TextUnit>
    <TextUnit id="3410" loc="5.471">terga tuebatur trunco frustraque relictos</TextUnit>
    <TextUnit id="3411" loc="5.472">Tauranus comites suprema uoce ciebat.</TextUnit>
    <TextUnit id="3412" loc="5.473">transegit iuuenem ac perfossis incita membris</TextUnit>
    <TextUnit id="3413" loc="5.474">haesit in opposito cuspis Sidonia ligno.</TextUnit>
    <TextUnit id="3414" loc="5.475">Quid uobis, quaenam ira deum, uel mente sinistra</TextUnit>
    <TextUnit id="3415" loc="5.476">quae sedit formido, uiri? qui Marte relicto</TextUnit>
    <TextUnit id="3416" loc="5.477">ramorum quaesistis opem. non aequus in artis</TextUnit>
    <TextUnit id="3417" loc="5.478">nimirum rebus suasor metus. arguit asper</TextUnit>
    <TextUnit id="3418" loc="5.479">exitus euentu praui consulta timoris.</TextUnit>
    <TextUnit id="3419" loc="5.480">annosa excelsos tendebat in aethera ramos</TextUnit>
    <TextUnit id="3420" loc="5.481">aesculus, umbrosum magnas super ardua siluas</TextUnit>
    <TextUnit id="3421" loc="5.482">nubibus insertans altis caput, instar (aperto</TextUnit>
    <TextUnit id="3422" loc="5.483">si staret campo) nemoris, lateque tenebat</TextUnit>
    <TextUnit id="3423" loc="5.484">frondosi nigra tellurem roboris umbra.</TextUnit>
    <TextUnit id="3424" loc="5.485">par iuxta quercus longum molita per aeuum</TextUnit>
    <TextUnit id="3425" loc="5.486">uertice canenti proferre sub astra cacumen</TextUnit>
    <TextUnit id="3426" loc="5.487">diffusas patulo laxabat stipite frondes</TextUnit>
    <TextUnit id="3427" loc="5.488">umbrabatque coma summi fastigia montis.</TextUnit>
    <TextUnit id="3428" loc="5.489">huc Hennaea cohors, Triquetris quam miserat oris</TextUnit>
    <TextUnit id="3429" loc="5.490">rex, Arethusa, tuus, defendere nescia morti</TextUnit>
    <TextUnit id="3430" loc="5.491">dedecus et mentem nimio mutata pauore</TextUnit>
    <TextUnit id="3431" loc="5.492">certatim sese tulit ascendensque uicissim</TextUnit>
    <TextUnit id="3432" loc="5.493">pressit nutantis incerto pondere ramos.</TextUnit>
    <TextUnit id="3433" loc="5.494">mox alius super atque alius consistere tuto</TextUnit>
    <TextUnit id="3434" loc="5.495">dum certant, pars excussi (nam fragmine putri</TextUnit>
    <TextUnit id="3435" loc="5.496">ramorum et senio male fida fefellerat arbor),</TextUnit>
    <TextUnit id="3436" loc="5.497">pars trepidi celso inter tela cacumine pendent.</TextUnit>
    <TextUnit id="3437" loc="5.498">turbatos una properans consumere peste</TextUnit>
    <TextUnit id="3438" loc="5.499">corripit aeratam iam dudum in bella bipennem,</TextUnit>
    <TextUnit id="3439" loc="5.500">deposito clipeo mutatus tela, Sychaeus.</TextUnit>
    <TextUnit id="3440" loc="5.501">incumbunt sociae dextrae, magnoque fragore</TextUnit>
    <TextUnit id="3441" loc="5.502">pulsa gemit crebris succumbens ictibus arbos.</TextUnit>
    <TextUnit id="3442" loc="5.503">fluctuat infelix concusso stipite turba,</TextUnit>
    <TextUnit id="3443" loc="5.504">ceu, Zephyrus quatit antiquos ubi flamine lucos,</TextUnit>
    <TextUnit id="3444" loc="5.505">fronde super tremuli uix tota cacuminis haerens</TextUnit>
    <TextUnit id="3445" loc="5.506">iactatur nido pariter nutante uolucris.</TextUnit>
    <TextUnit id="3446" loc="5.507">procubuit tandem multa deuicta securi</TextUnit>
    <TextUnit id="3447" loc="5.508">suffugium infelix miseris et inhospita quercus</TextUnit>
    <TextUnit id="3448" loc="5.509">elisitque uirum spatiosa membra ruina.</TextUnit>
    <TextUnit id="3449" loc="5.510">Inde aliae cladum facies. contermina taedis</TextUnit>
    <TextUnit id="3450" loc="5.511">conlucet rapidoque inuoluitur aesculus igni.</TextUnit>
    <TextUnit id="3451" loc="5.512">iamque inter frondes arenti robore gliscens</TextUnit>
    <TextUnit id="3452" loc="5.513">uerticibus saeuis torquet Vulcanus anhelos</TextUnit>
    <TextUnit id="3453" loc="5.514">cum feruore globos flammarum et culmina torret.</TextUnit>
    <TextUnit id="3454" loc="5.515">nec tela interea cessant. semusta gementum</TextUnit>
    <TextUnit id="3455" loc="5.516">atque amplexa cadunt ardentis corpora ramos.</TextUnit>
    <TextUnit id="3456" loc="5.517">Haec inter miseranda uirum certamina consul</TextUnit>
    <TextUnit id="3457" loc="5.518">ecce aderat uoluens iram exitiumque Sychaeo.</TextUnit>
    <TextUnit id="3458" loc="5.519">at iuuenis dubio tantae discrimine pugnae</TextUnit>
    <TextUnit id="3459" loc="5.520">occupat euentum telo temptare priorem.</TextUnit>
    <TextUnit id="3460" loc="5.521">cui medio leuiter clipeo stetit aeris in ora</TextUnit>
    <TextUnit id="3461" loc="5.522">cuspis et oppositas uetita est tramittere crates.</TextUnit>
    <TextUnit id="3462" loc="5.523">sed non et consul misso concredere telo</TextUnit>
    <TextUnit id="3463" loc="5.524">fortunam optatae caedis parat, at latus ense</TextUnit>
    <TextUnit id="3464" loc="5.525">haurit: nec crudae tardarunt tegmina parmae.</TextUnit>
    <TextUnit id="3465" loc="5.526">labitur infelix atque adpetit ore cruento</TextUnit>
    <TextUnit id="3466" loc="5.527">tellurem expirans. tum diffundente per artus</TextUnit>
    <TextUnit id="3467" loc="5.528">frigore se Stygio manantem in uiscera mortem</TextUnit>
    <TextUnit id="3468" loc="5.529">accipit et longo componit lumina somno.</TextUnit>
    <TextUnit id="3469" loc="5.530">Atque ea dum uariis permixtus tristia Mauors</TextUnit>
    <TextUnit id="3470" loc="5.531">casibus alternat, iam castris Mago relictis,</TextUnit>
    <TextUnit id="3471" loc="5.532">iam Libyae ductor properantia signa citato</TextUnit>
    <TextUnit id="3472" loc="5.533">raptabant cursu et cessata reponere hauebant</TextUnit>
    <TextUnit id="3473" loc="5.534">tempora caede uirum ac multo pensare cruore.</TextUnit>
    <TextUnit id="3474" loc="5.535">it globus intorquens nigranti turbine nubem</TextUnit>
    <TextUnit id="3475" loc="5.536">pulueris, et surgit sublatis campus harenis,</TextUnit>
    <TextUnit id="3476" loc="5.537">quaque ferens gressum flectit uestigia ductor,</TextUnit>
    <TextUnit id="3477" loc="5.538">undanti circum tempestas acta procella</TextUnit>
    <TextUnit id="3478" loc="5.539">uoluitur atque altos operit caligine montis.</TextUnit>
    <TextUnit id="3479" loc="5.540">occubuere femur Fontanus, Buta canorum</TextUnit>
    <TextUnit id="3480" loc="5.541">transfixi guttur, pressoque e uulnere cuspis</TextUnit>
    <TextUnit id="3481" loc="5.542">prospexit terga. hunc tristes luxere Fregellae</TextUnit>
    <TextUnit id="3482" loc="5.543">multiplicem proauis, hunc mater Anagnia fleuit.</TextUnit>
    <TextUnit id="3483" loc="5.544">haud dispar fortuna tibi, Laeuine, sed auso</TextUnit>
    <TextUnit id="3484" loc="5.545">non eadem. neque enim Tyrio concurrere regi</TextUnit>
    <TextUnit id="3485" loc="5.546">temptas, sed lectus par ad certamen Ithemon</TextUnit>
    <TextUnit id="3486" loc="5.547">Autololum moderator erat; quem poplite caeso</TextUnit>
    <TextUnit id="3487" loc="5.548">dum spoliat, grauis immiti cum turbine costas</TextUnit>
    <TextUnit id="3488" loc="5.549">fraxinus inrupit, conlapsaque membra sub ictu</TextUnit>
    <TextUnit id="3489" loc="5.550">hoste super fuso subita cecidere ruina.</TextUnit>
    <TextUnit id="3490" loc="5.555">Quem postquam Libyae ductor uirtute feroci</TextUnit>
    <TextUnit id="3491" loc="5.556">exultare uidet (namque illi uulnere praeceps</TextUnit>
    <TextUnit id="3492" loc="5.557">terga dabat leuibus diffisus Arauricus armis),</TextUnit>
    <TextUnit id="3493" loc="5.558">acrius hoc, pulchro Mauorte accensus in iram</TextUnit>
    <TextUnit id="3494" loc="5.559">et dignum sese ratus in certamina saeuo</TextUnit>
    <TextUnit id="3495" loc="5.560">comminus ire uiro, referenti e corpore telum</TextUnit>
    <TextUnit id="3496" loc="5.561">aduolat et fodiens pectus: Laudande laborum,</TextUnit>
    <TextUnit id="3497" loc="5.562">quisquis es, haud alia decuit te occumbere dextra.</TextUnit>
    <TextUnit id="3498" loc="5.563">ad manis leti perfer decus. Itala gentis</TextUnit>
    <TextUnit id="3499" loc="5.564">ni tibi origo foret, uita donatus abires.”</TextUnit>
    <TextUnit id="3500" loc="5.565">hinc Fadum petit et ueterem bellare Labicum,</TextUnit>
    <TextUnit id="3501" loc="5.566">cui Siculis quondam terris congressus Hamilcar</TextUnit>
    <TextUnit id="3502" loc="5.567">clarum spectato dederat certamine nomen.</TextUnit>
    <TextUnit id="3503" loc="5.568">immemor annorum seniumque oblitus in arma</TextUnit>
    <TextUnit id="3504" loc="5.569">ille quidem cruda mente et uiridissimus irae</TextUnit>
    <TextUnit id="3505" loc="5.570">ibat, sed uani frigentem in Marte senectam</TextUnit>
    <TextUnit id="3506" loc="5.571">prodebant ictus: stipula crepitabat inani</TextUnit>
    <TextUnit id="3507" loc="5.572">ignis iners cassamque dabat sine robore flammam.</TextUnit>
    <TextUnit id="3508" loc="5.573">quem postquam accepit patrio monstrante superbum</TextUnit>
    <TextUnit id="3509" loc="5.574">armigero Poenum ductor, Certamina primae</TextUnit>
    <TextUnit id="3510" loc="5.575">hic lue nunc” inquit pugnae: te notus Hamilcar</TextUnit>
    <TextUnit id="3511" loc="5.576">hac trahit ad manis dextra.” tum librat ab aure</TextUnit>
    <TextUnit id="3512" loc="5.577">intorquens iaculum et uersantem in uulnere sese</TextUnit>
    <TextUnit id="3513" loc="5.578">transigit. extracta foedauit cuspide sanguis</TextUnit>
    <TextUnit id="3514" loc="5.579">canitiem et longos finiuit morte labores.</TextUnit>
    <TextUnit id="3515" loc="5.580">nec minus Herminium primis obtruncat in armis,</TextUnit>
    <TextUnit id="3516" loc="5.581">adsuetum, Trasimenne, tuos praedantibus hamis</TextUnit>
    <TextUnit id="3517" loc="5.582">exhaurire lacus patriaeque alimenta senectae</TextUnit>
    <TextUnit id="3518" loc="5.583">ducere suspenso per stagna iacentia lino.</TextUnit>
    <TextUnit id="3519" loc="5.584">interea exanimem maesti super arma Sychaeum</TextUnit>
    <TextUnit id="3520" loc="5.585">portabant Poeni corpusque in castra ferebant.</TextUnit>
    <TextUnit id="3521" loc="5.586">quos ubi conspexit tristi clamore ruentis</TextUnit>
    <TextUnit id="3522" loc="5.587">ductor, praesago percussus pectora luctu,</TextUnit>
    <TextUnit id="3523" loc="5.588">Quinam” inquit dolor, o socii, quemue ira deorum</TextUnit>
    <TextUnit id="3524" loc="5.589">eripuit nobis? num te, dulcedine laudis</TextUnit>
    <TextUnit id="3525" loc="5.590">flagrantem et nimio primi Mauortis amore</TextUnit>
    <TextUnit id="3526" loc="5.591">atra, Sychaee, dies properato funere carpsit?”</TextUnit>
    <TextUnit id="3527" loc="5.592">utque dato gemitu lacrimae adsensere ferentum</TextUnit>
    <TextUnit id="3528" loc="5.593">et dictus pariter caedis maerentibus auctor,</TextUnit>
    <TextUnit id="3529" loc="5.594">Cerno” ait aduerso pulchrum sub pectore uulnus</TextUnit>
    <TextUnit id="3530" loc="5.595">cuspidis Iliacae. dignus Carthagine, dignus</TextUnit>
    <TextUnit id="3531" loc="5.596">Hasdrubale ad manis ibis, nec te optima mater</TextUnit>
    <TextUnit id="3532" loc="5.597">dissimilem lugebit auis, Stygiaue sub umbra</TextUnit>
    <TextUnit id="3533" loc="5.598">degenerem cernens noster uitabit Hamilcar.</TextUnit>
    <TextUnit id="3534" loc="5.599">at mihi Flaminius, tam maesti causa doloris,</TextUnit>
    <TextUnit id="3535" loc="5.600">morte sua minuat luctus. haec pompa sequetur</TextUnit>
    <TextUnit id="3536" loc="5.601">exequias, seroque emptum uolet impia Roma</TextUnit>
    <TextUnit id="3537" loc="5.602">non uiolasse mei corpus mucrone Sychaei.”</TextUnit>
    <TextUnit id="3538" loc="5.603">Sic memorans torquet fumantem ex ore uaporem,</TextUnit>
    <TextUnit id="3539" loc="5.604">iraque anhelatum proturbat pectore murmur,</TextUnit>
    <TextUnit id="3540" loc="5.605">ut multo accensis feruore exuberat undis</TextUnit>
    <TextUnit id="3541" loc="5.606">clausus ubi exusto liquor indignatur aeno.</TextUnit>
    <TextUnit id="3542" loc="5.607">tum praeceps ruit in medios solumque fatigat</TextUnit>
    <TextUnit id="3543" loc="5.608">Flaminium incessens. nec dicto segnius ille</TextUnit>
    <TextUnit id="3544" loc="5.609">bella capessebat, propiorque insurgere Mauors</TextUnit>
    <TextUnit id="3545" loc="5.610">coeperat, et campo iunctus iam stabat uterque,</TextUnit>
    <TextUnit id="3546" loc="5.611">cum subitus per saxa fragor, motique repente,</TextUnit>
    <TextUnit id="3547" loc="5.612">horrendum, colles et summa cacumina totis</TextUnit>
    <TextUnit id="3548" loc="5.613">intremuere iugis. nutant in uertice siluae</TextUnit>
    <TextUnit id="3549" loc="5.614">pinifero fractaeque ruunt super agmina rupes.</TextUnit>
    <TextUnit id="3550" loc="5.615">immugit penitus conuulsis ima cauernis</TextUnit>
    <TextUnit id="3551" loc="5.616">dissiliens tellus nec paruos rumpit hiatus,</TextUnit>
    <TextUnit id="3552" loc="5.617">atque umbras late Stygias immensa uorago</TextUnit>
    <TextUnit id="3553" loc="5.618">faucibus ostendit patulis, manesque profundi</TextUnit>
    <TextUnit id="3554" loc="5.619">antiquum expauere diem. lacus ater in altos</TextUnit>
    <TextUnit id="3555" loc="5.620">sublatus montis et sede excussus auita</TextUnit>
    <TextUnit id="3556" loc="5.621">lauit Tyrrhenas ignota aspergine siluas.</TextUnit>
    <TextUnit id="3557" loc="5.622">iamque eadem populos magnorumque oppida regum</TextUnit>
    <TextUnit id="3558" loc="5.623">tempestas et dira lues strauitque tulitque.</TextUnit>
    <TextUnit id="3559" loc="5.624">ac super haec reflui pugnarunt montibus amnes,</TextUnit>
    <TextUnit id="3560" loc="5.625">et retro fluctus torsit mare. monte relicto</TextUnit>
    <TextUnit id="3561" loc="5.626">Apenninicolae fugere ad litora Fauni.</TextUnit>
    <TextUnit id="3562" loc="5.627">pugnabat tamen (heu belli uecordia!) miles,</TextUnit>
    <TextUnit id="3563" loc="5.628">iactatus titubante solo, tremebundaque tela,</TextUnit>
    <TextUnit id="3564" loc="5.629">subducta tellure ruens, torquebat in hostem,</TextUnit>
    <TextUnit id="3565" loc="5.630">donec pulsa uagos cursus ad litora uertit</TextUnit>
    <TextUnit id="3566" loc="5.631">mentis inops stagnisque inlata est Daunia pubes.</TextUnit>
    <TextUnit id="3567" loc="5.632">quis consul terga increpitans (nam turbine motae</TextUnit>
    <TextUnit id="3568" loc="5.633">ablatus terrae inciderat): Quid deinde, quid, oro,</TextUnit>
    <TextUnit id="3569" loc="5.634">restat, io, profugis? uos en ad moenia Romae</TextUnit>
    <TextUnit id="3570" loc="5.635">ducitis Hannibalem, uos in Tarpeia Tonantis</TextUnit>
    <TextUnit id="3571" loc="5.636">tecta faces ferrumque datis. sta, miles, et acris</TextUnit>
    <TextUnit id="3572" loc="5.637">disce ex me pugnas, uel si pugnare negatum,</TextUnit>
    <TextUnit id="3573" loc="5.638">disce mori. dabit exemplum non uile futuris</TextUnit>
    <TextUnit id="3574" loc="5.639">Flaminius. ne terga Libys, ne Cantaber umquam</TextUnit>
    <TextUnit id="3575" loc="5.640">consulis aspiciat. solus, si tanta libido</TextUnit>
    <TextUnit id="3576" loc="5.641">est uobis rabiesque fugae, tela omnia solus</TextUnit>
    <TextUnit id="3577" loc="5.642">pectore consumo et moriens fugiente per auras</TextUnit>
    <TextUnit id="3578" loc="5.643">hac anima uestras reuocabo ad proelia dextras.”</TextUnit>
    <TextUnit id="3579" loc="5.644">Dumque ea commemorat densosque obit obuius hostis,</TextUnit>
    <TextUnit id="3580" loc="5.645">aduolat ora ferus mentemque Ducarius. acri</TextUnit>
    <TextUnit id="3581" loc="5.646">nomen erat gentile uiro, fusisque cateruis</TextUnit>
    <TextUnit id="3582" loc="5.647">Boiorum quondam patriis antiqua gerebat</TextUnit>
    <TextUnit id="3583" loc="5.648">uulnera barbaricae mentis, noscensque superbi</TextUnit>
    <TextUnit id="3584" loc="5.649">uictoris uultus Tune” inquit maximus ille</TextUnit>
    <TextUnit id="3585" loc="5.650">Boiorum terror? libet hoc cognoscere telo,</TextUnit>
    <TextUnit id="3586" loc="5.651">corporis an tanti manet de uulnere sanguis.</TextUnit>
    <TextUnit id="3587" loc="5.652">nec uos paeniteat, populares, fortibus umbris</TextUnit>
    <TextUnit id="3588" loc="5.653">hoc mactare caput: nostros hic curribus egit</TextUnit>
    <TextUnit id="3589" loc="5.654">insistens uictos alta ad Capitolia patres.</TextUnit>
    <TextUnit id="3590" loc="5.655">ultrix hora uocat.” pariter tunc undique fusis</TextUnit>
    <TextUnit id="3591" loc="5.656">obruitur telis, nimboque ruente per auras</TextUnit>
    <TextUnit id="3592" loc="5.657">contectus nulli dextra iactare reliquit</TextUnit>
    <TextUnit id="3593" loc="5.658">Flaminium cecidisse sua. nec pugna perempto</TextUnit>
    <TextUnit id="3594" loc="5.659">ulterior ductore fuit. namque agmine denso</TextUnit>
    <TextUnit id="3595" loc="5.660">primores iuuenum, laeua ob discrimina Martis</TextUnit>
    <TextUnit id="3596" loc="5.661">infensi superis dextrisque et cernere Poenum</TextUnit>
    <TextUnit id="3597" loc="5.662">uictorem plus morte rati, super ocius omnes</TextUnit>
    <TextUnit id="3598" loc="5.663">membra ducis stratosque artus certamine magno</TextUnit>
    <TextUnit id="3599" loc="5.664">telaque corporaque et non fausto Marte cruentas</TextUnit>
    <TextUnit id="3600" loc="5.665">iniecere manus. sic densi caedis aceruo</TextUnit>
    <TextUnit id="3601" loc="5.666">ceu tumulo texere uirum. tum, strage per undas</TextUnit>
    <TextUnit id="3602" loc="5.667">per siluas sparsa perque altam sanguine uallem,</TextUnit>
    <TextUnit id="3603" loc="5.668">in medias fratre inuectus comitante cateruas</TextUnit>
    <TextUnit id="3604" loc="5.669">caesorum iuuenum Poenus Quae uulnera cernis,</TextUnit>
    <TextUnit id="3605" loc="5.670">quas mortes!” inquit premit omnis dextera ferrum,</TextUnit>
    <TextUnit id="3606" loc="5.671">armatusque iacet seruans certamina miles.</TextUnit>
    <TextUnit id="3607" loc="5.672">hos, en, hos obitus nostrae spectate cohortes!</TextUnit>
    <TextUnit id="3608" loc="5.673">fronte minae durant, et stant in uultibus irae.</TextUnit>
    <TextUnit id="3609" loc="5.674">et uereor, ne, quae tanta creat indole tellus</TextUnit>
    <TextUnit id="3610" loc="5.675">magnanimos fecunda uiros, huic fata dicarint</TextUnit>
    <TextUnit id="3611" loc="5.676">imperium, atque ipsis deuincat cladibus orbem.”</TextUnit>
    <TextUnit id="3612" loc="5.677">Sic fatus cessit nocti; finemque dedere</TextUnit>
    <TextUnit id="3613" loc="5.678">caedibus infusae subducto sole tenebrae.</TextUnit>
    <TextUnit id="3614" loc="6.1">Iam, Tartessiaco quos soluerat aequore Titan</TextUnit>
    <TextUnit id="3615" loc="6.2">in noctem diffusus, equos iungebat Eois</TextUnit>
    <TextUnit id="3616" loc="6.3">litoribus, primique nouo Phaethonte retecti</TextUnit>
    <TextUnit id="3617" loc="6.4">Seres lanigeris repetebant uellera lucis,</TextUnit>
    <TextUnit id="3618" loc="6.5">et foeda ante oculos strages, propiusque patebat</TextUnit>
    <TextUnit id="3619" loc="6.6">insani Mauortis opus: simul arma uirique</TextUnit>
    <TextUnit id="3620" loc="6.7">ac mixtus sonipes dextraeque in uulnere caesi</TextUnit>
    <TextUnit id="3621" loc="6.8">haerentes hostis, passim clipeique iubaeque</TextUnit>
    <TextUnit id="3622" loc="6.9">atque artus trunci capitum fractusque iacebat</TextUnit>
    <TextUnit id="3623" loc="6.10">ossibus in duris ensis. nec cernere deerat</TextUnit>
    <TextUnit id="3624" loc="6.11">frustra seminecum quaerentia lumina caelum.</TextUnit>
    <TextUnit id="3625" loc="6.12">tum spumans sanie lacus et fluitantia summo</TextUnit>
    <TextUnit id="3626" loc="6.13">aeternum tumulis orbata cadauera ponto.</TextUnit>
    <TextUnit id="3627" loc="6.14">Nec tamen aduersis ruerat tota Itala uirtus.</TextUnit>
    <TextUnit id="3628" loc="6.15">Bruttius ingenti miserandae caedis aceruo,</TextUnit>
    <TextUnit id="3629" loc="6.16">non aequum ostentans confosso corpore Martem,</TextUnit>
    <TextUnit id="3630" loc="6.17">extulerat uix triste caput truncosque trahebat</TextUnit>
    <TextUnit id="3631" loc="6.18">per stragem neruis interlabentibus artus,</TextUnit>
    <TextUnit id="3632" loc="6.19">tenuis opum, non patre nitens linguaue, sed asper</TextUnit>
    <TextUnit id="3633" loc="6.20">ense, nec e Volsca quisquam uir gente redemit</TextUnit>
    <TextUnit id="3634" loc="6.21">plus aeui nece magnanima. puer addere sese</TextUnit>
    <TextUnit id="3635" loc="6.22">pubescente gena castris optarat et acri</TextUnit>
    <TextUnit id="3636" loc="6.23">Flaminio spectatus erat, cum Celtica uictor</TextUnit>
    <TextUnit id="3637" loc="6.24">obrueret bello diuis melioribus arma.</TextUnit>
    <TextUnit id="3638" loc="6.25">inde honor ac sacrae custodia Marte sub omni</TextUnit>
    <TextUnit id="3639" loc="6.26">alitis: hinc causam nutriuit gloria leti.</TextUnit>
    <TextUnit id="3640" loc="6.27">namque necis certus, captae prohibere nequiret</TextUnit>
    <TextUnit id="3641" loc="6.28">cum Poenos aquilae, postquam subsidere fata</TextUnit>
    <TextUnit id="3642" loc="6.29">uiderat et magna pugnam inclinare ruina,</TextUnit>
    <TextUnit id="3643" loc="6.30">occulere interdum et terrae mandare parabat.</TextUnit>
    <TextUnit id="3644" loc="6.31">sed subitis uictus telis labentia membra</TextUnit>
    <TextUnit id="3645" loc="6.32">prostrauit super ac mentita morte tegebat.</TextUnit>
    <TextUnit id="3646" loc="6.33">uerum ubi lux nocte e Stygia miseroque sopore</TextUnit>
    <TextUnit id="3647" loc="6.34">reddita, uicini de strage cadaueris hasta</TextUnit>
    <TextUnit id="3648" loc="6.35">erigitur soloque uigens conamine late</TextUnit>
    <TextUnit id="3649" loc="6.36">stagnantem caede et facilem discedere terram</TextUnit>
    <TextUnit id="3650" loc="6.37">ense fodit, clausamque aquilae infelicis adorans</TextUnit>
    <TextUnit id="3651" loc="6.38">effigiem, palmis languentibus aequat harenas.</TextUnit>
    <TextUnit id="3652" loc="6.39">supremus fessi tenuis tum cessit in auras</TextUnit>
    <TextUnit id="3653" loc="6.40">halitus et magnam misit sub Tartara mentem.</TextUnit>
    <TextUnit id="3654" loc="6.41">Iuxta cernere erat meritae sibi poscere carmen</TextUnit>
    <TextUnit id="3655" loc="6.42">uirtutis sacram rabiem. Laeuinus, ab alto</TextUnit>
    <TextUnit id="3656" loc="6.43">Priuerno, uitis Latiae praesignis honore,</TextUnit>
    <TextUnit id="3657" loc="6.44">exanimum Nasamona Tyren super ipse iacebat</TextUnit>
    <TextUnit id="3658" loc="6.45">exanimis: non hasta uiro, non ensis: in artis</TextUnit>
    <TextUnit id="3659" loc="6.46">abstulerat Fors arma. tamen certamine nudo</TextUnit>
    <TextUnit id="3660" loc="6.47">inuenit Marti telum dolor. ore cruento</TextUnit>
    <TextUnit id="3661" loc="6.48">pugnatum, ferrique uicem dens praebuit irae.</TextUnit>
    <TextUnit id="3662" loc="6.49">iam lacerae nares foedataque lumina morsu,</TextUnit>
    <TextUnit id="3663" loc="6.50">iam truncum raptis caput auribus, ipsaque diris</TextUnit>
    <TextUnit id="3664" loc="6.51">frons depasta modis, et sanguine abundat hiatus;</TextUnit>
    <TextUnit id="3665" loc="6.52">nec satias, donec mandentia linqueret ora</TextUnit>
    <TextUnit id="3666" loc="6.53">spiritus et plenos rictus mors atra teneret.</TextUnit>
    <TextUnit id="3667" loc="6.54">Talia dum praebet tristis miracula uirtus,</TextUnit>
    <TextUnit id="3668" loc="6.55">diuerso interea fugientes saucia turba</TextUnit>
    <TextUnit id="3669" loc="6.56">iactantur casu siluisque per auia caecis</TextUnit>
    <TextUnit id="3670" loc="6.57">ablati furtim multo cum uulnere solos</TextUnit>
    <TextUnit id="3671" loc="6.58">per noctem metantur agros. sonus omnis et aura</TextUnit>
    <TextUnit id="3672" loc="6.59">exterrent pennaque leui commota uolucris.</TextUnit>
    <TextUnit id="3673" loc="6.60">non sopor aut menti requies. agit asper acerba</TextUnit>
    <TextUnit id="3674" loc="6.61">nunc Mago attonitos, nunc arduus Hannibal hasta.</TextUnit>
    <TextUnit id="3675" loc="6.62">Serranus, clarum nomen, tua, Regule, proles,</TextUnit>
    <TextUnit id="3676" loc="6.63">qui longum semper fama gliscente per aeuum</TextUnit>
    <TextUnit id="3677" loc="6.64">infidis seruasse fidem memorabere Poenis,</TextUnit>
    <TextUnit id="3678" loc="6.65">flore nitens primo, patriis heu Punica bella</TextUnit>
    <TextUnit id="3679" loc="6.66">auspiciis ingressus erat, miseramque parentem</TextUnit>
    <TextUnit id="3680" loc="6.67">et dulcis tristi repetebat sorte penates</TextUnit>
    <TextUnit id="3681" loc="6.68">saucius. haud illi comitum super ullus, et atris</TextUnit>
    <TextUnit id="3682" loc="6.69">uulneribus qui ferret opem: per deuia, fractae</TextUnit>
    <TextUnit id="3683" loc="6.70">innitens hastae furtoque ereptus opacae</TextUnit>
    <TextUnit id="3684" loc="6.71">noctis, iter tacitum Perusina ferebat in arua.</TextUnit>
    <TextUnit id="3685" loc="6.72">hic fessus parui, quaecumque ibi fata darentur,</TextUnit>
    <TextUnit id="3686" loc="6.73">limina pulsabat tecti, cum membra cubili</TextUnit>
    <TextUnit id="3687" loc="6.74">euoluens non tarda Marus (uetus ille parentis</TextUnit>
    <TextUnit id="3688" loc="6.75">miles et haud surda tractarat proelia fama)</TextUnit>
    <TextUnit id="3689" loc="6.76">procedit renouata focis et paupere Vesta</TextUnit>
    <TextUnit id="3690" loc="6.77">lumina praetendens. utque ora agnouit et aegrum</TextUnit>
    <TextUnit id="3691" loc="6.78">uulneribus diris ac, lamentabile uisu,</TextUnit>
    <TextUnit id="3692" loc="6.79">lapsantis fultum truncata cuspide gressus,</TextUnit>
    <TextUnit id="3693" loc="6.80">funesti rumore mali iam saucius aures:</TextUnit>
    <TextUnit id="3694" loc="6.81">Quod scelus, o nimius uitae nimiumque ferendis</TextUnit>
    <TextUnit id="3695" loc="6.82">aduersis genitus, cerno? te, maxime, uidi,</TextUnit>
    <TextUnit id="3696" loc="6.83">ductorum, cum captiuo Carthaginis arcem</TextUnit>
    <TextUnit id="3697" loc="6.84">terreres uultu, crimen culpamque Tonantis,</TextUnit>
    <TextUnit id="3698" loc="6.85">occidere atque hausi, quem non Sidonia tecta</TextUnit>
    <TextUnit id="3699" loc="6.86">expulerint euersa meo de corde, dolorem.</TextUnit>
    <TextUnit id="3700" loc="6.87">estis ubi en iterum, superi? dat pectora ferro</TextUnit>
    <TextUnit id="3701" loc="6.88">Regulus, ac stirpem tantae periura recidit</TextUnit>
    <TextUnit id="3702" loc="6.89">surgentem Carthago domus.” inde aegra reponit</TextUnit>
    <TextUnit id="3703" loc="6.90">membra toro, nec ferre rudis medicamina (quippe</TextUnit>
    <TextUnit id="3704" loc="6.91">callebat bellis) nunc purgat uulnera lympha,</TextUnit>
    <TextUnit id="3705" loc="6.92">nunc mulcet sucis. ligat inde ac uellera molli</TextUnit>
    <TextUnit id="3706" loc="6.93">circumdat tactu et torpentis mitigat artus.</TextUnit>
    <TextUnit id="3707" loc="6.94">exin cura seni tristem depellere fesso</TextUnit>
    <TextUnit id="3708" loc="6.95">ore sitim et parca uires accersere mensa.</TextUnit>
    <TextUnit id="3709" loc="6.96">quae postquam properata, sopor sua munera tandem</TextUnit>
    <TextUnit id="3710" loc="6.97">applicat et mitem fundit per membra quietem.</TextUnit>
    <TextUnit id="3711" loc="6.98">necdum exorta dies, Marus instat uulneris aestus:</TextUnit>
    <TextUnit id="3712" loc="6.99">expertis medicare modis gratumque teporem</TextUnit>
    <TextUnit id="3713" loc="6.100">exutus senium trepida pietate ministrat.</TextUnit>
    <TextUnit id="3714" loc="6.101">Hic iuuenis maestos tollens ad sidera uultus</TextUnit>
    <TextUnit id="3715" loc="6.102">cum gemitu lacrimisque simul: Si culmina nondum</TextUnit>
    <TextUnit id="3716" loc="6.103">Tarpeia exosus damnasti sceptra Quirini,</TextUnit>
    <TextUnit id="3717" loc="6.104">extremas Italum res Ausoniamque ruentem</TextUnit>
    <TextUnit id="3718" loc="6.105">aspice,” ait genitor, tandemque aduerte procellis</TextUnit>
    <TextUnit id="3719" loc="6.106">aequos Iliacis oculos. amisimus Alpes,</TextUnit>
    <TextUnit id="3720" loc="6.107">nec deinde aduersis modus est: Ticinus et ater</TextUnit>
    <TextUnit id="3721" loc="6.108">stragibus Eridanus, tuque insignite tropaeis</TextUnit>
    <TextUnit id="3722" loc="6.109">Sidoniis Trebia et tellus lacrimabilis Arni.</TextUnit>
    <TextUnit id="3723" loc="6.110">sed quid ego haec? grauior quanto uis ecce malorum!</TextUnit>
    <TextUnit id="3724" loc="6.111">uidi crescentis Trasimenni caedibus undas,</TextUnit>
    <TextUnit id="3725" loc="6.112">prostrataque uirum mole inter tela cadentem</TextUnit>
    <TextUnit id="3726" loc="6.113">uidi Flaminium. testor, mea numina, manes</TextUnit>
    <TextUnit id="3727" loc="6.114">dignam me poenae tum nobilitate paternae</TextUnit>
    <TextUnit id="3728" loc="6.115">strage hostis quaesisse necem, ni tristia letum,</TextUnit>
    <TextUnit id="3729" loc="6.116">ut quondam patri, nobis quoque fata negassent.”</TextUnit>
    <TextUnit id="3730" loc="6.117">Cetera †aceruantem questu lenire laborans</TextUnit>
    <TextUnit id="3731" loc="6.118">effatur senior: Patrio, fortissime, ritu</TextUnit>
    <TextUnit id="3732" loc="6.119">quicquid adest duri et rerum inclinata feramus.</TextUnit>
    <TextUnit id="3733" loc="6.120">talis lege deum cliuoso tramite uitae</TextUnit>
    <TextUnit id="3734" loc="6.121">per uarios praeceps casus rota uoluitur aeui.</TextUnit>
    <TextUnit id="3735" loc="6.122">sat tibi, sat magna et totum uulgata per orbem</TextUnit>
    <TextUnit id="3736" loc="6.123">stant documenta domus: sacer ille et numine nullo</TextUnit>
    <TextUnit id="3737" loc="6.124">inferior, tuus ille parens decora alta parauit</TextUnit>
    <TextUnit id="3738" loc="6.125">restando aduersis nec uirtutem exuit ullam</TextUnit>
    <TextUnit id="3739" loc="6.126">ante reluctantis liquit quam spiritus artus.</TextUnit>
    <TextUnit id="3740" loc="6.127">uix puerile mihi tempus confecerat aetas,</TextUnit>
    <TextUnit id="3741" loc="6.128">cum primo malas signabat Regulus aeuo.</TextUnit>
    <TextUnit id="3742" loc="6.129">accessi comes, atque omnis sociauimus annos,</TextUnit>
    <TextUnit id="3743" loc="6.130">donec dis Italae uisum est extinguere lumen</TextUnit>
    <TextUnit id="3744" loc="6.131">gentis, in egregio cuius sibi pectore sedem</TextUnit>
    <TextUnit id="3745" loc="6.132">ceperat alma Fides mentemque amplexa tenebat.</TextUnit>
    <TextUnit id="3746" loc="6.133">ille ensem nobis magnorum hunc instar honorum</TextUnit>
    <TextUnit id="3747" loc="6.134">uirtutisque ergo dedit et, sordentia fumo</TextUnit>
    <TextUnit id="3748" loc="6.135">quae cernis nunc, frena (sed est argenteus ollis</TextUnit>
    <TextUnit id="3749" loc="6.136">fulgor). nec cuiquam Marus est post talia dona</TextUnit>
    <TextUnit id="3750" loc="6.137">non praelatus eques. uerum superauit honores</TextUnit>
    <TextUnit id="3751" loc="6.138">omnis hasta meos. cui me libare Lyaei</TextUnit>
    <TextUnit id="3752" loc="6.139">quod cernis latices, dignum cognoscere causam.</TextUnit>
    <TextUnit id="3753" loc="6.140">Turbidus arentis lento pede sulcat harenas</TextUnit>
    <TextUnit id="3754" loc="6.141">Bagrada, non ullo Libycis in finibus amne</TextUnit>
    <TextUnit id="3755" loc="6.142">uictus limosas extendere latius undas</TextUnit>
    <TextUnit id="3756" loc="6.143">et stagnante uado patulos inuoluere campos.</TextUnit>
    <TextUnit id="3757" loc="6.144">hic studio laticum, quorum est haud prodiga tellus,</TextUnit>
    <TextUnit id="3758" loc="6.145">per ripas laeti saeuis consedimus aruis.</TextUnit>
    <TextUnit id="3759" loc="6.146">lucus iners iuxta Stygium pallentibus umbris</TextUnit>
    <TextUnit id="3760" loc="6.147">seruabat sine sole nemus, crassusque per auras</TextUnit>
    <TextUnit id="3761" loc="6.148">halitus erumpens taetrum expirabat odorem.</TextUnit>
    <TextUnit id="3762" loc="6.149">intus dira domus curuoque immanis in antro</TextUnit>
    <TextUnit id="3763" loc="6.150">sub terra specus et tristes sine luce tenebrae.</TextUnit>
    <TextUnit id="3764" loc="6.151">horror mente redit. monstrum exitiabile et ira</TextUnit>
    <TextUnit id="3765" loc="6.152">telluris genitum, cui par uix uiderit aetas</TextUnit>
    <TextUnit id="3766" loc="6.153">ulla uirum, serpens centum porrectus in ulnas</TextUnit>
    <TextUnit id="3767" loc="6.154">letalem ripam et lucos habitabat Auernos.</TextUnit>
    <TextUnit id="3768" loc="6.155">ingluuiem immensi uentris grauidamque uenenis</TextUnit>
    <TextUnit id="3769" loc="6.156">aluum deprensi satiabant fonte leones</TextUnit>
    <TextUnit id="3770" loc="6.157">aut acta ad fluuium torrenti lampade solis</TextUnit>
    <TextUnit id="3771" loc="6.158">armenta et tractae foeda grauitate per auras</TextUnit>
    <TextUnit id="3772" loc="6.159">ac tabe adflatus uolucres. semesa iacebant</TextUnit>
    <TextUnit id="3773" loc="6.160">ossa solo informi dape quae repletus et asper</TextUnit>
    <TextUnit id="3774" loc="6.161">uastatis gregibus nigro ructarat in antro.</TextUnit>
    <TextUnit id="3775" loc="6.162">isque ubi feruenti concepta incendia pastu</TextUnit>
    <TextUnit id="3776" loc="6.163">gurgite mulcebat rapido et spumantibus undis,</TextUnit>
    <TextUnit id="3777" loc="6.164">nondum etiam toto demersus corpore in amnem</TextUnit>
    <TextUnit id="3778" loc="6.165">iam caput aduersae ponebat margine ripae.</TextUnit>
    <TextUnit id="3779" loc="6.166">imprudens tantae pestis gradiebar, Aquino</TextUnit>
    <TextUnit id="3780" loc="6.167">Apenninicola atque Vmbro comitatus Auente:</TextUnit>
    <TextUnit id="3781" loc="6.168">scire nemus faciemque loci explorare libebat.</TextUnit>
    <TextUnit id="3782" loc="6.169">iamque propinquantum tacitus penetrauit in artus</TextUnit>
    <TextUnit id="3783" loc="6.170">horror et occulto riguerunt frigore membra.</TextUnit>
    <TextUnit id="3784" loc="6.171">intramus tamen et Nymphas numenque precamur</TextUnit>
    <TextUnit id="3785" loc="6.172">gurgitis ignoti trepidosque et multa pauentis</TextUnit>
    <TextUnit id="3786" loc="6.173">arcano gressus audemus credere luco.</TextUnit>
    <TextUnit id="3787" loc="6.174">ecce e uestibulo primisque e faucibus antri</TextUnit>
    <TextUnit id="3788" loc="6.175">Tartareus turbo atque insano saeuior Euro</TextUnit>
    <TextUnit id="3789" loc="6.176">spiritus erumpit, uastoque e gurgite fusa</TextUnit>
    <TextUnit id="3790" loc="6.177">tempestas oritur, mixtam stridore procellam</TextUnit>
    <TextUnit id="3791" loc="6.178">Cerbereo torquens. pauefacti clade uicissim</TextUnit>
    <TextUnit id="3792" loc="6.179">aspicimus. resonare solum, tellusque moueri,</TextUnit>
    <TextUnit id="3793" loc="6.180">atque antrum ruere, et uisi procedere manes.</TextUnit>
    <TextUnit id="3794" loc="6.181">quantis armati caelum petiere Gigantes</TextUnit>
    <TextUnit id="3795" loc="6.182">anguibus, aut quantus Lernae lassauit in undis</TextUnit>
    <TextUnit id="3796" loc="6.183">Amphitryoniaden serpens, qualisque comantis</TextUnit>
    <TextUnit id="3797" loc="6.184">auro seruauit ramos Iunonius anguis:</TextUnit>
    <TextUnit id="3798" loc="6.185">tantus disiecta tellure sub astra coruscum</TextUnit>
    <TextUnit id="3799" loc="6.186">extulit adsurgens caput atque in nubila primam</TextUnit>
    <TextUnit id="3800" loc="6.187">dispersit saniem et caelum foedauit hiatu.</TextUnit>
    <TextUnit id="3801" loc="6.188">diffugimus tenuemque metu conamur anheli</TextUnit>
    <TextUnit id="3802" loc="6.189">tollere clamorem frustra: nam sibila totum</TextUnit>
    <TextUnit id="3803" loc="6.190">implebant nemus. at subita formidine caecus</TextUnit>
    <TextUnit id="3804" loc="6.191">et facti damnandus Auens (sed fata trahebant)</TextUnit>
    <TextUnit id="3805" loc="6.192">antiquae quercus ingenti robore sese</TextUnit>
    <TextUnit id="3806" loc="6.193">occulit, infandum si posset fallere monstrum.</TextUnit>
    <TextUnit id="3807" loc="6.194">uix egomet credo: spiris cingentibus arte</TextUnit>
    <TextUnit id="3808" loc="6.195">arboris abstraxit molem penitusque reuulsam</TextUnit>
    <TextUnit id="3809" loc="6.196">euertit fundo et radicibus eruit imis.</TextUnit>
    <TextUnit id="3810" loc="6.197">tum trepidum ac socios extrema uoce cientem</TextUnit>
    <TextUnit id="3811" loc="6.198">corripit atque haustu sorbens et faucibus atris</TextUnit>
    <TextUnit id="3812" loc="6.199">(uidi respiciens) obscaena condidit aluo.</TextUnit>
    <TextUnit id="3813" loc="6.200">infelix fluuio sese et torrentibus undis</TextUnit>
    <TextUnit id="3814" loc="6.201">crediderat celerique fuga iam nabat Aquinus.</TextUnit>
    <TextUnit id="3815" loc="6.202">hunc medio inuasit fluctu ripaeque relatos</TextUnit>
    <TextUnit id="3816" loc="6.203">(heu genus infandum leti!) depascitur artus.</TextUnit>
    <TextUnit id="3817" loc="6.204">Sic dirum nobis et lamentabile monstrum</TextUnit>
    <TextUnit id="3818" loc="6.205">effugisse datur. quantum mens aegra sinebat,</TextUnit>
    <TextUnit id="3819" loc="6.206">adpropero gressum et ductori singula pando.</TextUnit>
    <TextUnit id="3820" loc="6.207">ingemuit casus iuuenum miseratus acerbos.</TextUnit>
    <TextUnit id="3821" loc="6.208">utque erat in pugnas et Martem et proelia et hostem</TextUnit>
    <TextUnit id="3822" loc="6.209">igneus et magna audendi flagrabat amore,</TextUnit>
    <TextUnit id="3823" loc="6.210">ocius arma rapi et spectatum Marte sub omni</TextUnit>
    <TextUnit id="3824" loc="6.211">ire iubet campis equitem. ruit ipse citatum</TextUnit>
    <TextUnit id="3825" loc="6.212">quadrupedem planta fodiens, scutataque raptim</TextUnit>
    <TextUnit id="3826" loc="6.213">consequitur iusso manus et muralia portat</TextUnit>
    <TextUnit id="3827" loc="6.214">ballistas tormenta grauis suetamque mouere</TextUnit>
    <TextUnit id="3828" loc="6.215">excelsas turris immensae cuspidis hastam.</TextUnit>
    <TextUnit id="3829" loc="6.216">iamque ubi feralem strepitu circumtonat aulam</TextUnit>
    <TextUnit id="3830" loc="6.217">cornea gramineum persultans ungula campum,</TextUnit>
    <TextUnit id="3831" loc="6.218">percitus hinnitu serpens euoluitur antro</TextUnit>
    <TextUnit id="3832" loc="6.219">et Stygios aestus fumanti exsibilat ore:</TextUnit>
    <TextUnit id="3833" loc="6.220">terribilis gemino de lumine fulgurat ignis.</TextUnit>
    <TextUnit id="3834" loc="6.221">at nemus arrectae et procera cacumina saltus</TextUnit>
    <TextUnit id="3835" loc="6.222">exuperant cristae: trifido uibrata per auras</TextUnit>
    <TextUnit id="3836" loc="6.223">lingua micat motu atque adsultans aethera lambit.</TextUnit>
    <TextUnit id="3837" loc="6.224">ut uero strepuere tubae, conterritus alte</TextUnit>
    <TextUnit id="3838" loc="6.225">immensum attollit corpus tergoque residens</TextUnit>
    <TextUnit id="3839" loc="6.226">cetera sinuatis glomerat sub pectore gyris.</TextUnit>
    <TextUnit id="3840" loc="6.227">dira dehinc in bella ruit rapideque resoluens</TextUnit>
    <TextUnit id="3841" loc="6.228">contortos orbes derecto corpore totam</TextUnit>
    <TextUnit id="3842" loc="6.229">extendit molem subitoque propincus in ora</TextUnit>
    <TextUnit id="3843" loc="6.230">lato distantum spatio uenit. omnis anhelat</TextUnit>
    <TextUnit id="3844" loc="6.231">attonitus serpentis ecus frenoque teneri</TextUnit>
    <TextUnit id="3845" loc="6.232">impatiens crebros expirat naribus ignes.</TextUnit>
    <TextUnit id="3846" loc="6.233">arduus ille super tumidis ceruicibus altum</TextUnit>
    <TextUnit id="3847" loc="6.234">nutat utroque caput. trepidos inde incitus ira</TextUnit>
    <TextUnit id="3848" loc="6.235">nunc sublime rapit, nunc uasto pondere gaudet</TextUnit>
    <TextUnit id="3849" loc="6.236">elisisse premens. tunc fractis ossibus atram</TextUnit>
    <TextUnit id="3850" loc="6.237">absorbet saniem et, tabo manante per ora,</TextUnit>
    <TextUnit id="3851" loc="6.238">mutat hians hostem semesaque membra relinquit.</TextUnit>
    <TextUnit id="3852" loc="6.239">cedebant iam signa retro, uictorque cateruas</TextUnit>
    <TextUnit id="3853" loc="6.240">longius auectas adflatus peste premebat,</TextUnit>
    <TextUnit id="3854" loc="6.241">cum ductor, propere reuocatam in proelia turmam</TextUnit>
    <TextUnit id="3855" loc="6.242">uocibus impellens: Serpentine Itala pubes</TextUnit>
    <TextUnit id="3856" loc="6.243">terga damus Libycisque parem non esse fatemur</TextUnit>
    <TextUnit id="3857" loc="6.244">anguibus Ausoniam? si debellauit inertis</TextUnit>
    <TextUnit id="3858" loc="6.245">halitus, ac uiso mens aegra effluxit hiatu,</TextUnit>
    <TextUnit id="3859" loc="6.246">ibo alacer solusque manus componere monstro</TextUnit>
    <TextUnit id="3860" loc="6.247">sufficiam.” clamans haec atque interritus hastam</TextUnit>
    <TextUnit id="3861" loc="6.248">fulmineo uolucrem torquet per inane lacerto.</TextUnit>
    <TextUnit id="3862" loc="6.249">uenit in aduersam non uano turbine frontem</TextUnit>
    <TextUnit id="3863" loc="6.250">cuspis et haud paulum uires adiuta ruentis</TextUnit>
    <TextUnit id="3864" loc="6.251">contra ardore ferae capiti tremebunda resedit.</TextUnit>
    <TextUnit id="3865" loc="6.252">clamor ad astra datur, uocesque repente profusae</TextUnit>
    <TextUnit id="3866" loc="6.253">aetherias adiere domos. furit ilicet ira</TextUnit>
    <TextUnit id="3867" loc="6.254">terrigena, impatiens dare terga nouusque dolori</TextUnit>
    <TextUnit id="3868" loc="6.255">et chalybem longo tum primum passus in aeuo.</TextUnit>
    <TextUnit id="3869" loc="6.256">nec frustra rapidi stimulante dolore fuisset</TextUnit>
    <TextUnit id="3870" loc="6.257">impetus, ablato ni Regulus arte regendi</TextUnit>
    <TextUnit id="3871" loc="6.258">instantem elusisset equo rursusque secutum</TextUnit>
    <TextUnit id="3872" loc="6.259">cornipedis gyros flexi curuamine tergi</TextUnit>
    <TextUnit id="3873" loc="6.260">detortis laeua celer effugisset habenis.</TextUnit>
    <TextUnit id="3874" loc="6.261">At non spectator Marus inter talia segni</TextUnit>
    <TextUnit id="3875" loc="6.262">torpebat dextra. mea tanto in corpore monstri</TextUnit>
    <TextUnit id="3876" loc="6.263">hasta secunda fuit. iam iamque extrema trisulca</TextUnit>
    <TextUnit id="3877" loc="6.264">lambebat lingua fessi certamine terga</TextUnit>
    <TextUnit id="3878" loc="6.265">quadrupedis: torsi telum atque urgentia uelox</TextUnit>
    <TextUnit id="3879" loc="6.266">in memet saeui serpentis proelia uerto.</TextUnit>
    <TextUnit id="3880" loc="6.267">hinc imitata cohors certatim spicula dextris</TextUnit>
    <TextUnit id="3881" loc="6.268">congerit alternasque ferum diducit in iras,</TextUnit>
    <TextUnit id="3882" loc="6.269">donec murali ballista coercuit ictu.</TextUnit>
    <TextUnit id="3883" loc="6.270">tum fractus demum uires; nec iam amplius aegra</TextUnit>
    <TextUnit id="3884" loc="6.271">consuetum ad nisus spina praestante rigorem</TextUnit>
    <TextUnit id="3885" loc="6.272">et solitum in nubes tolli caput, acrius instant.</TextUnit>
    <TextUnit id="3886" loc="6.273">iamque aluo penitus demersa phalarica sedit</TextUnit>
    <TextUnit id="3887" loc="6.274">et geminum uolucres lumen rapuere sagittae.</TextUnit>
    <TextUnit id="3888" loc="6.275">iam patulis uasto sub uulnere faucibus ater</TextUnit>
    <TextUnit id="3889" loc="6.276">tabificam expirat saniem specus. ultima iamque</TextUnit>
    <TextUnit id="3890" loc="6.277">ingestis cauda et iaculis et pondere conti</TextUnit>
    <TextUnit id="3891" loc="6.278">haeret humi, lassoque tamen minitatur hiatu,</TextUnit>
    <TextUnit id="3892" loc="6.279">donec tormentis stridens magnoque fragore</TextUnit>
    <TextUnit id="3893" loc="6.280">discussit trabs acta caput, longoque resoluens</TextUnit>
    <TextUnit id="3894" loc="6.281">aggere se ripae tandem exhalauit in auras</TextUnit>
    <TextUnit id="3895" loc="6.282">liuentem nebulam fugientis ab ore ueneni.</TextUnit>
    <TextUnit id="3896" loc="6.283">erupit tristi fluuio mugitus et imis</TextUnit>
    <TextUnit id="3897" loc="6.284">murmura fusa uadis, subitoque et lucus et antrum</TextUnit>
    <TextUnit id="3898" loc="6.285">et resonae siluis ulularunt flebile ripae.</TextUnit>
    <TextUnit id="3899" loc="6.286">heu quantis luimus mox tristia proelia damnis,</TextUnit>
    <TextUnit id="3900" loc="6.287">quantaque supplicia et qualis exhausimus iras!</TextUnit>
    <TextUnit id="3901" loc="6.288">nec tacuere pii uates famulumque sororum</TextUnit>
    <TextUnit id="3902" loc="6.289">Naiadum, tepida quas Bagrada nutrit in unda,</TextUnit>
    <TextUnit id="3903" loc="6.290">nos uiolasse manu seris monuere periclis.</TextUnit>
    <TextUnit id="3904" loc="6.291">haec tunc hasta decus nobis pretiumque secundi</TextUnit>
    <TextUnit id="3905" loc="6.292">uulneris a uestro, Serrane, tributa parente,</TextUnit>
    <TextUnit id="3906" loc="6.293">princeps quae sacro bibit e serpente cruorem.”</TextUnit>
    <TextUnit id="3907" loc="6.294">Iamdudum uultus lacrimis atque ora rigabat</TextUnit>
    <TextUnit id="3908" loc="6.295">Serranus medioque uiri sermone profatur:</TextUnit>
    <TextUnit id="3909" loc="6.296">Huic si uita duci nostrum durasset in aeuum,</TextUnit>
    <TextUnit id="3910" loc="6.297">non Trebia infaustas superasset sanguine ripas,</TextUnit>
    <TextUnit id="3911" loc="6.298">nec, Trasimenne, tuus premeret tot nomina gurges.”</TextUnit>
    <TextUnit id="3912" loc="6.299">Tum senior Magnas” inquit de sanguine poenas</TextUnit>
    <TextUnit id="3913" loc="6.300">percepit Tyrio et praesumpta piacula mortis.</TextUnit>
    <TextUnit id="3914" loc="6.301">nam defecta uiris et opes attrita supinas</TextUnit>
    <TextUnit id="3915" loc="6.302">Africa tendebat palmas, cum sidere diro</TextUnit>
    <TextUnit id="3916" loc="6.303">misit Agenoreis ductorem animosa Therapne.</TextUnit>
    <TextUnit id="3917" loc="6.304">nulla uiro species decorisque et frontis egenum</TextUnit>
    <TextUnit id="3918" loc="6.305">corpus; in exiguis uigor, admirabile, membris</TextUnit>
    <TextUnit id="3919" loc="6.306">uiuidus et nisu magnos qui uinceret artus.</TextUnit>
    <TextUnit id="3920" loc="6.307">iam Martem regere atque astus adiungere ferro</TextUnit>
    <TextUnit id="3921" loc="6.308">et duris facilem per inhospita ducere uitam</TextUnit>
    <TextUnit id="3922" loc="6.309">haud isti, quem nunc penes est sollertia belli,</TextUnit>
    <TextUnit id="3923" loc="6.310">cederet Hannibali. uellem hunc, o tristia nobis</TextUnit>
    <TextUnit id="3924" loc="6.311">Taygeta, hunc unum non durassetis opacis</TextUnit>
    <TextUnit id="3925" loc="6.312">Eurotae ripis. uidissem moenia flammis</TextUnit>
    <TextUnit id="3926" loc="6.313">Phoenissae ruere, aut certe non horrida fata</TextUnit>
    <TextUnit id="3927" loc="6.314">fleuissem ducis et, nulla quos morte nec igni</TextUnit>
    <TextUnit id="3928" loc="6.315">exutos seruans portabo in Tartara, luctus.</TextUnit>
    <TextUnit id="3929" loc="6.316">consertae campis acies, multusque per arua</TextUnit>
    <TextUnit id="3930" loc="6.317">feruebat Mauors, nec mens erat ulla sine ira.</TextUnit>
    <TextUnit id="3931" loc="6.318">hic inter medios memorandis Regulus ausis</TextUnit>
    <TextUnit id="3932" loc="6.319">laxabat ferro campum inque pericla ruebat</TextUnit>
    <TextUnit id="3933" loc="6.320">nec repetenda dabat letali uulnera dextra.</TextUnit>
    <TextUnit id="3934" loc="6.321">sic, ubi nigrantem torquens stridentibus Austris</TextUnit>
    <TextUnit id="3935" loc="6.322">portat turbo globum piceaque e nube ruinam</TextUnit>
    <TextUnit id="3936" loc="6.323">pendentem terris pariter pontoque minatur,</TextUnit>
    <TextUnit id="3937" loc="6.324">omnis et agricola et nemoroso uertice pastor</TextUnit>
    <TextUnit id="3938" loc="6.325">et pelago trepidat subductis nauita uelis.</TextUnit>
    <TextUnit id="3939" loc="6.326">at fraudem nectens, socios ubi concaua saxa</TextUnit>
    <TextUnit id="3940" loc="6.327">claudebant, uertit subito certamina Graius</TextUnit>
    <TextUnit id="3941" loc="6.328">et dat terga celer ficta formidine ductor,</TextUnit>
    <TextUnit id="3942" loc="6.329">haud secus ac stabulis procurans otia pastor</TextUnit>
    <TextUnit id="3943" loc="6.330">in foueam parco tectam uelamine frondis</TextUnit>
    <TextUnit id="3944" loc="6.331">ducit nocte lupos positae balatibus agnae.</TextUnit>
    <TextUnit id="3945" loc="6.332">abripuit traxitque uirum fax mentis honestae</TextUnit>
    <TextUnit id="3946" loc="6.333">gloria et incerti fallax fiducia Martis.</TextUnit>
    <TextUnit id="3947" loc="6.334">non socios comitumue manus, non arma sequentum</TextUnit>
    <TextUnit id="3948" loc="6.335">respicere: insano pugnae tendebat amore</TextUnit>
    <TextUnit id="3949" loc="6.336">iam solus, nubes subito cum densa Laconum</TextUnit>
    <TextUnit id="3950" loc="6.337">saxosis latebris intento ad proelia circum</TextUnit>
    <TextUnit id="3951" loc="6.338">funditur, et pone insurgit uis saeua uirorum.</TextUnit>
    <TextUnit id="3952" loc="6.339">o diram Latio lucem, fastisque notandum</TextUnit>
    <TextUnit id="3953" loc="6.340">dedecus o, Gradiue, tuum! tibi dextera et urbi</TextUnit>
    <TextUnit id="3954" loc="6.341">nata tuae tristi damnatur sorte catenae.</TextUnit>
    <TextUnit id="3955" loc="6.342">haud umquam absistam gemitu. te, Regule, uidit</TextUnit>
    <TextUnit id="3956" loc="6.343">Sidonius carcer, tuque huic sat magna triumpho</TextUnit>
    <TextUnit id="3957" loc="6.344">uisa es, Carthago, superis. quae poena sequetur</TextUnit>
    <TextUnit id="3958" loc="6.345">digna satis tali pollutos Marte Laconas?</TextUnit>
    <TextUnit id="3959" loc="6.346">At noua Elissaei iurato foedera patres</TextUnit>
    <TextUnit id="3960" loc="6.347">consultant mandare duci pacisque sequestrem</TextUnit>
    <TextUnit id="3961" loc="6.348">mittere poscentis uinctam inter proelia pubem</TextUnit>
    <TextUnit id="3962" loc="6.349">captiuamque manum ductore rependere nostro.</TextUnit>
    <TextUnit id="3963" loc="6.350">nec mora, iam stabat primis in litoris undis</TextUnit>
    <TextUnit id="3964" loc="6.351">nauali propulsa ratis, iam nautica pubes</TextUnit>
    <TextUnit id="3965" loc="6.352">aut siluis stringunt remos, aut abiete secta</TextUnit>
    <TextUnit id="3966" loc="6.353">transtra nouant. his intortos aptare rudentis,</TextUnit>
    <TextUnit id="3967" loc="6.354">his studium erecto componere carbasa malo.</TextUnit>
    <TextUnit id="3968" loc="6.355">unca locant prora curuati pondera ferri.</TextUnit>
    <TextUnit id="3969" loc="6.356">ante omnis doctus pelagi rectorque carinae</TextUnit>
    <TextUnit id="3970" loc="6.357">puppim aptat clauumque Cothon. micat aereus alta</TextUnit>
    <TextUnit id="3971" loc="6.358">fulgor aqua trifidi splendentis in aequore rostri.</TextUnit>
    <TextUnit id="3972" loc="6.359">tela simul uariamque ferunt contra aspera ponti</TextUnit>
    <TextUnit id="3973" loc="6.360">rerum ad tempus opem. mediae stat margine puppis</TextUnit>
    <TextUnit id="3974" loc="6.361">qui uoce alternos nautarum temperet ictus</TextUnit>
    <TextUnit id="3975" loc="6.362">et remis dictet sonitum pariterque relatis</TextUnit>
    <TextUnit id="3976" loc="6.363">ad numerum plaudat resonantia caerula tonsis.</TextUnit>
    <TextUnit id="3977" loc="6.364">Postquam confectum nautis opus horaque cursus</TextUnit>
    <TextUnit id="3978" loc="6.365">atque armata ratis uentique dedere profundum,</TextUnit>
    <TextUnit id="3979" loc="6.366">omnis turba ruit, matres puerique senesque.</TextUnit>
    <TextUnit id="3980" loc="6.367">per medios coetus trahit atque inimica per ora</TextUnit>
    <TextUnit id="3981" loc="6.368">spectandum Fortuna ducem. fert lumina contra</TextUnit>
    <TextUnit id="3982" loc="6.369">pacatus frontem, qualis cum litora primum</TextUnit>
    <TextUnit id="3983" loc="6.370">attigit adpulsa rector Sidonia classe.</TextUnit>
    <TextUnit id="3984" loc="6.371">accessi comes, haud ipso renuente, ratique</TextUnit>
    <TextUnit id="3985" loc="6.372">impositus maestis socium me casibus addo.</TextUnit>
    <TextUnit id="3986" loc="6.373">inluuiem atque inopes mensas durumque cubile</TextUnit>
    <TextUnit id="3987" loc="6.374">et certare malis urgentibus hoste putabat</TextUnit>
    <TextUnit id="3988" loc="6.375">deuicto maius, nec tam fugisse cauendo</TextUnit>
    <TextUnit id="3989" loc="6.376">aduersa egregium, quam perdomuisse ferendo.</TextUnit>
    <TextUnit id="3990" loc="6.377">spes tamen una mihi, quamquam bene cognita et olim</TextUnit>
    <TextUnit id="3991" loc="6.378">atrox illa fides, urbem murosque domumque</TextUnit>
    <TextUnit id="3992" loc="6.379">tangere si miseris licuisset, corda moueri</TextUnit>
    <TextUnit id="3993" loc="6.380">posse uiri et uestro certe mitescere fletu.</TextUnit>
    <TextUnit id="3994" loc="6.381">claudebam sub corde metus lacrimasque putabam</TextUnit>
    <TextUnit id="3995" loc="6.382">esse uiro et nostrae similem inter tristia mentem.</TextUnit>
    <TextUnit id="3996" loc="6.383">cum tandem patriae Tiberino adlabimur amni,</TextUnit>
    <TextUnit id="3997" loc="6.384">seruabam uultus ducis ac prodentia sensum</TextUnit>
    <TextUnit id="3998" loc="6.385">lumina et obtutu perstabam intentus eodem.</TextUnit>
    <TextUnit id="3999" loc="6.386">si qua fides, unum, puer, inter mille labores,</TextUnit>
    <TextUnit id="4000" loc="6.387">unum etiam in patria saeuaque in Agenoris urbe</TextUnit>
    <TextUnit id="4001" loc="6.388">atque unum uidi poenae quoque tempore uultum.</TextUnit>
    <TextUnit id="4002" loc="6.389">obuia captiuo cunctis simul urbibus ibat</TextUnit>
    <TextUnit id="4003" loc="6.390">Ausonia, et campum turba uincente propinqui</TextUnit>
    <TextUnit id="4004" loc="6.391">implentur colles; strepit altis Albula ripis.</TextUnit>
    <TextUnit id="4005" loc="6.392">ipsi Poenorum proceres immitia corda</TextUnit>
    <TextUnit id="4006" loc="6.393">ad patrios certant cultus reuocare, togaeque</TextUnit>
    <TextUnit id="4007" loc="6.394">addebatur honos. stetit, inlacrimante senatu</TextUnit>
    <TextUnit id="4008" loc="6.395">et matrum turba iuuenumque dolore profuso,</TextUnit>
    <TextUnit id="4009" loc="6.396">inter tot gemitus immobilis. aggere consul</TextUnit>
    <TextUnit id="4010" loc="6.397">tendebat dextram et patria uestigia primus</TextUnit>
    <TextUnit id="4011" loc="6.398">ponentem terra occursu celebrabat amico.</TextUnit>
    <TextUnit id="4012" loc="6.399">collegit gressum, monitusque recedere consul</TextUnit>
    <TextUnit id="4013" loc="6.400">nec summum uiolare decus. cingente superba</TextUnit>
    <TextUnit id="4014" loc="6.401">Poenorum turba captiuoque agmine saeptus</TextUnit>
    <TextUnit id="4015" loc="6.402">ibat et inuidiam caelo diuisque ferebat.</TextUnit>
    <TextUnit id="4016" loc="6.403">Ecce trahens geminum natorum Marcia pignus,</TextUnit>
    <TextUnit id="4017" loc="6.404">infelix nimia magni uirtute mariti,</TextUnit>
    <TextUnit id="4018" loc="6.405">squalentem crinem et tristis lacerabat amictus.</TextUnit>
    <TextUnit id="4019" loc="6.406">agnoscisne diem? an teneris non haesit in annis?</TextUnit>
    <TextUnit id="4020" loc="6.407">atque ea, postquam habitu iuxta et uelamine Poeno</TextUnit>
    <TextUnit id="4021" loc="6.408">deformem aspexit, fusis ululatibus aegra</TextUnit>
    <TextUnit id="4022" loc="6.409">labitur, et gelidos mortis color occupat artus.</TextUnit>
    <TextUnit id="4023" loc="6.410">si qua deis pietas, tales, Carthago, uidere</TextUnit>
    <TextUnit id="4024" loc="6.411">dent tibi Sidonias matres. me uoce quieta</TextUnit>
    <TextUnit id="4025" loc="6.412">adfatus iubet et uestros et coniugis una</TextUnit>
    <TextUnit id="4026" loc="6.413">arcere amplexus pater, impenetrabilis ille</TextUnit>
    <TextUnit id="4027" loc="6.414">luctibus et numquam summissus colla dolori.”</TextUnit>
    <TextUnit id="4028" loc="6.415">Hic alto iuuenis gemitu lacrimisque coortis</TextUnit>
    <TextUnit id="4029" loc="6.416">Magne parens,” inquit quo maius numine nobis</TextUnit>
    <TextUnit id="4030" loc="6.417">Tarpeia nec in arce sedet, si iura querelis</TextUnit>
    <TextUnit id="4031" loc="6.418">sunt concessa piis, cur hoc matrique mihique</TextUnit>
    <TextUnit id="4032" loc="6.419">solamen, uel cur decus hoc, o dure, negasti,</TextUnit>
    <TextUnit id="4033" loc="6.420">tangere sacratos uultus atque oscula ab ore</TextUnit>
    <TextUnit id="4034" loc="6.421">libauisse tuo? dextram mihi prendere dextra</TextUnit>
    <TextUnit id="4035" loc="6.422">non licitum? leuiora forent haec uulnera quantum,</TextUnit>
    <TextUnit id="4036" loc="6.423">si ferre ad manis infixos mente daretur</TextUnit>
    <TextUnit id="4037" loc="6.424">amplexus, uenerande, tuos. sed uana recordor</TextUnit>
    <TextUnit id="4038" loc="6.425">ni, Mare, (nam primo tunc haerebamus in aeuo)</TextUnit>
    <TextUnit id="4039" loc="6.426">humana maior species erat. horrida cano</TextUnit>
    <TextUnit id="4040" loc="6.427">uertice descendens ingentia colla tegebat</TextUnit>
    <TextUnit id="4041" loc="6.428">caesaries, frontique coma squalente sedebat</TextUnit>
    <TextUnit id="4042" loc="6.429">terribilis decor atque animi uenerabile pondus.</TextUnit>
    <TextUnit id="4043" loc="6.430">nil posthac oculis simile incidit.” excipit inde</TextUnit>
    <TextUnit id="4044" loc="6.431">iam Marus atque, inhibens conuellere uulnera questu,</TextUnit>
    <TextUnit id="4045" loc="6.432">Quid, cum praeteritis inuisa penatibus” inquit</TextUnit>
    <TextUnit id="4046" loc="6.433">hospitia et sedes Poenorum intrauit acerbas?</TextUnit>
    <TextUnit id="4047" loc="6.434">adfixi clipei currusque et spicula nota</TextUnit>
    <TextUnit id="4048" loc="6.435">aedibus in paruis, magni monumenta triumphi,</TextUnit>
    <TextUnit id="4049" loc="6.436">pulsabant oculos, coniunxque in limine primo</TextUnit>
    <TextUnit id="4050" loc="6.437">clamabat: Quo fers gressus? non Punicus hic est,</TextUnit>
    <TextUnit id="4051" loc="6.438">Regule, quem fugias, carcer. uestigia nostri</TextUnit>
    <TextUnit id="4052" loc="6.439">casta tori domus et patrium sine crimine seruat</TextUnit>
    <TextUnit id="4053" loc="6.440">inuiolata larem. semel hic iterumque (quid, oro,</TextUnit>
    <TextUnit id="4054" loc="6.441">pollutum est nobis?) prolem, gratante senatu</TextUnit>
    <TextUnit id="4055" loc="6.442">et patria, sum enixa tibi. tua, respice, sedes</TextUnit>
    <TextUnit id="4056" loc="6.443">haec est, unde ingens umeris fulgentibus ostro</TextUnit>
    <TextUnit id="4057" loc="6.444">uidisti Latios consul procedere fasces,</TextUnit>
    <TextUnit id="4058" loc="6.445">unde ire in Martem, quo capta referre solebas</TextUnit>
    <TextUnit id="4059" loc="6.446">et uictor mecum suspendere postibus arma.</TextUnit>
    <TextUnit id="4060" loc="6.447">non ego complexus et sanctae foedera taedae</TextUnit>
    <TextUnit id="4061" loc="6.448">coniugiumue peto: patrios damnare penatis</TextUnit>
    <TextUnit id="4062" loc="6.449">absiste ac natis fas duc concedere noctem.”</TextUnit>
    <TextUnit id="4063" loc="6.450">Hos inter fletus iunctus uestigia Poenis</TextUnit>
    <TextUnit id="4064" loc="6.451">limine se clusit Tyrio questusque reliquit.</TextUnit>
    <TextUnit id="4065" loc="6.452">uixdum clara dies summa lustrabat in Oeta</TextUnit>
    <TextUnit id="4066" loc="6.453">Herculei monumenta rogi, cum consul adire</TextUnit>
    <TextUnit id="4067" loc="6.454">accirique iubet Libyas. tum limina templi</TextUnit>
    <TextUnit id="4068" loc="6.455">uidimus intrantem. quae consultata senatus,</TextUnit>
    <TextUnit id="4069" loc="6.456">quasue uiri uoces extremum curia maerens</TextUnit>
    <TextUnit id="4070" loc="6.457">audierit, placido nobis ipse edidit ore.</TextUnit>
    <TextUnit id="4071" loc="6.458">intulit ut gressus, certatim uoce manuque</TextUnit>
    <TextUnit id="4072" loc="6.459">ad solitam sedem et uestigia nota uocabant.</TextUnit>
    <TextUnit id="4073" loc="6.460">abnuit antiquumque loci aspernatus honorem.</TextUnit>
    <TextUnit id="4074" loc="6.461">at circumfusi non setius undique dextram</TextUnit>
    <TextUnit id="4075" loc="6.462">prensare ac, patriae ductorem nomine tanto</TextUnit>
    <TextUnit id="4076" loc="6.463">redderet, orabant: captiua posse redemptum</TextUnit>
    <TextUnit id="4077" loc="6.464">pensari turba, ac Tyrias tum iustius arces</TextUnit>
    <TextUnit id="4078" loc="6.465">arsuras dextra, fuerit quae uincta catenis.</TextUnit>
    <TextUnit id="4079" loc="6.466">Tum palmas simul attollens ac lumina caelo</TextUnit>
    <TextUnit id="4080" loc="6.467">Iustitiae rectique dator, qui cuncta gubernas,</TextUnit>
    <TextUnit id="4081" loc="6.468">nec leuior mihi diua Fides Sarranaque Iuno,</TextUnit>
    <TextUnit id="4082" loc="6.469">quos reditus testes iurata mente uocaui,</TextUnit>
    <TextUnit id="4083" loc="6.470">sit mihi fas me digna loqui Latiosque tueri</TextUnit>
    <TextUnit id="4084" loc="6.471">uoce focos: ibo ad Tyrios non segnior,” inquit</TextUnit>
    <TextUnit id="4085" loc="6.472">stante fide reditus et saluo foedere poenae.</TextUnit>
    <TextUnit id="4086" loc="6.473">sic nobis rerum exitio desistite honorem</TextUnit>
    <TextUnit id="4087" loc="6.474">tendere. tot bellis totque annis fregimus aeuum.</TextUnit>
    <TextUnit id="4088" loc="6.475">nunc etiam uinclis et longo carcere torpent</TextUnit>
    <TextUnit id="4089" loc="6.476">captiuo in senio uires. fuit ille nec umquam,</TextUnit>
    <TextUnit id="4090" loc="6.477">dum fuit, a duro cessauit munere Martis</TextUnit>
    <TextUnit id="4091" loc="6.478">Regulus. exangui spectatis corpore nomen.</TextUnit>
    <TextUnit id="4092" loc="6.479">at non Carthago, fraudum domus, inscia quantum</TextUnit>
    <TextUnit id="4093" loc="6.480">e nobis restet, iuuenes parat, aspera ferro</TextUnit>
    <TextUnit id="4094" loc="6.481">pectora, captiuos nostra pensare senecta.</TextUnit>
    <TextUnit id="4095" loc="6.482">ite dolos contra, gensque astu fallere laeta</TextUnit>
    <TextUnit id="4096" loc="6.483">discat, me capto quantum tibi, Roma, supersit.</TextUnit>
    <TextUnit id="4097" loc="6.484">nec uero placeat, nisi quae de more parentum</TextUnit>
    <TextUnit id="4098" loc="6.485">pax erit. exposcunt Libyes nobisque dedere</TextUnit>
    <TextUnit id="4099" loc="6.486">haec referenda, pari libeat si pendere bellum</TextUnit>
    <TextUnit id="4100" loc="6.487">foedere et ex aequo geminas conscribere leges.</TextUnit>
    <TextUnit id="4101" loc="6.488">sed mihi sit Stygios ante intrauisse penatis,</TextUnit>
    <TextUnit id="4102" loc="6.489">talia quam uideam ferientis pacta Latinos.”</TextUnit>
    <TextUnit id="4103" loc="6.490">Haec fatus Tyriae sese iam reddidit irae,</TextUnit>
    <TextUnit id="4104" loc="6.491">nec monitus spernente grauis fidosque senatu</TextUnit>
    <TextUnit id="4105" loc="6.492">Poenorum dimissa cohors. quae maesta repulsa</TextUnit>
    <TextUnit id="4106" loc="6.493">ac minitans capto patrias properabat ad oras.</TextUnit>
    <TextUnit id="4107" loc="6.494">prosequitur uulgus, patres, ac planctibus ingens</TextUnit>
    <TextUnit id="4108" loc="6.495">personat et luctu campus. reuocare libebat</TextUnit>
    <TextUnit id="4109" loc="6.496">interdum et iusto raptum retinere dolore.</TextUnit>
    <TextUnit id="4110" loc="6.497">At trepida et subito ceu stans in funere coniunx,</TextUnit>
    <TextUnit id="4111" loc="6.498">ut uidit puppi properantem intrare, tremendum</TextUnit>
    <TextUnit id="4112" loc="6.499">uociferans celerem gressum referebat ad undas:</TextUnit>
    <TextUnit id="4113" loc="6.500">Tollite me, Libyes, comitem poenaeque necisque.</TextUnit>
    <TextUnit id="4114" loc="6.501">hoc unum, coniunx, uteri per pignora nostri</TextUnit>
    <TextUnit id="4115" loc="6.502">unum oro: liceat tecum quoscumque ferentem</TextUnit>
    <TextUnit id="4116" loc="6.503">terrarum pelagique pati caelique labores.</TextUnit>
    <TextUnit id="4117" loc="6.504">non ego Amyclaeum ductorem in proelia misi,</TextUnit>
    <TextUnit id="4118" loc="6.505">nec nostris tua sunt circumdata colla catenis.</TextUnit>
    <TextUnit id="4119" loc="6.506">cur usque ad Poenos miseram fugis? accipe mecum</TextUnit>
    <TextUnit id="4120" loc="6.507">hanc prolem. forsan duras Carthaginis iras</TextUnit>
    <TextUnit id="4121" loc="6.508">flectemus lacrimis, aut, si praecluserit aures</TextUnit>
    <TextUnit id="4122" loc="6.509">urbs inimica suas, eadem tunc hora manebit</TextUnit>
    <TextUnit id="4123" loc="6.510">teque tuosque simul, uel, si stat rumpere uitam,</TextUnit>
    <TextUnit id="4124" loc="6.511">in patria moriamur. adest comes ultima fati.”</TextUnit>
    <TextUnit id="4125" loc="6.512">Has inter uoces uinclis resoluta moueri</TextUnit>
    <TextUnit id="4126" loc="6.513">paulatim et ripa coepit decedere puppis.</TextUnit>
    <TextUnit id="4127" loc="6.514">tum uero infelix, mentem furiata dolore,</TextUnit>
    <TextUnit id="4128" loc="6.515">exclamat fessas tendens ad litora palmas:</TextUnit>
    <TextUnit id="4129" loc="6.516">En, qui se iactat Libyae populisque nefandis</TextUnit>
    <TextUnit id="4130" loc="6.517">atque hosti seruare fidem. data foedera nobis</TextUnit>
    <TextUnit id="4131" loc="6.518">ac promissa fides thalamis ubi, perfide, nunc est?”</TextUnit>
    <TextUnit id="4132" loc="6.519">ultima uox duras haec tunc penetrauit ad auris,</TextUnit>
    <TextUnit id="4133" loc="6.520">cetera percussi uetuerunt noscere remi.</TextUnit>
    <TextUnit id="4134" loc="6.521">Tum fluuio raptim ad pelagi deuoluimur oras</TextUnit>
    <TextUnit id="4135" loc="6.522">ac legimus pontum pinuque immane cauata</TextUnit>
    <TextUnit id="4136" loc="6.523">aequor et immensas curua trabe findimus undas.</TextUnit>
    <TextUnit id="4137" loc="6.524">ludibrium necis horrescens, uis aspera ponti</TextUnit>
    <TextUnit id="4138" loc="6.525">obrueret scopulisque ratem furor improbus Euri</TextUnit>
    <TextUnit id="4139" loc="6.526">frangeret, optabam: letum id commune fuisset.</TextUnit>
    <TextUnit id="4140" loc="6.527">sed nos ad poenam moderato flamine lenes</TextUnit>
    <TextUnit id="4141" loc="6.528">uexerunt Zephyri Tyrioque dedere furori.</TextUnit>
    <TextUnit id="4142" loc="6.529">Infelix uidi patriamque remissus in urbem</TextUnit>
    <TextUnit id="4143" loc="6.530">narrator poenae dura mercede reuerti.</TextUnit>
    <TextUnit id="4144" loc="6.531">nec tibi nunc ritus imitantem irasque ferarum</TextUnit>
    <TextUnit id="4145" loc="6.532">Pygmalioneam temptarem expromere gentem,</TextUnit>
    <TextUnit id="4146" loc="6.533">si maius quicquam toto uidisset in orbe</TextUnit>
    <TextUnit id="4147" loc="6.534">gens hominum, quam quod uestri ueneranda parentis</TextUnit>
    <TextUnit id="4148" loc="6.535">edidit exemplum uirtus. pudet addere questus</TextUnit>
    <TextUnit id="4149" loc="6.536">suppliciis, quae spectaui placido ore ferentem.</TextUnit>
    <TextUnit id="4150" loc="6.537">tu quoque, care puer, dignum te sanguine tanto</TextUnit>
    <TextUnit id="4151" loc="6.538">fingere ne cessa atque orientis comprime fletus.</TextUnit>
    <TextUnit id="4152" loc="6.539">praefixo paribus ligno mucronibus omnes</TextUnit>
    <TextUnit id="4153" loc="6.540">armantur laterum crates, densumque per artem</TextUnit>
    <TextUnit id="4154" loc="6.541">texitur erecti stantisque ex ordine ferri</TextUnit>
    <TextUnit id="4155" loc="6.542">infelix stimulus, somnisque hac fraude negatis</TextUnit>
    <TextUnit id="4156" loc="6.543">quocumque inflexum producto tempore torpor</TextUnit>
    <TextUnit id="4157" loc="6.544">inclinauit iners, fodiunt ad uiscera corpus.</TextUnit>
    <TextUnit id="4158" loc="6.545">absiste, o iuuenis, lacrimis. patientia cunctos</TextUnit>
    <TextUnit id="4159" loc="6.546">haec superat currus. longo reuirescet in aeuo</TextUnit>
    <TextUnit id="4160" loc="6.547">gloria; dum caeli sedem terrasque tenebit</TextUnit>
    <TextUnit id="4161" loc="6.548">casta Fides, dum uirtutis uenerabile nomen,</TextUnit>
    <TextUnit id="4162" loc="6.549">uiuet; eritque dies, tua quo, dux inclite, fata</TextUnit>
    <TextUnit id="4163" loc="6.550">audire horrebunt a te calcata minores.”</TextUnit>
    <TextUnit id="4164" loc="6.551">Haec Marus et maesta refouebat uulnera cura.</TextUnit>
    <TextUnit id="4165" loc="6.552">interea, rapidas perfusa cruoribus alas,</TextUnit>
    <TextUnit id="4166" loc="6.553">sicut sanguinea Trasimenni tinxerat unda,</TextUnit>
    <TextUnit id="4167" loc="6.554">uera ac ficta simul spargebat Fama per Vrbem.</TextUnit>
    <TextUnit id="4168" loc="6.555">Allia et infandi Senones captaeque recursat</TextUnit>
    <TextUnit id="4169" loc="6.556">attonitis arcis facies. excussit habenas</TextUnit>
    <TextUnit id="4170" loc="6.557">luctificus Pauor, et tempestas aucta timendo.</TextUnit>
    <TextUnit id="4171" loc="6.558">hic raptim ruit in muros: uox horrida fertur</TextUnit>
    <TextUnit id="4172" loc="6.559">Hostis adest”, iaciuntque sudes et inania tela.</TextUnit>
    <TextUnit id="4173" loc="6.560">ast aliae laceris canentes crinibus alta</TextUnit>
    <TextUnit id="4174" loc="6.561">uerrunt tecta deum et seris post fata suorum</TextUnit>
    <TextUnit id="4175" loc="6.562">sollicitant precibus. requiem tenebraeque diesque</TextUnit>
    <TextUnit id="4176" loc="6.563">amisere: iacent portis ululante dolore</TextUnit>
    <TextUnit id="4177" loc="6.564">dispersum uulgus, remeantumque ordine longo</TextUnit>
    <TextUnit id="4178" loc="6.565">seruat turba gradus. pendent ex ore loquentum,</TextUnit>
    <TextUnit id="4179" loc="6.566">nec laetis sat certa fides, iterumque morantur</TextUnit>
    <TextUnit id="4180" loc="6.567">orando et, uultu interdum sine uoce precati,</TextUnit>
    <TextUnit id="4181" loc="6.568">quod rogitant, audire pauent. hinc fletus, ubi aures</TextUnit>
    <TextUnit id="4182" loc="6.569">percussae grauiore malo, metus inde, negatum</TextUnit>
    <TextUnit id="4183" loc="6.570">si scire, et dubius responsi nuntius haesit.</TextUnit>
    <TextUnit id="4184" loc="6.571">iamque ubi conspectu redeuntum uisa propinquo</TextUnit>
    <TextUnit id="4185" loc="6.572">corpora, sollicite laeti funduntur et ipsis</TextUnit>
    <TextUnit id="4186" loc="6.573">oscula uulneribus figunt superosque fatigant.</TextUnit>
    <TextUnit id="4187" loc="6.574">Hic inter trepidos, curae uenerandus, agebat</TextUnit>
    <TextUnit id="4188" loc="6.575">Serranum Marus, atque olim post fata mariti</TextUnit>
    <TextUnit id="4189" loc="6.576">non egressa domum uitato Marcia coetu</TextUnit>
    <TextUnit id="4190" loc="6.577">et lucem causa natorum passa ruebat</TextUnit>
    <TextUnit id="4191" loc="6.578">in luctum similem antiquo. turbata repente</TextUnit>
    <TextUnit id="4192" loc="6.579">agnoscensque Marum Fidei comes inclite magnae,</TextUnit>
    <TextUnit id="4193" loc="6.580">hunc certe mihi reddis.” ait leue uulnus? an alte</TextUnit>
    <TextUnit id="4194" loc="6.581">usque ad nostra ferus penetrauit uiscera mucro?</TextUnit>
    <TextUnit id="4195" loc="6.582">quicquid id est, dum non uinctum Carthago catenis</TextUnit>
    <TextUnit id="4196" loc="6.583">abripiat poenaeque instauret monstra paternae,</TextUnit>
    <TextUnit id="4197" loc="6.584">gratum est, o superi. quotiens heu, nate, petebam,</TextUnit>
    <TextUnit id="4198" loc="6.585">ne patrias iras animosque in proelia ferres</TextUnit>
    <TextUnit id="4199" loc="6.586">neu te belligeri stimularet in arma parentis</TextUnit>
    <TextUnit id="4200" loc="6.587">triste decus. nimium uiuacis dura senectae</TextUnit>
    <TextUnit id="4201" loc="6.588">supplicia expendi. quaeso, iam parcite, si qua</TextUnit>
    <TextUnit id="4202" loc="6.589">numina pugnastis nobis.”&amp;gt; At cladis acerbae</TextUnit>
    <TextUnit id="4203" loc="6.590">discussa ceu nube, patres conquirere fessis</TextUnit>
    <TextUnit id="4204" loc="6.591">iam rebus meditantur opem, atque ad munera belli</TextUnit>
    <TextUnit id="4205" loc="6.592">certatur, pulsusque timor grauiore periclo.</TextUnit>
    <TextUnit id="4206" loc="6.593">maxima curarum rectorem ponere castris</TextUnit>
    <TextUnit id="4207" loc="6.594">cui Latium et moles rerum quassata recumbat,</TextUnit>
    <TextUnit id="4208" loc="6.595">spectante occasum patria. Iouis illa ruenti</TextUnit>
    <TextUnit id="4209" loc="6.596">Ausoniae atque Italis tempus protendere regnis</TextUnit>
    <TextUnit id="4210" loc="6.597">cura fuit; nam Tyrrhenos Poenumque secundis</TextUnit>
    <TextUnit id="4211" loc="6.598">Albana surgens respexerat arce tumentem,</TextUnit>
    <TextUnit id="4212" loc="6.599">qui ferre in muros uictricia signa parabat.</TextUnit>
    <TextUnit id="4213" loc="6.600">tum quassans caput Haud umquam tibi Iuppiter,” inquit</TextUnit>
    <TextUnit id="4214" loc="6.601">o iuuenis, dederit portas transcendere Romae</TextUnit>
    <TextUnit id="4215" loc="6.602">atque inferre pedem. Tyrrhenas sternere ualles</TextUnit>
    <TextUnit id="4216" loc="6.603">caedibus, et ripas fluuiorum exire Latino</TextUnit>
    <TextUnit id="4217" loc="6.604">sanguine fas fuerit: Tarpeium accedere collem</TextUnit>
    <TextUnit id="4218" loc="6.605">murisque aspirare ueto.” quater inde coruscum</TextUnit>
    <TextUnit id="4219" loc="6.606">contorsit dextra fulmen, quo tota reluxit</TextUnit>
    <TextUnit id="4220" loc="6.607">Maeonidum tellus, atramque per aethera uoluens</TextUnit>
    <TextUnit id="4221" loc="6.608">abrupto fregit caelo super agmina nubem.</TextUnit>
    <TextUnit id="4222" loc="6.609">nec Poenum auertisse satis: dat numine magno</TextUnit>
    <TextUnit id="4223" loc="6.610">Aeneadis mentem gremio deponere tuto</TextUnit>
    <TextUnit id="4224" loc="6.611">Romuleam laudem Fabioque salutis habenas</TextUnit>
    <TextUnit id="4225" loc="6.612">credere ductori. cui postquam tradita belli</TextUnit>
    <TextUnit id="4226" loc="6.613">iura uidet, Non hunc” inquit superauerit unquam</TextUnit>
    <TextUnit id="4227" loc="6.614">inuidia aut blando popularis gloria fuco,</TextUnit>
    <TextUnit id="4228" loc="6.615">non astus fallax, non praeda aliusue cupido.</TextUnit>
    <TextUnit id="4229" loc="6.616">bellandi uetus ac laudum cladumque quieta</TextUnit>
    <TextUnit id="4230" loc="6.617">mente capax. par ingenium castrisque togaeque.”</TextUnit>
    <TextUnit id="4231" loc="6.618">sic genitor diuum recipitque ad sidera gressum.</TextUnit>
    <TextUnit id="4232" loc="6.619">Hic circumspectis nulli deprensus in armis</TextUnit>
    <TextUnit id="4233" loc="6.620">laudatusque Ioui Fabius mirabile quantum</TextUnit>
    <TextUnit id="4234" loc="6.621">gaudebat reducem patriae adnumerare reuersus,</TextUnit>
    <TextUnit id="4235" loc="6.622">duxerat egrediens quam secum in proelia, pubem.</TextUnit>
    <TextUnit id="4236" loc="6.623">nec membris quisquam natoue pepercit amato</TextUnit>
    <TextUnit id="4237" loc="6.624">acrius aut uidit socium per bella cruorem</TextUnit>
    <TextUnit id="4238" loc="6.625">tristior. atque idem, perfusus sanguine uictor</TextUnit>
    <TextUnit id="4239" loc="6.626">hostili, plenis repetebat moenia castris.</TextUnit>
    <TextUnit id="4240" loc="6.627">stirpe genus clarum caeloque adfinis origo.</TextUnit>
    <TextUnit id="4241" loc="6.628">nam remeans longis olim Tirynthius oris</TextUnit>
    <TextUnit id="4242" loc="6.629">et triplicis monstri famam et spectacula captas</TextUnit>
    <TextUnit id="4243" loc="6.630">mira boues hac, qua fulgent nunc moenia Romae,</TextUnit>
    <TextUnit id="4244" loc="6.631">egit ouans. tunc Arcadius, sic fama, locabat</TextUnit>
    <TextUnit id="4245" loc="6.632">inter desertos fundata Palatia dumos</TextUnit>
    <TextUnit id="4246" loc="6.633">paupere sub populo ductor, cum regia uirgo</TextUnit>
    <TextUnit id="4247" loc="6.634">hospite uicta sacro Fabium de crimine laeto</TextUnit>
    <TextUnit id="4248" loc="6.635">procreat et magni commiscet seminis ortus</TextUnit>
    <TextUnit id="4249" loc="6.636">Arcas in Herculeos mater uentura nepotes.</TextUnit>
    <TextUnit id="4250" loc="6.637">ter centum domus haec Fabios armauit in hostem</TextUnit>
    <TextUnit id="4251" loc="6.638">limine progressos uno; pulcherrima quorum</TextUnit>
    <TextUnit id="4252" loc="6.639">cunctando Fabius superauit facta ducemque</TextUnit>
    <TextUnit id="4253" loc="6.640">Hannibalem aequando. tantus tunc, Poene, fuisti.</TextUnit>
    <TextUnit id="4254" loc="6.641">Dum se perculsi renouant in bella Latini,</TextUnit>
    <TextUnit id="4255" loc="6.642">turbatus Ioue et exuta spe moenia Romae</TextUnit>
    <TextUnit id="4256" loc="6.643">pulsandi, collis Vmbros atque arua petebat</TextUnit>
    <TextUnit id="4257" loc="6.644">Hannibal, excelso summi qua uertice montis</TextUnit>
    <TextUnit id="4258" loc="6.645">deuexum lateri pendet Tuder, atque ubi latis</TextUnit>
    <TextUnit id="4259" loc="6.646">proiecta in campis nebulas exhalat inertis</TextUnit>
    <TextUnit id="4260" loc="6.647">et sedet ingentem pascens Meuania taurum,</TextUnit>
    <TextUnit id="4261" loc="6.648">dona Ioui. tum Palladios se fundit in agros</TextUnit>
    <TextUnit id="4262" loc="6.649">Picenum diues praedae atque errantibus armis,</TextUnit>
    <TextUnit id="4263" loc="6.650">quo spolia inuitant, transfert populantia signa,</TextUnit>
    <TextUnit id="4264" loc="6.651">donec pestiferos mitis Campania cursus</TextUnit>
    <TextUnit id="4265" loc="6.652">tardauit bellumque sinu indefensa recepit.</TextUnit>
    <TextUnit id="4266" loc="6.653">Hic dum stagnosi spectat templumque domosque</TextUnit>
    <TextUnit id="4267" loc="6.654">Literni ductor, uaria splendentia cernit</TextUnit>
    <TextUnit id="4268" loc="6.655">pictura belli patribus monumenta prioris</TextUnit>
    <TextUnit id="4269" loc="6.656">exhausti: nam porticibus signata manebant,</TextUnit>
    <TextUnit id="4270" loc="6.657">quis inerat longus rerum et spectabilis ordo.</TextUnit>
    <TextUnit id="4271" loc="6.658">primus bella truci suadebat Regulus ore,</TextUnit>
    <TextUnit id="4272" loc="6.659">bella neganda uiro, si noscere fata daretur.</TextUnit>
    <TextUnit id="4273" loc="6.660">at princeps Poenis indicta more parentum</TextUnit>
    <TextUnit id="4274" loc="6.661">Appius astabat pugna lauroque reuinctus</TextUnit>
    <TextUnit id="4275" loc="6.662">iustum Sarrana ducebat caede triumphum.</TextUnit>
    <TextUnit id="4276" loc="6.663">aequoreum iuxta decus et nauale tropaeum,</TextUnit>
    <TextUnit id="4277" loc="6.664">rostra gerens niuea surgebat mole columna.</TextUnit>
    <TextUnit id="4278" loc="6.665">exuuias Marti †donumque Duilius, alto</TextUnit>
    <TextUnit id="4279" loc="6.666">ante omnis mersa Poenorum classe, dicabat.</TextUnit>
    <TextUnit id="4280" loc="6.667">cui, nocturnus honos, funalia clara sacerque</TextUnit>
    <TextUnit id="4281" loc="6.668">post epulas tibicen adest, castosque penatis</TextUnit>
    <TextUnit id="4282" loc="6.669">insignis laeti repetebat murmure cantus.</TextUnit>
    <TextUnit id="4283" loc="6.670">cernit et extremos defuncti ciuis honores:</TextUnit>
    <TextUnit id="4284" loc="6.671">Scipio ductoris celebrabat funera Poeni,</TextUnit>
    <TextUnit id="4285" loc="6.672">Sardoa uictor terra. uidet inde ruentem</TextUnit>
    <TextUnit id="4286" loc="6.673">litoribus Libycis dispersa per agmina pubem;</TextUnit>
    <TextUnit id="4287" loc="6.674">instabat crista fulgens et terga premebat</TextUnit>
    <TextUnit id="4288" loc="6.675">Regulus: Autololes Nomadesque et Maurus et Hammon</TextUnit>
    <TextUnit id="4289" loc="6.676">et Garamas positis dedebant oppida telis.</TextUnit>
    <TextUnit id="4290" loc="6.677">lentus harenoso spumabat Bagrada campo</TextUnit>
    <TextUnit id="4291" loc="6.678">uiperea sanie, turmisque minantibus ultro</TextUnit>
    <TextUnit id="4292" loc="6.679">pugnabat serpens et cum duce bella gerebat.</TextUnit>
    <TextUnit id="4293" loc="6.680">necnon proiectum puppi frustraque uocantem</TextUnit>
    <TextUnit id="4294" loc="6.681">numina Amyclaeum mergebat perfida ponto</TextUnit>
    <TextUnit id="4295" loc="6.682">rectorem manus, et seras tibi, Regule, poenas</TextUnit>
    <TextUnit id="4296" loc="6.683">Xanthippus digni pendebat in aequore leti.</TextUnit>
    <TextUnit id="4297" loc="6.684">addiderant geminas medio consurgere fluctu</TextUnit>
    <TextUnit id="4298" loc="6.685">Aegatis: lacerae circum fragmenta uideres</TextUnit>
    <TextUnit id="4299" loc="6.686">classis et effusos fluitare in gurgite Poenos.</TextUnit>
    <TextUnit id="4300" loc="6.687">possessor pelagi pronaque Lutatius aura</TextUnit>
    <TextUnit id="4301" loc="6.688">captiuas puppis ad litora uictor agebat.</TextUnit>
    <TextUnit id="4302" loc="6.689">haec inter iuncto religatus in ordine Hamilcar,</TextUnit>
    <TextUnit id="4303" loc="6.690">ductoris genitor, cunctarum ab imagine rerum</TextUnit>
    <TextUnit id="4304" loc="6.691">totius in sese uulgi conuerterat ora.</TextUnit>
    <TextUnit id="4305" loc="6.692">sed Pacis faciem et pollutas foederis aras</TextUnit>
    <TextUnit id="4306" loc="6.693">deceptumque Iouem ac dictantis iura Latinos</TextUnit>
    <TextUnit id="4307" loc="6.694">cernere erat. strictas trepida ceruice securis</TextUnit>
    <TextUnit id="4308" loc="6.695">horrebat Libys, ac summissis ordine palmis</TextUnit>
    <TextUnit id="4309" loc="6.696">orantes ueniam iurabant inrita pacta.</TextUnit>
    <TextUnit id="4310" loc="6.697">haec Eryce e summo spectabat laeta Dione.</TextUnit>
    <TextUnit id="4311" loc="6.698">Quae postquam infesto percensuit omnia uultu</TextUnit>
    <TextUnit id="4312" loc="6.699">adridens Poenus, lenta proclamat ab ira:</TextUnit>
    <TextUnit id="4313" loc="6.700">Non leuiora dabis nostris inscribere tectis</TextUnit>
    <TextUnit id="4314" loc="6.701">acta meae dextrae: captam, Carthago, Saguntum</TextUnit>
    <TextUnit id="4315" loc="6.702">da spectare, simul flamma ferroque ruentem;</TextUnit>
    <TextUnit id="4316" loc="6.703">perfodiant patres natorum membra. nec Alpes</TextUnit>
    <TextUnit id="4317" loc="6.704">exiguus domitas capiet locus: ardua celsis</TextUnit>
    <TextUnit id="4318" loc="6.705">persultet iuga uictor equis Garamasque Nomasque.</TextUnit>
    <TextUnit id="4319" loc="6.706">addes Ticini spumantis sanguine ripas</TextUnit>
    <TextUnit id="4320" loc="6.707">et nostrum Trebiam et Trasimenni litora Tusci</TextUnit>
    <TextUnit id="4321" loc="6.708">clausa cadaueribus. ruat ingens corpore et armis</TextUnit>
    <TextUnit id="4322" loc="6.709">Flaminius, fugiat consul manante cruore</TextUnit>
    <TextUnit id="4323" loc="6.710">Scipio et ad socios nati ceruice uehatur.</TextUnit>
    <TextUnit id="4324" loc="6.711">haec mitte in populos, et adhuc maiora dabuntur.</TextUnit>
    <TextUnit id="4325" loc="6.712">flagrantem effinges facibus, Carthago, Libyssis</TextUnit>
    <TextUnit id="4326" loc="6.713">Romam et deiectum Tarpeia rupe Tonantem.</TextUnit>
    <TextUnit id="4327" loc="6.714">interea uos, ut dignum est, ista (ocius ite)</TextUnit>
    <TextUnit id="4328" loc="6.715">o iuuenes, quorum dextris mihi tanta geruntur,</TextUnit>
    <TextUnit id="4329" loc="6.716">in cineres monumenta date atque inuoluite flammis.”</TextUnit>
    <TextUnit id="4330" loc="7.1">Interea trepidis Fabius spes unica rebus.</TextUnit>
    <TextUnit id="4331" loc="7.2">ille quidem socios atque aegram uulnere praeceps</TextUnit>
    <TextUnit id="4332" loc="7.3">Ausoniam armabat uiridique ad dura laborum</TextUnit>
    <TextUnit id="4333" loc="7.4">bellator senio iam castra mouebat in hostem,</TextUnit>
    <TextUnit id="4334" loc="7.5">sed mens humana maior non tela nec enses</TextUnit>
    <TextUnit id="4335" loc="7.6">nec fortis spectabat equos. tot milia contra</TextUnit>
    <TextUnit id="4336" loc="7.7">Poenorum inuictumque ducem, tot in agmina solus</TextUnit>
    <TextUnit id="4337" loc="7.8">ibat et in sese cuncta arma uirosque gerebat.</TextUnit>
    <TextUnit id="4338" loc="7.9">ac ni sacra seni uis impressumque fuisset</TextUnit>
    <TextUnit id="4339" loc="7.10">sistere Fortunam cunctando aduersa fouentem,</TextUnit>
    <TextUnit id="4340" loc="7.11">ultima Dardanii transisset nominis aetas.</TextUnit>
    <TextUnit id="4341" loc="7.12">ille modum superis in Punica castra fauoris</TextUnit>
    <TextUnit id="4342" loc="7.13">addidit et Libyae finem inter prospera bella</TextUnit>
    <TextUnit id="4343" loc="7.14">uincendi statuit. tumefactum cladibus ille</TextUnit>
    <TextUnit id="4344" loc="7.15">Hesperiis lento Poenum moderamine lusit.</TextUnit>
    <TextUnit id="4345" loc="7.16">summe ducum, qui regna iterum labentia Troiae</TextUnit>
    <TextUnit id="4346" loc="7.17">et fluxas Latii res maiorumque labores,</TextUnit>
    <TextUnit id="4347" loc="7.18">qui Carmentis opes et regna Euandria seruas,</TextUnit>
    <TextUnit id="4348" loc="7.19">surge, age et emerito sacrum caput insere caelo.</TextUnit>
    <TextUnit id="4349" loc="7.20">At Libyae ductor, postquam noua nomina lecto</TextUnit>
    <TextUnit id="4350" loc="7.21">dictatore uigent, raptim mutata Latinis</TextUnit>
    <TextUnit id="4351" loc="7.22">imperia haud frustra reputans, cognoscere hauebat,</TextUnit>
    <TextUnit id="4352" loc="7.23">quae fortuna uiro, quodnam decus, ultima fessis</TextUnit>
    <TextUnit id="4353" loc="7.24">ancora cur Fabius, quem post tot Roma procellas</TextUnit>
    <TextUnit id="4354" loc="7.25">Hannibali putet esse parem. feruore carentes</TextUnit>
    <TextUnit id="4355" loc="7.26">angebant anni fraudique inaperta senectus.</TextUnit>
    <TextUnit id="4356" loc="7.27">ocius accitum captiuo ex agmine poscit</TextUnit>
    <TextUnit id="4357" loc="7.28">progeniem ritusque ducis dextraeque labores.</TextUnit>
    <TextUnit id="4358" loc="7.29">Cilnius, Arreti Tyrrhenis ortus in oris,</TextUnit>
    <TextUnit id="4359" loc="7.30">clarum nomen erat. sed laeua adduxerat hora</TextUnit>
    <TextUnit id="4360" loc="7.31">Ticini iuuenem ripis, fususque ruentis</TextUnit>
    <TextUnit id="4361" loc="7.32">uulnere equi Libycis praebebat colla catenis.</TextUnit>
    <TextUnit id="4362" loc="7.33">hic ardens exire malis et rumpere uitam,</TextUnit>
    <TextUnit id="4363" loc="7.34">Non cum Flaminio tibi res, nec feruida Gracchi</TextUnit>
    <TextUnit id="4364" loc="7.35">in manibus consulta:” inquit Tirynthia gens est;</TextUnit>
    <TextUnit id="4365" loc="7.36">quam si fata tuis genuissent, Hannibal, oris,</TextUnit>
    <TextUnit id="4366" loc="7.37">terrarum imperium Carthaginis arce uideres.</TextUnit>
    <TextUnit id="4367" loc="7.38">non ego te longa serie per singula ducam.</TextUnit>
    <TextUnit id="4368" loc="7.39">hoc sat erit: nosces Fabios certamine ab uno.</TextUnit>
    <TextUnit id="4369" loc="7.40">Veientum populi uiolata pace negabant</TextUnit>
    <TextUnit id="4370" loc="7.41">acceptare iugum, ac uicino Marte furebat</TextUnit>
    <TextUnit id="4371" loc="7.42">ad portas bellum, consulque ciebat ad arma.</TextUnit>
    <TextUnit id="4372" loc="7.43">dilectus uetiti, priuataque castra penates</TextUnit>
    <TextUnit id="4373" loc="7.44">Herculei impleuere. domo, mirabile, ab una</TextUnit>
    <TextUnit id="4374" loc="7.45">patricius iunctis exercitus ibat in armis.</TextUnit>
    <TextUnit id="4375" loc="7.46">ter centum exiluere duces. quocumque liberet</TextUnit>
    <TextUnit id="4376" loc="7.47">uno non pauidus rexisses bella magistro.</TextUnit>
    <TextUnit id="4377" loc="7.48">sed dirum egressis omen: Scelerata minaci</TextUnit>
    <TextUnit id="4378" loc="7.49">stridentis sonitu tremuerunt limina portae,</TextUnit>
    <TextUnit id="4379" loc="7.50">maximaque Herculei mugiuit numinis ara.</TextUnit>
    <TextUnit id="4380" loc="7.51">inuasere hostem, numerarique aspera uirtus</TextUnit>
    <TextUnit id="4381" loc="7.52">haud est passa uiros, et plures milite caedes.</TextUnit>
    <TextUnit id="4382" loc="7.53">saepe globo densi, saepe et per deuia passim</TextUnit>
    <TextUnit id="4383" loc="7.54">dispersi subiere uices, meritique labore</TextUnit>
    <TextUnit id="4384" loc="7.55">aequato, nulli quisquam uirtute secundus,</TextUnit>
    <TextUnit id="4385" loc="7.56">ducere ter centum Tarpeia ad templa triumphos.</TextUnit>
    <TextUnit id="4386" loc="7.57">spes heu fallaces oblitaque corda, caducum</TextUnit>
    <TextUnit id="4387" loc="7.58">mortali quodcumque datur! grex ille uirorum,</TextUnit>
    <TextUnit id="4388" loc="7.59">qui Fabia gente incolumi deforme putabat</TextUnit>
    <TextUnit id="4389" loc="7.60">publica bella geri, pariter cecidere deorum</TextUnit>
    <TextUnit id="4390" loc="7.61">inuidia, subitis circumuenientibus armis.</TextUnit>
    <TextUnit id="4391" loc="7.62">nec tamen occisos est cur laetere. supersunt</TextUnit>
    <TextUnit id="4392" loc="7.63">quot tibi sint Libyaeque satis: certauerit unus</TextUnit>
    <TextUnit id="4393" loc="7.64">ter centum dextris. tam uiuida membra laborque</TextUnit>
    <TextUnit id="4394" loc="7.65">prouidus et cauta sollertia tecta quiete.</TextUnit>
    <TextUnit id="4395" loc="7.66">nec uero, calidi, nunc tu, cui sanguinis aetas,</TextUnit>
    <TextUnit id="4396" loc="7.67">foderis in pugna uelocius ilia planta</TextUnit>
    <TextUnit id="4397" loc="7.68">bellatoris equi frenisque momorderis ora.”</TextUnit>
    <TextUnit id="4398" loc="7.69">quem cernens auidum leti post talia Poenus,</TextUnit>
    <TextUnit id="4399" loc="7.70">Nequiquam nostras, demens,” ait elicis iras</TextUnit>
    <TextUnit id="4400" loc="7.71">et captiua paras moriendo euadere uincla.</TextUnit>
    <TextUnit id="4401" loc="7.72">uiuendum est. arta seruentur colla catena.”</TextUnit>
    <TextUnit id="4402" loc="7.73">haec iuuenis, diuisque tumens ausisque secundis.</TextUnit>
    <TextUnit id="4403" loc="7.74">At patres Latiasque nurus raptabat ad aras</TextUnit>
    <TextUnit id="4404" loc="7.75">cura deum. maesto suffusae lumina uultu</TextUnit>
    <TextUnit id="4405" loc="7.76">femineus matres graditur chorus: ordine longo</TextUnit>
    <TextUnit id="4406" loc="7.77">Iunoni pallam conceptaque uota dicabant:</TextUnit>
    <TextUnit id="4407" loc="7.78">Huc ades, o regina deum, gens casta precamur</TextUnit>
    <TextUnit id="4408" loc="7.79">et ferimus, digno quaecumque est nomine, turba</TextUnit>
    <TextUnit id="4409" loc="7.80">Ausonidum pulchrumque et, acu et subtemine fuluo</TextUnit>
    <TextUnit id="4410" loc="7.81">quod nostrae neuere manus, uenerabile donum.</TextUnit>
    <TextUnit id="4411" loc="7.82">ac dum decrescit matrum metus, hoc tibi, diua,</TextUnit>
    <TextUnit id="4412" loc="7.83">interea uelamen erit. si pellere nostris</TextUnit>
    <TextUnit id="4413" loc="7.84">Marmaricam terris nubem dabis, omnis in auro</TextUnit>
    <TextUnit id="4414" loc="7.85">pressa tibi uaria fulgebit gemma corona.”</TextUnit>
    <TextUnit id="4415" loc="7.86">necnon et proprio uenerantur Pallada dono</TextUnit>
    <TextUnit id="4416" loc="7.87">Phoebumque armigerumque deum primamque Dionen.</TextUnit>
    <TextUnit id="4417" loc="7.88">tanta adeo, cum res trepidae, reuerentia diuum</TextUnit>
    <TextUnit id="4418" loc="7.89">nascitur: at rarae fumant felicibus arae.</TextUnit>
    <TextUnit id="4419" loc="7.90">Dum Roma antiquos templis indicit honores,</TextUnit>
    <TextUnit id="4420" loc="7.91">iam Fabius, tacito procedens agmine et arte</TextUnit>
    <TextUnit id="4421" loc="7.92">bellandi lento similis, praecluserat omnis</TextUnit>
    <TextUnit id="4422" loc="7.93">fortunaeque hostique uias. discedere signis</TextUnit>
    <TextUnit id="4423" loc="7.94">haud licitum, summumque decus, quo tollis ad astra</TextUnit>
    <TextUnit id="4424" loc="7.95">imperii, Romane, caput, parere docebat.</TextUnit>
    <TextUnit id="4425" loc="7.96">uerum ubi prima satis conspecta in montibus altis</TextUnit>
    <TextUnit id="4426" loc="7.97">signa procul fulsitque nouis exercitus armis,</TextUnit>
    <TextUnit id="4427" loc="7.98">arrectae spes Sidonii, feruetque secundis</TextUnit>
    <TextUnit id="4428" loc="7.99">fortunae iuuenis. uincendi sola uidetur,</TextUnit>
    <TextUnit id="4429" loc="7.100">quod nondum steterint acies, mora: Pergite,” clamat</TextUnit>
    <TextUnit id="4430" loc="7.101">ite citi, ruite ad portas, propellite uallum</TextUnit>
    <TextUnit id="4431" loc="7.102">pectoribus. quantum campi distamus, ad umbras</TextUnit>
    <TextUnit id="4432" loc="7.103">tantum hosti superest. resides ad bella uocantur,</TextUnit>
    <TextUnit id="4433" loc="7.104">quis pudeat certare, senes. quodcumque uidetis,</TextUnit>
    <TextUnit id="4434" loc="7.105">hoc reliquum est, primo damnatum ut inutile bello.</TextUnit>
    <TextUnit id="4435" loc="7.106">en, ubi nunc Gracchi atque ubi nunc sunt fulmina gentis</TextUnit>
    <TextUnit id="4436" loc="7.107">Scipiadae? pulsi Ausonia non ante pauentem</TextUnit>
    <TextUnit id="4437" loc="7.108">dimisere fugam quam terror ad ultima mundi</TextUnit>
    <TextUnit id="4438" loc="7.109">Oceanumque tulit. profugus nunc errat uterque</TextUnit>
    <TextUnit id="4439" loc="7.110">nomina nostra tremens et ripas seruat Hiberi.</TextUnit>
    <TextUnit id="4440" loc="7.111">est etiam, cur Flaminio mihi gloria caeso</TextUnit>
    <TextUnit id="4441" loc="7.112">creuerit, et titulis libeat cur figere nostris</TextUnit>
    <TextUnit id="4442" loc="7.113">crudum Marte uiri nomen. quot demere noster</TextUnit>
    <TextUnit id="4443" loc="7.114">huic annos Fabio gladius ualet! et tamen audet.</TextUnit>
    <TextUnit id="4444" loc="7.115">audeat. haud ultra faxo spectetur in armis.”</TextUnit>
    <TextUnit id="4445" loc="7.116">Talia uociferans uolucri rapit agmina cursu</TextUnit>
    <TextUnit id="4446" loc="7.117">ac praeuectus equo nunc dextra prouocat hostem</TextUnit>
    <TextUnit id="4447" loc="7.118">nunc uoce increpitat, missa nunc eminus hasta</TextUnit>
    <TextUnit id="4448" loc="7.119">fertur ouans pugnaeque agitat simulacra futurae:</TextUnit>
    <TextUnit id="4449" loc="7.120">ut Thetidis proles Phrygiis Vulcania campis</TextUnit>
    <TextUnit id="4450" loc="7.121">arma tulit, clipeo amplexus terramque polumque</TextUnit>
    <TextUnit id="4451" loc="7.122">maternumque fretum totumque in imagine mundum.</TextUnit>
    <TextUnit id="4452" loc="7.123">Cassarum sedet irarum spectator et alti</TextUnit>
    <TextUnit id="4453" loc="7.124">celsus colle iugi domat exultantia corda</TextUnit>
    <TextUnit id="4454" loc="7.125">infractasque minas dilato Marte fatigat</TextUnit>
    <TextUnit id="4455" loc="7.126">sollers cunctandi Fabius, ceu nocte sub atra</TextUnit>
    <TextUnit id="4456" loc="7.127">munitis pastor stabulis per ouilia clausum</TextUnit>
    <TextUnit id="4457" loc="7.128">impauidus somni seruat pecus: effera saeuit</TextUnit>
    <TextUnit id="4458" loc="7.129">atque impasta trucis ululatus turba luporum</TextUnit>
    <TextUnit id="4459" loc="7.130">exercet morsuque quatit restantia claustra.</TextUnit>
    <TextUnit id="4460" loc="7.131">Inritus incepti mouet inde atque Apula tardo</TextUnit>
    <TextUnit id="4461" loc="7.132">arua Libys passu legit ac nunc ualle residit</TextUnit>
    <TextUnit id="4462" loc="7.133">conditus occulta, si praecipitare sequentem</TextUnit>
    <TextUnit id="4463" loc="7.134">atque inopinata detur circumdare fraude,</TextUnit>
    <TextUnit id="4464" loc="7.135">nunc nocturna parat caecae celantibus umbris</TextUnit>
    <TextUnit id="4465" loc="7.136">furta uiae retroque abitum fictosque timores</TextUnit>
    <TextUnit id="4466" loc="7.137">adsimulat, tum castra citus deserta relicta</TextUnit>
    <TextUnit id="4467" loc="7.138">ostentat praeda atque inuitat prodigus hostem:</TextUnit>
    <TextUnit id="4468" loc="7.139">qualis Maeonia passim Maeandrus in ora,</TextUnit>
    <TextUnit id="4469" loc="7.140">cum sibi gurgitibus flexis reuolutus oberrat.</TextUnit>
    <TextUnit id="4470" loc="7.141">nulla uacant incepta dolis: simul omnia uersat</TextUnit>
    <TextUnit id="4471" loc="7.142">miscetque exacuens uaria ad conamina mentem,</TextUnit>
    <TextUnit id="4472" loc="7.143">sicut aquae splendor radiatus lampade solis</TextUnit>
    <TextUnit id="4473" loc="7.144">dissultat per tecta uaga sub imagine uibrans</TextUnit>
    <TextUnit id="4474" loc="7.145">luminis et tremula laquearia uerberat umbra.</TextUnit>
    <TextUnit id="4475" loc="7.146">iamque dolore furens ita secum immurmurat ira:</TextUnit>
    <TextUnit id="4476" loc="7.147">Obuia si primus nobis hic tela tulisset,</TextUnit>
    <TextUnit id="4477" loc="7.148">nullane nunc Trebiae et Trasimenni nomina? nulli</TextUnit>
    <TextUnit id="4478" loc="7.149">lugerent Itali? numquam Phaethontius amnis</TextUnit>
    <TextUnit id="4479" loc="7.150">sanguinea pontum turbasset decolor unda?</TextUnit>
    <TextUnit id="4480" loc="7.151">inuentum, dum se cohibet terimurque sedendo,</TextUnit>
    <TextUnit id="4481" loc="7.152">uincendi genus. en quotiens, uelut obuius iret,</TextUnit>
    <TextUnit id="4482" loc="7.153">discinxit ratione dolos fraudesque resoluit.”</TextUnit>
    <TextUnit id="4483" loc="7.154">haec secum, medio somni cum bucina noctem</TextUnit>
    <TextUnit id="4484" loc="7.155">diuideret, iamque excubias sortitus iniquas</TextUnit>
    <TextUnit id="4485" loc="7.156">tertius abrupta uigil iret ad arma quiete.</TextUnit>
    <TextUnit id="4486" loc="7.157">uertit iter Daunique retro tellure relicta</TextUnit>
    <TextUnit id="4487" loc="7.158">Campanas remeat notus populator in oras.</TextUnit>
    <TextUnit id="4488" loc="7.159">hic uero, intrauit postquam uberis arua Falerni</TextUnit>
    <TextUnit id="4489" loc="7.160">(diues ea et numquam tellus mentita colono),</TextUnit>
    <TextUnit id="4490" loc="7.161">addunt frugiferis inimica incendia ramis.</TextUnit>
    <TextUnit id="4491" loc="7.162">Haud fas, Bacche, tuos tacitum tramittere honores,</TextUnit>
    <TextUnit id="4492" loc="7.163">quamquam magna incepta uocent. memorabere, sacri</TextUnit>
    <TextUnit id="4493" loc="7.164">largitor laticis, grauidae cui nectare uites</TextUnit>
    <TextUnit id="4494" loc="7.165">nulli dant prelis nomen praeferre Falernis.</TextUnit>
    <TextUnit id="4495" loc="7.166">Massica sulcabat meliore Falernus in aeuo</TextUnit>
    <TextUnit id="4496" loc="7.167">ensibus ignotis senior iuga. pampinus umbras</TextUnit>
    <TextUnit id="4497" loc="7.168">nondum uua uiridis nudo texebat in aruo,</TextUnit>
    <TextUnit id="4498" loc="7.169">pocula nec norant sucis mulcere Lyaei,</TextUnit>
    <TextUnit id="4499" loc="7.170">fonte sitim et pura soliti defendere lympha.</TextUnit>
    <TextUnit id="4500" loc="7.171">attulit hospitio pergentem ad litora Calpes</TextUnit>
    <TextUnit id="4501" loc="7.172">extremumque diem pes dexter et hora Lyaeum,</TextUnit>
    <TextUnit id="4502" loc="7.173">nec pigitum paruosque lares humilisque subire</TextUnit>
    <TextUnit id="4503" loc="7.174">limina caelicolam tecti. cepere uolentem</TextUnit>
    <TextUnit id="4504" loc="7.175">fumosi postes et ritu pauperis aeui</TextUnit>
    <TextUnit id="4505" loc="7.176">ante focos mensae, laetus nec senserat hospes</TextUnit>
    <TextUnit id="4506" loc="7.177">aduenisse deum. sed enim de more parentum</TextUnit>
    <TextUnit id="4507" loc="7.178">grato cursabat studio instabatque senectae,</TextUnit>
    <TextUnit id="4508" loc="7.179">donec, opes festas, puris nunc poma canistris</TextUnit>
    <TextUnit id="4509" loc="7.180">composuit, nunc inriguis citus extulit hortis</TextUnit>
    <TextUnit id="4510" loc="7.181">rorantis umore dapes, tum lacte fauisque</TextUnit>
    <TextUnit id="4511" loc="7.182">distinxit dulcis epulas nulloque cruore</TextUnit>
    <TextUnit id="4512" loc="7.183">polluta castus mensa Cerealia dona</TextUnit>
    <TextUnit id="4513" loc="7.184">attulit ac primum Vestae detersit honorem</TextUnit>
    <TextUnit id="4514" loc="7.185">undique et in mediam iecit libamina flammam.</TextUnit>
    <TextUnit id="4515" loc="7.186">deesse tuos latices, hac sedulitate senili</TextUnit>
    <TextUnit id="4516" loc="7.187">captus, Iacche, uetas. subito, mirabile dictu,</TextUnit>
    <TextUnit id="4517" loc="7.188">fagina pampineo spumarunt pocula suco,</TextUnit>
    <TextUnit id="4518" loc="7.189">pauperis hospitii pretium, uilisque rubenti</TextUnit>
    <TextUnit id="4519" loc="7.190">fluxit mulctra mero, et quercu in cratera cauata</TextUnit>
    <TextUnit id="4520" loc="7.191">dulcis odoratis umor sudauit ab uuis.</TextUnit>
    <TextUnit id="4521" loc="7.192">En cape” Bacchus ait nondum tibi nota, sed olim</TextUnit>
    <TextUnit id="4522" loc="7.193">uiticolae nomen peruulgatura Falerni</TextUnit>
    <TextUnit id="4523" loc="7.194">munera,” et haud ultra latuit deus. inde nitentem</TextUnit>
    <TextUnit id="4524" loc="7.195">lumine purpureo frontem cinxere corymbi,</TextUnit>
    <TextUnit id="4525" loc="7.196">et fusae per colla comae, dextraque pependit</TextUnit>
    <TextUnit id="4526" loc="7.197">cantharus, ac uitis thyrso delapsa uirenti</TextUnit>
    <TextUnit id="4527" loc="7.198">festas Nysaeo redimiuit palmite mensas.</TextUnit>
    <TextUnit id="4528" loc="7.199">nec facilis laeto certasse, Falerne, sapori,</TextUnit>
    <TextUnit id="4529" loc="7.200">postquam iterata tibi sunt pocula, iam pede risum,</TextUnit>
    <TextUnit id="4530" loc="7.201">iam lingua titubante moues, patrioque Lyaeo</TextUnit>
    <TextUnit id="4531" loc="7.202">tempora quassatus, grates et praemia digna</TextUnit>
    <TextUnit id="4532" loc="7.203">uix intellectis conaris reddere uerbis,</TextUnit>
    <TextUnit id="4533" loc="7.204">donec composuit luctantia lumina Somnus,</TextUnit>
    <TextUnit id="4534" loc="7.205">Somnus, Bacche, tibi comes additus. hinc ubi primo</TextUnit>
    <TextUnit id="4535" loc="7.206">ungula dispersit rores Phaethontia Phoebo,</TextUnit>
    <TextUnit id="4536" loc="7.207">uuiferis late florebat Massicus aruis</TextUnit>
    <TextUnit id="4537" loc="7.208">miratus nemora et lucentis sole racemos.</TextUnit>
    <TextUnit id="4538" loc="7.209">it monti decus, atque ex illo tempore diues</TextUnit>
    <TextUnit id="4539" loc="7.210">Tmolus et ambrosiis Ariusia pocula sucis</TextUnit>
    <TextUnit id="4540" loc="7.211">ac Methymna ferox lacibus cessere Falernis.</TextUnit>
    <TextUnit id="4541" loc="7.212">Haec tum uasta dabat terrisque infestus agebat</TextUnit>
    <TextUnit id="4542" loc="7.213">Hannibal, et sicci stimulabant sanguinis enses,</TextUnit>
    <TextUnit id="4543" loc="7.214">ludificante ducem Fabio. iamque improba castris</TextUnit>
    <TextUnit id="4544" loc="7.215">Ausoniis uota et pugnandi praua libido</TextUnit>
    <TextUnit id="4545" loc="7.216">gliscebat: proni decurrere monte parabant.</TextUnit>
    <TextUnit id="4546" loc="7.217">Da famae, da, Musa, uirum, cui uincere bina</TextUnit>
    <TextUnit id="4547" loc="7.218">concessum castra et geminos domitare furores.</TextUnit>
    <TextUnit id="4548" loc="7.219">Feruida si nobis corda abruptumque putassent</TextUnit>
    <TextUnit id="4549" loc="7.220">ingenium patres et si clamoribus” inquit</TextUnit>
    <TextUnit id="4550" loc="7.221">turbari facilem mentem, non ultima rerum</TextUnit>
    <TextUnit id="4551" loc="7.222">et deplorati mandassent Martis habenas.</TextUnit>
    <TextUnit id="4552" loc="7.223">stat pensata diu belli sententia: uincam</TextUnit>
    <TextUnit id="4553" loc="7.224">seruare inuitos urgentisque ultima fata.</TextUnit>
    <TextUnit id="4554" loc="7.225">nulli per Fabium e uobis cecidisse licebit.</TextUnit>
    <TextUnit id="4555" loc="7.226">si lucis piget et supremis esse cupido est</TextUnit>
    <TextUnit id="4556" loc="7.227">nominis Ausonii taedetque in tempore tali</TextUnit>
    <TextUnit id="4557" loc="7.228">nullum clade noua claraeque fragore ruinae</TextUnit>
    <TextUnit id="4558" loc="7.229">insignem fecisse locum, reuocandus ab atris</TextUnit>
    <TextUnit id="4559" loc="7.230">Flaminius uobis est sedibus. ille ruendi</TextUnit>
    <TextUnit id="4560" loc="7.231">iam dudum properans signum auspiciumque dedisset.</TextUnit>
    <TextUnit id="4561" loc="7.232">an nondum praeceps uicinaque fata uidetis?</TextUnit>
    <TextUnit id="4562" loc="7.233">una, ut debellet, satis est uictoria Poeno.</TextUnit>
    <TextUnit id="4563" loc="7.234">state, uiri, et sentite ducem. cum optabile tempus</TextUnit>
    <TextUnit id="4564" loc="7.235">deposcet dextras, tunc ista ferocia dicta</TextUnit>
    <TextUnit id="4565" loc="7.236">aequentur factis. non est, mihi credite, non est</TextUnit>
    <TextUnit id="4566" loc="7.237">arduus in pugnas ferri labor: una reclusis</TextUnit>
    <TextUnit id="4567" loc="7.238">omnes iam portis in campum effuderit hora.</TextUnit>
    <TextUnit id="4568" loc="7.239">magnum illud solisque datum, quos mitis euntis</TextUnit>
    <TextUnit id="4569" loc="7.240">Iuppiter aspexit, magnum est ex hoste reuerti.</TextUnit>
    <TextUnit id="4570" loc="7.241">fortunae Libys incumbit flatuque secundo</TextUnit>
    <TextUnit id="4571" loc="7.242">fidit agens puppim. dum desinat aura sinusque</TextUnit>
    <TextUnit id="4572" loc="7.243">destituat tumidos subducto flamine uentus,</TextUnit>
    <TextUnit id="4573" loc="7.244">in rem cunctari fuerit. non ulla perenni</TextUnit>
    <TextUnit id="4574" loc="7.245">amplexu Fortuna fouet. iam copia quanto</TextUnit>
    <TextUnit id="4575" loc="7.246">artior et nullo Tyriis certamine quantum</TextUnit>
    <TextUnit id="4576" loc="7.247">detritum est famae! quin inter cetera nostra</TextUnit>
    <TextUnit id="4577" loc="7.248">haud laude afuerit, modo qui—sed parcere dictis</TextUnit>
    <TextUnit id="4578" loc="7.249">sit melius. iam uos acies et proelia et hostem</TextUnit>
    <TextUnit id="4579" loc="7.250">poscitis? o maneat, superi, fiducia talis!</TextUnit>
    <TextUnit id="4580" loc="7.251">interea exclusa maioris sorte pericli</TextUnit>
    <TextUnit id="4581" loc="7.252">me solum, quaeso, toti me opponite bello.”</TextUnit>
    <TextUnit id="4582" loc="7.253">his dictis fractus furor et rabida arma quierunt:</TextUnit>
    <TextUnit id="4583" loc="7.254">ut, cum turbatis placidum caput extulit undis</TextUnit>
    <TextUnit id="4584" loc="7.255">Neptunus totumque uidet totique uidetur</TextUnit>
    <TextUnit id="4585" loc="7.256">regnator ponto, saeui fera murmura uenti</TextUnit>
    <TextUnit id="4586" loc="7.257">dimittunt nullasque mouent in frontibus alas,</TextUnit>
    <TextUnit id="4587" loc="7.258">tum sensim infusa tranquilla per aequora pace</TextUnit>
    <TextUnit id="4588" loc="7.259">languentes tacito lucent in litore fluctus.</TextUnit>
    <TextUnit id="4589" loc="7.260">Sensit cura sagax Poeni fraudisque ueneno</TextUnit>
    <TextUnit id="4590" loc="7.261">adgreditur mentes. pauca atque haec ruris auiti</TextUnit>
    <TextUnit id="4591" loc="7.262">iugera nec multis Fabius uertebat aratris:</TextUnit>
    <TextUnit id="4592" loc="7.263">Massicus uuiferis addebat nomina glaebis.</TextUnit>
    <TextUnit id="4593" loc="7.264">hinc pestem placitum moliri et spargere causas</TextUnit>
    <TextUnit id="4594" loc="7.265">in castra ambiguas. ferro flammisque pepercit</TextUnit>
    <TextUnit id="4595" loc="7.266">suspectamque loco pacem dedit arte maligna</TextUnit>
    <TextUnit id="4596" loc="7.267">ceu clandestino traheretur foedere bellum.</TextUnit>
    <TextUnit id="4597" loc="7.268">Intellectus erat Fabio, Tyriosque uidebat</TextUnit>
    <TextUnit id="4598" loc="7.269">dictator saeuire dolos. sed non uacat †aegre</TextUnit>
    <TextUnit id="4599" loc="7.270">inuidiam gladios inter lituosque timere</TextUnit>
    <TextUnit id="4600" loc="7.271">et dubia morsus famae depellere pugna,</TextUnit>
    <TextUnit id="4601" loc="7.272">donec reptantem et nequiquam saepe trahendo</TextUnit>
    <TextUnit id="4602" loc="7.273">huc illuc castra scrutantem proelia Poenum,</TextUnit>
    <TextUnit id="4603" loc="7.274">qua nemorosa iuga et scopulosi uertice colles</TextUnit>
    <TextUnit id="4604" loc="7.275">exurgunt, clausit sparsa ad diuortia turma.</TextUnit>
    <TextUnit id="4605" loc="7.276">hinc Laestrygoniae saxoso monte premebant</TextUnit>
    <TextUnit id="4606" loc="7.277">a tergo rupes, undosis squalida terris</TextUnit>
    <TextUnit id="4607" loc="7.278">hinc Literna palus, nec ferri aut militis usum</TextUnit>
    <TextUnit id="4608" loc="7.279">poscebat regio, saeptos sed fraude locorum</TextUnit>
    <TextUnit id="4609" loc="7.280">arta fames poenas miserae exactura Sagunti</TextUnit>
    <TextUnit id="4610" loc="7.281">urgebat, finisque aderat Carthaginis armis.</TextUnit>
    <TextUnit id="4611" loc="7.282">Cuncta per et terras et lati stagna profundi</TextUnit>
    <TextUnit id="4612" loc="7.283">condiderat somnus, positoque labore dierum</TextUnit>
    <TextUnit id="4613" loc="7.284">pacem nocte datam mortalibus orbis agebat.</TextUnit>
    <TextUnit id="4614" loc="7.285">at non Sidonium curis flagrantia corda</TextUnit>
    <TextUnit id="4615" loc="7.286">ductorem uigilesque metus haurire sinebant</TextUnit>
    <TextUnit id="4616" loc="7.287">dona soporiferae noctis. nam membra cubili</TextUnit>
    <TextUnit id="4617" loc="7.288">erigit et fului circumdat pelle leonis,</TextUnit>
    <TextUnit id="4618" loc="7.289">qua super instratos proiectus gramine campi</TextUnit>
    <TextUnit id="4619" loc="7.290">presserat ante toros. tunc ad tentoria fratris</TextUnit>
    <TextUnit id="4620" loc="7.291">fert gressus uicina citos. nec degener ille</TextUnit>
    <TextUnit id="4621" loc="7.292">belligeri ritus taurino membra iacebat</TextUnit>
    <TextUnit id="4622" loc="7.293">effultus tergo et mulcebat tristia somno.</TextUnit>
    <TextUnit id="4623" loc="7.294">haud procul hasta uiri terrae defixa propinquae,</TextUnit>
    <TextUnit id="4624" loc="7.295">et dira e summa pendebat cuspide cassis;</TextUnit>
    <TextUnit id="4625" loc="7.296">at clipeus circa loricaque et ensis et arcus</TextUnit>
    <TextUnit id="4626" loc="7.297">et telum Baliare simul tellure quiescunt.</TextUnit>
    <TextUnit id="4627" loc="7.298">iuxta lecta manus, iuuenes in Marte probati,</TextUnit>
    <TextUnit id="4628" loc="7.299">et sonipes strato carpebat gramina dorso.</TextUnit>
    <TextUnit id="4629" loc="7.300">ut pepulere leuem intrantis uestigia somnum,</TextUnit>
    <TextUnit id="4630" loc="7.301">Heus!” inquit (pariterque manus ad tela ferebat)</TextUnit>
    <TextUnit id="4631" loc="7.302">quae te cura uigil fessum, germane, fatigat?”</TextUnit>
    <TextUnit id="4632" loc="7.303">ac iam constiterat sociosque in caespite fusos</TextUnit>
    <TextUnit id="4633" loc="7.304">incussa reuocat castrorum ad munera planta,</TextUnit>
    <TextUnit id="4634" loc="7.305">cum Libyae ductor: Fabius me noctibus aegris,</TextUnit>
    <TextUnit id="4635" loc="7.306">in curas Fabius nos excitat, illa senectus</TextUnit>
    <TextUnit id="4636" loc="7.307">heu fatis quae sola meis currentibus obstat!</TextUnit>
    <TextUnit id="4637" loc="7.308">cernis ut armata circumfundare corona,</TextUnit>
    <TextUnit id="4638" loc="7.309">et uallet clausos collectus miles in orbem.</TextUnit>
    <TextUnit id="4639" loc="7.310">uerum, age, nunc quando res artae, percipe porro</TextUnit>
    <TextUnit id="4640" loc="7.311">quae meditata mihi. latos correpta per agros</TextUnit>
    <TextUnit id="4641" loc="7.312">armenta adsueto belli de more secuntur.</TextUnit>
    <TextUnit id="4642" loc="7.313">cornibus arentis edicam innectere ramos</TextUnit>
    <TextUnit id="4643" loc="7.314">sarmentique leuis fronti religare maniplos,</TextUnit>
    <TextUnit id="4644" loc="7.315">admotus cum feruorem disperserit ignis</TextUnit>
    <TextUnit id="4645" loc="7.316">ut passim exultent stimulante dolore iuuenci</TextUnit>
    <TextUnit id="4646" loc="7.317">et uaga per collis ceruice incendia iactent.</TextUnit>
    <TextUnit id="4647" loc="7.318">tum terrore nouo trepidus laxabit iniquas</TextUnit>
    <TextUnit id="4648" loc="7.319">custos excubias maioraque nocte timebit.</TextUnit>
    <TextUnit id="4649" loc="7.320">si cordi consulta (moras extrema recusant)</TextUnit>
    <TextUnit id="4650" loc="7.321">accingamur” ait. gemino tentoria gressu</TextUnit>
    <TextUnit id="4651" loc="7.322">inde petunt. ingens clipeo ceruice reposta</TextUnit>
    <TextUnit id="4652" loc="7.323">inter equos interque uiros interque iacebat</TextUnit>
    <TextUnit id="4653" loc="7.324">capta manu spolia et rorantia caede Maraxes</TextUnit>
    <TextUnit id="4654" loc="7.325">ac dirum, in somno ceu bella capesseret, amens</TextUnit>
    <TextUnit id="4655" loc="7.326">clamorem tum forte dabat dextraque tremente</TextUnit>
    <TextUnit id="4656" loc="7.327">arma toro et notum quaerebat feruidus ensem.</TextUnit>
    <TextUnit id="4657" loc="7.328">huic Mago, inuersa quatiens ut dispulit hasta</TextUnit>
    <TextUnit id="4658" loc="7.329">bellantem somnum, Tenebris, fortissime ductor,</TextUnit>
    <TextUnit id="4659" loc="7.330">iras compesce atque in lucem proelia differ.</TextUnit>
    <TextUnit id="4660" loc="7.331">ad fraudem occultamque fugam tutosque receptus</TextUnit>
    <TextUnit id="4661" loc="7.332">nunc nocte utendum est. arentis nectere frondes</TextUnit>
    <TextUnit id="4662" loc="7.333">cornibus et latis accensa immittere siluis</TextUnit>
    <TextUnit id="4663" loc="7.334">armenta, oppositi reserent quo claustra manipli,</TextUnit>
    <TextUnit id="4664" loc="7.335">germanus parat atque obsessa euellere castra.</TextUnit>
    <TextUnit id="4665" loc="7.336">emergamus, et hic Fabio persuadeat astus</TextUnit>
    <TextUnit id="4666" loc="7.337">non certare dolis.” nihil hinc cunctante, sed acris</TextUnit>
    <TextUnit id="4667" loc="7.338">incepti laeto iuuene, ad tentoria Acherrae</TextUnit>
    <TextUnit id="4668" loc="7.339">festinant, cui parca quies minimumque soporis,</TextUnit>
    <TextUnit id="4669" loc="7.340">nec notum somno noctes aequare: feroci</TextUnit>
    <TextUnit id="4670" loc="7.341">peruigil inseruibat equo fessumque leuabat</TextUnit>
    <TextUnit id="4671" loc="7.342">tractando et frenis ora exagitata fouebat.</TextUnit>
    <TextUnit id="4672" loc="7.343">at socii renouant tela arentemque cruorem</TextUnit>
    <TextUnit id="4673" loc="7.344">ferro detergent et dant mucronibus iras.</TextUnit>
    <TextUnit id="4674" loc="7.345">quid fortuna loci poscat, quid tempus, et ipsi</TextUnit>
    <TextUnit id="4675" loc="7.346">quaenam agitent, pandunt et coeptis ire ministrum</TextUnit>
    <TextUnit id="4676" loc="7.347">haud segnem hortantur. discurrit tessera castris,</TextUnit>
    <TextUnit id="4677" loc="7.348">intentiquo docent, quae sint properanda, monentque</TextUnit>
    <TextUnit id="4678" loc="7.349">quisque suos: instat trepidis stimulatque ruentis</TextUnit>
    <TextUnit id="4679" loc="7.350">nauus abire timor, dum caeca silentia dumque</TextUnit>
    <TextUnit id="4680" loc="7.351">maiores umbrae. rapida iam subdita peste</TextUnit>
    <TextUnit id="4681" loc="7.352">uirgulta atque altis surgunt e cornibus ignes.</TextUnit>
    <TextUnit id="4682" loc="7.353">hic uero ut, gliscente malo et quassantibus aegra</TextUnit>
    <TextUnit id="4683" loc="7.354">armentis capita, adiutae pinguescere flammae</TextUnit>
    <TextUnit id="4684" loc="7.355">coepere et uincens fumos erumpere uertex,</TextUnit>
    <TextUnit id="4685" loc="7.356">per collis dumosque (lues agit atra) per altos</TextUnit>
    <TextUnit id="4686" loc="7.357">saxosi scopulos montis lymphata feruntur</TextUnit>
    <TextUnit id="4687" loc="7.358">corpora anhela boum, atque obsessis naribus igni</TextUnit>
    <TextUnit id="4688" loc="7.359">luctantur frustra rabidi mugire iuuenci.</TextUnit>
    <TextUnit id="4689" loc="7.360">per iuga, per uallis errat Vulcania pestis</TextUnit>
    <TextUnit id="4690" loc="7.361">nusquam stante malo, uicinaque litora fulgent:</TextUnit>
    <TextUnit id="4691" loc="7.362">quam multa adfixus caelo sub nocte serena</TextUnit>
    <TextUnit id="4692" loc="7.363">fluctibus e mediis sulcator nauita ponti</TextUnit>
    <TextUnit id="4693" loc="7.364">astra uidet, quam multa uidet, feruoribus atris</TextUnit>
    <TextUnit id="4694" loc="7.365">cum Calabros urunt ad pinguia pabula saltus,</TextUnit>
    <TextUnit id="4695" loc="7.366">uertice Gargani residens incendia pastor.</TextUnit>
    <TextUnit id="4696" loc="7.367">At facie subita uolitantum montibus altis</TextUnit>
    <TextUnit id="4697" loc="7.368">flammarum, quis tunc cecidit custodia sorti,</TextUnit>
    <TextUnit id="4698" loc="7.369">horrere atque ipsos nullo spargente uagari</TextUnit>
    <TextUnit id="4699" loc="7.370">credere et indomitos pasci sub collibus ignes.</TextUnit>
    <TextUnit id="4700" loc="7.371">caelone exciderint, et magna fulmina dextra</TextUnit>
    <TextUnit id="4701" loc="7.372">torserit Omnipotens, an caecis rupta cauernis</TextUnit>
    <TextUnit id="4702" loc="7.373">fuderit egestas accenso sulphure flammas</TextUnit>
    <TextUnit id="4703" loc="7.374">infelix tellus, media in formidine quaerunt.</TextUnit>
    <TextUnit id="4704" loc="7.375">iamque abeunt, faucesque uiae citus occupat armis</TextUnit>
    <TextUnit id="4705" loc="7.376">Poenus et in patulos exultans emicat agros.</TextUnit>
    <TextUnit id="4706" loc="7.377">huc tamen usque uigil processerat arte regendi</TextUnit>
    <TextUnit id="4707" loc="7.378">dictator Trebiam et Tusci post stagna profundi,</TextUnit>
    <TextUnit id="4708" loc="7.379">esset ut Hannibali Fabium Romanaque tela</TextUnit>
    <TextUnit id="4709" loc="7.380">euasisse satis. quin et uestigia pulsi</TextUnit>
    <TextUnit id="4710" loc="7.381">et gressus premeret castris, ni sacra uocarent</TextUnit>
    <TextUnit id="4711" loc="7.382">ad patrios ueneranda deos. tum uersus ad urbem</TextUnit>
    <TextUnit id="4712" loc="7.383">adloquitur iuuenem, cui mos tramittere signa</TextUnit>
    <TextUnit id="4713" loc="7.384">et belli summam primasque iubebat habenas,</TextUnit>
    <TextUnit id="4714" loc="7.385">atque his praeformat dictis fingitque monendo:</TextUnit>
    <TextUnit id="4715" loc="7.386">Si factis nondum, Minuci, te cauta probare</TextUnit>
    <TextUnit id="4716" loc="7.387">erudiit Fortuna meis, nec ducere uerba</TextUnit>
    <TextUnit id="4717" loc="7.388">ad uerum decus ac prauis arcere ualebunt.</TextUnit>
    <TextUnit id="4718" loc="7.389">uidisti clausum Hannibalem. nil miles et alae</TextUnit>
    <TextUnit id="4719" loc="7.390">iuuere aut densis legio conferta maniplis.</TextUnit>
    <TextUnit id="4720" loc="7.391">testor te, solus clausi nec deinde morabor.</TextUnit>
    <TextUnit id="4721" loc="7.392">dis sine me libare dapem et sollemnia ferre:</TextUnit>
    <TextUnit id="4722" loc="7.393">hunc iterum atque iterum uinctum uel montibus altis</TextUnit>
    <TextUnit id="4723" loc="7.394">amnibus aut rapidis (modo pugna absistite) tradam.</TextUnit>
    <TextUnit id="4724" loc="7.395">interea (crede experto, non fallimus) aegris</TextUnit>
    <TextUnit id="4725" loc="7.396">nil mouisse salus rebus. sit gloria multis</TextUnit>
    <TextUnit id="4726" loc="7.397">et placeat, quippe egregium, prosternere ferro</TextUnit>
    <TextUnit id="4727" loc="7.398">hostem, sed Fabio sit uos seruasse triumphus.</TextUnit>
    <TextUnit id="4728" loc="7.399">plena tibi castra atque intactus uulnere miles</TextUnit>
    <TextUnit id="4729" loc="7.400">creditur: hos nobis (erit haec tibi gloria) redde.</TextUnit>
    <TextUnit id="4730" loc="7.401">iam cernes Libycum huic uallo adsultare leonem,</TextUnit>
    <TextUnit id="4731" loc="7.402">iam praedas offerre tibi, iam uertere terga,</TextUnit>
    <TextUnit id="4732" loc="7.403">respectantem adeo atque iras cum fraude coquentem.</TextUnit>
    <TextUnit id="4733" loc="7.404">claude, oro, castra et cunctas spes eripe pugnae.</TextUnit>
    <TextUnit id="4734" loc="7.405">haec monuisse satis. sed si compescere corda</TextUnit>
    <TextUnit id="4735" loc="7.406">non datur oranti, magno te iure pioque</TextUnit>
    <TextUnit id="4736" loc="7.407">dictator capere arma ueto.” sic castra relinquens</TextUnit>
    <TextUnit id="4737" loc="7.408">uallarat monitis ac se referebat ad urbem.</TextUnit>
    <TextUnit id="4738" loc="7.409">Ecce autem flatu classis Phoenissa secundo</TextUnit>
    <TextUnit id="4739" loc="7.410">litora Caietae Laestrygoniosque recessus</TextUnit>
    <TextUnit id="4740" loc="7.411">sulcabat rostris portusque intrarat apertos</TextUnit>
    <TextUnit id="4741" loc="7.412">ac totus multo spumabat remige pontus,</TextUnit>
    <TextUnit id="4742" loc="7.413">cum trepidae fremitu uitreis e sedibus antri</TextUnit>
    <TextUnit id="4743" loc="7.414">aequoreae pelago simul emersere sorores</TextUnit>
    <TextUnit id="4744" loc="7.415">ac possessa uident infestis litora proris.</TextUnit>
    <TextUnit id="4745" loc="7.416">tum magno perculsa metu Nereia turba</TextUnit>
    <TextUnit id="4746" loc="7.417">attonitae propere refluunt ad limina nota,</TextUnit>
    <TextUnit id="4747" loc="7.418">Teleboum medio surgunt qua regna profundo</TextUnit>
    <TextUnit id="4748" loc="7.419">pumiceaeque procul sedes. immanis in antro</TextUnit>
    <TextUnit id="4749" loc="7.420">conditur abrupto Proteus ac spumea late</TextUnit>
    <TextUnit id="4750" loc="7.421">cautibus obiectis reiectat caerula uates.</TextUnit>
    <TextUnit id="4751" loc="7.422">is postquam (sat gnarus enim rerumque metusque)</TextUnit>
    <TextUnit id="4752" loc="7.423">per uarias lusit formas et terruit atri</TextUnit>
    <TextUnit id="4753" loc="7.424">serpentis squamis horrendaque sibila torsit</TextUnit>
    <TextUnit id="4754" loc="7.425">aut fremuit toruo mutatus membra leone,</TextUnit>
    <TextUnit id="4755" loc="7.426">Dicite,” ait quae causa uiae? quisue ora repente</TextUnit>
    <TextUnit id="4756" loc="7.427">peruasit pallor? cur scire futura libido?”</TextUnit>
    <TextUnit id="4757" loc="7.428">Ad quae Cymodoce, Nympharum maxima natu</TextUnit>
    <TextUnit id="4758" loc="7.429">Italidum: Nosti nostros, praesage, timores.</TextUnit>
    <TextUnit id="4759" loc="7.430">quid Tyriae classes ereptaque litora nobis</TextUnit>
    <TextUnit id="4760" loc="7.431">portendunt? num migrantur Rhoeteia regna</TextUnit>
    <TextUnit id="4761" loc="7.432">in Libyam superis? aut hos Sarranus habebit</TextUnit>
    <TextUnit id="4762" loc="7.433">nauita iam portus? patria num sede fugatae</TextUnit>
    <TextUnit id="4763" loc="7.434">Atlantem et Calpen extrema habitabimus antra?”</TextUnit>
    <TextUnit id="4764" loc="7.435">Tunc sic euoluens repetita exordia retro</TextUnit>
    <TextUnit id="4765" loc="7.436">incipit ambiguus uates reseratque futura:</TextUnit>
    <TextUnit id="4766" loc="7.437">Laomedonteus Phrygia cum sedit in Ida</TextUnit>
    <TextUnit id="4767" loc="7.438">pastor et errantis dumosa per auia tauros</TextUnit>
    <TextUnit id="4768" loc="7.439">arguta reuocans ad roscida pascua canna</TextUnit>
    <TextUnit id="4769" loc="7.440">audiuit sacrae lentus certamina formae,</TextUnit>
    <TextUnit id="4770" loc="7.441">tum matris currus niueos agitabat olores</TextUnit>
    <TextUnit id="4771" loc="7.442">tempora sollicitus litis seruasse Cupido.</TextUnit>
    <TextUnit id="4772" loc="7.443">paruulus ex umero corytos et aureus arcus</TextUnit>
    <TextUnit id="4773" loc="7.444">fulgebat, nutuque uetans trepidare parentem</TextUnit>
    <TextUnit id="4774" loc="7.445">monstrabat grauidam telis se ferre pharetram.</TextUnit>
    <TextUnit id="4775" loc="7.446">ast alius niuea comebat fronte capillos,</TextUnit>
    <TextUnit id="4776" loc="7.447">purpureos alius uestis religabat amictus.</TextUnit>
    <TextUnit id="4777" loc="7.448">cum sic suspirans roseo Venus ore decoros</TextUnit>
    <TextUnit id="4778" loc="7.449">adloquitur natos: Testis certissima uestrae</TextUnit>
    <TextUnit id="4779" loc="7.450">ecce dies pietatis adest. quis credere saluis</TextUnit>
    <TextUnit id="4780" loc="7.451">hoc ausit uobis? de forma atque ore (quid ultra</TextUnit>
    <TextUnit id="4781" loc="7.452">iam superest rerum?) certat Venus. omnia paruis</TextUnit>
    <TextUnit id="4782" loc="7.453">si mea tela dedi blando medicata ueneno,</TextUnit>
    <TextUnit id="4783" loc="7.454">si uester, caelo ac terris qui foedera sancit,</TextUnit>
    <TextUnit id="4784" loc="7.455">stat supplex, cum uultis, auus: uictoria nostra</TextUnit>
    <TextUnit id="4785" loc="7.456">Cypron Idymaeas referat de Pallade palmas,</TextUnit>
    <TextUnit id="4786" loc="7.457">de Iunone Paphos centum mihi fumet in aris.”</TextUnit>
    <TextUnit id="4787" loc="7.458">dumque haec aligeris instat Cytherea, sonabat</TextUnit>
    <TextUnit id="4788" loc="7.459">omne nemus gradiente dea. iam bellica uirgo,</TextUnit>
    <TextUnit id="4789" loc="7.460">aegide deposita et qua adsuetum casside crinem</TextUnit>
    <TextUnit id="4790" loc="7.461">inuoluit, nec compta tamen pacemque serenis</TextUnit>
    <TextUnit id="4791" loc="7.462">condiscens oculis, ibat lucoque ferebat</TextUnit>
    <TextUnit id="4792" loc="7.463">praedicto sacrae uestigia concita plantae.</TextUnit>
    <TextUnit id="4793" loc="7.464">parte alia intrabat iussis Saturnia siluis,</TextUnit>
    <TextUnit id="4794" loc="7.465">iudicium Phrygis et fastus pastoris et Iden</TextUnit>
    <TextUnit id="4795" loc="7.466">post fratris latura toros. postrema nitenti</TextUnit>
    <TextUnit id="4796" loc="7.467">adfulsit uultu ridens Venus: omnia circa</TextUnit>
    <TextUnit id="4797" loc="7.468">et nemora et penitus frondosis rupibus antra</TextUnit>
    <TextUnit id="4798" loc="7.469">spirantem sacro traxerunt uertice odorem.</TextUnit>
    <TextUnit id="4799" loc="7.470">nec iudex sedisse ualet, fessique nitoris</TextUnit>
    <TextUnit id="4800" loc="7.471">luce cadunt oculi, ac metuit dubitasse uideri.</TextUnit>
    <TextUnit id="4801" loc="7.472">sed uictae fera bella deae uexere per aequor,</TextUnit>
    <TextUnit id="4802" loc="7.473">atque excisa suo pariter cum iudice Troia.</TextUnit>
    <TextUnit id="4803" loc="7.474">tum pius Aeneas terris iactatus et undis</TextUnit>
    <TextUnit id="4804" loc="7.475">Dardanios Itala posuit tellure penatis.</TextUnit>
    <TextUnit id="4805" loc="7.476">dum cete ponto innabunt, dum sidera caelo</TextUnit>
    <TextUnit id="4806" loc="7.477">lucebunt, dum sol Indo se litore tollet,</TextUnit>
    <TextUnit id="4807" loc="7.478">hic regna et nullae regnis per saecula metae.</TextUnit>
    <TextUnit id="4808" loc="7.479">at uos, o natae, currit dum immobile filum,</TextUnit>
    <TextUnit id="4809" loc="7.480">Hadriaci fugite infaustas Sasonis harenas.</TextUnit>
    <TextUnit id="4810" loc="7.481">sanguineis tumidus ponto miscebitur undis</TextUnit>
    <TextUnit id="4811" loc="7.482">Aufidus et rubros impellet in aequora fluctus,</TextUnit>
    <TextUnit id="4812" loc="7.483">damnatoque deum quondam per carmina campo</TextUnit>
    <TextUnit id="4813" loc="7.484">Aetolae rursus Teucris pugnabitis umbrae.</TextUnit>
    <TextUnit id="4814" loc="7.485">Punica Romuleos quatient mox spicula muros,</TextUnit>
    <TextUnit id="4815" loc="7.486">multaque Hasdrubalis fulgebit strage Metaurus.</TextUnit>
    <TextUnit id="4816" loc="7.487">hinc ille in furto genitus patruique piabit</TextUnit>
    <TextUnit id="4817" loc="7.488">idem ultor patrisque necem; tum litus Elissae</TextUnit>
    <TextUnit id="4818" loc="7.489">implebit flammis auelletque Itala Poenum</TextUnit>
    <TextUnit id="4819" loc="7.490">uiscera torrentem et propriis superabit in oris.</TextUnit>
    <TextUnit id="4820" loc="7.491">huic Carthago armis, huic Africa nomine cedet,</TextUnit>
    <TextUnit id="4821" loc="7.492">hic dabit ex sese qui tertia bella fatiget</TextUnit>
    <TextUnit id="4822" loc="7.493">et cinerem Libyae ferat in Capitolia uictor.”</TextUnit>
    <TextUnit id="4823" loc="7.494">Quae dum arcana deum uates euoluit in antro,</TextUnit>
    <TextUnit id="4824" loc="7.495">iam monita et Fabium bellique equitumque magister</TextUnit>
    <TextUnit id="4825" loc="7.496">exuerat mente ac praeceps tendebat in hostem.</TextUnit>
    <TextUnit id="4826" loc="7.497">pascere nec Poenus prauum ac nutrire furorem</TextUnit>
    <TextUnit id="4827" loc="7.498">deerat et, ut paruo maiora ad proelia damno</TextUnit>
    <TextUnit id="4828" loc="7.499">eliceret, dabat interdum simulantia terga:</TextUnit>
    <TextUnit id="4829" loc="7.500">non aliter, quam qui sparsa per stagna profundi</TextUnit>
    <TextUnit id="4830" loc="7.501">euocat e liquidis piscem penetralibus esca,</TextUnit>
    <TextUnit id="4831" loc="7.502">cumque leuem summa uidit iam nare sub unda,</TextUnit>
    <TextUnit id="4832" loc="7.503">ducit sinuato captiuum ad litora lino.</TextUnit>
    <TextUnit id="4833" loc="7.504">Fama furit uersos hostis, Poenumque salutem</TextUnit>
    <TextUnit id="4834" loc="7.505">inuenisse fuga: liceat si uincere, finem</TextUnit>
    <TextUnit id="4835" loc="7.506">promitti cladum, sed enim dicione carere</TextUnit>
    <TextUnit id="4836" loc="7.507">uirtutem, et poenas uincentibus esse repostas.</TextUnit>
    <TextUnit id="4837" loc="7.508">clausurum iam castra ducem rursusque referri</TextUnit>
    <TextUnit id="4838" loc="7.509">uaginae iussurum enses, reddatur in armis</TextUnit>
    <TextUnit id="4839" loc="7.510">ut ratio, et purget miles cur uicerit hostem.</TextUnit>
    <TextUnit id="4840" loc="7.511">haec uulgus. necnon patrum Saturnia mentes</TextUnit>
    <TextUnit id="4841" loc="7.512">inuidiae stimulo fodit et popularibus auris.</TextUnit>
    <TextUnit id="4842" loc="7.513">tunc indigna fide censent optandaque Poeno,</TextUnit>
    <TextUnit id="4843" loc="7.514">quae mox haud paruo luerent damnata periclo.</TextUnit>
    <TextUnit id="4844" loc="7.515">Diuiditur miles, Fabioque equitumque magistro</TextUnit>
    <TextUnit id="4845" loc="7.516">imperia aequantur penitus. cernebat et expers</TextUnit>
    <TextUnit id="4846" loc="7.517">irarum senior, magnas ne penderet alti</TextUnit>
    <TextUnit id="4847" loc="7.518">erroris poenas patria inconsulta, timebat.</TextUnit>
    <TextUnit id="4848" loc="7.519">ac tum, multa putans secum, ut remeauit ab urbe,</TextUnit>
    <TextUnit id="4849" loc="7.520">partitus socias uires, uicina propinquis</TextUnit>
    <TextUnit id="4850" loc="7.521">signa iugis locat et specula sublimis ab alta</TextUnit>
    <TextUnit id="4851" loc="7.522">non Romana minus seruat quam Punica castra.</TextUnit>
    <TextUnit id="4852" loc="7.523">nec mora. disiecto Minuci uecordia uallo</TextUnit>
    <TextUnit id="4853" loc="7.524">perdendi simul et pereundi ardebat amore.</TextUnit>
    <TextUnit id="4854" loc="7.525">Quem postquam rapidum uidit procedere castris</TextUnit>
    <TextUnit id="4855" loc="7.526">hinc Libys, hinc Fabius, simul accendere sagacis</TextUnit>
    <TextUnit id="4856" loc="7.527">in subitum curas: propere capere arma maniplis</TextUnit>
    <TextUnit id="4857" loc="7.528">edicit uallique tenet munimine turmas</TextUnit>
    <TextUnit id="4858" loc="7.529">Ausonius, torquet totas in proelia uires</TextUnit>
    <TextUnit id="4859" loc="7.530">Poenorum ductor propellitque agmina uoce:</TextUnit>
    <TextUnit id="4860" loc="7.531">Dum dictator abest, rape, miles, tempora pugnae.</TextUnit>
    <TextUnit id="4861" loc="7.532">non sperata diu plano certamina campo</TextUnit>
    <TextUnit id="4862" loc="7.533">offert ecce deus. quando data copia, longum</TextUnit>
    <TextUnit id="4863" loc="7.534">detergete situm ferro multoque cruore</TextUnit>
    <TextUnit id="4864" loc="7.535">exsatiate, uiri, plenos rubiginis enses.”</TextUnit>
    <TextUnit id="4865" loc="7.536">Atque ea Cunctator pensabat ab aggere ualli</TextUnit>
    <TextUnit id="4866" loc="7.537">perlustrans campos oculis, tantoque periclo</TextUnit>
    <TextUnit id="4867" loc="7.538">discere, quinam esset Fabius, te, Roma, dolebat.</TextUnit>
    <TextUnit id="4868" loc="7.539">cui natus iuncta arma ferens Dabit improbus,” inquit</TextUnit>
    <TextUnit id="4869" loc="7.540">quas dignum est, poenas, qui per suffragia caeca</TextUnit>
    <TextUnit id="4870" loc="7.541">inuasit nostros haec ad discrimina fasces.</TextUnit>
    <TextUnit id="4871" loc="7.542">insanae spectate tribus. pro lubrica rostra</TextUnit>
    <TextUnit id="4872" loc="7.543">et uanis fora laeta uiris! nunc munera Martis</TextUnit>
    <TextUnit id="4873" loc="7.544">aequent imperio et solem concedere nocti</TextUnit>
    <TextUnit id="4874" loc="7.545">sciscant imbelles. magna mercede piabunt</TextUnit>
    <TextUnit id="4875" loc="7.546">erroris rabiem et nostrum uiolasse parentem.”</TextUnit>
    <TextUnit id="4876" loc="7.547">tum senior, quatiens hastam lacrimisque coortis.</TextUnit>
    <TextUnit id="4877" loc="7.548">Sanguine Poenorum, iuuenis, tam tristia dicta</TextUnit>
    <TextUnit id="4878" loc="7.549">sunt abolenda tibi. patiarne ante ora manusque</TextUnit>
    <TextUnit id="4879" loc="7.550">ciuem deleri nostras, aut uincere Poenum,</TextUnit>
    <TextUnit id="4880" loc="7.551">me spectante, sinam? non aequauisse minorem</TextUnit>
    <TextUnit id="4881" loc="7.552">soluetur culpa si sunt mihi talia corda?</TextUnit>
    <TextUnit id="4882" loc="7.553">iamque hoc, ne dubites, longaeui, nate, parentis</TextUnit>
    <TextUnit id="4883" loc="7.554">accipe et aeterno fixum sub pectore serua:</TextUnit>
    <TextUnit id="4884" loc="7.555">succensere nefas patriae, nec foedior ulla</TextUnit>
    <TextUnit id="4885" loc="7.556">culpa sub extremas fertur mortalibus umbras.</TextUnit>
    <TextUnit id="4886" loc="7.557">sic docuere senes. quantus qualisque fuisti,</TextUnit>
    <TextUnit id="4887" loc="7.558">cum pulsus lare et extorris Capitolia curru</TextUnit>
    <TextUnit id="4888" loc="7.559">intrares exul, tibi corpora caesa, Camille,</TextUnit>
    <TextUnit id="4889" loc="7.560">damnata quot sunt dextra! pacata fuissent</TextUnit>
    <TextUnit id="4890" loc="7.561">ni consulta uiro mensque impenetrabilis irae,</TextUnit>
    <TextUnit id="4891" loc="7.562">mutassentque solum sceptris Aeneia regna</TextUnit>
    <TextUnit id="4892" loc="7.563">nullaque nunc stares terrarum uertice, Roma.</TextUnit>
    <TextUnit id="4893" loc="7.564">pone iras, o nate, meas. socia arma feramus</TextUnit>
    <TextUnit id="4894" loc="7.565">et celeremus opem.” iamque intermixta sonabant</TextUnit>
    <TextUnit id="4895" loc="7.566">classica, procursusque uiros conliserat acer.</TextUnit>
    <TextUnit id="4896" loc="7.567">Primus claustra manu portae dictator et altos</TextUnit>
    <TextUnit id="4897" loc="7.568">disiecit postis rupitque in proelia cursum.</TextUnit>
    <TextUnit id="4898" loc="7.569">non grauiore mouent uenti certamina mole</TextUnit>
    <TextUnit id="4899" loc="7.570">Odrysius Boreas et Syrtim tollere pollens</TextUnit>
    <TextUnit id="4900" loc="7.571">Africus, obnixi cum bella furentia torquent:</TextUnit>
    <TextUnit id="4901" loc="7.572">distraxere fretum ac diuersa ad litora uoluunt</TextUnit>
    <TextUnit id="4902" loc="7.573">aequor quisque suum; sequitur stridente procella</TextUnit>
    <TextUnit id="4903" loc="7.574">nunc huc, nunc illuc, raptum mare et intonat undis.</TextUnit>
    <TextUnit id="4904" loc="7.575">haud prorsus daret ullus honos tellusque subacta</TextUnit>
    <TextUnit id="4905" loc="7.576">Phoenicum et Carthago ruens, iniuria quantum</TextUnit>
    <TextUnit id="4906" loc="7.577">orta ex inuidia decoris tulit. omnia namque</TextUnit>
    <TextUnit id="4907" loc="7.578">dura simul deuicta uiro, metus, Hannibal, irae,</TextUnit>
    <TextUnit id="4908" loc="7.579">inuidia, atque una fama et fortuna subactae.</TextUnit>
    <TextUnit id="4909" loc="7.580">Poenus ab excelso rapidos decurrere uallo</TextUnit>
    <TextUnit id="4910" loc="7.581">ut uidit, tremuere irae, ceciditque repente</TextUnit>
    <TextUnit id="4911" loc="7.582">cum gemitu spes haud dubiae praesumpta ruinae.</TextUnit>
    <TextUnit id="4912" loc="7.583">quippe aciem denso circumuallauerat orbe</TextUnit>
    <TextUnit id="4913" loc="7.584">hausurus clausos coniectis undique telis.</TextUnit>
    <TextUnit id="4914" loc="7.585">atque hic Dardanius prauo certamine ductor</TextUnit>
    <TextUnit id="4915" loc="7.586">iam Styga et aeternas intrarat mente tenebras</TextUnit>
    <TextUnit id="4916" loc="7.587">(nam Fabium auxiliumque uiri sperare pudebat),</TextUnit>
    <TextUnit id="4917" loc="7.588">cum senior gemino complexus proelia cornu</TextUnit>
    <TextUnit id="4918" loc="7.589">ulteriore ligat Poenorum terga corona</TextUnit>
    <TextUnit id="4919" loc="7.590">et modo claudentis aciem nunc, extima cingens,</TextUnit>
    <TextUnit id="4920" loc="7.591">clausos ipse tenet. maiorem surgere in arma</TextUnit>
    <TextUnit id="4921" loc="7.592">maioremque dedit cerni Tirynthius. altae</TextUnit>
    <TextUnit id="4922" loc="7.593">scintillant cristae et, mirum, uelocibus ingens</TextUnit>
    <TextUnit id="4923" loc="7.594">per subitum membris uenit uigor: ingerit hastas</TextUnit>
    <TextUnit id="4924" loc="7.595">auersumque premit telorum nubibus hostem:</TextUnit>
    <TextUnit id="4925" loc="7.596">qualis post iuuenem, nondum subeunte senecta,</TextUnit>
    <TextUnit id="4926" loc="7.597">rector erat Pylius bellis aetate secunda.</TextUnit>
    <TextUnit id="4927" loc="7.598">Inde ruens Thurin et Buten et Narin et Arsen</TextUnit>
    <TextUnit id="4928" loc="7.599">dat leto fisumque manus conferre Mahalcen,</TextUnit>
    <TextUnit id="4929" loc="7.600">cui decus insigne et quaesitum cuspide nomen.</TextUnit>
    <TextUnit id="4930" loc="7.601">tum Garadum largumque comae prosternit Adherben</TextUnit>
    <TextUnit id="4931" loc="7.602">et geminas acies superantem uertice Thulin,</TextUnit>
    <TextUnit id="4932" loc="7.603">qui summas alto prensabat in aggere pinnas,</TextUnit>
    <TextUnit id="4933" loc="7.604">eminus hos, gladio Sapharum gladioque Monaesum</TextUnit>
    <TextUnit id="4934" loc="7.605">et Morinum pugnas aeris stridore cientem,</TextUnit>
    <TextUnit id="4935" loc="7.606">dexteriore gena cum sedit letifer ictus,</TextUnit>
    <TextUnit id="4936" loc="7.607">perque tubam fixae decurrens uulnere malae</TextUnit>
    <TextUnit id="4937" loc="7.608">extremo fluxit propulsus murmure sanguis.</TextUnit>
    <TextUnit id="4938" loc="7.609">proximus huic iaculo Nasamonius occidit Idmon.</TextUnit>
    <TextUnit id="4939" loc="7.610">namque super tepido lapsantem sanguine et aegra</TextUnit>
    <TextUnit id="4940" loc="7.611">lubrica nitentem nequiquam euadere planta</TextUnit>
    <TextUnit id="4941" loc="7.612">impacto prosternit equo trepideque leuantem</TextUnit>
    <TextUnit id="4942" loc="7.613">membra adflicta solo pressa uiolentius hasta</TextUnit>
    <TextUnit id="4943" loc="7.614">implicuit terrae telumque in caede reliquit.</TextUnit>
    <TextUnit id="4944" loc="7.615">haeret humi cornus motu tremefacta iacentis</TextUnit>
    <TextUnit id="4945" loc="7.616">et campo seruat mandatum adfixa cadauer.</TextUnit>
    <TextUnit id="4946" loc="7.617">Necnon exemplo laudis furiata iuuentus,</TextUnit>
    <TextUnit id="4947" loc="7.618">Sullaeque Crassique simul iunctusque Metello</TextUnit>
    <TextUnit id="4948" loc="7.619">Furnius ac melior dextrae Torquatus, inibant</TextUnit>
    <TextUnit id="4949" loc="7.620">proelia et unanimi uel morte emisse uolebant</TextUnit>
    <TextUnit id="4950" loc="7.621">spectari Fabio. miser hic uestigia retro</TextUnit>
    <TextUnit id="4951" loc="7.622">dum rapit et molem subducto corpore uitat</TextUnit>
    <TextUnit id="4952" loc="7.623">intorti Bibulus saxi atque in terga refertur,</TextUnit>
    <TextUnit id="4953" loc="7.624">strage super lapsus socium, qua fibula morsus</TextUnit>
    <TextUnit id="4954" loc="7.625">loricae crebro laxata resoluerat ictu,</TextUnit>
    <TextUnit id="4955" loc="7.626">accepit lateri penitusque in uiscera adegit</TextUnit>
    <TextUnit id="4956" loc="7.627">extabat fixo quod forte cadauere ferrum.</TextUnit>
    <TextUnit id="4957" loc="7.628">heu sortem necis! euasit Garamantica tela</TextUnit>
    <TextUnit id="4958" loc="7.629">Marmaridumque manus, ut inerti cuspide fusus</TextUnit>
    <TextUnit id="4959" loc="7.630">occideret, telo non in sua uulnera misso.</TextUnit>
    <TextUnit id="4960" loc="7.631">uoluitur exanimis, turpatque decora iuuenta</TextUnit>
    <TextUnit id="4961" loc="7.632">ora nouus pallor. membris dimissa solutis</TextUnit>
    <TextUnit id="4962" loc="7.633">arma fluunt, erratque niger per lumina somnus.</TextUnit>
    <TextUnit id="4963" loc="7.634">Venerat ad bellum Tyria Sidone, nepotum</TextUnit>
    <TextUnit id="4964" loc="7.635">excitus prece, et auxilio socia arma ferebat,</TextUnit>
    <TextUnit id="4965" loc="7.636">Eoa tumidus pharetrati militis ala,</TextUnit>
    <TextUnit id="4966" loc="7.637">gens Cadmi, Cleadas; fulua cui plurima passim</TextUnit>
    <TextUnit id="4967" loc="7.638">casside et aurato fulgebat gemma monili,</TextUnit>
    <TextUnit id="4968" loc="7.639">qualis ubi Oceani renouatus Lucifer unda</TextUnit>
    <TextUnit id="4969" loc="7.640">laudatur Veneri et certat maioribus astris.</TextUnit>
    <TextUnit id="4970" loc="7.641">ostro ipse ac sonipes ostro totumque per agmen</TextUnit>
    <TextUnit id="4971" loc="7.642">purpura Agenoreis saturata micabat aenis.</TextUnit>
    <TextUnit id="4972" loc="7.643">hic auidum pugnae et tam clarum excidere nomen</TextUnit>
    <TextUnit id="4973" loc="7.644">Brutum exoptantem, uarie nunc laeuus in orbem,</TextUnit>
    <TextUnit id="4974" loc="7.645">nunc dexter leuibus flexo per deuia gyris</TextUnit>
    <TextUnit id="4975" loc="7.646">ludificatus equo, uolucrem post terga sagittam</TextUnit>
    <TextUnit id="4976" loc="7.647">fundit Achaemenio detractans proelia ritu.</TextUnit>
    <TextUnit id="4977" loc="7.648">nec damnata manus, medio sed, flebile, mento</TextUnit>
    <TextUnit id="4978" loc="7.649">armigeri Cascae penetrabilis haesit harundo</TextUnit>
    <TextUnit id="4979" loc="7.650">oblicumque secans subrecta cuspide uulnus</TextUnit>
    <TextUnit id="4980" loc="7.651">umenti ferrum admouit tepefacta palato.</TextUnit>
    <TextUnit id="4981" loc="7.652">at Brutus diro casu turbatus amici</TextUnit>
    <TextUnit id="4982" loc="7.653">ausum multa uirum et spargentem in uulnera saeuos</TextUnit>
    <TextUnit id="4983" loc="7.654">fraude fugae calamos, iam nullis cursibus instat</TextUnit>
    <TextUnit id="4984" loc="7.655">prendere cornipedis, sed totam pectoris iram</TextUnit>
    <TextUnit id="4985" loc="7.656">mandat atrox hastae telumque uolatile nodo</TextUnit>
    <TextUnit id="4986" loc="7.657">excutit et summum, qua laxa monilia crebro</TextUnit>
    <TextUnit id="4987" loc="7.658">nudabant uersu, tramittit cuspide pectus.</TextUnit>
    <TextUnit id="4988" loc="7.659">labitur intento cornu transfossus, et una</TextUnit>
    <TextUnit id="4989" loc="7.660">arcum laeua cadens, dimisit dextra sagittam.</TextUnit>
    <TextUnit id="4990" loc="7.661">At non tam tristi sortitus proelia Marte</TextUnit>
    <TextUnit id="4991" loc="7.662">Phoebei Soractis honor Carmelus agebat.</TextUnit>
    <TextUnit id="4992" loc="7.663">sanguine quippe suo iam Bagrada tinxerat ensem,</TextUnit>
    <TextUnit id="4993" loc="7.664">dux rectorque Nubae populi, iam fusus eidem</TextUnit>
    <TextUnit id="4994" loc="7.665">Zeusis Amyclaei stirps impacata Phalanti,</TextUnit>
    <TextUnit id="4995" loc="7.666">quem tulerat mater claro Phoenissa Laconi.</TextUnit>
    <TextUnit id="4996" loc="7.667">talia dum metuit, nec pugnae fisus in hoste</TextUnit>
    <TextUnit id="4997" loc="7.668">tam rapido nec deinde fugae, suadente pauore,</TextUnit>
    <TextUnit id="4998" loc="7.669">per dumos miser in uicina cacumina quercus</TextUnit>
    <TextUnit id="4999" loc="7.670">repserat atque alta sese occultabat in umbra</TextUnit>
    <TextUnit id="5000" loc="7.671">Hampsicus, insistens tremulis sub pondere ramis.</TextUnit>
    <TextUnit id="5001" loc="7.672">hunc longa multa orantem Carmelus et altos</TextUnit>
    <TextUnit id="5002" loc="7.673">mutantem saltu ramos transuerberat hasta,</TextUnit>
    <TextUnit id="5003" loc="7.674">ut, qui uiscatos populatur harundine lucos,</TextUnit>
    <TextUnit id="5004" loc="7.675">dum nemoris celsi procera cacumina sensim</TextUnit>
    <TextUnit id="5005" loc="7.676">substructa certat tacitus contingere meta,</TextUnit>
    <TextUnit id="5006" loc="7.677">sublimem calamo sequitur crescente uolucrem.</TextUnit>
    <TextUnit id="5007" loc="7.678">effudit uitam, atque alte manante cruore</TextUnit>
    <TextUnit id="5008" loc="7.679">membra pependerunt curuato exanguia ramo.</TextUnit>
    <TextUnit id="5009" loc="7.680">Iamque in palantis ac uersos terga feroces</TextUnit>
    <TextUnit id="5010" loc="7.681">pugnabant Itali, subitus cum mole pauenda</TextUnit>
    <TextUnit id="5011" loc="7.682">terrificis Maurus prorumpit Tunger in armis.</TextUnit>
    <TextUnit id="5012" loc="7.683">nigra uiro membra, et furui iuga celsa trahebant</TextUnit>
    <TextUnit id="5013" loc="7.684">cornipedes, totusque nouae formidinis arte</TextUnit>
    <TextUnit id="5014" loc="7.685">concolor aequabat liuentia currus equorum</TextUnit>
    <TextUnit id="5015" loc="7.686">terga: nec erectis similes imponere cristis</TextUnit>
    <TextUnit id="5016" loc="7.687">cessarat pennas, aterque tegebat amictus:</TextUnit>
    <TextUnit id="5017" loc="7.688">ceu quondam aeternae regnator noctis, ad imos</TextUnit>
    <TextUnit id="5018" loc="7.689">cum fugeret thalamos Hennaea uirgine rapta,</TextUnit>
    <TextUnit id="5019" loc="7.690">egit nigrantem Stygia caligine currum.</TextUnit>
    <TextUnit id="5020" loc="7.691">at Cato, tum prima sparsus lanugine malas,</TextUnit>
    <TextUnit id="5021" loc="7.692">quod peperere decus Circaeo Tuscula dorso</TextUnit>
    <TextUnit id="5022" loc="7.693">moenia, Laertae quondam regnata nepoti,</TextUnit>
    <TextUnit id="5023" loc="7.694">quamquam tardatos turbata fronte Latinos</TextUnit>
    <TextUnit id="5024" loc="7.695">collegisse gradum uidet, imperterritus ipse</TextUnit>
    <TextUnit id="5025" loc="7.696">ferrata calce atque effusa largus habena</TextUnit>
    <TextUnit id="5026" loc="7.697">cunctantem impellebat equum. negat obuius ire</TextUnit>
    <TextUnit id="5027" loc="7.698">et trepidat cassa sonipes exterritus umbra.</TextUnit>
    <TextUnit id="5028" loc="7.699">tum celer in pugnam dorso delatus ab alto</TextUnit>
    <TextUnit id="5029" loc="7.700">alipedem planta currum premit atque uolanti</TextUnit>
    <TextUnit id="5030" loc="7.701">adsilit a tergo. cecidere et lora repente</TextUnit>
    <TextUnit id="5031" loc="7.702">et stimuli, ferrumque super ceruice tremiscens</TextUnit>
    <TextUnit id="5032" loc="7.703">palluit infelix subducto sanguine Maurus.</TextUnit>
    <TextUnit id="5033" loc="7.704">ora rapit gladio praefixaque cuspide portat.</TextUnit>
    <TextUnit id="5034" loc="7.705">At saeuo Mauorte ferox perrumpit anhelum</TextUnit>
    <TextUnit id="5035" loc="7.706">dictator cum caede globum. miserabile uisu,</TextUnit>
    <TextUnit id="5036" loc="7.707">uulneribus fessum ac multo labente cruore</TextUnit>
    <TextUnit id="5037" loc="7.708">ductorem cernit suprema ac foeda precantem.</TextUnit>
    <TextUnit id="5038" loc="7.709">manauere genis lacrimae, clipeoque pauentem</TextUnit>
    <TextUnit id="5039" loc="7.710">protegit et natum stimulans Fortissime, labem</TextUnit>
    <TextUnit id="5040" loc="7.711">hanc pellamus” ait Poenoque ob mitia facta,</TextUnit>
    <TextUnit id="5041" loc="7.712">quod nullos nostris ignis disperserit aruis,</TextUnit>
    <TextUnit id="5042" loc="7.713">dignum expendamus pretium.” tunc arte paterna</TextUnit>
    <TextUnit id="5043" loc="7.714">ac stimulis gaudens iuuenis circumdata Poenum</TextUnit>
    <TextUnit id="5044" loc="7.715">agmina deturbat gladio campumque relaxat,</TextUnit>
    <TextUnit id="5045" loc="7.716">donec Sidonius decederet aequore ductor:</TextUnit>
    <TextUnit id="5046" loc="7.717">ceu, stimulante fame, rapuit cum Martius agnum</TextUnit>
    <TextUnit id="5047" loc="7.718">auerso pastore lupus fetumque trementem</TextUnit>
    <TextUnit id="5048" loc="7.719">ore tenet presso, tum, si uestigia cursu</TextUnit>
    <TextUnit id="5049" loc="7.720">auditis celeret balatibus obuia pastor,</TextUnit>
    <TextUnit id="5050" loc="7.721">iam sibimet metuens, spirantem dentibus imis</TextUnit>
    <TextUnit id="5051" loc="7.722">reiectat praedam et uacuo fugit aeger hiatu.</TextUnit>
    <TextUnit id="5052" loc="7.723">†tum demum, Tyriis quas circumfuderat atra</TextUnit>
    <TextUnit id="5053" loc="7.724">tempestas, Stygiae tandem fugere tenebrae.</TextUnit>
    <TextUnit id="5054" loc="7.725">torpebant dextrae, et sese meruisse negabant</TextUnit>
    <TextUnit id="5055" loc="7.726">seruari, subitisque bonis mens aegra natabat:</TextUnit>
    <TextUnit id="5056" loc="7.727">ut, qui conlapsa pressi iacuere ruina,</TextUnit>
    <TextUnit id="5057" loc="7.728">eruta cum subito membra et nox atra recessit,</TextUnit>
    <TextUnit id="5058" loc="7.729">coniuent solemque pauent agnoscere uisu.</TextUnit>
    <TextUnit id="5059" loc="7.730">Quis actis senior numerato milite laetus</TextUnit>
    <TextUnit id="5060" loc="7.731">collis et tuto repetebat in aggere castra.</TextUnit>
    <TextUnit id="5061" loc="7.732">ecce autem e media iam morte renata iuuentus</TextUnit>
    <TextUnit id="5062" loc="7.733">clamorem tollens ad sidera et ordine longo</TextUnit>
    <TextUnit id="5063" loc="7.734">ibat ouans Fabiumque decus Fabiumque salutem</TextUnit>
    <TextUnit id="5064" loc="7.735">certatim et magna memorabant uoce parentem.</TextUnit>
    <TextUnit id="5065" loc="7.736">tum qui partitis dissederat ante maniplis</TextUnit>
    <TextUnit id="5066" loc="7.737">Sancte” ait o genitor, reuocato ad lucis honorem</TextUnit>
    <TextUnit id="5067" loc="7.738">si fas uera queri, cur nobis castra uirosque</TextUnit>
    <TextUnit id="5068" loc="7.739">diuidere est licitum? patiens cur arma dedisti,</TextUnit>
    <TextUnit id="5069" loc="7.740">quae solus rexisse uales? hoc munere lapsi</TextUnit>
    <TextUnit id="5070" loc="7.741">aeternas multo cum sanguine uidimus umbras.</TextUnit>
    <TextUnit id="5071" loc="7.742">ocius huc aquilas seruataque signa referte.</TextUnit>
    <TextUnit id="5072" loc="7.743">hic patria est, murique urbis stant pectore in uno.</TextUnit>
    <TextUnit id="5073" loc="7.744">tuque dolos, Poene, atque astus tandem exue notos:</TextUnit>
    <TextUnit id="5074" loc="7.745">cum solo tibi iam Fabio sunt bella gerenda.”</TextUnit>
    <TextUnit id="5075" loc="7.746">Haec ubi dicta dedit, mille hinc, uenerabile uisu,</TextUnit>
    <TextUnit id="5076" loc="7.747">caespite de uiridi surgunt properantibus arae.</TextUnit>
    <TextUnit id="5077" loc="7.748">nec prius aut epulas aut munera grata Lyaei</TextUnit>
    <TextUnit id="5078" loc="7.749">fas cuiquam tetigisse fuit quam multa precatus</TextUnit>
    <TextUnit id="5079" loc="7.750">in mensam Fabio sacrum libauit honorem.</TextUnit>
    <TextUnit id="5080" loc="8.1">Primus Agenoridum cedentia terga uidere</TextUnit>
    <TextUnit id="5081" loc="8.2">Aeneadis dederat Fabius. Romana parentem</TextUnit>
    <TextUnit id="5082" loc="8.3">solum castra uocant, solum uocat Hannibal hostem</TextUnit>
    <TextUnit id="5083" loc="8.4">impatiensque morae fremit: ut sit copia Martis,</TextUnit>
    <TextUnit id="5084" loc="8.5">expectanda uiri fata optandumque sub armis</TextUnit>
    <TextUnit id="5085" loc="8.6">Parcarum auxilium. namque hac spirante senecta</TextUnit>
    <TextUnit id="5086" loc="8.7">nequiquam sese Latium sperare cruorem.</TextUnit>
    <TextUnit id="5087" loc="8.8">iam uero concors miles signisque relatis</TextUnit>
    <TextUnit id="5088" loc="8.9">indiuisus honos, iterumque et rursus eidem</TextUnit>
    <TextUnit id="5089" loc="8.10">soli obluctandum Fabio maioribus aegrum</TextUnit>
    <TextUnit id="5090" loc="8.11">angebant curis. lentando feruida bella</TextUnit>
    <TextUnit id="5091" loc="8.12">dictator cum multa adeo, tum miles egenus</TextUnit>
    <TextUnit id="5092" loc="8.13">cunctarum ut rerum Tyrius foret, arte sedendi</TextUnit>
    <TextUnit id="5093" loc="8.14">egerat et, quamquam finis pugnaque manuque</TextUnit>
    <TextUnit id="5094" loc="8.15">haud dum partus erat, iam bello uicerat hostem.</TextUnit>
    <TextUnit id="5095" loc="8.16">quin etiam ingenio fluxi, sed prima feroces,</TextUnit>
    <TextUnit id="5096" loc="8.17">uaniloquum Celtae genus ac mutabile mentis,</TextUnit>
    <TextUnit id="5097" loc="8.18">respectare domos: maerebant caede sine ulla</TextUnit>
    <TextUnit id="5098" loc="8.19">(insolitum sibi) bella geri, siccasque cruore</TextUnit>
    <TextUnit id="5099" loc="8.20">inter tela siti Mauortis hebescere dextras.</TextUnit>
    <TextUnit id="5100" loc="8.21">his super internae labes et ciuica uulnus</TextUnit>
    <TextUnit id="5101" loc="8.22">inuidia augebant. laeuus conatibus Hannon</TextUnit>
    <TextUnit id="5102" loc="8.23">ductoris non ulla domo summittere patres</TextUnit>
    <TextUnit id="5103" loc="8.24">auxilia aut ullis opibus iuuisse sinebat.</TextUnit>
    <TextUnit id="5104" loc="8.25">Quis lacerum curis et rerum extrema pauentem</TextUnit>
    <TextUnit id="5105" loc="8.26">ad spes armorum et furialia uota reducit</TextUnit>
    <TextUnit id="5106" loc="8.27">praescia Cannarum Iuno atque elata futuris.</TextUnit>
    <TextUnit id="5107" loc="8.28">namque hac accitam stagnis Laurentibus Annam</TextUnit>
    <TextUnit id="5108" loc="8.29">adfatur uoce et blandis hortatibus implet:</TextUnit>
    <TextUnit id="5109" loc="8.30">Sanguine cognato iuuenis tibi, diua, laborat</TextUnit>
    <TextUnit id="5110" loc="8.31">Hannibal a uestro nomen memorabile Belo.</TextUnit>
    <TextUnit id="5111" loc="8.32">perge age, et insanos curarum comprime fluctus.</TextUnit>
    <TextUnit id="5112" loc="8.33">excute sollicito Fabium. sola ille Latinos</TextUnit>
    <TextUnit id="5113" loc="8.34">sub iuga mittendi mora iam discingitur armis.</TextUnit>
    <TextUnit id="5114" loc="8.35">cum Varrone manus et cum Varrone serenda</TextUnit>
    <TextUnit id="5115" loc="8.36">proelia, nec desit fatis ad signa mouenda.</TextUnit>
    <TextUnit id="5116" loc="8.37">ipsa adero. tendat iamdudum in Iapyga campum.</TextUnit>
    <TextUnit id="5117" loc="8.38">huc Trebiae rursum et Trasimenni fata sequentur.”</TextUnit>
    <TextUnit id="5118" loc="8.39">Tum diua Indigetis castis contermina lucis</TextUnit>
    <TextUnit id="5119" loc="8.40">Haud” inquit tua ius nobis praecepta morari.</TextUnit>
    <TextUnit id="5120" loc="8.41">sit fas, sit tantum, quaeso, retinere fauorem</TextUnit>
    <TextUnit id="5121" loc="8.42">antiquae patriae mandataque magna sororis,</TextUnit>
    <TextUnit id="5122" loc="8.43">quamquam inter Latios Annae stet numen honores.”</TextUnit>
    <TextUnit id="5123" loc="8.44">Multa retro rerum iacet atque ambagibus aeui</TextUnit>
    <TextUnit id="5124" loc="8.45">obtegitur densa caligine mersa uetustas,</TextUnit>
    <TextUnit id="5125" loc="8.46">cur Sarrana dicent Oenotri numina templo,</TextUnit>
    <TextUnit id="5126" loc="8.47">regnisque Aeneadum germana colatur Elissae.</TextUnit>
    <TextUnit id="5127" loc="8.48">sed pressis stringam reuocatam ab origine famam</TextUnit>
    <TextUnit id="5128" loc="8.49">narrandi metis breuiterque antiqua reuoluam.</TextUnit>
    <TextUnit id="5129" loc="8.50">Iliaco postquam deserta est hospite Dido</TextUnit>
    <TextUnit id="5130" loc="8.51">et spes abruptae, mediam in penetralibus atram</TextUnit>
    <TextUnit id="5131" loc="8.52">festinat furibunda pyram. tum corripit ensem</TextUnit>
    <TextUnit id="5132" loc="8.53">certa necis, profugi donum exitiale mariti.</TextUnit>
    <TextUnit id="5133" loc="8.54">despectus taedae regnis se imponit Iarbas,</TextUnit>
    <TextUnit id="5134" loc="8.55">et tepido fugit Anna rogo. quis rebus egenis</TextUnit>
    <TextUnit id="5135" loc="8.56">ferret opem, Nomadum late terrente tyranno?</TextUnit>
    <TextUnit id="5136" loc="8.57">Battus Cyrenen molli tum forte fouebat</TextUnit>
    <TextUnit id="5137" loc="8.58">imperio, mitis Battus lacrimasque dedisse</TextUnit>
    <TextUnit id="5138" loc="8.59">casibus humanis facilis. qui supplice uisa</TextUnit>
    <TextUnit id="5139" loc="8.60">intremuit regum euentus dextramque tetendit.</TextUnit>
    <TextUnit id="5140" loc="8.61">atque ea, dum flauas bis tondet messor aristas,</TextUnit>
    <TextUnit id="5141" loc="8.62">seruata interea sedes: nec longius uti</TextUnit>
    <TextUnit id="5142" loc="8.63">his opibus Battoque fuit. nam ferre per aequor</TextUnit>
    <TextUnit id="5143" loc="8.64">exitium miserae iam Pygmaliona docebat.</TextUnit>
    <TextUnit id="5144" loc="8.65">ergo agitur pelago, diuis inimica sibique,</TextUnit>
    <TextUnit id="5145" loc="8.66">quod se non dederit comitem in suprema sorori,</TextUnit>
    <TextUnit id="5146" loc="8.67">donec iactatam laceris, miserabile, uelis</TextUnit>
    <TextUnit id="5147" loc="8.68">fatalis turbo in Laurentis expulit oras.</TextUnit>
    <TextUnit id="5148" loc="8.69">non caeli, non illa soli, non gnara colentum</TextUnit>
    <TextUnit id="5149" loc="8.70">Sidonis in Latia trepidabat naufraga terra.</TextUnit>
    <TextUnit id="5150" loc="8.71">ecce autem Aeneas sacro comitatus Iulo,</TextUnit>
    <TextUnit id="5151" loc="8.72">iam regni compos, noto sese ore ferebat.</TextUnit>
    <TextUnit id="5152" loc="8.73">qui terrae defixam oculos et multa timentem</TextUnit>
    <TextUnit id="5153" loc="8.74">ac deinde adlapsam genibus lacrimantis Iuli</TextUnit>
    <TextUnit id="5154" loc="8.75">attollit mitique manu intra limina ducit.</TextUnit>
    <TextUnit id="5155" loc="8.76">atque ubi iam casus aduersorumque pauorem</TextUnit>
    <TextUnit id="5156" loc="8.77">hospitii leniuit honos, tum discere maesta</TextUnit>
    <TextUnit id="5157" loc="8.78">exposcit cura letum infelicis Elissae.</TextUnit>
    <TextUnit id="5158" loc="8.79">cui sic uerba trahens largis cum fletibus Anna</TextUnit>
    <TextUnit id="5159" loc="8.80">incipit et blandas addit pro tempore uoces:</TextUnit>
    <TextUnit id="5160" loc="8.81">Nate dea, solus regni lucisque fuisti</TextUnit>
    <TextUnit id="5161" loc="8.82">germanae tu causa meae: mors testis et ille</TextUnit>
    <TextUnit id="5162" loc="8.83">(heu cur non idem mihi tum!) rogus. ora uidere</TextUnit>
    <TextUnit id="5163" loc="8.84">postquam est ereptum miserae tua, litore sedit</TextUnit>
    <TextUnit id="5164" loc="8.85">interdum, stetit interdum, uentosque secuta</TextUnit>
    <TextUnit id="5165" loc="8.86">infelix oculis magno clamore uocabat</TextUnit>
    <TextUnit id="5166" loc="8.87">Aenean comitemque tuae se imponere solam</TextUnit>
    <TextUnit id="5167" loc="8.88">orabat paterere rati. mox turbida anhelum</TextUnit>
    <TextUnit id="5168" loc="8.89">rettulit in thalamos cursum subitoque tremore</TextUnit>
    <TextUnit id="5169" loc="8.90">substitit et sacrum timuit tetigisse cubile.</TextUnit>
    <TextUnit id="5170" loc="8.91">inde amens nunc sideream fulgentis Iuli</TextUnit>
    <TextUnit id="5171" loc="8.92">effigiem fouet amplexu, nunc tota repente</TextUnit>
    <TextUnit id="5172" loc="8.93">ad uultus conuersa tuos, ab imagine pendet</TextUnit>
    <TextUnit id="5173" loc="8.94">conqueriturque tibi et sperat responsa remitti.</TextUnit>
    <TextUnit id="5174" loc="8.95">non umquam spem ponit amor: iam tecta domumque</TextUnit>
    <TextUnit id="5175" loc="8.96">deserit et rursus portus furibunda reuisit,</TextUnit>
    <TextUnit id="5176" loc="8.97">si qui te referant conuerso flamine uenti.</TextUnit>
    <TextUnit id="5177" loc="8.98">ad magicas etiam fallax atque improba gentis</TextUnit>
    <TextUnit id="5178" loc="8.99">Massylae leuitas descendere compulit artes.</TextUnit>
    <TextUnit id="5179" loc="8.100">heu sacri uatum errores! dum numina noctis</TextUnit>
    <TextUnit id="5180" loc="8.101">eliciunt spondentque nouis medicamina curis,</TextUnit>
    <TextUnit id="5181" loc="8.102">quod uidi decepta nefas! congessit in atram</TextUnit>
    <TextUnit id="5182" loc="8.103">cuncta tui monumenta pyram et non prospera dona.”</TextUnit>
    <TextUnit id="5183" loc="8.104">Tunc sic Aeneas dulci repetitus amore:</TextUnit>
    <TextUnit id="5184" loc="8.105">Tellurem hanc iuro, uota inter nostra frequenter</TextUnit>
    <TextUnit id="5185" loc="8.106">auditam uobis, iuro caput, Anna, tibique</TextUnit>
    <TextUnit id="5186" loc="8.107">germanaeque tuae dilectum mitis Iuli,</TextUnit>
    <TextUnit id="5187" loc="8.108">respiciens aegerque animi tum regna reliqui</TextUnit>
    <TextUnit id="5188" loc="8.109">uestra, nec abscessem thalamo, ni magna minatus</TextUnit>
    <TextUnit id="5189" loc="8.110">meque sua ratibus dextra imposuisset et alto</TextUnit>
    <TextUnit id="5190" loc="8.111">egisset rapidis classem Cyllenius Euris.</TextUnit>
    <TextUnit id="5191" loc="8.112">sed cur (heu seri monitus!), cur tempore tali</TextUnit>
    <TextUnit id="5192" loc="8.113">incustodito saeuire dedistis amori?”</TextUnit>
    <TextUnit id="5193" loc="8.114">Contra sic infit uoluens uix murmur anhelum</TextUnit>
    <TextUnit id="5194" loc="8.115">inter singultus labrisque trementibus Anna:</TextUnit>
    <TextUnit id="5195" loc="8.116">Nigro forte Ioui, cui tertia regna laborant,</TextUnit>
    <TextUnit id="5196" loc="8.117">atque atri sociae thalami noua sacra parabam,</TextUnit>
    <TextUnit id="5197" loc="8.118">quis aegram mentem et trepidantia corda leuaret</TextUnit>
    <TextUnit id="5198" loc="8.119">infelix germana tori, furuasque trahebam</TextUnit>
    <TextUnit id="5199" loc="8.120">ipsa manu properans ad uisa pianda bidentis;</TextUnit>
    <TextUnit id="5200" loc="8.121">†namque asper somno dirus me impleuerat horror,</TextUnit>
    <TextUnit id="5201" loc="8.122">terque suam Dido, ter cum clamore uocarat</TextUnit>
    <TextUnit id="5202" loc="8.123">et laeta exultans ostenderat ora Sychaeus.</TextUnit>
    <TextUnit id="5203" loc="8.124">quae dum abigo menti et sub lucem ut uisa secundent</TextUnit>
    <TextUnit id="5204" loc="8.125">oro caelicolas ac uiuo purgor in amni,</TextUnit>
    <TextUnit id="5205" loc="8.126">illa cito passu peruecta ad litora mutae</TextUnit>
    <TextUnit id="5206" loc="8.127">oscula, qua steteras, bis terque infixit harenae:</TextUnit>
    <TextUnit id="5207" loc="8.128">deinde amplexa sinu late uestigia fouit,</TextUnit>
    <TextUnit id="5208" loc="8.129">ceu cinerem orbatae pressant ad pectora matres.</TextUnit>
    <TextUnit id="5209" loc="8.130">tum rapido praeceps cursu resolutaque crinem</TextUnit>
    <TextUnit id="5210" loc="8.131">euasit propere in celsam, quam struxerat ante</TextUnit>
    <TextUnit id="5211" loc="8.132">magna mole, pyram, cuius de sede dabatur</TextUnit>
    <TextUnit id="5212" loc="8.133">cernere cuncta freta et totam Carthaginis urbem.</TextUnit>
    <TextUnit id="5213" loc="8.134">hic Phrygiam uestem et bacatum induta monile,</TextUnit>
    <TextUnit id="5214" loc="8.135">postquam illum infelix hausit, quo munera primum</TextUnit>
    <TextUnit id="5215" loc="8.136">sunt conspecta, diem et conuiuia mente reduxit</TextUnit>
    <TextUnit id="5216" loc="8.137">festasque aduentu mensas teque ordine Troiae</TextUnit>
    <TextUnit id="5217" loc="8.138">narrantem longos se peruigilante labores,</TextUnit>
    <TextUnit id="5218" loc="8.139">in portus amens rorantia lumina flexit:</TextUnit>
    <TextUnit id="5219" loc="8.140">Di longae noctis, quorum iam numina nobis</TextUnit>
    <TextUnit id="5220" loc="8.141">mors instans maiora facit, precor,” inquit adeste</TextUnit>
    <TextUnit id="5221" loc="8.142">et placidi uictos ardore admittite manis.</TextUnit>
    <TextUnit id="5222" loc="8.143">Aeneae coniunx, Veneris nurus, ulta maritum,</TextUnit>
    <TextUnit id="5223" loc="8.144">uidi constructas nostrae Carthaginis arces.</TextUnit>
    <TextUnit id="5224" loc="8.145">nunc ad uos magni descendet corporis umbra.</TextUnit>
    <TextUnit id="5225" loc="8.146">me quoque fors dulci quondam uir notus amore</TextUnit>
    <TextUnit id="5226" loc="8.147">expectat, curas cupiens aequare priores.”</TextUnit>
    <TextUnit id="5227" loc="8.148">haec dicens ensem media in praecordia adegit,</TextUnit>
    <TextUnit id="5228" loc="8.149">ensem Dardanii quaesitum in pignus amoris.</TextUnit>
    <TextUnit id="5229" loc="8.150">uiderunt comites tristique per atria planctu</TextUnit>
    <TextUnit id="5230" loc="8.151">concurrunt: magnis resonant ululatibus aedes.</TextUnit>
    <TextUnit id="5231" loc="8.152">accepi infelix dirisque exterrita fatis,</TextUnit>
    <TextUnit id="5232" loc="8.153">ora manu lacerans, lymphato regia cursu</TextUnit>
    <TextUnit id="5233" loc="8.154">tecta peto celsosque gradus euadere nitor.</TextUnit>
    <TextUnit id="5234" loc="8.155">ter diro fueram conata incumbere ferro,</TextUnit>
    <TextUnit id="5235" loc="8.156">ter cecidi exanimae membris reuoluta sororis.</TextUnit>
    <TextUnit id="5236" loc="8.157">iamque ferebatur uicina per oppida rumor:</TextUnit>
    <TextUnit id="5237" loc="8.157a">arma parant Nomadum proceres et saeuus Iarbas.</TextUnit>
    <TextUnit id="5238" loc="8.158">tum Cyrenaeam fatis agitantibus urbem</TextUnit>
    <TextUnit id="5239" loc="8.159">deuenio. hinc uestris pelagi uis adpulit oris. ”</TextUnit>
    <TextUnit id="5240" loc="8.160">Motus erat placidumque animum mentemque quietam</TextUnit>
    <TextUnit id="5241" loc="8.161">Troius in miseram rector susceperat Annam.</TextUnit>
    <TextUnit id="5242" loc="8.162">iamque omnis luctus omnisque e pectore curas</TextUnit>
    <TextUnit id="5243" loc="8.163">dispulerat, Phrygiis nec iam amplius aduena tectis</TextUnit>
    <TextUnit id="5244" loc="8.164">illa uidebatur. tacito nox atra sopore</TextUnit>
    <TextUnit id="5245" loc="8.165">cuncta per et terras et lati stagna profundi</TextUnit>
    <TextUnit id="5246" loc="8.166">condiderat, tristi cum Dido aegerrima uultu</TextUnit>
    <TextUnit id="5247" loc="8.167">has uisa in somnis germanae effundere uoces:</TextUnit>
    <TextUnit id="5248" loc="8.168">His, soror, in tectis longae indulgere quieti,</TextUnit>
    <TextUnit id="5249" loc="8.169">heu nimium secura, potes, nec, quae tibi fraudes</TextUnit>
    <TextUnit id="5250" loc="8.170">tendantur, quae circumstent discrimina, cernis?</TextUnit>
    <TextUnit id="5251" loc="8.171">at nondum nostro infaustos generique soloque</TextUnit>
    <TextUnit id="5252" loc="8.172">Laomedonteae noscis telluris alumnos?</TextUnit>
    <TextUnit id="5253" loc="8.173">dum caelum rapida stellas uertigine uoluet,</TextUnit>
    <TextUnit id="5254" loc="8.174">lunaque fraterno lustrabit lumine terras,</TextUnit>
    <TextUnit id="5255" loc="8.175">pax nulla Aeneadas inter Tyriosque manebit.</TextUnit>
    <TextUnit id="5256" loc="8.176">surge, age: iam tacitas suspecta Lauinia fraudes</TextUnit>
    <TextUnit id="5257" loc="8.177">molitur dirumque nefas sub corde uolutat</TextUnit>
    <TextUnit id="5258" loc="8.178">praeterea, ne falsa putes haec fingere somnum,</TextUnit>
    <TextUnit id="5259" loc="8.179">haud procul hinc paruo descendens fonte Numicus</TextUnit>
    <TextUnit id="5260" loc="8.180">labitur et leni per ualles uoluitur amne.</TextUnit>
    <TextUnit id="5261" loc="8.181">huc rapies, germana, uiam tutosque receptus.</TextUnit>
    <TextUnit id="5262" loc="8.182">te sacra excipient hilares in flumina Nymphae,</TextUnit>
    <TextUnit id="5263" loc="8.183">aeternumque Italis numen celebrabere in oris.”</TextUnit>
    <TextUnit id="5264" loc="8.184">sic fata in tenuem Phoenissa euanuit auram.</TextUnit>
    <TextUnit id="5265" loc="8.185">Anna nouis somno excutitur perterrita uisis,</TextUnit>
    <TextUnit id="5266" loc="8.186">itque timor totos gelido sudore per artus.</TextUnit>
    <TextUnit id="5267" loc="8.187">tunc, ut erat tenui corpus uelamine tecta,</TextUnit>
    <TextUnit id="5268" loc="8.188">prosiluit stratis humilique egressa fenestra</TextUnit>
    <TextUnit id="5269" loc="8.189">per patulos currit plantis pernicibus agros,</TextUnit>
    <TextUnit id="5270" loc="8.190">donec harenoso, sic fama, Numicius illam</TextUnit>
    <TextUnit id="5271" loc="8.191">suscepit gremio uitreisque abscondidit antris.</TextUnit>
    <TextUnit id="5272" loc="8.192">orta dies totum radiis impleuerat orbem,</TextUnit>
    <TextUnit id="5273" loc="8.193">cum nullam Aeneadae thalamis Sidonida nacti</TextUnit>
    <TextUnit id="5274" loc="8.194">et Rutulum magno errantes clamore per agrum</TextUnit>
    <TextUnit id="5275" loc="8.195">uicini ad ripas fluuii manifesta secuntur</TextUnit>
    <TextUnit id="5276" loc="8.196">signa pedum, dumque inter se mirantur, ab alto</TextUnit>
    <TextUnit id="5277" loc="8.197">amnis aquas cursumque rapit. tum sedibus imis</TextUnit>
    <TextUnit id="5278" loc="8.198">inter caeruleas uisa est residere sorores</TextUnit>
    <TextUnit id="5279" loc="8.199">Sidonis et placido Teucros adfarier ore.</TextUnit>
    <TextUnit id="5280" loc="8.200">ex illo primis anni celebrata diebus</TextUnit>
    <TextUnit id="5281" loc="8.201">per totam Ausoniam uenerando numine culta est.</TextUnit>
    <TextUnit id="5282" loc="8.202">Hanc postquam in tristis Italum Saturnia pugnas</TextUnit>
    <TextUnit id="5283" loc="8.203">hortata est, celeri superum petit aethera curru,</TextUnit>
    <TextUnit id="5284" loc="8.204">optatum Latii tandem potura cruorem.</TextUnit>
    <TextUnit id="5285" loc="8.205">diua deae parere parat magnumque Libyssae</TextUnit>
    <TextUnit id="5286" loc="8.206">ductorem gentis nulli conspecta petebat.</TextUnit>
    <TextUnit id="5287" loc="8.207">ille uirum coetu tum forte remotus ab omni</TextUnit>
    <TextUnit id="5288" loc="8.208">incertos rerum euentus bellique uolutans</TextUnit>
    <TextUnit id="5289" loc="8.209">anxia ducebat uigili suspiria uoce.</TextUnit>
    <TextUnit id="5290" loc="8.210">cui dea sic dictis curas solatur amicis:</TextUnit>
    <TextUnit id="5291" loc="8.211">Quid tantum ulterius, rex o fortissime gentis</TextUnit>
    <TextUnit id="5292" loc="8.212">Sidoniae, ducis cura aegrescente dolorem?</TextUnit>
    <TextUnit id="5293" loc="8.213">omnis iam placata tibi manet ira deorum,</TextUnit>
    <TextUnit id="5294" loc="8.214">omnis Agenoridis rediit fauor. eia, age, segnis</TextUnit>
    <TextUnit id="5295" loc="8.215">rumpe moras, rape Marmaricas in proelia uires.</TextUnit>
    <TextUnit id="5296" loc="8.216">mutati fasces. iam bellum atque arma senatus</TextUnit>
    <TextUnit id="5297" loc="8.217">ex inconsulto posuit Tirynthius heros,</TextUnit>
    <TextUnit id="5298" loc="8.218">cumque alio tibi Flaminio sunt bella gerenda.</TextUnit>
    <TextUnit id="5299" loc="8.219">me tibi, ne dubites, summi matrona Tonantis</TextUnit>
    <TextUnit id="5300" loc="8.220">misit. ego Oenotris aeternum numen in oris</TextUnit>
    <TextUnit id="5301" loc="8.221">concelebror uestri generata e sanguine Beli.</TextUnit>
    <TextUnit id="5302" loc="8.222">haud mora sit: rapido belli rape fulmina cursu.</TextUnit>
    <TextUnit id="5303" loc="8.223">celsus Iapygios ubi se Garganus in agros</TextUnit>
    <TextUnit id="5304" loc="8.224">explicat (haud longe tellus), huc derige signa.</TextUnit>
    <TextUnit id="5305" loc="8.224a">”</TextUnit>
    <TextUnit id="5306" loc="8.225">dixit et in nubes umentia sustulit ora.</TextUnit>
    <TextUnit id="5307" loc="8.226">Cui dux, promissae reuirescens pignore laudis,</TextUnit>
    <TextUnit id="5308" loc="8.227">Nympha, decus generis, quo non sacratius ullum</TextUnit>
    <TextUnit id="5309" loc="8.228">numen” ait nobis, felix oblata secundes.</TextUnit>
    <TextUnit id="5310" loc="8.229">ast ego te compos pugnae Carthaginis arce</TextUnit>
    <TextUnit id="5311" loc="8.230">marmoreis sistam templis iuxtaque dicabo</TextUnit>
    <TextUnit id="5312" loc="8.231">aequatam gemino simulacri munere Dido.”</TextUnit>
    <TextUnit id="5313" loc="8.232">haec fatus socios stimulat tumefactus ouantis:</TextUnit>
    <TextUnit id="5314" loc="8.233">Pone grauis curas tormentaque lenta sedendi,</TextUnit>
    <TextUnit id="5315" loc="8.234">fatalis Latio miles. placauimus iras</TextUnit>
    <TextUnit id="5316" loc="8.235">caelicolum, redeunt diui: finita maligno</TextUnit>
    <TextUnit id="5317" loc="8.236">hinc Fabio imperia et mutatos consule fasces</TextUnit>
    <TextUnit id="5318" loc="8.237">nuntio. nunc dextras mihi quisque atque illa referto</TextUnit>
    <TextUnit id="5319" loc="8.238">quae Marte exclusus promittere magna solebas.</TextUnit>
    <TextUnit id="5320" loc="8.239">en, numen patrium spondet maiora peractis.</TextUnit>
    <TextUnit id="5321" loc="8.240">uellantur signa, ac diua ducente petamus</TextUnit>
    <TextUnit id="5322" loc="8.241">infaustum Phrygibus Diomedis nomine campum.”</TextUnit>
    <TextUnit id="5323" loc="8.242">Dumque Arpos tendunt instincti pectora Poeni,</TextUnit>
    <TextUnit id="5324" loc="8.243">subnixus rapto plebei muneris ostro</TextUnit>
    <TextUnit id="5325" loc="8.244">saeuit iam rostris Varro ingentique ruinae</TextUnit>
    <TextUnit id="5326" loc="8.245">festinans aperire locum fata admouet urbi.</TextUnit>
    <TextUnit id="5327" loc="8.246">atque illi sine luce genus surdumque parentum</TextUnit>
    <TextUnit id="5328" loc="8.247">nomen, et immodice uibrabat in ore canoro</TextUnit>
    <TextUnit id="5329" loc="8.248">lingua procax. hinc auctus opes largusque rapinae,</TextUnit>
    <TextUnit id="5330" loc="8.249">infima dum uulgi fouet oblatratque senatum,</TextUnit>
    <TextUnit id="5331" loc="8.250">tantum in quassata bellis caput extulit urbe</TextUnit>
    <TextUnit id="5332" loc="8.251">momentum ut rerum et fati foret arbiter unus,</TextUnit>
    <TextUnit id="5333" loc="8.252">quo conseruari Latium uictore puderet.</TextUnit>
    <TextUnit id="5334" loc="8.253">hunc Fabios inter sacrataque nomina Marti</TextUnit>
    <TextUnit id="5335" loc="8.254">Scipiadas interque Ioui spolia alta ferentem</TextUnit>
    <TextUnit id="5336" loc="8.255">Marcellum fastis labem suffragia caeca</TextUnit>
    <TextUnit id="5337" loc="8.256">addiderant, Cannasque malum exitiale fouebat</TextUnit>
    <TextUnit id="5338" loc="8.257">ambitus et Graio funestior aequore Campus.</TextUnit>
    <TextUnit id="5339" loc="8.258">idem, ut turbarum sator atque accendere sollers</TextUnit>
    <TextUnit id="5340" loc="8.259">inuidiam prauusque togae, sic debilis arte</TextUnit>
    <TextUnit id="5341" loc="8.260">belligera Martemque rudis uersare nec ullo</TextUnit>
    <TextUnit id="5342" loc="8.261">spectatus ferro, lingua sperabat adire</TextUnit>
    <TextUnit id="5343" loc="8.262">ad dextrae decus atque e rostris bella ciebat.</TextUnit>
    <TextUnit id="5344" loc="8.263">ergo alacer Fabiumque morae increpitare professus</TextUnit>
    <TextUnit id="5345" loc="8.264">ad uulgum in patres petulantia uerba ferebat:</TextUnit>
    <TextUnit id="5346" loc="8.265">Vos, quorum imperium est, consul praecepta modumque</TextUnit>
    <TextUnit id="5347" loc="8.266">bellandi posco. sedeone aut montibus erro,</TextUnit>
    <TextUnit id="5348" loc="8.267">dum mecum Garamas et adustus corpora Maurus</TextUnit>
    <TextUnit id="5349" loc="8.268">diuidit Italiam? an ferro, quo cingitis, utor?</TextUnit>
    <TextUnit id="5350" loc="8.269">exaudi, bone dictator, quid Martia plebes</TextUnit>
    <TextUnit id="5351" loc="8.270">imperitet: pelli Libyas Romamque leuari</TextUnit>
    <TextUnit id="5352" loc="8.271">hoste iubent. num festinant, quos plurima passos</TextUnit>
    <TextUnit id="5353" loc="8.272">tertius exurit lacrimosis casibus annus?</TextUnit>
    <TextUnit id="5354" loc="8.273">ite igitur, capite arma, uiri. mora sola triumpho</TextUnit>
    <TextUnit id="5355" loc="8.274">paruum iter est. quae prima dies ostenderit hostem,</TextUnit>
    <TextUnit id="5356" loc="8.275">et patrum regna et Poenorum bella resoluet.</TextUnit>
    <TextUnit id="5357" loc="8.276">ite alacres: Latia deuinctum colla catena</TextUnit>
    <TextUnit id="5358" loc="8.277">Hannibalem Fabio ducam spectante per urbem.”</TextUnit>
    <TextUnit id="5359" loc="8.278">Haec postquam increpuit, portis arma incitus effert</TextUnit>
    <TextUnit id="5360" loc="8.279">impellitque moras: ueluti cum carcere rupto</TextUnit>
    <TextUnit id="5361" loc="8.280">auriga indocilis totas effudit habenas</TextUnit>
    <TextUnit id="5362" loc="8.281">et praeceps trepida pendens in uerbera planta</TextUnit>
    <TextUnit id="5363" loc="8.282">impar fertur equis: fumat male concitus axis,</TextUnit>
    <TextUnit id="5364" loc="8.283">ac frena incerto fluitant discordia curru.</TextUnit>
    <TextUnit id="5365" loc="8.284">cernebat Paulus (namque huic communia Campus</TextUnit>
    <TextUnit id="5366" loc="8.285">iura atque arma tulit) labi mergente sinistro</TextUnit>
    <TextUnit id="5367" loc="8.286">consule res pessumque dari, sed mobilis ira est</TextUnit>
    <TextUnit id="5368" loc="8.287">turbati uulgi, signataque mente cicatrix</TextUnit>
    <TextUnit id="5369" loc="8.288">undantis aegro frenabat corde dolores.</TextUnit>
    <TextUnit id="5370" loc="8.289">nam cum perdomita est armis iuuenilibus olim</TextUnit>
    <TextUnit id="5371" loc="8.290">Illyris ora uiri, nigro adlatrauerat ore</TextUnit>
    <TextUnit id="5372" loc="8.291">uictorem inuidia et uentis iactarat iniquis.</TextUnit>
    <TextUnit id="5373" loc="8.292">hinc inerat metus et durae reuerentia plebis.</TextUnit>
    <TextUnit id="5374" loc="8.293">sed genus admotum superis summumque per altos</TextUnit>
    <TextUnit id="5375" loc="8.294">attingebat auos caelum: numerare parentem</TextUnit>
    <TextUnit id="5376" loc="8.295">Assaracum retro praestabat Amulius auctor</TextUnit>
    <TextUnit id="5377" loc="8.296">Assaracusque Iouem, nec, qui spectasset in armis,</TextUnit>
    <TextUnit id="5378" loc="8.297">abnueret genus. huic Fabius iam castra petenti:</TextUnit>
    <TextUnit id="5379" loc="8.298">Si tibi cum Tyrio credis fore maxima bella</TextUnit>
    <TextUnit id="5380" loc="8.299">ductore (inuitus uocem hanc e pectore rumpam)</TextUnit>
    <TextUnit id="5381" loc="8.300">frustraris, Paule. Ausonidum te proelia dira</TextUnit>
    <TextUnit id="5382" loc="8.301">teque hostis castris grauior manet, aut ego multo</TextUnit>
    <TextUnit id="5383" loc="8.302">nequiquam didici casus praenoscere Marte.</TextUnit>
    <TextUnit id="5384" loc="8.303">spondentem audiui (piget heu taedetque senectae,</TextUnit>
    <TextUnit id="5385" loc="8.304">si quas prospicio restat passura ruinas!)</TextUnit>
    <TextUnit id="5386" loc="8.305">cum duce tam fausti Martis, qua uiderit hora,</TextUnit>
    <TextUnit id="5387" loc="8.306">sumpturum pugnam. quantum nunc, Paule, supremo</TextUnit>
    <TextUnit id="5388" loc="8.307">absumus exitio, uocem hanc si consulis ardens</TextUnit>
    <TextUnit id="5389" loc="8.308">audiuit Poenus! iam latis obuia credo</TextUnit>
    <TextUnit id="5390" loc="8.309">stat campis acies, expectaturque sub ictu</TextUnit>
    <TextUnit id="5391" loc="8.310">alter Flaminius. quantos, insane, ciebis</TextUnit>
    <TextUnit id="5392" loc="8.311">Varro uiros! tu (pro superi!) tu protinus arma,</TextUnit>
    <TextUnit id="5393" loc="8.312">tu campum? noscas ante exploresque trahendo,</TextUnit>
    <TextUnit id="5394" loc="8.313">†quam ritus hostis! tu non, quae copia rerum,</TextUnit>
    <TextUnit id="5395" loc="8.314">quae natura locis, quod sit, rimabere sollers,</TextUnit>
    <TextUnit id="5396" loc="8.315">armorum genus, et stantem super omnia tela</TextUnit>
    <TextUnit id="5397" loc="8.316">fortunam aspicies? fer, Paule, indeuia recti</TextUnit>
    <TextUnit id="5398" loc="8.317">pectora. cur, uni patriam si adfligere fas est,</TextUnit>
    <TextUnit id="5399" loc="8.318">uni sit seruare nefas? eget improbus arto</TextUnit>
    <TextUnit id="5400" loc="8.319">iam uictu Libys, et belli feruore retuso</TextUnit>
    <TextUnit id="5401" loc="8.320">laxa fides socium est. non hic domus hospita tecto</TextUnit>
    <TextUnit id="5402" loc="8.321">inuitat patrio, non fidae moenibus urbes</TextUnit>
    <TextUnit id="5403" loc="8.322">excipiunt renouatque pari se pube iuuentus.</TextUnit>
    <TextUnit id="5404" loc="8.323">tertia uix superest, crudo quae uenit Hibero,</TextUnit>
    <TextUnit id="5405" loc="8.324">turba uirum. persta et cauti medicamina belli</TextUnit>
    <TextUnit id="5406" loc="8.325">lentus ama. si qua interea inuitauerit aura</TextUnit>
    <TextUnit id="5407" loc="8.326">annueritque deus, uelox accede secundis.”</TextUnit>
    <TextUnit id="5408" loc="8.327">Cui breuiter maesto consul sic ore uicissim:</TextUnit>
    <TextUnit id="5409" loc="8.328">Mecum erit haec prorsus pietas, mentemque feremus</TextUnit>
    <TextUnit id="5410" loc="8.329">in Poenos, inuicte, tuam. nec me unica fallit</TextUnit>
    <TextUnit id="5411" loc="8.330">cunctandi ratio, qua te grassante senescens</TextUnit>
    <TextUnit id="5412" loc="8.331">Hannibal oppressum uidit considere bellum.</TextUnit>
    <TextUnit id="5413" loc="8.332">sed quaenam ira deum? consul datus alter, opinor,</TextUnit>
    <TextUnit id="5414" loc="8.333">Ausoniae est, alter Poenis. trahit omnia secum</TextUnit>
    <TextUnit id="5415" loc="8.334">et metuit demens alio ne consule Roma</TextUnit>
    <TextUnit id="5416" loc="8.335">concidat. e Tyrio consortem accite senatu:</TextUnit>
    <TextUnit id="5417" loc="8.336">non tam saeua uolet. nullus qui portet in hostem</TextUnit>
    <TextUnit id="5418" loc="8.337">sufficit insano sonipes. incedere noctis,</TextUnit>
    <TextUnit id="5419" loc="8.338">quae tardent cursum, tenebras dolet, itque superbus</TextUnit>
    <TextUnit id="5420" loc="8.339">tantum non strictis mucronibus, ulla retardet</TextUnit>
    <TextUnit id="5421" loc="8.340">ne pugnas mora, dum uagina ducitur ensis.</TextUnit>
    <TextUnit id="5422" loc="8.341">Tarpeiae rupes cognataque sanguine nobis</TextUnit>
    <TextUnit id="5423" loc="8.342">tecta Iouis, quaeque arce sua nunc stantia linquo,</TextUnit>
    <TextUnit id="5424" loc="8.343">moenia felicis patriae, quocumque uocabit</TextUnit>
    <TextUnit id="5425" loc="8.344">summa salus, testor, spreto discrimine iturum.</TextUnit>
    <TextUnit id="5426" loc="8.345">sed si surda mihi pugnabunt castra monenti,</TextUnit>
    <TextUnit id="5427" loc="8.346">haud ego uos ultra, nati, dulcemque morabor</TextUnit>
    <TextUnit id="5428" loc="8.347">Assaraci de gente domum, similemue uidebit</TextUnit>
    <TextUnit id="5429" loc="8.348">Varroni Paulum redeuntem saucia Roma.”</TextUnit>
    <TextUnit id="5430" loc="8.349">Sic tum diuersa turbati mente petebant</TextUnit>
    <TextUnit id="5431" loc="8.350">castra duces. at praedictis iam sederat aruis</TextUnit>
    <TextUnit id="5432" loc="8.351">Aetolos Poenus seruans ad proelia campos.</TextUnit>
    <TextUnit id="5433" loc="8.352">non alias maiore uirum, maiore sub armis</TextUnit>
    <TextUnit id="5434" loc="8.353">agmine cornipedum concussa est Itala tellus.</TextUnit>
    <TextUnit id="5435" loc="8.354">quippe extrema simul gentique urbique timebant,</TextUnit>
    <TextUnit id="5436" loc="8.355">nec spes certandi plus uno Marte dabatur.</TextUnit>
    <TextUnit id="5437" loc="8.356">Faunigenae socio bella inuasere Sicano</TextUnit>
    <TextUnit id="5438" loc="8.357">sacra manus Rutuli, seruant qui Daunia regna</TextUnit>
    <TextUnit id="5439" loc="8.358">Laurentique domo gaudent et fonte Numici,</TextUnit>
    <TextUnit id="5440" loc="8.359">quos Castrum Phrygibusque grauis quondam Ardea misit,</TextUnit>
    <TextUnit id="5441" loc="8.360">quos, celso deuexa iugo Iunonia sedes,</TextUnit>
    <TextUnit id="5442" loc="8.361">Lanuuium atque altrix casti Collatia Bruti,</TextUnit>
    <TextUnit id="5443" loc="8.362">quique immite nemus Triuiae, quique ostia Tusci</TextUnit>
    <TextUnit id="5444" loc="8.363">amnis amant tepidoque fouent Almone Cybeben.</TextUnit>
    <TextUnit id="5445" loc="8.364">hinc Tibur, Catille, tuum sacrisque dicatum</TextUnit>
    <TextUnit id="5446" loc="8.365">Fortunae Praeneste iugis Antemnaque, prisco</TextUnit>
    <TextUnit id="5447" loc="8.366">Crustumio prior, atque habiles ad aratra Labici.</TextUnit>
    <TextUnit id="5448" loc="8.367">necnon sceptriferi qui potant Thybridis undam,</TextUnit>
    <TextUnit id="5449" loc="8.368">quique Anienis habent ripas gelidoque rigantur</TextUnit>
    <TextUnit id="5450" loc="8.369">Simbruuio rastrisque domant Aequicula rura.</TextUnit>
    <TextUnit id="5451" loc="8.370">his Scaurus monitor, tenero tunc Scaurus in aeuo,</TextUnit>
    <TextUnit id="5452" loc="8.371">sed iam signa dabat nascens in saecula uirtus.</TextUnit>
    <TextUnit id="5453" loc="8.372">non illis solitum crispare hastilia campo,</TextUnit>
    <TextUnit id="5454" loc="8.373">nec mos pennigeris pharetram impleuisse sagittis:</TextUnit>
    <TextUnit id="5455" loc="8.374">pila uolunt breuibusque habiles mucronibus enses;</TextUnit>
    <TextUnit id="5456" loc="8.375">aere caput tecti surgunt super agmina cristis.</TextUnit>
    <TextUnit id="5457" loc="8.376">At, quos ipsius mensis seposta Lyaei</TextUnit>
    <TextUnit id="5458" loc="8.377">Setia et incelebri miserunt ualle Velitrae,</TextUnit>
    <TextUnit id="5459" loc="8.378">quos Cora, quos spumans immiti Signia musto,</TextUnit>
    <TextUnit id="5460" loc="8.379">et quos pestifera Pomptini uligine campi,</TextUnit>
    <TextUnit id="5461" loc="8.380">qua Saturae nebulosa palus restagnat, et atro</TextUnit>
    <TextUnit id="5462" loc="8.381">liuentis caeno per squalida turbidus arua</TextUnit>
    <TextUnit id="5463" loc="8.382">cogit aquas Vfens atque inficit aequora limo,</TextUnit>
    <TextUnit id="5464" loc="8.383">ducit auis pollens nec dextra indignus auorum</TextUnit>
    <TextUnit id="5465" loc="8.384">Scaeuola, cui dirae caelatur laudis honora</TextUnit>
    <TextUnit id="5466" loc="8.385">effigie clipeus: flagrant altaribus ignes,</TextUnit>
    <TextUnit id="5467" loc="8.386">Tyrrhenum ualli medio stat Mucius ira</TextUnit>
    <TextUnit id="5468" loc="8.387">in semet uersa, saeuitque in imagine uirtus.</TextUnit>
    <TextUnit id="5469" loc="8.388">†tunc icta species iniere ac bella magistro</TextUnit>
    <TextUnit id="5470" loc="8.389">cernitur effugiens ardentem Porsena dextram.</TextUnit>
    <TextUnit id="5471" loc="8.390">Quis Circaea iuga et scopulosi uerticis Anxur</TextUnit>
    <TextUnit id="5472" loc="8.391">Hernicaque impresso raduntur uomere saxa,</TextUnit>
    <TextUnit id="5473" loc="8.392">quis putri pinguis sulcaris Anagnia gleba,</TextUnit>
    <TextUnit id="5474" loc="8.393">Sulla Ferentinis Priuernatumque maniplis</TextUnit>
    <TextUnit id="5475" loc="8.394">ducebat simul excitis, Soraeque iuuentus</TextUnit>
    <TextUnit id="5476" loc="8.395">addita fulgebat telis. hic Scaptia pubes,</TextUnit>
    <TextUnit id="5477" loc="8.396">hic Fabrateriae uulgus, nec monte niuoso</TextUnit>
    <TextUnit id="5478" loc="8.397">descendens Atina aberat detritaque bellis</TextUnit>
    <TextUnit id="5479" loc="8.398">Suessa atque a duro Frusino haud imbellis aratro.</TextUnit>
    <TextUnit id="5480" loc="8.399">at, qui Fibreno miscentem flumina Lirim</TextUnit>
    <TextUnit id="5481" loc="8.400">sulphureum tacitisque uadis ad litora lapsum</TextUnit>
    <TextUnit id="5482" loc="8.401">accolit, Arpinas, accita pube Venafro</TextUnit>
    <TextUnit id="5483" loc="8.402">ac Larinatum dextris, socia hispidus arma</TextUnit>
    <TextUnit id="5484" loc="8.403">commouet atque uiris ingens exhaurit Aquinum.</TextUnit>
    <TextUnit id="5485" loc="8.404">Tullius aeratas raptabat in agmina turmas,</TextUnit>
    <TextUnit id="5486" loc="8.405">regia progenies et Tullo sanguis ab alto.</TextUnit>
    <TextUnit id="5487" loc="8.406">indole pro quanta iuuenis quantumque daturus</TextUnit>
    <TextUnit id="5488" loc="8.407">Ausoniae populis uentura in saecula ciuem!</TextUnit>
    <TextUnit id="5489" loc="8.408">ille, super Gangen, super exauditus et Indos,</TextUnit>
    <TextUnit id="5490" loc="8.409">implebit terras uoce et furialia bella</TextUnit>
    <TextUnit id="5491" loc="8.410">fulmine compescet linguae nec deinde relinquet</TextUnit>
    <TextUnit id="5492" loc="8.411">par decus eloquio cuiquam sperare nepotum.</TextUnit>
    <TextUnit id="5493" loc="8.412">Ecce inter primos Therapnaeo a sanguine Clausi</TextUnit>
    <TextUnit id="5494" loc="8.413">exultat rapidis Nero non imitabilis ausis.</TextUnit>
    <TextUnit id="5495" loc="8.414">hunc Amiterna cohors et Bactris nomina ducens</TextUnit>
    <TextUnit id="5496" loc="8.415">Casperia, hunc Foruli magnaeque Reate dicatum</TextUnit>
    <TextUnit id="5497" loc="8.416">Caelicolum Matri necnon habitata pruinis</TextUnit>
    <TextUnit id="5498" loc="8.417">Nursia et a Tetrica comitantur rupe cohortes.</TextUnit>
    <TextUnit id="5499" loc="8.418">cunctis hasta decus, clipeusque refertur in orbem,</TextUnit>
    <TextUnit id="5500" loc="8.419">conique implumes et laeuo tegmina crure.</TextUnit>
    <TextUnit id="5501" loc="8.420">ibant et laeti pars Sancum uoce canebant</TextUnit>
    <TextUnit id="5502" loc="8.421">auctorem gentis, pars laudes ore ferebat,</TextUnit>
    <TextUnit id="5503" loc="8.422">Sabe, tuas, qui de proprio cognomine primus</TextUnit>
    <TextUnit id="5504" loc="8.423">dixisti populos magna dicione Sabinos.</TextUnit>
    <TextUnit id="5505" loc="8.424">Quid, qui Picenae stimulat telluris alumnos,</TextUnit>
    <TextUnit id="5506" loc="8.425">horridus et squamis et equina Curio crista,</TextUnit>
    <TextUnit id="5507" loc="8.426">pars belli quam magna uenit! non aequore uerso</TextUnit>
    <TextUnit id="5508" loc="8.427">tam creber fractis albescit fluctus in undis,</TextUnit>
    <TextUnit id="5509" loc="8.428">nec coetu leuiore, ubi mille per agmina uirgo</TextUnit>
    <TextUnit id="5510" loc="8.429">lunatis acies imitatur Martia peltis,</TextUnit>
    <TextUnit id="5511" loc="8.430">perstrepit et tellus et Amazonius Thermodon.</TextUnit>
    <TextUnit id="5512" loc="8.431">hic et, quos pascunt scopulosae rura Numanae,</TextUnit>
    <TextUnit id="5513" loc="8.432">et quis litoreae fumant altaria Cuprae,</TextUnit>
    <TextUnit id="5514" loc="8.433">quique Truentinas seruant cum flumine turris,</TextUnit>
    <TextUnit id="5515" loc="8.434">cernere erat: clipeata procul sub sole corusco</TextUnit>
    <TextUnit id="5516" loc="8.435">agmina sanguinea uibrant in nubila luce.</TextUnit>
    <TextUnit id="5517" loc="8.436">stat fucare colus nec Sidone uilior Ancon</TextUnit>
    <TextUnit id="5518" loc="8.437">murice nec Libyco, statque umectata Vomano</TextUnit>
    <TextUnit id="5519" loc="8.438">Hadria et inclemens hirsuti signifer Ascli.</TextUnit>
    <TextUnit id="5520" loc="8.439">hoc Picus quondam nomen memorabile ab alto</TextUnit>
    <TextUnit id="5521" loc="8.440">Saturno statuit genitor, quem carmine Circe</TextUnit>
    <TextUnit id="5522" loc="8.441">exutum formae uolitare per aethera iussit</TextUnit>
    <TextUnit id="5523" loc="8.442">et sparsit croceum plumis fugientis honorem.</TextUnit>
    <TextUnit id="5524" loc="8.443">ante, ut fama docet, tellus possessa Pelasgis,</TextUnit>
    <TextUnit id="5525" loc="8.444">quis Aesis regnator erat fluuioque reliquit</TextUnit>
    <TextUnit id="5526" loc="8.445">nomen et a sese populos tum dixit Asilos.</TextUnit>
    <TextUnit id="5527" loc="8.446">Sed non ruricolae firmarunt robore castra</TextUnit>
    <TextUnit id="5528" loc="8.447">deteriore cauis uenientes montibus Vmbri.</TextUnit>
    <TextUnit id="5529" loc="8.448">hos Aesis Sapisque lauant rapidasque sonanti</TextUnit>
    <TextUnit id="5530" loc="8.449">uertice contorquens undas per saxa Metaurus,</TextUnit>
    <TextUnit id="5531" loc="8.450">et lauat ingentem perfundens flumine sacro</TextUnit>
    <TextUnit id="5532" loc="8.451">Clitumnus taurum Narque albescentibus undis</TextUnit>
    <TextUnit id="5533" loc="8.452">in Thybrim properans Tiniaeque inglorius umor</TextUnit>
    <TextUnit id="5534" loc="8.453">et Clanis et Rubico et Senonum de nomine Sena.</TextUnit>
    <TextUnit id="5535" loc="8.454">sed pater ingenti medios inlabitur amne</TextUnit>
    <TextUnit id="5536" loc="8.455">Albula et admota perstringit moenia ripa.</TextUnit>
    <TextUnit id="5537" loc="8.456">his urbes Arna et laetis Meuania pratis,</TextUnit>
    <TextUnit id="5538" loc="8.457">Hispellum et duro monti per saxa recumbens</TextUnit>
    <TextUnit id="5539" loc="8.458">Narnia et infestum nebulis umentibus olim</TextUnit>
    <TextUnit id="5540" loc="8.459">Iguuium patuloque iacens sine moenibus aruo</TextUnit>
    <TextUnit id="5541" loc="8.460">Fulginia, his populi fortes: Amerinus et armis</TextUnit>
    <TextUnit id="5542" loc="8.461">uel rastris laudande Camers, his Sassina, diues</TextUnit>
    <TextUnit id="5543" loc="8.462">lactis, et haud parci Martem coluisse Tudertes.</TextUnit>
    <TextUnit id="5544" loc="8.463">ductor Piso uiros spernaces mortis agebat,</TextUnit>
    <TextUnit id="5545" loc="8.464">ora puer pulcherque habitum, sed corde sagaci</TextUnit>
    <TextUnit id="5546" loc="8.465">aequabat senium atque astu superauerat annos.</TextUnit>
    <TextUnit id="5547" loc="8.466">is primam ante aciem pictis radiabat in armis,</TextUnit>
    <TextUnit id="5548" loc="8.467">Arsacidum ut fuluo micat ignea gemma monili.</TextUnit>
    <TextUnit id="5549" loc="8.468">Iamque per Etruscos legio completa maniplos</TextUnit>
    <TextUnit id="5550" loc="8.469">rectorem magno spectabat nomine Galbam.</TextUnit>
    <TextUnit id="5551" loc="8.470">huic genus orditur Minos inclusaque tauro</TextUnit>
    <TextUnit id="5552" loc="8.471">Pasiphae, clarique dehinc stant ordine patres.</TextUnit>
    <TextUnit id="5553" loc="8.472">lectos Caere uiros, lectos Cortona, superbi</TextUnit>
    <TextUnit id="5554" loc="8.473">Tarchonis domus, et ueteres misere Grauiscae.</TextUnit>
    <TextUnit id="5555" loc="8.474">necnon Argolico dilectum litus Haleso</TextUnit>
    <TextUnit id="5556" loc="8.475">Alsium et obsessae campo squalente Fregenae.</TextUnit>
    <TextUnit id="5557" loc="8.476">adfuit et sacris interpres fulminis alis</TextUnit>
    <TextUnit id="5558" loc="8.477">Faesula et antiquus Romanis moenibus horror</TextUnit>
    <TextUnit id="5559" loc="8.478">Clusinum uulgus, cum, Porsena magne, iubebas</TextUnit>
    <TextUnit id="5560" loc="8.479">nequiquam pulsos Romae imperitare Superbos.</TextUnit>
    <TextUnit id="5561" loc="8.480">tunc, quos a niueis exegit Luna metallis,</TextUnit>
    <TextUnit id="5562" loc="8.481">insignis portu, quo non spatiosior alter</TextUnit>
    <TextUnit id="5563" loc="8.482">innumeras cepisse rates et claudere pontum,</TextUnit>
    <TextUnit id="5564" loc="8.483">Maeoniaeque decus quondam Vetulonia gentis.</TextUnit>
    <TextUnit id="5565" loc="8.484">bissenos haec prima dedit praecedere fasces</TextUnit>
    <TextUnit id="5566" loc="8.485">et iunxit totidem tacito terrore securis.</TextUnit>
    <TextUnit id="5567" loc="8.486">haec altas eboris decorauit honore curulis</TextUnit>
    <TextUnit id="5568" loc="8.487">et princeps Tyrio uestem praetexuit ostro.</TextUnit>
    <TextUnit id="5569" loc="8.488">haec eadem pugnas accendere protulit aere.</TextUnit>
    <TextUnit id="5570" loc="8.489">his mixti Nepesina cohors Aequique Falisci,</TextUnit>
    <TextUnit id="5571" loc="8.490">quique tuos, Flauina, focos, Sabatia quique</TextUnit>
    <TextUnit id="5572" loc="8.491">stagna tenent Ciminique lacum, qui Sutria tecta</TextUnit>
    <TextUnit id="5573" loc="8.492">haud procul et sacrum Phoebo Soracte frequentant.</TextUnit>
    <TextUnit id="5574" loc="8.493">spicula bina gerunt: capiti cudone ferino</TextUnit>
    <TextUnit id="5575" loc="8.494">sat cautum: Lycios damnant hastilibus arcus.</TextUnit>
    <TextUnit id="5576" loc="8.495">Hae bellare acies norant. at Marsica pubes</TextUnit>
    <TextUnit id="5577" loc="8.496">et bellare manu et chelydris cantare soporem</TextUnit>
    <TextUnit id="5578" loc="8.497">uipereumque herbis hebetare et carmine dentem.</TextUnit>
    <TextUnit id="5579" loc="8.498">Aeetae prolem Angitiam mala gramina primam</TextUnit>
    <TextUnit id="5580" loc="8.499">monstrauisse ferunt tactuque domare uenena</TextUnit>
    <TextUnit id="5581" loc="8.500">et lunam excussisse polo, stridoribus amnes</TextUnit>
    <TextUnit id="5582" loc="8.501">frenantem, ac siluis montes nudasse uocatis.</TextUnit>
    <TextUnit id="5583" loc="8.502">sed populis nomen posuit metuentior hospes,</TextUnit>
    <TextUnit id="5584" loc="8.503">cum fugeret Phrygias trans aequora Marsya Crenas</TextUnit>
    <TextUnit id="5585" loc="8.504">Mygdoniam Phoebi superatus pectine loton.</TextUnit>
    <TextUnit id="5586" loc="8.505">Marruuium ueteris celebratum nomine Marri</TextUnit>
    <TextUnit id="5587" loc="8.506">urbibus est illis caput, interiorque per udos</TextUnit>
    <TextUnit id="5588" loc="8.507">Alba sedet campos pomisque rependit aristas.</TextUnit>
    <TextUnit id="5589" loc="8.508">cetera in obscuro famae et sine nomine uulgi,</TextUnit>
    <TextUnit id="5590" loc="8.509">sed numero castella ualent. coniungitur acer</TextUnit>
    <TextUnit id="5591" loc="8.510">Paelignus gelidoque rapit Sulmone cohortes.</TextUnit>
    <TextUnit id="5592" loc="8.515">haud illo leuior bellis Vestina iuuentus</TextUnit>
    <TextUnit id="5593" loc="8.516">agmina densauit uenatu dura ferarum:</TextUnit>
    <TextUnit id="5594" loc="8.517">quae, Fiscelle, tuas arces Pinnamque uirentem</TextUnit>
    <TextUnit id="5595" loc="8.518">pascuaque haud tarde redeuntia tondet Aueiae.</TextUnit>
    <TextUnit id="5596" loc="8.519">Marrucina simul, Frentanis aemula pubes,</TextUnit>
    <TextUnit id="5597" loc="8.520">Corfini populos magnumque Teate trahebat.</TextUnit>
    <TextUnit id="5598" loc="8.521">omnibus in pugnam fertur sparus, omnibus alto</TextUnit>
    <TextUnit id="5599" loc="8.522">adsuetae uolucrem caelo demittere fundae.</TextUnit>
    <TextUnit id="5600" loc="8.523">pectora pellis obit caesi uenatibus ursi.</TextUnit>
    <TextUnit id="5601" loc="8.523a">Nec Sidicina cohors defit. Viriasius armat</TextUnit>
    <TextUnit id="5602" loc="8.523b">mille uiros, nulli uictus uel ponere castra</TextUnit>
    <TextUnit id="5603" loc="8.523c">uel iunxisse ratem duroque resoluere muros</TextUnit>
    <TextUnit id="5604" loc="8.523d">ariete et in turrim subitos immittere pontis.</TextUnit>
    <TextUnit id="5605" loc="8.511">Nec cedit studio Sidicinus sanguine miles,</TextUnit>
    <TextUnit id="5606" loc="8.512">quem genuere Cales. non paruus conditor urbi,</TextUnit>
    <TextUnit id="5607" loc="8.513">ut fama est, Calais, Boreae quem rapta per auras</TextUnit>
    <TextUnit id="5608" loc="8.514">Orithyia uago Geticis nutriuit in antris.</TextUnit>
    <TextUnit id="5609" loc="8.524">Iam uero, quos diues opum, quos diues auorum</TextUnit>
    <TextUnit id="5610" loc="8.525">e toto dabat ad bellum Campania tractu,</TextUnit>
    <TextUnit id="5611" loc="8.526">ductorum aduentum uicinis sedibus Osci</TextUnit>
    <TextUnit id="5612" loc="8.527">seruabant: Sinuessa tepens fluctuque sonorum</TextUnit>
    <TextUnit id="5613" loc="8.528">Vulturnum, quasque euertere silentia Amyclae</TextUnit>
    <TextUnit id="5614" loc="8.529">Fundique et regnata Lamo Caieta domusque</TextUnit>
    <TextUnit id="5615" loc="8.530">Antiphatae, compressa freto, stagnisque palustre</TextUnit>
    <TextUnit id="5616" loc="8.531">Liternum et quondam fatorum conscia Cyme.</TextUnit>
    <TextUnit id="5617" loc="8.532">illic Nuceria et Gaurus naualibus acta</TextUnit>
    <TextUnit id="5618" loc="8.533">prole Dicarchea, multo cum milite Graia</TextUnit>
    <TextUnit id="5619" loc="8.534">illic Parthenope ac Poeno non peruia Nola,</TextUnit>
    <TextUnit id="5620" loc="8.535">Allifae et Clanio contemptae semper Acerrae.</TextUnit>
    <TextUnit id="5621" loc="8.536">Sarrastis etiam populos totasque uideres</TextUnit>
    <TextUnit id="5622" loc="8.537">Sarni mitis opes; illic, quos sulphure pingues</TextUnit>
    <TextUnit id="5623" loc="8.538">Phlegraei legere sinus, Misenus et ardens</TextUnit>
    <TextUnit id="5624" loc="8.539">ore Giganteo sedes Ithacesia Bai.</TextUnit>
    <TextUnit id="5625" loc="8.540">non Prochyte, non ardentem sortita Typhoea</TextUnit>
    <TextUnit id="5626" loc="8.541">Inarime, non antiqui saxosa Telonis</TextUnit>
    <TextUnit id="5627" loc="8.542">insula, nec paruis aberat Calatia muris,</TextUnit>
    <TextUnit id="5628" loc="8.543">Surrentum et pauper sulci Cerealis Abella,</TextUnit>
    <TextUnit id="5629" loc="8.544">in primis Capua, heu rebus seruare serenis</TextUnit>
    <TextUnit id="5630" loc="8.545">inconsulta modum et prauo peritura tumore!</TextUnit>
    <TextUnit id="5631" loc="8.546">laetos rectoris formabat Scipio bello.</TextUnit>
    <TextUnit id="5632" loc="8.547">ille uiris pila et ferro circumdare pectus</TextUnit>
    <TextUnit id="5633" loc="8.548">addiderat. leuiora domo de more parentum</TextUnit>
    <TextUnit id="5634" loc="8.549">gestarant tela, ambustas sine cuspide cornos;</TextUnit>
    <TextUnit id="5635" loc="8.550">aclydis usus erat factaeque ad rura bipennis.</TextUnit>
    <TextUnit id="5636" loc="8.551">ipse inter medios uenturae ingentia laudis</TextUnit>
    <TextUnit id="5637" loc="8.552">signa dabat: uibrare sudem, tramittere saltu</TextUnit>
    <TextUnit id="5638" loc="8.553">muralis fossas, undosum frangere nando</TextUnit>
    <TextUnit id="5639" loc="8.554">indutus thoraca uadum: spectacula tanta</TextUnit>
    <TextUnit id="5640" loc="8.555">ante acies uirtutis erant. saepe alite planta</TextUnit>
    <TextUnit id="5641" loc="8.556">ilia perfossum et campi per aperta uolantem</TextUnit>
    <TextUnit id="5642" loc="8.557">ipse pedes praeuertit ecum, saepe arduus idem</TextUnit>
    <TextUnit id="5643" loc="8.558">castrorum spatium et saxo tramisit et hasta.</TextUnit>
    <TextUnit id="5644" loc="8.559">Martia frons facilesque comae nec pone retroque</TextUnit>
    <TextUnit id="5645" loc="8.560">caesaries breuior. flagrabant lumina miti</TextUnit>
    <TextUnit id="5646" loc="8.561">aspectu, gratusque inerat uisentibus horror.</TextUnit>
    <TextUnit id="5647" loc="8.562">Adfuit et Samnis, nondum uergente fauore</TextUnit>
    <TextUnit id="5648" loc="8.563">ad Poenos, sed nec ueteri purgatus ab ira:</TextUnit>
    <TextUnit id="5649" loc="8.564">qui Batulum Nucrasque metunt, Bouiania quique</TextUnit>
    <TextUnit id="5650" loc="8.565">exagitant lustra aut Caudinis faucibus haerent,</TextUnit>
    <TextUnit id="5651" loc="8.566">et quos aut Rufrae, quos aut Aesernia, quosue</TextUnit>
    <TextUnit id="5652" loc="8.567">obscura incultis Herdonia misit ab agris.</TextUnit>
    <TextUnit id="5653" loc="8.568">Bruttius, haud dispar animorum, unaque iuuentus</TextUnit>
    <TextUnit id="5654" loc="8.569">Lucanis excita iugis Hirpinaque pubes</TextUnit>
    <TextUnit id="5655" loc="8.570">horrebat telis et tergo hirsuta ferarum.</TextUnit>
    <TextUnit id="5656" loc="8.571">hos uenatus alit: lustra incoluere sitimque</TextUnit>
    <TextUnit id="5657" loc="8.572">auertunt fluuio, somnique labore parantur.</TextUnit>
    <TextUnit id="5658" loc="8.573">Additur his Calaber Sallentinaeque cohortes</TextUnit>
    <TextUnit id="5659" loc="8.574">necnon Brundisium, quo desinit Itala tellus.</TextUnit>
    <TextUnit id="5660" loc="8.575">parebat legio audaci permissa Cethego,</TextUnit>
    <TextUnit id="5661" loc="8.576">cui socias uires atque indiscreta maniplis</TextUnit>
    <TextUnit id="5662" loc="8.577">arma recensebant: nunc sese ostendere miles</TextUnit>
    <TextUnit id="5663" loc="8.578">Leucosiae e scopulis, nunc, quem Picentia Paesto</TextUnit>
    <TextUnit id="5664" loc="8.579">misit et exhaustae mox Poeno Marte Cerillae,</TextUnit>
    <TextUnit id="5665" loc="8.580">nunc Silarus quos nutrit aquis, quo gurgite tradunt</TextUnit>
    <TextUnit id="5666" loc="8.581">duritiem lapidum mersis inolescere ramis.</TextUnit>
    <TextUnit id="5667" loc="8.582">ille et pugnacis laudauit tela Salerni</TextUnit>
    <TextUnit id="5668" loc="8.583">falcatos ensis, et, quae Buxentia pubes</TextUnit>
    <TextUnit id="5669" loc="8.584">aptabat dextris, inrasae robora clauae.</TextUnit>
    <TextUnit id="5670" loc="8.585">ipse, umero exertus gentili more parentum,</TextUnit>
    <TextUnit id="5671" loc="8.586">difficili gaudebat equo roburque iuuentae</TextUnit>
    <TextUnit id="5672" loc="8.587">flexi cornipedis duro exercebat in ore.</TextUnit>
    <TextUnit id="5673" loc="8.588">Vos etiam accisae desolataeque uirorum,</TextUnit>
    <TextUnit id="5674" loc="8.589">Eridani gentes, nullo attendente deorum</TextUnit>
    <TextUnit id="5675" loc="8.590">uotis tunc uestris casura ruistis in arma.</TextUnit>
    <TextUnit id="5676" loc="8.591">certauit Mutinae quassata Placentia bello,</TextUnit>
    <TextUnit id="5677" loc="8.592">Mantua mittenda certauit pube Cremonae,</TextUnit>
    <TextUnit id="5678" loc="8.593">Mantua, Musarum domus atque ad sidera cantu</TextUnit>
    <TextUnit id="5679" loc="8.594">euecta Aonio et Smyrnaeis aemula plectris.</TextUnit>
    <TextUnit id="5680" loc="8.595">tum Verona Athesi circumflua et undique sollers</TextUnit>
    <TextUnit id="5681" loc="8.596">arua coronantem nutrire Fauentia pinum,</TextUnit>
    <TextUnit id="5682" loc="8.597">Vercellae, fuscique ferax Pollentia uilli,</TextUnit>
    <TextUnit id="5683" loc="8.598">et quondam Teucris comes in Laurentia bella</TextUnit>
    <TextUnit id="5684" loc="8.599">Ocni prisca domus, paruique Bononia Rheni,</TextUnit>
    <TextUnit id="5685" loc="8.600">quique graui remo limosis segniter undis</TextUnit>
    <TextUnit id="5686" loc="8.601">lenta paludosae proscindunt stagna Rauennae.</TextUnit>
    <TextUnit id="5687" loc="8.602">tum Troiana manus, tellure antiquitus orti</TextUnit>
    <TextUnit id="5688" loc="8.603">Euganea profugique sacris Antenoris oris.</TextUnit>
    <TextUnit id="5689" loc="8.604">necnon cum Venetis Aquileia †superfluit armis.</TextUnit>
    <TextUnit id="5690" loc="8.605">tum pernix Ligus et sparsi per saxa Vagenni</TextUnit>
    <TextUnit id="5691" loc="8.606">in decus Hannibalis duros misere nepotes.</TextUnit>
    <TextUnit id="5692" loc="8.607">maxima tot populis rector fiducia Brutus</TextUnit>
    <TextUnit id="5693" loc="8.608">ibat et hortando notum accendebat in hostem.</TextUnit>
    <TextUnit id="5694" loc="8.609">laeta uiro grauitas ac mentis amabile pondus</TextUnit>
    <TextUnit id="5695" loc="8.610">et sine tristitia uirtus. non ille rigoris</TextUnit>
    <TextUnit id="5696" loc="8.611">ingratas laudes nec nubem frontis amabat</TextUnit>
    <TextUnit id="5697" loc="8.612">nec famam laeuo quaerebat limite uitae.</TextUnit>
    <TextUnit id="5698" loc="8.613">Addiderat ter mille uiros, in Marte sagittae</TextUnit>
    <TextUnit id="5699" loc="8.614">expertos, fidus Sicula regnator ab Aetna.</TextUnit>
    <TextUnit id="5700" loc="8.615">non totidem Ilua uiros, sed laetos cingere ferrum</TextUnit>
    <TextUnit id="5701" loc="8.616">armarat patrio, quo nutrit bella, metallo.</TextUnit>
    <TextUnit id="5702" loc="8.617">Ignosset quamuis auido committere pugnam</TextUnit>
    <TextUnit id="5703" loc="8.618">Varroni, quicumque simul tot tela uideret.</TextUnit>
    <TextUnit id="5704" loc="8.619">tantis agminibus Rhoeteo litore quondam</TextUnit>
    <TextUnit id="5705" loc="8.620">feruere, cum magnae Troiam inuasere Mycenae,</TextUnit>
    <TextUnit id="5706" loc="8.621">mille rates uidit Leandrius Hellespontus.</TextUnit>
    <TextUnit id="5707" loc="8.622">Vt uentum ad Cannas, urbis uestigia priscae,</TextUnit>
    <TextUnit id="5708" loc="8.623">defigunt diro signa infelicia uallo.</TextUnit>
    <TextUnit id="5709" loc="8.624">nec tanta miseris iamiam impendente ruina</TextUnit>
    <TextUnit id="5710" loc="8.625">cessarunt superi uicinas prodere clades.</TextUnit>
    <TextUnit id="5711" loc="8.626">per sudum attonitis pila exarsere maniplis,</TextUnit>
    <TextUnit id="5712" loc="8.627">et celsae toto ceciderunt aggere pinnae,</TextUnit>
    <TextUnit id="5713" loc="8.628">nutantique ruens prostrauit uertice siluas</TextUnit>
    <TextUnit id="5714" loc="8.629">Garganus, fundoque imo mugiuit anhelans</TextUnit>
    <TextUnit id="5715" loc="8.630">Aufidus, et magno late distantia ponto</TextUnit>
    <TextUnit id="5716" loc="8.631">terruerunt pauidos accensa Ceraunia nautas.</TextUnit>
    <TextUnit id="5717" loc="8.632">quaesiuit Calaber, subducta luce repente</TextUnit>
    <TextUnit id="5718" loc="8.633">immensis tenebris, et terram et litora Sipus,</TextUnit>
    <TextUnit id="5719" loc="8.634">obseditque frequens castrorum limina bubo.</TextUnit>
    <TextUnit id="5720" loc="8.635">nec densae trepidis apium se inuoluere nubes</TextUnit>
    <TextUnit id="5721" loc="8.636">cessarunt aquilis. non unus crine corusco</TextUnit>
    <TextUnit id="5722" loc="8.637">regnorum euersor rubuit letale cometes.</TextUnit>
    <TextUnit id="5723" loc="8.638">castra quoque et uallum rabidae sub nocte silenti</TextUnit>
    <TextUnit id="5724" loc="8.639">inrupere ferae raptique ante ora pauentum</TextUnit>
    <TextUnit id="5725" loc="8.640">adiunctos uigilis sparserunt membra per agros.</TextUnit>
    <TextUnit id="5726" loc="8.641">ludificante etiam terroris imagine somnos</TextUnit>
    <TextUnit id="5727" loc="8.642">Gallorum uisi bustis erumpere manes,</TextUnit>
    <TextUnit id="5728" loc="8.643">terque quaterque solo penitus tremuere reuulsae</TextUnit>
    <TextUnit id="5729" loc="8.644">Tarpeiae rupes, atque atro sanguine flumen</TextUnit>
    <TextUnit id="5730" loc="8.645">manauit Iouis in templis, lacrimaeque uetusta</TextUnit>
    <TextUnit id="5731" loc="8.646">effigie patris large fluxere Quirini.</TextUnit>
    <TextUnit id="5732" loc="8.647">maior et horrificis sese extulit Allia ripis.</TextUnit>
    <TextUnit id="5733" loc="8.648">non Alpes sedere loco, non nocte dieue</TextUnit>
    <TextUnit id="5734" loc="8.649">ingentis inter stetit Apenninus hiatus.</TextUnit>
    <TextUnit id="5735" loc="8.650">axe super medio, Libyes a parte, coruscae</TextUnit>
    <TextUnit id="5736" loc="8.651">in Latium uenere faces, ruptusque fragore</TextUnit>
    <TextUnit id="5737" loc="8.652">horrisono polus, et uultus patuere Tonantis.</TextUnit>
    <TextUnit id="5738" loc="8.653">Aetnaeos quoque contorquens e cautibus ignis</TextUnit>
    <TextUnit id="5739" loc="8.654">Vesbius intonuit, scopulisque in nubila iactis</TextUnit>
    <TextUnit id="5740" loc="8.655">Phlegraeus tetigit trepidantia sidera uertex.</TextUnit>
    <TextUnit id="5741" loc="8.656">Ecce inter medios belli praesagus, et ore</TextUnit>
    <TextUnit id="5742" loc="8.657">attonito sensuque simul, clamoribus implet</TextUnit>
    <TextUnit id="5743" loc="8.658">miles castra feris et anhelat clade futura:</TextUnit>
    <TextUnit id="5744" loc="8.659">Parcite, crudeles superi. iam stragis aceruis</TextUnit>
    <TextUnit id="5745" loc="8.660">deficiunt campi. uideo per densa uolantem</TextUnit>
    <TextUnit id="5746" loc="8.661">agmina ductorem Libyae currusque citatos</TextUnit>
    <TextUnit id="5747" loc="8.662">arma uirum super atque artus et signa trahentem.</TextUnit>
    <TextUnit id="5748" loc="8.663">turbinibus furit insanis et proelia uentus</TextUnit>
    <TextUnit id="5749" loc="8.664">inque oculos inque ora rotat. cadit immemor aeui</TextUnit>
    <TextUnit id="5750" loc="8.665">nequiquam, Trasimenne, tuis Seruilius oris</TextUnit>
    <TextUnit id="5751" loc="8.666">subductus. quo, Varro, fugis? pro Iuppiter! ictu</TextUnit>
    <TextUnit id="5752" loc="8.667">procumbit saxi fessis spes ultima Paulus.</TextUnit>
    <TextUnit id="5753" loc="8.668">cesserit huic Trebia exitio. pons ecce cadentum</TextUnit>
    <TextUnit id="5754" loc="8.669">corporibus struitur, reicitque cadauera fumans</TextUnit>
    <TextUnit id="5755" loc="8.670">Aufidus, ac uictrix insultat belua campis.</TextUnit>
    <TextUnit id="5756" loc="8.671">gestat Agenoreus nostro de more secures</TextUnit>
    <TextUnit id="5757" loc="8.672">consulis, et sparsos lictor fert sanguine fasces.</TextUnit>
    <TextUnit id="5758" loc="8.673">in Libyam Ausonii portatur pompa triumphi.</TextUnit>
    <TextUnit id="5759" loc="8.674">o dolor! hoc etiam, superi, uidisse iubetis?</TextUnit>
    <TextUnit id="5760" loc="8.675">congesto, laeuae quodcumque auellitur, auro</TextUnit>
    <TextUnit id="5761" loc="8.676">metitur Latias uictrix Carthago ruinas.”</TextUnit>
    <TextUnit id="5762" loc="9.1">Turbato monstris Latio cladisque futurae</TextUnit>
    <TextUnit id="5763" loc="9.2">signa per Ausoniam prodentibus inrita diuis,</TextUnit>
    <TextUnit id="5764" loc="9.3">haud secus ac si fausta forent et prospera pugnae</TextUnit>
    <TextUnit id="5765" loc="9.4">omina uenturae, consul traducere noctem</TextUnit>
    <TextUnit id="5766" loc="9.5">exsomnis telumque manu uibrare per umbras</TextUnit>
    <TextUnit id="5767" loc="9.6">ac modo segnitie Paulum increpitare, modo acris</TextUnit>
    <TextUnit id="5768" loc="9.7">exercere tubas nocturnaque classica uelle.</TextUnit>
    <TextUnit id="5769" loc="9.8">nec minor in Poeno properi certaminis ardor.</TextUnit>
    <TextUnit id="5770" loc="9.9">erumpunt uallo fortuna urgente sinistra</TextUnit>
    <TextUnit id="5771" loc="9.10">consertaeque manus. nam sparsi ad pabula campis</TextUnit>
    <TextUnit id="5772" loc="9.11">uicinis raptanda Macae fudere uolucrem</TextUnit>
    <TextUnit id="5773" loc="9.12">telorum nubem. ante omnis inuadere bella</TextUnit>
    <TextUnit id="5774" loc="9.13">Mancinus gaudens hostilique unguere primus</TextUnit>
    <TextUnit id="5775" loc="9.14">tela cruore cadit, cadit et numerosa iuuentus.</TextUnit>
    <TextUnit id="5776" loc="9.15">nec pecudum fibras Varro et contraria Paulo</TextUnit>
    <TextUnit id="5777" loc="9.16">auspicia incusante deum compesceret arma,</TextUnit>
    <TextUnit id="5778" loc="9.17">ni sors alterni iuris, quo castra reguntur,</TextUnit>
    <TextUnit id="5779" loc="9.18">arbitrium pugnae properanti in fata negasset.</TextUnit>
    <TextUnit id="5780" loc="9.19">quae tamen haud ualuit perituris milibus una</TextUnit>
    <TextUnit id="5781" loc="9.20">plus donasse die. rediere in castra, gemente</TextUnit>
    <TextUnit id="5782" loc="9.21">haud dubie Paulo, qui crastina iura uideret</TextUnit>
    <TextUnit id="5783" loc="9.22">amenti cessura uiro, frustraque suorum</TextUnit>
    <TextUnit id="5784" loc="9.23">seruatas a caede animas. nam turbidus ira</TextUnit>
    <TextUnit id="5785" loc="9.24">infensusque morae dilata ob proelia ductor</TextUnit>
    <TextUnit id="5786" loc="9.25">Sicine, sic” inquit grates pretiumque rependis,</TextUnit>
    <TextUnit id="5787" loc="9.26">Paule, tui capitis? meruerunt talia, qui te</TextUnit>
    <TextUnit id="5788" loc="9.27">legibus atque urnae dira eripuere minanti?</TextUnit>
    <TextUnit id="5789" loc="9.28">tradant immo hosti reuocatos ilicet enses,</TextUnit>
    <TextUnit id="5790" loc="9.29">tradant arma iube, aut pugnantum deripe dextris.</TextUnit>
    <TextUnit id="5791" loc="9.30">sed uos, quorum oculos atque ora umentia uidi,</TextUnit>
    <TextUnit id="5792" loc="9.31">uertere cum consul terga et remeare iuberet,</TextUnit>
    <TextUnit id="5793" loc="9.32">ne morem et pugnae signum expectate petendae.</TextUnit>
    <TextUnit id="5794" loc="9.33">dux sibi quisque uiam rapito, cum spargere primis</TextUnit>
    <TextUnit id="5795" loc="9.34">incipiet radiis Gargana cacumina Phoebus.</TextUnit>
    <TextUnit id="5796" loc="9.35">pandam egomet propere portas. ruite ocius atque hunc</TextUnit>
    <TextUnit id="5797" loc="9.36">ereptum reuocata diem.” sic turbidus aegra</TextUnit>
    <TextUnit id="5798" loc="9.37">pestifero pugnae castra incendebat amore.</TextUnit>
    <TextUnit id="5799" loc="9.38">At Paulus, iam non idem nec mente nec ore,</TextUnit>
    <TextUnit id="5800" loc="9.39">sed qualis stratis deleto milite campis</TextUnit>
    <TextUnit id="5801" loc="9.40">post pugnam stetit, ante oculos atque ora futuro</TextUnit>
    <TextUnit id="5802" loc="9.41">obuersante malo, ceu iam spe lucis adempta</TextUnit>
    <TextUnit id="5803" loc="9.42">cum stupet exanimata parens natique tepentis</TextUnit>
    <TextUnit id="5804" loc="9.43">nequiquam fouet extremis amplexibus artus,</TextUnit>
    <TextUnit id="5805" loc="9.44">Per totiens” inquit concussae moenia Romae,</TextUnit>
    <TextUnit id="5806" loc="9.45">perque has, nox Stygia quas iam circumuolat umbra,</TextUnit>
    <TextUnit id="5807" loc="9.46">insontis animas, cladi parce obuius ire.</TextUnit>
    <TextUnit id="5808" loc="9.47">dum transit diuum furor et consumitur ira</TextUnit>
    <TextUnit id="5809" loc="9.48">Fortunae, nouus Hannibalis, sat, nomina ferre</TextUnit>
    <TextUnit id="5810" loc="9.49">si discit miles nec frigidus aspicit hostem.</TextUnit>
    <TextUnit id="5811" loc="9.50">nonne uides, cum uicinis auditur in aruis,</TextUnit>
    <TextUnit id="5812" loc="9.51">quam subitus linquat pallentia corpora sanguis,</TextUnit>
    <TextUnit id="5813" loc="9.52">quamque fluant arma ante tubas? cunctator et aeger,</TextUnit>
    <TextUnit id="5814" loc="9.53">ut rere, in pugnas Fabius quotcumque sub illis</TextUnit>
    <TextUnit id="5815" loc="9.54">culpatis duxit signis, nunc arma capessunt.</TextUnit>
    <TextUnit id="5816" loc="9.55">at quos Flaminius—sed dira auertite diui.</TextUnit>
    <TextUnit id="5817" loc="9.56">sin nostris animus monitis precibusque repugnat,</TextUnit>
    <TextUnit id="5818" loc="9.57">aures pande deo. cecinit Cymaea per orbem</TextUnit>
    <TextUnit id="5819" loc="9.58">haec olim uates et te praesaga tuosque</TextUnit>
    <TextUnit id="5820" loc="9.59">uulgauit terris proauorum aetate furores.</TextUnit>
    <TextUnit id="5821" loc="9.60">iamque alter tibi, nec perplexo carmine, coram</TextUnit>
    <TextUnit id="5822" loc="9.61">fata cano uates: sistis ni crastina signa,</TextUnit>
    <TextUnit id="5823" loc="9.62">firmabis nostro Phoebeae dicta Sibyllae</TextUnit>
    <TextUnit id="5824" loc="9.63">sanguine. nec Graio posthac Diomede ferentur,</TextUnit>
    <TextUnit id="5825" loc="9.64">sed te, si perstas, insignes consule campi.”</TextUnit>
    <TextUnit id="5826" loc="9.65">haec Paulus, lacrimaeque oculis ardentibus ortae.</TextUnit>
    <TextUnit id="5827" loc="9.66">Necnon et noctem sceleratus polluit error.</TextUnit>
    <TextUnit id="5828" loc="9.67">Xanthippo captus Libycis tolerarat in oris</TextUnit>
    <TextUnit id="5829" loc="9.68">seruitium Satricus, mox inter praemia regi</TextUnit>
    <TextUnit id="5830" loc="9.69">Autololum dono datus ob uirtutis honorem.</TextUnit>
    <TextUnit id="5831" loc="9.70">huic domus et gemini fuerant Sulmone relicti</TextUnit>
    <TextUnit id="5832" loc="9.71">matris in uberibus nati, Mancinus et una</TextUnit>
    <TextUnit id="5833" loc="9.72">nomine Rhoeteo Solimus. nam Dardana origo</TextUnit>
    <TextUnit id="5834" loc="9.73">et Phrygio genus a proauo, qui sceptra secutus</TextUnit>
    <TextUnit id="5835" loc="9.74">Aeneae claram muris fundauerat urbem</TextUnit>
    <TextUnit id="5836" loc="9.75">ex sese dictam Solimon. celebrata colonis</TextUnit>
    <TextUnit id="5837" loc="9.76">mox Italis paulatim attrito nomine Sulmo.</TextUnit>
    <TextUnit id="5838" loc="9.77">at tum barbaricis Satricus cum rege cateruis</TextUnit>
    <TextUnit id="5839" loc="9.78">aduectus, quo non spretum, si posceret usus,</TextUnit>
    <TextUnit id="5840" loc="9.79">noscere Gaetulis Latias interprete uoces,</TextUnit>
    <TextUnit id="5841" loc="9.80">postquam posse datum Paeligna reuisere tecta</TextUnit>
    <TextUnit id="5842" loc="9.81">et patrium sperare Larem, ad conamina noctem</TextUnit>
    <TextUnit id="5843" loc="9.82">aduocat ac furtim castris euadit iniquis.</TextUnit>
    <TextUnit id="5844" loc="9.83">sed fuga nuda uiri. sumpto nam prodere coepta</TextUnit>
    <TextUnit id="5845" loc="9.84">uitabat clipeo et dextra remeabat inermi.</TextUnit>
    <TextUnit id="5846" loc="9.85">exuuias igitur prostrataque corpora campo</TextUnit>
    <TextUnit id="5847" loc="9.86">lustrat et exutis Mancini cingitur armis.</TextUnit>
    <TextUnit id="5848" loc="9.87">iamque metus leuior. uerum, cui dempta ferebat</TextUnit>
    <TextUnit id="5849" loc="9.88">exangui spolia et cuius nudauerat artus,</TextUnit>
    <TextUnit id="5850" loc="9.89">natus erat, paulo ante Maca prostratus ab hoste.</TextUnit>
    <TextUnit id="5851" loc="9.90">Ecce sub aduentum noctis primumque soporem</TextUnit>
    <TextUnit id="5852" loc="9.91">alter natorum, Solimus, uestigia uallo</TextUnit>
    <TextUnit id="5853" loc="9.92">Ausonio uigil extulerat, dum sorte uicissim</TextUnit>
    <TextUnit id="5854" loc="9.93">alternat portae excubias, fratrisque petebat</TextUnit>
    <TextUnit id="5855" loc="9.94">Mancini stratum sparsa inter funera corpus,</TextUnit>
    <TextUnit id="5856" loc="9.95">furtiua cupiens miserum componere terra.</TextUnit>
    <TextUnit id="5857" loc="9.96">nec longum celerarat iter, cum tendere in armis</TextUnit>
    <TextUnit id="5858" loc="9.97">aggere Sidonio uenientem conspicit hostem,</TextUnit>
    <TextUnit id="5859" loc="9.98">quodque dabat fors in subitis necopina, sepulcro</TextUnit>
    <TextUnit id="5860" loc="9.99">Aetoli condit membra occultata Thoantis.</TextUnit>
    <TextUnit id="5861" loc="9.100">inde, ubi nulla sequi propius pone arma uirumque</TextUnit>
    <TextUnit id="5862" loc="9.101">incomitata uidet uestigia ferre per umbras,</TextUnit>
    <TextUnit id="5863" loc="9.102">prosiliens tumulo contorquet nuda parentis</TextUnit>
    <TextUnit id="5864" loc="9.103">in terga haud frustra iaculum, Tyriamque sequentum</TextUnit>
    <TextUnit id="5865" loc="9.104">Satricus esse manum et Sidonia uulnera credens,</TextUnit>
    <TextUnit id="5866" loc="9.105">auctorem caeci trepidus circumspicit ictus.</TextUnit>
    <TextUnit id="5867" loc="9.106">Verum ubi uictorem iuuenili robore cursus</TextUnit>
    <TextUnit id="5868" loc="9.107">attulit et notis fulsit lux tristis ab armis</TextUnit>
    <TextUnit id="5869" loc="9.108">fraternusque procul luna prodente retexit</TextUnit>
    <TextUnit id="5870" loc="9.109">ante oculos sese et radiauit comminus umbo,</TextUnit>
    <TextUnit id="5871" loc="9.110">exclamat iuuenis subita flammatus ab ira:</TextUnit>
    <TextUnit id="5872" loc="9.111">Non sim equidem Sulmone satus tua, Satrice, proles</TextUnit>
    <TextUnit id="5873" loc="9.112">nec frater, Mancine, tuus fatearque nepotem</TextUnit>
    <TextUnit id="5874" loc="9.113">Pergameo indignum Solimo, si euadere detur</TextUnit>
    <TextUnit id="5875" loc="9.114">huic nostras impune manus. tu nobile gestes</TextUnit>
    <TextUnit id="5876" loc="9.115">germani spolium ante oculos referasque superba</TextUnit>
    <TextUnit id="5877" loc="9.116">me spirante domus Paelignae perfidus arma?</TextUnit>
    <TextUnit id="5878" loc="9.117">haec tibi, cara parens Acca, ad solacia luctus</TextUnit>
    <TextUnit id="5879" loc="9.118">dona feram, nati ut figas aeterna sepulcro.”</TextUnit>
    <TextUnit id="5880" loc="9.119">Talia uociferans stricto mucrone ruebat.</TextUnit>
    <TextUnit id="5881" loc="9.120">ast illi iam tela manu iamque arma fluebant</TextUnit>
    <TextUnit id="5882" loc="9.121">audita patria natisque et coniuge et armis,</TextUnit>
    <TextUnit id="5883" loc="9.122">ac membra et sensus gelidus stupefecerat horror.</TextUnit>
    <TextUnit id="5884" loc="9.123">tum uox semanimi miseranda effunditur ore:</TextUnit>
    <TextUnit id="5885" loc="9.124">Parce, precor, dextrae, non ut mihi uita supersit</TextUnit>
    <TextUnit id="5886" loc="9.125">(quippe nefas hac uelle frui), sed sanguine nostro</TextUnit>
    <TextUnit id="5887" loc="9.126">ne damnes, o nate, manus. Carthaginis ille</TextUnit>
    <TextUnit id="5888" loc="9.127">captiuus, patrias nunc primum aduectus in oras,</TextUnit>
    <TextUnit id="5889" loc="9.128">ille ego sum Satricus, Solimi genus. haud tua, nate,</TextUnit>
    <TextUnit id="5890" loc="9.129">fraus ulla est. iaceres in me cum feruidus hastam,</TextUnit>
    <TextUnit id="5891" loc="9.130">Poenus eram. uerum castris elapsus acerbis</TextUnit>
    <TextUnit id="5892" loc="9.131">ad uos et carae properabam coniugis ora:</TextUnit>
    <TextUnit id="5893" loc="9.132">hunc rapui exanimi clipeum. sed iam unice nobis</TextUnit>
    <TextUnit id="5894" loc="9.133">haec fratris tumulis arma excusata reporta.</TextUnit>
    <TextUnit id="5895" loc="9.134">curarum tibi prima tamen sit, nate, referre</TextUnit>
    <TextUnit id="5896" loc="9.135">ductori monitus Paulo, producere bellum</TextUnit>
    <TextUnit id="5897" loc="9.136">nitatur Poenoque neget certamina Martis.</TextUnit>
    <TextUnit id="5898" loc="9.137">augurio exultat diuum immensamque propinqua</TextUnit>
    <TextUnit id="5899" loc="9.138">stragem acie sperat. quaeso, cohibete furentem</TextUnit>
    <TextUnit id="5900" loc="9.139">Varronem: namque hunc fama est impellere signa.</TextUnit>
    <TextUnit id="5901" loc="9.140">sat magnum hoc miserae fuerit mihi cardine uitae</TextUnit>
    <TextUnit id="5902" loc="9.141">solamen cauisse meis. nunc ultima, nate,</TextUnit>
    <TextUnit id="5903" loc="9.142">inuento simul atque amisso redde parenti</TextUnit>
    <TextUnit id="5904" loc="9.143">oscula.” sic fatus galeam exuit atque rigentis</TextUnit>
    <TextUnit id="5905" loc="9.144">inuadit nati tremebundis colla lacertis:</TextUnit>
    <TextUnit id="5906" loc="9.145">attonito mentis uerbis sanare pudorem</TextUnit>
    <TextUnit id="5907" loc="9.146">uulneris impressi et telum excusare laborat:</TextUnit>
    <TextUnit id="5908" loc="9.147">Quis testis nostris, quis conscius adfuit actis?</TextUnit>
    <TextUnit id="5909" loc="9.148">non nox errorem nigranti condidit umbra?</TextUnit>
    <TextUnit id="5910" loc="9.149">cur trepidas? da, nate, magis, da iungere pectus.</TextUnit>
    <TextUnit id="5911" loc="9.150">absoluo pater ipse manum, atque in fine laborum</TextUnit>
    <TextUnit id="5912" loc="9.151">hac condas oculos dextra, precor.” at miser imo</TextUnit>
    <TextUnit id="5913" loc="9.152">pectore suspirans iuuenis non uerba uicesque</TextUnit>
    <TextUnit id="5914" loc="9.153">adloquio uocemue refert, sed sanguinis atri</TextUnit>
    <TextUnit id="5915" loc="9.154">sistere festinat cursum laceroque ligare</TextUnit>
    <TextUnit id="5916" loc="9.155">ocius inlacrimans altum uelamine uulnus.</TextUnit>
    <TextUnit id="5917" loc="9.156">tandem inter gemitus miserae erupere querelae:</TextUnit>
    <TextUnit id="5918" loc="9.157">Sicine te nobis, genitor, Fortuna reducit</TextUnit>
    <TextUnit id="5919" loc="9.158">in patriam? sic te nato natumque parenti</TextUnit>
    <TextUnit id="5920" loc="9.159">impia restituit? felix o terque quaterque</TextUnit>
    <TextUnit id="5921" loc="9.160">frater, cui fatis genitorem agnoscere ademptum.</TextUnit>
    <TextUnit id="5922" loc="9.161">ast ego, Sidoniis imperditus, ecce, parentem</TextUnit>
    <TextUnit id="5923" loc="9.162">uulnere cognosco. saltem hoc, Fortuna, fuisset</TextUnit>
    <TextUnit id="5924" loc="9.163">solamen culpae, dubia ut mihi signa dedisses</TextUnit>
    <TextUnit id="5925" loc="9.164">infausti generis. uerum linquetur iniquis</TextUnit>
    <TextUnit id="5926" loc="9.165">non ultra superis nostros scelerare labores.”</TextUnit>
    <TextUnit id="5927" loc="9.166">Haec dum amens queritur, iam deficiente cruore</TextUnit>
    <TextUnit id="5928" loc="9.167">in uacuas senior uitam disperserat auras.</TextUnit>
    <TextUnit id="5929" loc="9.168">tum iuuenis maestum attollens ad sidera uultum</TextUnit>
    <TextUnit id="5930" loc="9.169">Pollutae dextrae et facti Titania testis</TextUnit>
    <TextUnit id="5931" loc="9.170">infandi, quae nocturno mea lumine tela</TextUnit>
    <TextUnit id="5932" loc="9.171">derigis in patrium corpus, non amplius” inquit</TextUnit>
    <TextUnit id="5933" loc="9.172">his oculis et damnato uiolabere uisu.”</TextUnit>
    <TextUnit id="5934" loc="9.173">haec memorat, simul ense fodit praecordia et atrum</TextUnit>
    <TextUnit id="5935" loc="9.174">sustentans uulnus mananti sanguine signat</TextUnit>
    <TextUnit id="5936" loc="9.175">in clipeo mandata patris: fvge proelia varro,</TextUnit>
    <TextUnit id="5937" loc="9.176">ac summi tegimen suspendit cuspide teli</TextUnit>
    <TextUnit id="5938" loc="9.177">defletumque super prosternit membra parentem.</TextUnit>
    <TextUnit id="5939" loc="9.178">Talia uenturae mittebant omina pugnae</TextUnit>
    <TextUnit id="5940" loc="9.179">Ausoniis superi, sensimque abeuntibus umbris</TextUnit>
    <TextUnit id="5941" loc="9.180">conscia nox sceleris roseo cedebat Eoo.</TextUnit>
    <TextUnit id="5942" loc="9.181">ductor in arma suos Libys et Romanus in arma</TextUnit>
    <TextUnit id="5943" loc="9.182">excibant de more suos, Poenisque redibat</TextUnit>
    <TextUnit id="5944" loc="9.183">qualis nulla dies omni surrexerit aeuo.</TextUnit>
    <TextUnit id="5945" loc="9.184">Non uerborum” inquit stimulantum” Poenus egetis,</TextUnit>
    <TextUnit id="5946" loc="9.185">Herculeis iter a metis ad Iapygis agros</TextUnit>
    <TextUnit id="5947" loc="9.186">uincendo emensi. nusquam est animosa Saguntos,</TextUnit>
    <TextUnit id="5948" loc="9.187">concessere Alpes, pater ipse superbus aquarum</TextUnit>
    <TextUnit id="5949" loc="9.188">Ausonidum Eridanus captiuo defluit alueo.</TextUnit>
    <TextUnit id="5950" loc="9.189">strage uirum mersus Trebia est, atque ora sepulcro</TextUnit>
    <TextUnit id="5951" loc="9.190">Lydia Flaminio premitur, lateque refulgent</TextUnit>
    <TextUnit id="5952" loc="9.191">ossibus ac nullo sulcantur uomere campi.</TextUnit>
    <TextUnit id="5953" loc="9.192">clarior his titulus plusque adlatura cruoris</TextUnit>
    <TextUnit id="5954" loc="9.193">lux oritur. mihi magna satis, sat uero superque</TextUnit>
    <TextUnit id="5955" loc="9.194">bellandi merces sit gloria: cetera uobis</TextUnit>
    <TextUnit id="5956" loc="9.195">uincantur. quicquid diti deuexit Hibero,</TextUnit>
    <TextUnit id="5957" loc="9.196">quicquid in Aetnaeis iactauit Roma triumphis,</TextUnit>
    <TextUnit id="5958" loc="9.197">quin etiam Libyco si quid de litore raptum</TextUnit>
    <TextUnit id="5959" loc="9.198">condidit, in uestros ueniet sine sortibus enses.</TextUnit>
    <TextUnit id="5960" loc="9.199">ferte domos quod dextra dabit. nil ductor honoris</TextUnit>
    <TextUnit id="5961" loc="9.200">ex opibus posco. raptor per saecula longa</TextUnit>
    <TextUnit id="5962" loc="9.201">Dardanus edomitum uobis spoliauerit orbem.</TextUnit>
    <TextUnit id="5963" loc="9.202">qui Tyria ducis Sarranum ab origine nomen,</TextUnit>
    <TextUnit id="5964" loc="9.203">seu Laurens tibi, Sigeo sulcata colono,</TextUnit>
    <TextUnit id="5965" loc="9.204">adridet tellus, seu sunt Byzacia cordi</TextUnit>
    <TextUnit id="5966" loc="9.205">rura magis centum Cereri fruticantia culmis,</TextUnit>
    <TextUnit id="5967" loc="9.206">electos optare dabo inter praemia campos.</TextUnit>
    <TextUnit id="5968" loc="9.207">addam etiam, flaua Thybris quas inrigat unda,</TextUnit>
    <TextUnit id="5969" loc="9.208">captiuis late gregibus depascere ripas.</TextUnit>
    <TextUnit id="5970" loc="9.209">qui uero externo socius mihi sanguine Byrsae</TextUnit>
    <TextUnit id="5971" loc="9.210">signa moues, dextram Ausonia si caede cruentam</TextUnit>
    <TextUnit id="5972" loc="9.211">attolles, hinc iam ciuis Carthaginis esto.</TextUnit>
    <TextUnit id="5973" loc="9.212">neu uos Garganus Daunique fefellerit ora,</TextUnit>
    <TextUnit id="5974" loc="9.213">ad muros statis Romae. licet auia longe</TextUnit>
    <TextUnit id="5975" loc="9.214">urbs agat et nostro procul a certamine distet,</TextUnit>
    <TextUnit id="5976" loc="9.215">hic hodie ruet, atque ultra te ad proelia miles</TextUnit>
    <TextUnit id="5977" loc="9.216">nulla uoco: ex acie tende in Capitolia cursum.”</TextUnit>
    <TextUnit id="5978" loc="9.217">Haec memorat. tum propulso munimine ualli</TextUnit>
    <TextUnit id="5979" loc="9.218">fossarum rapuere moras, aciemque locorum</TextUnit>
    <TextUnit id="5980" loc="9.219">consilio curuis accommodat ordine ripis.</TextUnit>
    <TextUnit id="5981" loc="9.220">barbaricus laeuo stetit ad certamina cornu</TextUnit>
    <TextUnit id="5982" loc="9.221">bellator Nasamon unaque immanior artus</TextUnit>
    <TextUnit id="5983" loc="9.222">Marmarides, tum Maurus atrox Garamasque Macesque</TextUnit>
    <TextUnit id="5984" loc="9.223">et Massylae acies et ferro uiuere laetum</TextUnit>
    <TextUnit id="5985" loc="9.224">uulgus Adyrmachidae pariter, gens accola Nili,</TextUnit>
    <TextUnit id="5986" loc="9.225">corpora ab immodico seruans nigrantia Phoebo.</TextUnit>
    <TextUnit id="5987" loc="9.226">quis positum agminibus caput imperiumque Nealces.</TextUnit>
    <TextUnit id="5988" loc="9.227">at parte in dextra, sinuat qua flexibus undam</TextUnit>
    <TextUnit id="5989" loc="9.228">Aufidus et curuo circum errat gurgite ripas,</TextUnit>
    <TextUnit id="5990" loc="9.229">Mago regit. subiere leues, quos horrida misit</TextUnit>
    <TextUnit id="5991" loc="9.230">Pyrene, populi et uario cinxere tumultu</TextUnit>
    <TextUnit id="5992" loc="9.231">flumineum latus: effulget caetrata iuuentus,</TextUnit>
    <TextUnit id="5993" loc="9.232">Cantaber ante alios nec tectus tempora Vasco</TextUnit>
    <TextUnit id="5994" loc="9.233">ac torto miscens Baliaris proelia plumbo</TextUnit>
    <TextUnit id="5995" loc="9.234">Baetigenaeque uiri. celsus media ipse coercet</TextUnit>
    <TextUnit id="5996" loc="9.235">agmina, quae patrio firmauit milite quaeque</TextUnit>
    <TextUnit id="5997" loc="9.236">Celtarum Eridano perfusis saepe cateruis.</TextUnit>
    <TextUnit id="5998" loc="9.237">sed qua se fluuius retro labentibus undis</TextUnit>
    <TextUnit id="5999" loc="9.238">eripit et nullo cuneos munimine uallat,</TextUnit>
    <TextUnit id="6000" loc="9.239">turritas moles ac propugnacula dorso</TextUnit>
    <TextUnit id="6001" loc="9.240">belua nigranti gestans, ceu mobilis agger,</TextUnit>
    <TextUnit id="6002" loc="9.241">nutat et erectos attollit ad aethera muros.</TextUnit>
    <TextUnit id="6003" loc="9.242">cetera iam Numidis circumuolitare uagosque</TextUnit>
    <TextUnit id="6004" loc="9.243">ferre datur cursus et toto feruere campo.</TextUnit>
    <TextUnit id="6005" loc="9.244">Dum Libys incenso dispensat milite uires</TextUnit>
    <TextUnit id="6006" loc="9.245">hortandoque iterum atque iterum insatiabilis urget</TextUnit>
    <TextUnit id="6007" loc="9.246">factis quemque suis et se cognoscere iactat</TextUnit>
    <TextUnit id="6008" loc="9.247">qua dextra ueniant stridentis sibila teli,</TextUnit>
    <TextUnit id="6009" loc="9.248">promittitque uiris nulli se defore testem,</TextUnit>
    <TextUnit id="6010" loc="9.249">iam Varro exacta uallo legione mouebat</TextUnit>
    <TextUnit id="6011" loc="9.250">cladum principia, ac pallenti laetus in unda</TextUnit>
    <TextUnit id="6012" loc="9.251">laxabat sedem uenturis portitor umbris.</TextUnit>
    <TextUnit id="6013" loc="9.252">stant primi, quos sanguineae pendente uetabant</TextUnit>
    <TextUnit id="6014" loc="9.253">ire notae clipeo, defixique omine torpent.</TextUnit>
    <TextUnit id="6015" loc="9.254">iuxta terribilis facies: miseranda iacebant</TextUnit>
    <TextUnit id="6016" loc="9.255">corpora in amplexu, natusque in pectore patris</TextUnit>
    <TextUnit id="6017" loc="9.256">imposita uulnus dextra letale tegebat.</TextUnit>
    <TextUnit id="6018" loc="9.257">effusae lacrimae, Mancinique inde reuersus</TextUnit>
    <TextUnit id="6019" loc="9.258">fraterna sub morte dolor, tum triste mouebat</TextUnit>
    <TextUnit id="6020" loc="9.259">augurium et similes defuncto in corpore uultus.</TextUnit>
    <TextUnit id="6021" loc="9.260">ocius erroris culpam deflendaque facta</TextUnit>
    <TextUnit id="6022" loc="9.261">ductori pandunt atque arma uetantia pugnam.</TextUnit>
    <TextUnit id="6023" loc="9.262">ille ardens animi Ferte haec” ait omnia Paulo.</TextUnit>
    <TextUnit id="6024" loc="9.263">namque illum, cui femineo stant corde timores,</TextUnit>
    <TextUnit id="6025" loc="9.264">mouerit ista manus, quae caede imbuta nefanda,</TextUnit>
    <TextUnit id="6026" loc="9.265">cum Furiae expeterent poenas, fortasse paterno</TextUnit>
    <TextUnit id="6027" loc="9.266">signauit moriens sceleratum sanguine carmen.”</TextUnit>
    <TextUnit id="6028" loc="9.267">Tum minitans propere discribit munera pugnae,</TextUnit>
    <TextUnit id="6029" loc="9.268">quaque feras saeuus gentes aciemque Nealces</TextUnit>
    <TextUnit id="6030" loc="9.269">temperat, hac sese Marso cum milite cumque</TextUnit>
    <TextUnit id="6031" loc="9.270">Samnitum opponit signis et Iapyge alumno.</TextUnit>
    <TextUnit id="6032" loc="9.271">at campi medio (namque hac in parte uidebat</TextUnit>
    <TextUnit id="6033" loc="9.272">stare ducem Libyae) Seruilius obuia adire</TextUnit>
    <TextUnit id="6034" loc="9.273">arma et Picentis Vmbrosque inferre iubetur.</TextUnit>
    <TextUnit id="6035" loc="9.274">cetera Paulus habet dextro certamina cornu.</TextUnit>
    <TextUnit id="6036" loc="9.275">his super insidias contra Nomadumque uolucrem</TextUnit>
    <TextUnit id="6037" loc="9.276">Scipiadae datur ire manum, quaeque arte dolisque</TextUnit>
    <TextUnit id="6038" loc="9.277">scindent se turmae, praedicit spargere bellum.</TextUnit>
    <TextUnit id="6039" loc="9.278">Iamque propinquabant acies, agilique uirorum</TextUnit>
    <TextUnit id="6040" loc="9.279">discursu mixtoque simul calefacta per ora</TextUnit>
    <TextUnit id="6041" loc="9.280">cornipedum hinnitu et multum strepitantibus armis</TextUnit>
    <TextUnit id="6042" loc="9.281">errabat caecum turbata per agmina murmur.</TextUnit>
    <TextUnit id="6043" loc="9.282">sic, ubi prima mouent pelago certamina uenti,</TextUnit>
    <TextUnit id="6044" loc="9.283">inclusam rabiem ac sparsuras astra procellas</TextUnit>
    <TextUnit id="6045" loc="9.284">parturit unda freti fundoque emota minacis</TextUnit>
    <TextUnit id="6046" loc="9.285">expirat per saxa sonos atque acta cauernis</TextUnit>
    <TextUnit id="6047" loc="9.286">torquet anhelantem spumanti uertice pontum.</TextUnit>
    <TextUnit id="6048" loc="9.287">Nec uero fati tam saeuo in turbine solum</TextUnit>
    <TextUnit id="6049" loc="9.288">terrarum fuit ille labor. discordia demens</TextUnit>
    <TextUnit id="6050" loc="9.289">intrauit caelo superosque ad bella coegit.</TextUnit>
    <TextUnit id="6051" loc="9.290">hinc Mauors, hinc Gradiuum comitatus Apollo</TextUnit>
    <TextUnit id="6052" loc="9.291">et domitor tumidi pugnat maris, hinc Venus amens,</TextUnit>
    <TextUnit id="6053" loc="9.292">hinc Vesta et captae stimulatus caede Sagunti</TextUnit>
    <TextUnit id="6054" loc="9.293">Amphitryoniades, pariter ueneranda Cybebe</TextUnit>
    <TextUnit id="6055" loc="9.294">Indigetesque dei Faunusque satorque Quirinus</TextUnit>
    <TextUnit id="6056" loc="9.295">alternusque animae mutato Castore Pollux.</TextUnit>
    <TextUnit id="6057" loc="9.296">contra cincta latus ferro Saturnia Iuno</TextUnit>
    <TextUnit id="6058" loc="9.297">et Pallas, Libycis Tritonidos edita lymphis,</TextUnit>
    <TextUnit id="6059" loc="9.298">ac patrius flexis per tempora cornibus Hammon,</TextUnit>
    <TextUnit id="6060" loc="9.299">multaque praeterea diuorum turba minorum.</TextUnit>
    <TextUnit id="6061" loc="9.300">quorum ubi mole simul uenientum et gressibus alma</TextUnit>
    <TextUnit id="6062" loc="9.301">intremuit tellus, pars impleuere propinquos</TextUnit>
    <TextUnit id="6063" loc="9.302">diuisi montes, pars sedem nube sub alta</TextUnit>
    <TextUnit id="6064" loc="9.303">ceperunt: uacuo descensum ad proelia caelo.</TextUnit>
    <TextUnit id="6065" loc="9.304">Tollitur immensus deserta ad sidera clamor,</TextUnit>
    <TextUnit id="6066" loc="9.305">Phlegraeis quantas effudit ad aethera uoces</TextUnit>
    <TextUnit id="6067" loc="9.306">terrigena in campis exercitus, aut sator aeui</TextUnit>
    <TextUnit id="6068" loc="9.307">quanta Cyclopas noua fulmina uoce poposcit</TextUnit>
    <TextUnit id="6069" loc="9.308">Iuppiter, extructis uidit cum montibus ire</TextUnit>
    <TextUnit id="6070" loc="9.309">magnanimos raptum caelestia regna Gigantas.</TextUnit>
    <TextUnit id="6071" loc="9.310">nec uero prima in tantis concursibus hasta</TextUnit>
    <TextUnit id="6072" loc="9.311">ulla fuit: stridens nimbus certante furore</TextUnit>
    <TextUnit id="6073" loc="9.312">telorum simul effusus, cupidaeque cruoris</TextUnit>
    <TextUnit id="6074" loc="9.313">hinc atque hinc animae gemina cecidere procella.</TextUnit>
    <TextUnit id="6075" loc="9.314">ac prius insanus dextra quam ducitur ensis</TextUnit>
    <TextUnit id="6076" loc="9.315">bellantum pars magna iacet. super ipsa suorum</TextUnit>
    <TextUnit id="6077" loc="9.316">corpora consistunt auidi calcantque gementis.</TextUnit>
    <TextUnit id="6078" loc="9.317">nec magis aut Libyco protrudi Dardana nisu</TextUnit>
    <TextUnit id="6079" loc="9.318">auertiue potest pubes, aut ordine pelli</TextUnit>
    <TextUnit id="6080" loc="9.319">fixa suo Sarrana manus, quam uellere sede</TextUnit>
    <TextUnit id="6081" loc="9.320">si coeptet Calpen impacto gurgite pontus.</TextUnit>
    <TextUnit id="6082" loc="9.321">amisere ictus spatium, nec morte peracta</TextUnit>
    <TextUnit id="6083" loc="9.322">artatis cecidisse licet. galea horrida flictu</TextUnit>
    <TextUnit id="6084" loc="9.323">aduersae ardescit galeae, clipeusque fatiscit</TextUnit>
    <TextUnit id="6085" loc="9.324">impulsu clipei, atque ensis contunditur ense.</TextUnit>
    <TextUnit id="6086" loc="9.325">pes pede, uirque uiro teritur, tellusque uideri</TextUnit>
    <TextUnit id="6087" loc="9.326">sanguine operta nequit, caelumque et sidera pendens</TextUnit>
    <TextUnit id="6088" loc="9.327">abstulit ingestis nox densa sub aethere telis.</TextUnit>
    <TextUnit id="6089" loc="9.328">quis astare loco dederat Fortuna secundo,</TextUnit>
    <TextUnit id="6090" loc="9.329">contorum longo et procerae cuspidis ictu,</TextUnit>
    <TextUnit id="6091" loc="9.330">ceu primas agitent acies, certamina miscent.</TextUnit>
    <TextUnit id="6092" loc="9.331">at, quos deinde tenet retrorsum inglorius ordo,</TextUnit>
    <TextUnit id="6093" loc="9.332">missilibus certant pugnas aequare priorum.</TextUnit>
    <TextUnit id="6094" loc="9.333">ultra clamor agit bellum, milesque cupiti</TextUnit>
    <TextUnit id="6095" loc="9.334">Martis inops saeuis impellit uocibus hostem.</TextUnit>
    <TextUnit id="6096" loc="9.335">non ullum defit teli genus. hi sude pugnas,</TextUnit>
    <TextUnit id="6097" loc="9.336">hi pinu flagrante cient, hi pondere pili,</TextUnit>
    <TextUnit id="6098" loc="9.337">at saxis fundaque alius iaculoque uolucri.</TextUnit>
    <TextUnit id="6099" loc="9.338">interdum stridens per nubila fertur harundo,</TextUnit>
    <TextUnit id="6100" loc="9.339">interdumque ipsis metuenda phalarica muris.</TextUnit>
    <TextUnit id="6101" loc="9.340">Speramusne, deae, quarum mihi sacra coluntur,</TextUnit>
    <TextUnit id="6102" loc="9.341">mortali totum hunc aperire in saecula uoce</TextUnit>
    <TextUnit id="6103" loc="9.342">posse diem? tantumne datis confidere linguae,</TextUnit>
    <TextUnit id="6104" loc="9.343">ut Cannas uno ore sonem? si gloria uobis</TextUnit>
    <TextUnit id="6105" loc="9.344">nostra placet neque uos magnis auertitis ausis,</TextUnit>
    <TextUnit id="6106" loc="9.345">huc omnis cantus Phoebumque uocate parentem.</TextUnit>
    <TextUnit id="6107" loc="9.346">uerum utinam posthac animo, Romane, secunda,</TextUnit>
    <TextUnit id="6108" loc="9.347">quanto nunc aduersa, feras, sintque hactenus, oro,</TextUnit>
    <TextUnit id="6109" loc="9.348">nec libeat temptare deis an Troia proles</TextUnit>
    <TextUnit id="6110" loc="9.349">par bellum tolerare queat. tuque anxia fati</TextUnit>
    <TextUnit id="6111" loc="9.350">pone, precor, lacrimas et adora uulnera laudes</TextUnit>
    <TextUnit id="6112" loc="9.351">perpetuas paritura tibi. nam tempore, Roma,</TextUnit>
    <TextUnit id="6113" loc="9.352">nullo maior eris. mox sic labere secundis</TextUnit>
    <TextUnit id="6114" loc="9.353">ut sola cladum tuearis nomina fama.</TextUnit>
    <TextUnit id="6115" loc="9.354">Iamque inter uarias Fortuna utrimque uirorum</TextUnit>
    <TextUnit id="6116" loc="9.355">alternata uices incerto eluserat iras</TextUnit>
    <TextUnit id="6117" loc="9.356">euentu, mediaque diu pendente per ambas</TextUnit>
    <TextUnit id="6118" loc="9.357">spe gentis, paribus Mauors flagrabat in armis:</TextUnit>
    <TextUnit id="6119" loc="9.358">mitia ceu uiridis agitant cum flamina culmos,</TextUnit>
    <TextUnit id="6120" loc="9.359">necdum maturas impellit uentus aristas,</TextUnit>
    <TextUnit id="6121" loc="9.360">huc atque huc it summa seges nutansque uicissim</TextUnit>
    <TextUnit id="6122" loc="9.361">alterno lente motu incuruata nitescit.</TextUnit>
    <TextUnit id="6123" loc="9.362">tandem barbaricis perfractam uiribus acri</TextUnit>
    <TextUnit id="6124" loc="9.363">dissipat incurrens aciem clamore Nealces.</TextUnit>
    <TextUnit id="6125" loc="9.364">laxati cunei, perque interualla citatus</TextUnit>
    <TextUnit id="6126" loc="9.365">inrupit trepidis hostis. tum turbine nigro</TextUnit>
    <TextUnit id="6127" loc="9.366">sanguinis exundat torrens, nullumque sub una</TextUnit>
    <TextUnit id="6128" loc="9.367">cuspide procumbit corpus. dum uulnera tergo</TextUnit>
    <TextUnit id="6129" loc="9.368">bellator timet Ausonius, per pectora saeuas</TextUnit>
    <TextUnit id="6130" loc="9.369">exceptat mortes et leto dedecus arcet.</TextUnit>
    <TextUnit id="6131" loc="9.370">Stabat cum primis mediae certamine pugnae</TextUnit>
    <TextUnit id="6132" loc="9.371">aspera semper amans et par cuicumque periclo</TextUnit>
    <TextUnit id="6133" loc="9.372">Scaeuola, nec tanta uitam iam strage uolebat,</TextUnit>
    <TextUnit id="6134" loc="9.373">sed dignum proauo letum et sub nomine mortem.</TextUnit>
    <TextUnit id="6135" loc="9.374">is postquam frangi res atque augescere uidit</TextUnit>
    <TextUnit id="6136" loc="9.375">exitium, Breuis hoc uitae, quodcumque relictum,</TextUnit>
    <TextUnit id="6137" loc="9.376">extendamus;” ait nam uirtus futtile nomen,</TextUnit>
    <TextUnit id="6138" loc="9.377">ni decori sat sint pariendo tempora leti.”</TextUnit>
    <TextUnit id="6139" loc="9.378">dixit et in medios, qua dextera concita Poeni</TextUnit>
    <TextUnit id="6140" loc="9.379">limitem agit, uasto conixus turbine fertur.</TextUnit>
    <TextUnit id="6141" loc="9.380">hic exultantem Caralim atque erepta uolentem</TextUnit>
    <TextUnit id="6142" loc="9.381">induere excelso caesi gestamina trunco</TextUnit>
    <TextUnit id="6143" loc="9.382">ense subit, capuloque tenus ferrum impulit ira.</TextUnit>
    <TextUnit id="6144" loc="9.383">uoluitur ille ruens atque arua hostilia morsu</TextUnit>
    <TextUnit id="6145" loc="9.384">adpetit et mortis premit in tellure dolores.</TextUnit>
    <TextUnit id="6146" loc="9.385">nec Gabaris Sicchaeque uirum tenuere furentes</TextUnit>
    <TextUnit id="6147" loc="9.386">concordi uirtute manus; sed perdidit acer,</TextUnit>
    <TextUnit id="6148" loc="9.387">dum stat, decisam Gabar inter proelia dextram;</TextUnit>
    <TextUnit id="6149" loc="9.388">at Siccha auxilium, magno turbante dolore,</TextUnit>
    <TextUnit id="6150" loc="9.389">dum temere accelerat, calcato improuidus ense</TextUnit>
    <TextUnit id="6151" loc="9.390">succidit ac nudae sero uestigia plantae</TextUnit>
    <TextUnit id="6152" loc="9.391">damnauit dextraque iacet morientis amici.</TextUnit>
    <TextUnit id="6153" loc="9.392">tandem conuertit fatalia tela Nealcae</TextUnit>
    <TextUnit id="6154" loc="9.393">fulminei gliscens iuuenis furor. exilit ardens</TextUnit>
    <TextUnit id="6155" loc="9.394">nomine tam claro stimulante ad praemia caedis.</TextUnit>
    <TextUnit id="6156" loc="9.395">tum silicem scopulo auulsum, quem montibus altis</TextUnit>
    <TextUnit id="6157" loc="9.396">detulerat torrens, raptum contorquet in ora</TextUnit>
    <TextUnit id="6158" loc="9.397">turbidus. incusso crepuerunt pondere malae,</TextUnit>
    <TextUnit id="6159" loc="9.398">ablatusque uiro uultus: concreta cruento</TextUnit>
    <TextUnit id="6160" loc="9.399">per nares cerebro sanies fluit, atraque manant</TextUnit>
    <TextUnit id="6161" loc="9.400">orbibus elisis et trunca lumina fronte.</TextUnit>
    <TextUnit id="6162" loc="9.401">sternitur unanimo Marius succurrere Capro</TextUnit>
    <TextUnit id="6163" loc="9.402">conatus metuensque uiro superesse cadenti.</TextUnit>
    <TextUnit id="6164" loc="9.403">lucis idem auspicium ac patrium et commune duobus</TextUnit>
    <TextUnit id="6165" loc="9.404">paupertas: sacro iuuenes Praeneste creati</TextUnit>
    <TextUnit id="6166" loc="9.405">miscuerant studia et iuncta tellure serebant.</TextUnit>
    <TextUnit id="6167" loc="9.406">uelle ac nolle ambobus idem sociataque toto</TextUnit>
    <TextUnit id="6168" loc="9.407">mens aeuo ac paruis diues concordia rebus.</TextUnit>
    <TextUnit id="6169" loc="9.408">occubuere simul, uotisque ex omnibus unum</TextUnit>
    <TextUnit id="6170" loc="9.409">id Fortuna dedit, iunctam inter proelia mortem.</TextUnit>
    <TextUnit id="6171" loc="9.410">arma fuere decus uictori bina Symaetho.</TextUnit>
    <TextUnit id="6172" loc="9.411">Sed longum tanto laetari munere casus</TextUnit>
    <TextUnit id="6173" loc="9.412">haud licitum Poenis. aderat terrore minaci</TextUnit>
    <TextUnit id="6174" loc="9.413">Scipio conuersae miseratus terga cohortis</TextUnit>
    <TextUnit id="6175" loc="9.414">et cuncti fons Varro mali flauusque comarum</TextUnit>
    <TextUnit id="6176" loc="9.415">Curio et a primo descendens consule Brutus.</TextUnit>
    <TextUnit id="6177" loc="9.416">atque his fulta uiris acies repararet ademptum</TextUnit>
    <TextUnit id="6178" loc="9.417">mole noua campum, subito ni turbine Poenus</TextUnit>
    <TextUnit id="6179" loc="9.418">agmina frenasset iam procurrentia ductor.</TextUnit>
    <TextUnit id="6180" loc="9.419">isque ut Varronem procul inter proelia uidit</TextUnit>
    <TextUnit id="6181" loc="9.420">et iuxta sagulo circumuolitare rubenti</TextUnit>
    <TextUnit id="6182" loc="9.421">lictorem, Nosco pompam atque insignia nosco.</TextUnit>
    <TextUnit id="6183" loc="9.422">Flaminius modo talis” ait. tum feruidus acrem</TextUnit>
    <TextUnit id="6184" loc="9.423">ingentis clipei tonitru praenuntiat iram.</TextUnit>
    <TextUnit id="6185" loc="9.424">heu miser! aequari potuisti funere Paulo,</TextUnit>
    <TextUnit id="6186" loc="9.425">si tibi non ira superum tunc esset ademptum</TextUnit>
    <TextUnit id="6187" loc="9.426">Hannibalis cecidisse manu. quam saepe querere,</TextUnit>
    <TextUnit id="6188" loc="9.427">Varro, deis, quod Sidonium defugeris ensem!</TextUnit>
    <TextUnit id="6189" loc="9.428">nam, rapido subitam portans in morte salutem</TextUnit>
    <TextUnit id="6190" loc="9.429">procursu †incepta in sese discrimina uertit</TextUnit>
    <TextUnit id="6191" loc="9.430">Scipio. nec Poenum, quamquam est ereptus opimae</TextUnit>
    <TextUnit id="6192" loc="9.431">caedis honor, mutasse piget maiore sub hoste</TextUnit>
    <TextUnit id="6193" loc="9.432">proelia et erepti Ticina ad flumina patris</TextUnit>
    <TextUnit id="6194" loc="9.433">exigere oblato tandem certamine poenas.</TextUnit>
    <TextUnit id="6195" loc="9.434">stabant educti diuersis orbis in oris,</TextUnit>
    <TextUnit id="6196" loc="9.435">quantos non alias uidit concurrere tellus,</TextUnit>
    <TextUnit id="6197" loc="9.436">Marte uiri dextraque pares, sed cetera ductor</TextUnit>
    <TextUnit id="6198" loc="9.437">anteibat Latius, melior pietate fideque.</TextUnit>
    <TextUnit id="6199" loc="9.438">Desiluere caua turbati ad proelia nube,</TextUnit>
    <TextUnit id="6200" loc="9.439">Mauors Scipiadae metuens, Tritonia Poeno,</TextUnit>
    <TextUnit id="6201" loc="9.440">aduentuque deum intrepidis ductoribus ambae</TextUnit>
    <TextUnit id="6202" loc="9.441">contremuere acies. ater, qua pectora flectit</TextUnit>
    <TextUnit id="6203" loc="9.442">Pallas, Gorgoneo late micat ignis ab ore</TextUnit>
    <TextUnit id="6204" loc="9.443">sibilaque horrificis torquet serpentibus aegis.</TextUnit>
    <TextUnit id="6205" loc="9.444">fulgent sanguinei, geminum uibrare cometem</TextUnit>
    <TextUnit id="6206" loc="9.445">ut credas, oculi, summaque in casside largus</TextUnit>
    <TextUnit id="6207" loc="9.446">undantis uoluit flammas ad sidera uertex.</TextUnit>
    <TextUnit id="6208" loc="9.447">at Mauors, moto proturbans aera telo</TextUnit>
    <TextUnit id="6209" loc="9.448">et clipeo campum inuoluens, Aetnaea Cyclopum</TextUnit>
    <TextUnit id="6210" loc="9.449">munere fundentem loricam incendia gestat</TextUnit>
    <TextUnit id="6211" loc="9.450">ac pulsat fulua consurgens aethera crista.</TextUnit>
    <TextUnit id="6212" loc="9.451">Ductores pugnae intenti, quantumque uicissim</TextUnit>
    <TextUnit id="6213" loc="9.452">auderent, propius mensi, tamen arma ferentis</TextUnit>
    <TextUnit id="6214" loc="9.453">sensere aduenisse deos et laetus uterque</TextUnit>
    <TextUnit id="6215" loc="9.454">spectari superis addebant mentibus iras.</TextUnit>
    <TextUnit id="6216" loc="9.455">iamque ictu ualido libratam a pectore Poeni</TextUnit>
    <TextUnit id="6217" loc="9.456">Pallas in oblicum dextra detorserat hastam,</TextUnit>
    <TextUnit id="6218" loc="9.457">et Gradiuus, opem diuae portare ferocis</TextUnit>
    <TextUnit id="6219" loc="9.458">exemplo doctus, porgebat protinus ensem</TextUnit>
    <TextUnit id="6220" loc="9.459">Aetnaeum in pugnas iuueni ac maiora iubebat.</TextUnit>
    <TextUnit id="6221" loc="9.460">tum Virgo ignescens penitus uiolenta repente</TextUnit>
    <TextUnit id="6222" loc="9.461">suffudit flammis ora atque obliqua retorquens</TextUnit>
    <TextUnit id="6223" loc="9.462">lumina turbato superauit Gorgona uultu.</TextUnit>
    <TextUnit id="6224" loc="9.463">erexere omnes immania membra chelydri</TextUnit>
    <TextUnit id="6225" loc="9.464">aegide commota, primique furoris ad ictus</TextUnit>
    <TextUnit id="6226" loc="9.465">rettulit ipse pedem sensim a certamine Mauors.</TextUnit>
    <TextUnit id="6227" loc="9.466">hic dea conuulsam rapido conamine partem</TextUnit>
    <TextUnit id="6228" loc="9.467">uicini montis scopulisque horrentia saxa</TextUnit>
    <TextUnit id="6229" loc="9.468">in Martem furibunda iacit, longeque relatos</TextUnit>
    <TextUnit id="6230" loc="9.469">expauit sonitus tremefacto litore Sason.</TextUnit>
    <TextUnit id="6231" loc="9.470">At non haec superum fallebant proelia regem.</TextUnit>
    <TextUnit id="6232" loc="9.471">demittit propere succinctam nubibus Irim</TextUnit>
    <TextUnit id="6233" loc="9.472">quae nimios frenet motus, ac talia fatur:</TextUnit>
    <TextUnit id="6234" loc="9.473">I, dea, et Oenotris uelox adlabere terris</TextUnit>
    <TextUnit id="6235" loc="9.474">germanoque truces, dic, Pallas mitiget iras</TextUnit>
    <TextUnit id="6236" loc="9.475">nec speret fixas Parcarum uertere leges.</TextUnit>
    <TextUnit id="6237" loc="9.476">dic etiam: Ni desistis (nam uirus et aestus</TextUnit>
    <TextUnit id="6238" loc="9.477">flammiferae noui mentis) nec colligis iram,</TextUnit>
    <TextUnit id="6239" loc="9.478">aegide praecellant quantum horrida fulmina nosces.””</TextUnit>
    <TextUnit id="6240" loc="9.479">Quae postquam accepit dubitans Tritonia uirgo</TextUnit>
    <TextUnit id="6241" loc="9.480">nec sat certa diu, patriis an cederet armis,</TextUnit>
    <TextUnit id="6242" loc="9.481">Absistemus” ait campo. sed Pallade pulsa</TextUnit>
    <TextUnit id="6243" loc="9.482">num fata auertet? caeloque arcebit ab alto</TextUnit>
    <TextUnit id="6244" loc="9.483">cernere Gargani feruentia caedibus arua?”</TextUnit>
    <TextUnit id="6245" loc="9.484">haec effata caua Poenum in certamina nube</TextUnit>
    <TextUnit id="6246" loc="9.485">sublatum diuersa tulit terrasque reliquit.</TextUnit>
    <TextUnit id="6247" loc="9.486">At Gradiuus atrox remeantis in aethera diuae</TextUnit>
    <TextUnit id="6248" loc="9.487">abscessu reuocat mentes fusosque per aequor</TextUnit>
    <TextUnit id="6249" loc="9.488">ipse manu magna nebulam circumdatus acri</TextUnit>
    <TextUnit id="6250" loc="9.489">restituit pugnae. conuertunt signa nouamque</TextUnit>
    <TextUnit id="6251" loc="9.490">instaurant Itali uersa formidine caedem.</TextUnit>
    <TextUnit id="6252" loc="9.491">cum uentis positus custos, cui flamina carcer</TextUnit>
    <TextUnit id="6253" loc="9.492">imperio compressa tenet caelumque ruentes</TextUnit>
    <TextUnit id="6254" loc="9.493">Eurique et Boreae parent Corique Notique,</TextUnit>
    <TextUnit id="6255" loc="9.494">Iunonis precibus promissa haud parua ferentis</TextUnit>
    <TextUnit id="6256" loc="9.495">regnantem Aetolis Vulturnum in proelia campis</TextUnit>
    <TextUnit id="6257" loc="9.496">effrenat. placet hic irae exitiabilis ultor.</TextUnit>
    <TextUnit id="6258" loc="9.497">qui, se postquam Aetnae mersit candente barathro</TextUnit>
    <TextUnit id="6259" loc="9.498">concepitque ignes et flammea protulit ora,</TextUnit>
    <TextUnit id="6260" loc="9.499">euolat horrendo stridore ac Daunia regna</TextUnit>
    <TextUnit id="6261" loc="9.500">perflat agens caecam glomerato puluere nubem.</TextUnit>
    <TextUnit id="6262" loc="9.501">eripuere oculos aurae uocemque manusque.</TextUnit>
    <TextUnit id="6263" loc="9.502">uertice harenoso candentis, flebile dictu,</TextUnit>
    <TextUnit id="6264" loc="9.503">torquet in ora globos Italum et bellare maniplis</TextUnit>
    <TextUnit id="6265" loc="9.504">iussa laetatur rabie. tum mole ruinae</TextUnit>
    <TextUnit id="6266" loc="9.505">sternuntur tellure et miles et arma tubaeque,</TextUnit>
    <TextUnit id="6267" loc="9.506">atque omnis retro flatu occursante refertur</TextUnit>
    <TextUnit id="6268" loc="9.507">lancea et in tergum Rutulis cadit inritus ictus.</TextUnit>
    <TextUnit id="6269" loc="9.508">atque idem flatus Poenorum tela secundant,</TextUnit>
    <TextUnit id="6270" loc="9.509">et uelut ammento contorta hastilia turbo</TextUnit>
    <TextUnit id="6271" loc="9.510">adiuuat ac Tyrias impellit stridulus hastas.</TextUnit>
    <TextUnit id="6272" loc="9.511">tum denso fauces praeclusus puluere miles</TextUnit>
    <TextUnit id="6273" loc="9.512">ignauam mortem compresso maeret hiatu.</TextUnit>
    <TextUnit id="6274" loc="9.513">ipse caput flauum caligine conditus atra</TextUnit>
    <TextUnit id="6275" loc="9.514">Vulturnus multaque comam perfusus harena</TextUnit>
    <TextUnit id="6276" loc="9.515">nunc uersos agit a tergo stridentibus alis,</TextUnit>
    <TextUnit id="6277" loc="9.516">nunc mediam in frontem ueniens clamante procella</TextUnit>
    <TextUnit id="6278" loc="9.517">obuius arma quatit patuloque insibilat ore.</TextUnit>
    <TextUnit id="6279" loc="9.518">interdum intentos pugnae et iam iamque ferentis</TextUnit>
    <TextUnit id="6280" loc="9.519">hostili iugulo ferrum conamine et ictu</TextUnit>
    <TextUnit id="6281" loc="9.520">auertit dextramque ipso de uulnere uellit.</TextUnit>
    <TextUnit id="6282" loc="9.521">nec satis Ausonias passim foedare cohortes:</TextUnit>
    <TextUnit id="6283" loc="9.522">in Martem uomit immixtas mugitibus auras</TextUnit>
    <TextUnit id="6284" loc="9.523">bisque dei summas uibrauit turbine cristas.</TextUnit>
    <TextUnit id="6285" loc="9.524">Quae dum Romuleis exercet proelia turmis</TextUnit>
    <TextUnit id="6286" loc="9.525">Aeolius furor et Martem succendit in iras,</TextUnit>
    <TextUnit id="6287" loc="9.526">adfatur Virgo, socia Iunone, parentem:</TextUnit>
    <TextUnit id="6288" loc="9.527">Quantos Gradiuus fluctus in Punica castra,</TextUnit>
    <TextUnit id="6289" loc="9.528">respice, agit quantisque furens se caedibus implet!</TextUnit>
    <TextUnit id="6290" loc="9.529">nunc, quaeso, terris descendere non placet Irim?</TextUnit>
    <TextUnit id="6291" loc="9.530">quamquam ego non Teucros (nostro cum pignore regnet</TextUnit>
    <TextUnit id="6292" loc="9.531">Roma, et Palladio sedes hac urbe locarim)</TextUnit>
    <TextUnit id="6293" loc="9.532">non Teucros delere aderam, sed lumen alumnae</TextUnit>
    <TextUnit id="6294" loc="9.533">Hannibalem Libyae pelli florentibus annis</TextUnit>
    <TextUnit id="6295" loc="9.534">uita atque extingui primordia tanta negabam.”</TextUnit>
    <TextUnit id="6296" loc="9.535">Excipit hic Iuno longique laboris ab ira</TextUnit>
    <TextUnit id="6297" loc="9.536">Immo,” ait ut noscant gentes, immania quantum</TextUnit>
    <TextUnit id="6298" loc="9.537">regna Iouis ualeant cunctisque potentia quantum</TextUnit>
    <TextUnit id="6299" loc="9.538">antistet, coniunx, superis tua, disice telo</TextUnit>
    <TextUnit id="6300" loc="9.539">flagranti (nil oramus) Carthaginis arces</TextUnit>
    <TextUnit id="6301" loc="9.540">Sidoniamque aciem uasto telluris hiatu</TextUnit>
    <TextUnit id="6302" loc="9.541">Tartareis immerge uadis aut obrue ponto.”</TextUnit>
    <TextUnit id="6303" loc="9.542">Contra quae miti respondet Iuppiter ore:</TextUnit>
    <TextUnit id="6304" loc="9.543">Certatis fatis et spes extenditis aegras.</TextUnit>
    <TextUnit id="6305" loc="9.544">ille, o nata, libens cui tela inimica ferebas,</TextUnit>
    <TextUnit id="6306" loc="9.545">contundet Tyrios iuuenis ac nomina gentis</TextUnit>
    <TextUnit id="6307" loc="9.546">induet et Libycam feret in Capitolia laurum.</TextUnit>
    <TextUnit id="6308" loc="9.547">at, cui tu, coniunx, cui das animosque decusque,</TextUnit>
    <TextUnit id="6309" loc="9.548">(fata cano) auertet populis Laurentibus arma.</TextUnit>
    <TextUnit id="6310" loc="9.549">nec longe cladis metae. uenit hora diesque,</TextUnit>
    <TextUnit id="6311" loc="9.550">qua nullas umquam transisse optauerit Alpes.”</TextUnit>
    <TextUnit id="6312" loc="9.551">sic ait atque Irim propere demittit Olympo</TextUnit>
    <TextUnit id="6313" loc="9.552">quae reuocet Martem iubeatque abscedere pugna.</TextUnit>
    <TextUnit id="6314" loc="9.553">nec uetitis luctatus abit Gradiuus in altas</TextUnit>
    <TextUnit id="6315" loc="9.554">cum fremitu nubes, quamquam lituique tubaeque</TextUnit>
    <TextUnit id="6316" loc="9.555">uulneraque et sanguis et clamor et arma iuuarent.</TextUnit>
    <TextUnit id="6317" loc="9.556">Vt patuit liber superum certamine tandem</TextUnit>
    <TextUnit id="6318" loc="9.557">laxatusque deo campus, ruit aequore ab imo</TextUnit>
    <TextUnit id="6319" loc="9.558">Poenus quo sensim caelestia fugerat arma,</TextUnit>
    <TextUnit id="6320" loc="9.559">magna uoce trahens equitemque uirosque feraeque</TextUnit>
    <TextUnit id="6321" loc="9.560">turrigerae molem tormentorumque labores.</TextUnit>
    <TextUnit id="6322" loc="9.561">atque ubi turbantem leuioris ense cateruas</TextUnit>
    <TextUnit id="6323" loc="9.562">agnouit iuuenem, scintillauitque cruentis</TextUnit>
    <TextUnit id="6324" loc="9.563">ira genis, Quaenam Furiae quisue egit in hostem,</TextUnit>
    <TextUnit id="6325" loc="9.564">en, Minuci, deus, ut rursus te credere nobis</TextUnit>
    <TextUnit id="6326" loc="9.565">auderes?” inquit genitor tibi natus ab armis</TextUnit>
    <TextUnit id="6327" loc="9.566">ille meis ubi nunc Fabius? semel, improbe, nostras</TextUnit>
    <TextUnit id="6328" loc="9.567">sit satis euasisse manus.” atque inde superbis</TextUnit>
    <TextUnit id="6329" loc="9.568">hasta comes dictis murali turbine pectus</TextUnit>
    <TextUnit id="6330" loc="9.569">transforat et uoces uenturas occupat ictu.</TextUnit>
    <TextUnit id="6331" loc="9.570">Nec ferro saeuire sat est. appellitur atra</TextUnit>
    <TextUnit id="6332" loc="9.571">mole fera, et monstris componitur Itala pubes.</TextUnit>
    <TextUnit id="6333" loc="9.572">nam praeuectus equo moderantem cuspide Lucas</TextUnit>
    <TextUnit id="6334" loc="9.573">Maurum in bella boues stimulis maioribus ire</TextUnit>
    <TextUnit id="6335" loc="9.574">ac raptare iubet Libycarum armenta ferarum.</TextUnit>
    <TextUnit id="6336" loc="9.575">immane stridens agitur crebroque coacta</TextUnit>
    <TextUnit id="6337" loc="9.576">uulnere bellatrix properos fert belua gressus.</TextUnit>
    <TextUnit id="6338" loc="9.577">liuenti dorso turris flammaque uirisque</TextUnit>
    <TextUnit id="6339" loc="9.578">et iaculis armata sedet. procul aspera grando</TextUnit>
    <TextUnit id="6340" loc="9.579">saxorum super arma ruit, passimque uolanti</TextUnit>
    <TextUnit id="6341" loc="9.580">celsus telorum fundit Libys aggere nimbum.</TextUnit>
    <TextUnit id="6342" loc="9.581">stat niueis longum stipata per agmina uallum</TextUnit>
    <TextUnit id="6343" loc="9.582">dentibus, atque ebori praefixa comminus hasta</TextUnit>
    <TextUnit id="6344" loc="9.583">fulget ab incuruo derecta cacumine cuspis.</TextUnit>
    <TextUnit id="6345" loc="9.584">hic, inter trepidos rerum, per membra, per arma</TextUnit>
    <TextUnit id="6346" loc="9.585">exigit Vfentis sceleratum belua dentem</TextUnit>
    <TextUnit id="6347" loc="9.586">clamantemque ferens calcata per agmina portat.</TextUnit>
    <TextUnit id="6348" loc="9.587">nec leuius Tadio letum: qua tegmine thorax</TextUnit>
    <TextUnit id="6349" loc="9.588">multiplicis lini claudit latus, improba sensim</TextUnit>
    <TextUnit id="6350" loc="9.589">corpore non laeso penetrarunt spicula dentis</TextUnit>
    <TextUnit id="6351" loc="9.590">et sublime uirum clipeo resonante tulerunt.</TextUnit>
    <TextUnit id="6352" loc="9.591">haud excussa noui uirtus terrore pericli:</TextUnit>
    <TextUnit id="6353" loc="9.592">utitur ad laudem casu geminumque citato</TextUnit>
    <TextUnit id="6354" loc="9.593">uicinus fronti lumen transuerberat ense.</TextUnit>
    <TextUnit id="6355" loc="9.594">extimulata graui sese fera tollit ad auras</TextUnit>
    <TextUnit id="6356" loc="9.595">uulnere et erectis excussam cruribus alte</TextUnit>
    <TextUnit id="6357" loc="9.596">pone iacit uoluens reflexo pondere turrim.</TextUnit>
    <TextUnit id="6358" loc="9.597">arma uirique simul spoliataque belua uisu</TextUnit>
    <TextUnit id="6359" loc="9.598">sternuntur subita, miserandum, mixta ruina.</TextUnit>
    <TextUnit id="6360" loc="9.599">Spargi flagrantis contra bellantia monstra</TextUnit>
    <TextUnit id="6361" loc="9.600">Dardanius taedas ductor iubet et facis atrae,</TextUnit>
    <TextUnit id="6362" loc="9.601">quos fera circumfert, compleri sulphure muros.</TextUnit>
    <TextUnit id="6363" loc="9.602">nec iusso mora. collectis fumantia lucent</TextUnit>
    <TextUnit id="6364" loc="9.603">terga elephantorum flammis, raptusque sonoro</TextUnit>
    <TextUnit id="6365" loc="9.604">ignis edax uento per propugnacula fertur.</TextUnit>
    <TextUnit id="6366" loc="9.605">non aliter, Pindo Rhodopeue incendia pastor</TextUnit>
    <TextUnit id="6367" loc="9.606">cum iacit, et siluis spatiatur feruida pestis,</TextUnit>
    <TextUnit id="6368" loc="9.607">frondosi ignescunt scopuli, subitoque per alta</TextUnit>
    <TextUnit id="6369" loc="9.608">conlucet iuga dissultans Vulcanius ardor.</TextUnit>
    <TextUnit id="6370" loc="9.609">it fera candenti torrente bitumine corpus</TextUnit>
    <TextUnit id="6371" loc="9.610">amens et laxo diducit limite turmas.</TextUnit>
    <TextUnit id="6372" loc="9.611">nec cuiquam uirtus propiora capessere bella:</TextUnit>
    <TextUnit id="6373" loc="9.612">longinquis audent iaculis et harundinis ictu.</TextUnit>
    <TextUnit id="6374" loc="9.613">uritur impatiens et magni corporis aestu</TextUnit>
    <TextUnit id="6375" loc="9.614">huc atque huc iactas accendit belua flammas,</TextUnit>
    <TextUnit id="6376" loc="9.615">donec uicini tandem se fluminis undis</TextUnit>
    <TextUnit id="6377" loc="9.616">praecipitem dedit et tenui decepta liquore</TextUnit>
    <TextUnit id="6378" loc="9.617">stagnantis per plana uadi tulit incita longis</TextUnit>
    <TextUnit id="6379" loc="9.618">extantem ripis flammam. tum denique sese</TextUnit>
    <TextUnit id="6380" loc="9.619">gurgitis immersit molem capiente profundo.</TextUnit>
    <TextUnit id="6381" loc="9.620">At qua pugna datur, necdum Maurusia pestis</TextUnit>
    <TextUnit id="6382" loc="9.621">igne calet, circumfusi Rhoeteia pubes</TextUnit>
    <TextUnit id="6383" loc="9.622">nunc iaculis, nunc et saxis, nunc alite plumbo</TextUnit>
    <TextUnit id="6384" loc="9.623">eminus incessunt, ut qui castella per altos</TextUnit>
    <TextUnit id="6385" loc="9.624">oppugnat munita locos atque adsidet arces.</TextUnit>
    <TextUnit id="6386" loc="9.625">ausus digna uiro, fortuna digna secunda,</TextUnit>
    <TextUnit id="6387" loc="9.626">extulerat dextram atque aduersum comminus ensem</TextUnit>
    <TextUnit id="6388" loc="9.627">Mincius infelix ausi, sed stridula anhelum</TextUnit>
    <TextUnit id="6389" loc="9.628">feruorem effundens monstri manus abstulit acri</TextUnit>
    <TextUnit id="6390" loc="9.629">implicitum nexu diroque ligamine torsit</TextUnit>
    <TextUnit id="6391" loc="9.630">et superas alte miserum iaculata per auras</TextUnit>
    <TextUnit id="6392" loc="9.631">telluri elisis adflixit, flebile, membris.</TextUnit>
    <TextUnit id="6393" loc="9.632">Has inter clades uiso Varrone sub armis</TextUnit>
    <TextUnit id="6394" loc="9.633">increpitans Paulus Quin imus comminus” inquit</TextUnit>
    <TextUnit id="6395" loc="9.634">ductori Tyrio, quem uinctum colla catenis</TextUnit>
    <TextUnit id="6396" loc="9.635">staturum ante tuos currus promisimus urbi?</TextUnit>
    <TextUnit id="6397" loc="9.636">heu patria, heu plebes scelerata et praua fauoris!</TextUnit>
    <TextUnit id="6398" loc="9.637">haud umquam expedies tam dura sorte malorum,</TextUnit>
    <TextUnit id="6399" loc="9.638">quem tibi non nasci fuerit per uota petendum,</TextUnit>
    <TextUnit id="6400" loc="9.639">Varronem Hannibalemne, magis.” dum talia Paulus,</TextUnit>
    <TextUnit id="6401" loc="9.640">urget praecipitis Libys atque in terga ruentum</TextUnit>
    <TextUnit id="6402" loc="9.641">ante oculos cunctas ductoris concitat hastas.</TextUnit>
    <TextUnit id="6403" loc="9.642">pulsatur galea et quatiuntur consulis arma.</TextUnit>
    <TextUnit id="6404" loc="9.643">acrius hoc Paulus medios ruit asper in hostis.</TextUnit>
    <TextUnit id="6405" loc="9.644">Tum uero excussus mentem, in certamina Paulo</TextUnit>
    <TextUnit id="6406" loc="9.645">auia diducto, conuertit Varro manuque</TextUnit>
    <TextUnit id="6407" loc="9.646">cornipedem inflectens Das,” inquit patria, poenas,</TextUnit>
    <TextUnit id="6408" loc="9.647">quae Fabio incolumi Varronem ad bella uocasti.</TextUnit>
    <TextUnit id="6409" loc="9.648">quaenam autem mentis uel quae discordia fati</TextUnit>
    <TextUnit id="6410" loc="9.649">Parcarumque latens fraus est? abrumpere cuncta</TextUnit>
    <TextUnit id="6411" loc="9.650">iamdudum cum luce libet. sed comprimit ensem</TextUnit>
    <TextUnit id="6412" loc="9.651">nescio qui deus. at quae me ad grauiora reseruat!</TextUnit>
    <TextUnit id="6413" loc="9.652">uiuamne? et fractos sparsosque cruore meorum</TextUnit>
    <TextUnit id="6414" loc="9.653">hos referam populo fasces atque ora per urbes</TextUnit>
    <TextUnit id="6415" loc="9.654">iratas spectanda dabo et, quo saeuius ipse</TextUnit>
    <TextUnit id="6416" loc="9.655">Hannibal haud poscat, fugiam et te, Roma, uidebo?”</TextUnit>
    <TextUnit id="6417" loc="9.656">plura indignantem telis propioribus hostes</TextUnit>
    <TextUnit id="6418" loc="9.657">egere, et sonipes rapuit laxatus habenas.</TextUnit>
    <TextUnit id="6419" loc="10.1">Paulus, ut aduersam uidet increbrescere pugnam,</TextUnit>
    <TextUnit id="6420" loc="10.2">ceu fera, quae telis circumcingentibus ultro</TextUnit>
    <TextUnit id="6421" loc="10.3">adsilit in ferrum et per uulnera colligit hostem,</TextUnit>
    <TextUnit id="6422" loc="10.4">in medios fert arma globos seseque periclis</TextUnit>
    <TextUnit id="6423" loc="10.5">ingerit atque omni letum molitur ab ense.</TextUnit>
    <TextUnit id="6424" loc="10.6">increpat horrendum: Perstate et fortiter, oro,</TextUnit>
    <TextUnit id="6425" loc="10.7">pectoribus ferrum accipite ac sine uulnere terga</TextUnit>
    <TextUnit id="6426" loc="10.8">ad manis deferte, uiri. nisi gloria mortis,</TextUnit>
    <TextUnit id="6427" loc="10.9">nil superest. idem sedes adeuntibus imas</TextUnit>
    <TextUnit id="6428" loc="10.10">hic uobis dux Paulus erit.” uelocius inde</TextUnit>
    <TextUnit id="6429" loc="10.11">Haemonio Borea pennaque citatior ibat</TextUnit>
    <TextUnit id="6430" loc="10.12">quae redit in pugnas fugientis harundine Parthi,</TextUnit>
    <TextUnit id="6431" loc="10.13">atque ubi certamen primi ciet immemor aeui</TextUnit>
    <TextUnit id="6432" loc="10.14">plenus Gradiuo mentem Cato, fertur in hostis</TextUnit>
    <TextUnit id="6433" loc="10.15">ac iuuenem, quem Vasco leuis, quem spicula densus</TextUnit>
    <TextUnit id="6434" loc="10.16">Cantaber urgebat, letalibus eripit armis.</TextUnit>
    <TextUnit id="6435" loc="10.17">abscessere retro pauidique in terga relatos</TextUnit>
    <TextUnit id="6436" loc="10.18">abduxere gradus: ut, laetus ualle remota</TextUnit>
    <TextUnit id="6437" loc="10.19">cum capream uenator agit fessamque propinquo</TextUnit>
    <TextUnit id="6438" loc="10.20">insequitur cursu et sperat iam tangere dextra,</TextUnit>
    <TextUnit id="6439" loc="10.21">si ferus aduerso subitum se protulit antro</TextUnit>
    <TextUnit id="6440" loc="10.22">et stetit ante oculos frendens leo: deserit una</TextUnit>
    <TextUnit id="6441" loc="10.23">et color et sanguis et tela minora periclo,</TextUnit>
    <TextUnit id="6442" loc="10.24">nec iam speratae cura est in pectore praedae.</TextUnit>
    <TextUnit id="6443" loc="10.25">nunc in restantis mucronem comminus urget,</TextUnit>
    <TextUnit id="6444" loc="10.26">nunc trepidos ac terga mala formidine uersos</TextUnit>
    <TextUnit id="6445" loc="10.27">adsequitur telis. furere ac decorare labores</TextUnit>
    <TextUnit id="6446" loc="10.28">et saeuire iuuat. cadit ingens nominis expers</TextUnit>
    <TextUnit id="6447" loc="10.29">uni turba uiro, atque, alter si detur in armis</TextUnit>
    <TextUnit id="6448" loc="10.30">Paulus Dardaniis, amittant nomina Cannae.</TextUnit>
    <TextUnit id="6449" loc="10.31">Tandem inclinato cornu sine more ruebat</TextUnit>
    <TextUnit id="6450" loc="10.32">prima acies, non parca fugae. Labienus et Ocres</TextUnit>
    <TextUnit id="6451" loc="10.33">sternuntur leto atque Opiter quos Setia colle</TextUnit>
    <TextUnit id="6452" loc="10.34">uitifero, celsis Labienum Cingula saxa</TextUnit>
    <TextUnit id="6453" loc="10.35">miserunt muris. iunxit fera tempora leti</TextUnit>
    <TextUnit id="6454" loc="10.36">Sidonius non consimili discrimine miles:</TextUnit>
    <TextUnit id="6455" loc="10.37">nam Labienus obit penetrante per ilia corno,</TextUnit>
    <TextUnit id="6456" loc="10.38">fratres, hic umero, cecidere, hic poplite, caesis.</TextUnit>
    <TextUnit id="6457" loc="10.39">oppetis et Tyrio super inguina fixe ueruto</TextUnit>
    <TextUnit id="6458" loc="10.40">Maecenas, cui Maeonia uenerabile terra</TextUnit>
    <TextUnit id="6459" loc="10.41">et sceptris olim celebratum nomen Etruscis.</TextUnit>
    <TextUnit id="6460" loc="10.42">per medios agitur, proiecto lucis amore</TextUnit>
    <TextUnit id="6461" loc="10.43">Hannibalem lustrans, Paulus. sors una uidetur</TextUnit>
    <TextUnit id="6462" loc="10.44">aspera, si occumbat ductore superstite Poeno.</TextUnit>
    <TextUnit id="6463" loc="10.45">Quam metuens molem (neque enim certamine sumpto</TextUnit>
    <TextUnit id="6464" loc="10.46">tempestas tanta et rabies impune fuisset)</TextUnit>
    <TextUnit id="6465" loc="10.47">in faciem pauidi Iuno conuersa Metelli</TextUnit>
    <TextUnit id="6466" loc="10.48">Quid uanos,” inquit Latio spes unica consul,</TextUnit>
    <TextUnit id="6467" loc="10.49">incassumque moues fato renuente furores?</TextUnit>
    <TextUnit id="6468" loc="10.50">si superest Paulus, restant Aeneia regna;</TextUnit>
    <TextUnit id="6469" loc="10.51">sin secus, Ausoniam tecum trahis. ire tumentem</TextUnit>
    <TextUnit id="6470" loc="10.52">tu contra iuuenem et caput hoc abscidere rebus</TextUnit>
    <TextUnit id="6471" loc="10.53">turbatis, o Paule, paras? nunc Hannibal ipsi</TextUnit>
    <TextUnit id="6472" loc="10.54">(tam laetus bello est) ausit certare Tonanti.</TextUnit>
    <TextUnit id="6473" loc="10.55">et iam conuersis (uidi nam flectere) habenis</TextUnit>
    <TextUnit id="6474" loc="10.56">euasit Varro ac sese ad meliora reseruat.</TextUnit>
    <TextUnit id="6475" loc="10.57">sit spatium fatis, et, dum datur, eripe leto</TextUnit>
    <TextUnit id="6476" loc="10.58">hanc nostris maiorem animam: mox bella capesses.”</TextUnit>
    <TextUnit id="6477" loc="10.59">Ad quae suspirans ductor: Mortemne sub armis</TextUnit>
    <TextUnit id="6478" loc="10.60">cur poscam, causa ista parum est, quod talia nostrae</TextUnit>
    <TextUnit id="6479" loc="10.61">pertulerunt aures suadentem monstra Metellum?</TextUnit>
    <TextUnit id="6480" loc="10.62">i, demens, i, carpe fugam. non hostica tela</TextUnit>
    <TextUnit id="6481" loc="10.63">excipias tergo, superos precor. integer, oro,</TextUnit>
    <TextUnit id="6482" loc="10.64">intactusque abeas atque intres moenia Romae</TextUnit>
    <TextUnit id="6483" loc="10.65">cum Varrone simul. talin', pauidissime, dignum</TextUnit>
    <TextUnit id="6484" loc="10.66">me uita pulchraque indignum morte putasti?</TextUnit>
    <TextUnit id="6485" loc="10.67">quippe sinit Poenus, qui nunc contraria bella</TextUnit>
    <TextUnit id="6486" loc="10.68">ipsi ferre Ioui ualeat. pro degener altae</TextUnit>
    <TextUnit id="6487" loc="10.69">uirtutis patrum! quando certamen inire,</TextUnit>
    <TextUnit id="6488" loc="10.70">cuiue uirum mallem memet componere, quam qui</TextUnit>
    <TextUnit id="6489" loc="10.71">et uictus dabit et uictor per saecula nomen?”</TextUnit>
    <TextUnit id="6490" loc="10.72">Talibus increpitat mediosque aufertur in hostis</TextUnit>
    <TextUnit id="6491" loc="10.73">ac retro cursum tendentem ad crebra suorum</TextUnit>
    <TextUnit id="6492" loc="10.74">agmina et in densis furantem membra maniplis</TextUnit>
    <TextUnit id="6493" loc="10.75">per conferta uirum et stipata umbonibus arma</TextUnit>
    <TextUnit id="6494" loc="10.76">consequitur melior planta atque obtruncat Acherram,</TextUnit>
    <TextUnit id="6495" loc="10.77">ut canis occultos agitat cum Belgicus apros</TextUnit>
    <TextUnit id="6496" loc="10.78">erroresque ferae sollers per deuia mersa</TextUnit>
    <TextUnit id="6497" loc="10.79">nare legit tacitoque premens uestigia rostro</TextUnit>
    <TextUnit id="6498" loc="10.80">lustrat inaccessos uenantum indagine saltus</TextUnit>
    <TextUnit id="6499" loc="10.81">nec sistit, nisi conceptum sectatus odorem</TextUnit>
    <TextUnit id="6500" loc="10.82">deprendit spissis arcana cubilia dumis.</TextUnit>
    <TextUnit id="6501" loc="10.83">At coniunx Iouis, ut Paulum depellere dictis</TextUnit>
    <TextUnit id="6502" loc="10.84">nequiquam fuit et consul non desinit irae,</TextUnit>
    <TextUnit id="6503" loc="10.85">in faciem Mauri rursus mutata Gelestae</TextUnit>
    <TextUnit id="6504" loc="10.86">auocat ignarum saeuo a certamine Poenum:</TextUnit>
    <TextUnit id="6505" loc="10.87">Huc tela, huc” inquit dextram implorantibus adfer,</TextUnit>
    <TextUnit id="6506" loc="10.88">o decus aeternum Carthaginis. horrida iuxta</TextUnit>
    <TextUnit id="6507" loc="10.89">stagnantis consul molitur proelia ripas,</TextUnit>
    <TextUnit id="6508" loc="10.90">et laus haud alio maior datur hoste perempto.”</TextUnit>
    <TextUnit id="6509" loc="10.91">haec ait et iuuenem diuersa ad proelia raptat.</TextUnit>
    <TextUnit id="6510" loc="10.92">Flumineo Libycam turbabat in aggere pubem—</TextUnit>
    <TextUnit id="6511" loc="10.93">Cristae nomen erat. bis terni iuncta ferebant</TextUnit>
    <TextUnit id="6512" loc="10.94">arma senem circa nati; pauperque penatum</TextUnit>
    <TextUnit id="6513" loc="10.95">(sed domus haud obscura Tuder, notusque per Vmbros</TextUnit>
    <TextUnit id="6514" loc="10.96">bellator populos) factis et caede docebat</TextUnit>
    <TextUnit id="6515" loc="10.97">natorum armigeram pugnas tractare cohortem.</TextUnit>
    <TextUnit id="6516" loc="10.98">unanima inde phalanx, crudo ducente magistro,</TextUnit>
    <TextUnit id="6517" loc="10.99">postquam hominum satiata nece est, prostrauerat ictu</TextUnit>
    <TextUnit id="6518" loc="10.100">innumero cum turre feram facibusque secutis</TextUnit>
    <TextUnit id="6519" loc="10.101">ardentem monstri spectabat laeta ruinam,</TextUnit>
    <TextUnit id="6520" loc="10.102">cum subitus galeae fulgor conoque coruscae</TextUnit>
    <TextUnit id="6521" loc="10.103">maiore intremuere iubae. nec tarda senectus</TextUnit>
    <TextUnit id="6522" loc="10.104">(agnouit nam luce uirum): rapit agmine natos</TextUnit>
    <TextUnit id="6523" loc="10.105">saeua parens ultro in certamina et addere passim</TextUnit>
    <TextUnit id="6524" loc="10.106">tela iubet nec manantis ex ore feroci</TextUnit>
    <TextUnit id="6525" loc="10.107">aut quae flagrarent galea exhorrescere flammas.</TextUnit>
    <TextUnit id="6526" loc="10.108">armiger haud aliter magni Iouis, anxia nido</TextUnit>
    <TextUnit id="6527" loc="10.109">cum dignos nutrit gestanda ad fulmina fetus,</TextUnit>
    <TextUnit id="6528" loc="10.110">obuersam spectans ora ad Phaethontia prolem,</TextUnit>
    <TextUnit id="6529" loc="10.111">explorat dubios Phoebea lampade natos.</TextUnit>
    <TextUnit id="6530" loc="10.112">iamque suis daret ut pugnae documenta uocantis</TextUnit>
    <TextUnit id="6531" loc="10.113">et medias hasta uelox praeteruolat auras.</TextUnit>
    <TextUnit id="6532" loc="10.114">haesit multiplici non alte cuspis in auro</TextUnit>
    <TextUnit id="6533" loc="10.115">ac senium inualido dependens prodidit ictu.</TextUnit>
    <TextUnit id="6534" loc="10.116">cui Poenus: Quinam ad cassos furor impulit ictus</TextUnit>
    <TextUnit id="6535" loc="10.117">exanguem senio dextram? uix prima momordit</TextUnit>
    <TextUnit id="6536" loc="10.118">tegmina Callaici cornus tremebunda metalli.</TextUnit>
    <TextUnit id="6537" loc="10.119">en, reddo tua tela tibi: memorabilis ista</TextUnit>
    <TextUnit id="6538" loc="10.120">a nobis melius discet bellare iuuentus.”</TextUnit>
    <TextUnit id="6539" loc="10.121">sic propria miseri transfigit pectora corno.</TextUnit>
    <TextUnit id="6540" loc="10.122">At contra, horrendum, bis terna spicula dextra</TextUnit>
    <TextUnit id="6541" loc="10.123">torta uolant, paribusque ruunt conatibus hastae:</TextUnit>
    <TextUnit id="6542" loc="10.124">haud secus ac Libyca fetam tellure leaenam</TextUnit>
    <TextUnit id="6543" loc="10.125">uenator premit obsesso cum Maurus in antro,</TextUnit>
    <TextUnit id="6544" loc="10.126">inuadunt rabidi iam dudum et inania temptant</TextUnit>
    <TextUnit id="6545" loc="10.127">nondum sat firmo catuli certamina dente.</TextUnit>
    <TextUnit id="6546" loc="10.128">consumit clipeo tela et collectus in arma</TextUnit>
    <TextUnit id="6547" loc="10.129">sustinet urgentis crepitantibus ictibus hastas</TextUnit>
    <TextUnit id="6548" loc="10.130">Sidonius ductor, nec iam per uulnera credit</TextUnit>
    <TextUnit id="6549" loc="10.131">aut per tot caedes actum satis, iraque anhelat,</TextUnit>
    <TextUnit id="6550" loc="10.132">ni leto det cuncta uirum iungatque parenti</TextUnit>
    <TextUnit id="6551" loc="10.133">corpora et excidat miseros cum stirpe penatis.</TextUnit>
    <TextUnit id="6552" loc="10.134">Tunc Abarim adfatur (namque una hic armiger ira</TextUnit>
    <TextUnit id="6553" loc="10.135">flammabat Martem atque omnis comes ibat in actus):</TextUnit>
    <TextUnit id="6554" loc="10.136">Suppedita mihi tela. uadis liuentis Auerni</TextUnit>
    <TextUnit id="6555" loc="10.137">demitti globus ille cupit, qui nostra lacessit</TextUnit>
    <TextUnit id="6556" loc="10.138">tegmina: iam stultae fructus pietatis habebit.”</TextUnit>
    <TextUnit id="6557" loc="10.139">haec fatus iaculo Lucam, qui maximus aeui,</TextUnit>
    <TextUnit id="6558" loc="10.140">transadigit: pressa iuuenis cum cuspide labens</TextUnit>
    <TextUnit id="6559" loc="10.141">arma super fratrum resupino concidit ore.</TextUnit>
    <TextUnit id="6560" loc="10.142">mortiferum inde manu properantem uellere ferrum</TextUnit>
    <TextUnit id="6561" loc="10.143">pilo Volsonem (namque hoc de strage iacentum</TextUnit>
    <TextUnit id="6562" loc="10.144">fors dabat) adfixa sternit per tegmina nare.</TextUnit>
    <TextUnit id="6563" loc="10.145">tum Vesulum calido lapsantem in sanguine fratrum</TextUnit>
    <TextUnit id="6564" loc="10.146">ense metit rapido plenamque (heu barbara uirtus!)</TextUnit>
    <TextUnit id="6565" loc="10.147">abscisi galeam capitis, ceu missile telum,</TextUnit>
    <TextUnit id="6566" loc="10.148">conuersis in terga iacit. Telesinus, ad ossa</TextUnit>
    <TextUnit id="6567" loc="10.149">inliso saxo, qua spina interstruit artus,</TextUnit>
    <TextUnit id="6568" loc="10.150">occumbit, fratrisque uidet labentia membra</TextUnit>
    <TextUnit id="6569" loc="10.151">Quercentis, quem funda procul per inane uoluta</TextUnit>
    <TextUnit id="6570" loc="10.152">sopierat, dum supremam Telesinus in auras</TextUnit>
    <TextUnit id="6571" loc="10.153">exhalat lucem et dubitantia lumina condit.</TextUnit>
    <TextUnit id="6572" loc="10.154">at fessus maerore simul cursuque metuque</TextUnit>
    <TextUnit id="6573" loc="10.155">et tamen haud irae uacuus non certa per aequor</TextUnit>
    <TextUnit id="6574" loc="10.156">interdum insistens Perusinus membra ferebat.</TextUnit>
    <TextUnit id="6575" loc="10.157">hunc sude, quam raptam Libyci per terga iacentis</TextUnit>
    <TextUnit id="6576" loc="10.158">armiger obtulerat monstri, super inguina fixam,</TextUnit>
    <TextUnit id="6577" loc="10.159">obtruncat quercuque premit uiolentus obusta.</TextUnit>
    <TextUnit id="6578" loc="10.160">temptarat precibus saeuum lenire furorem,</TextUnit>
    <TextUnit id="6579" loc="10.161">sed Stygius primos impleuit feruor hiatus,</TextUnit>
    <TextUnit id="6580" loc="10.162">et pulmone tenus demisit anhelitus ignem.</TextUnit>
    <TextUnit id="6581" loc="10.163">tandem cum toto cecidit grege, nomen in Vmbro</TextUnit>
    <TextUnit id="6582" loc="10.164">clarum, Crista, diu populo: ceu fulmine celsa</TextUnit>
    <TextUnit id="6583" loc="10.165">aesculus aut proauis ab origine cognita quercus</TextUnit>
    <TextUnit id="6584" loc="10.166">cum fumat percussa Ioui, sacrosque per aeuum</TextUnit>
    <TextUnit id="6585" loc="10.167">aetherio ramos populantur sulphure flammae,</TextUnit>
    <TextUnit id="6586" loc="10.168">donec uicta deo late procumbit et omnem</TextUnit>
    <TextUnit id="6587" loc="10.169">conlabens operit spatioso stipite prolem.</TextUnit>
    <TextUnit id="6588" loc="10.170">Atque ea dum iuxta Tyrius stagna Aufida ductor</TextUnit>
    <TextUnit id="6589" loc="10.171">molitur, Paulus, numerosa caede futuram</TextUnit>
    <TextUnit id="6590" loc="10.172">ultus iam mortem, ceu uictor bella gerebat.</TextUnit>
    <TextUnit id="6591" loc="10.173">inter mille uiros iacet ingens Phorcys ab antris</TextUnit>
    <TextUnit id="6592" loc="10.174">Herculeae Calpes, caelatus Gorgone parmam,</TextUnit>
    <TextUnit id="6593" loc="10.175">unde genus †tristique deae manabat origo.</TextUnit>
    <TextUnit id="6594" loc="10.176">hunc obiectantem sese atque antiqua tumentem</TextUnit>
    <TextUnit id="6595" loc="10.177">nomina saxificae monstrosa e stirpe Medusae,</TextUnit>
    <TextUnit id="6596" loc="10.178">dum laeuum petit incumbens uiolentius inguen,</TextUnit>
    <TextUnit id="6597" loc="10.179">detrahit excelsi correptum uertice coni,</TextUnit>
    <TextUnit id="6598" loc="10.180">adflictumque premens, tergo qua balteus imo</TextUnit>
    <TextUnit id="6599" loc="10.181">sinuatur coxaeque sedet munimen utrique,</TextUnit>
    <TextUnit id="6600" loc="10.182">coniecto fodit ense super: uomit ille calentem</TextUnit>
    <TextUnit id="6601" loc="10.183">sanguinis effundens per hiantia uiscera riuum</TextUnit>
    <TextUnit id="6602" loc="10.184">et subit Aetolos Atlanticus accola campos.</TextUnit>
    <TextUnit id="6603" loc="10.185">Has inter strages rapido terrore coorti</TextUnit>
    <TextUnit id="6604" loc="10.186">inuadunt terga atque auerso turbine miscent</TextUnit>
    <TextUnit id="6605" loc="10.187">bella inopina uiri, Tyrius quos fallere doctos</TextUnit>
    <TextUnit id="6606" loc="10.188">hanc ipsam pugnae rector formarat ad artem,</TextUnit>
    <TextUnit id="6607" loc="10.189">succinctique dolis, fugerent ceu Punica castra,</TextUnit>
    <TextUnit id="6608" loc="10.190">dediderant dextras. tum totis mentibus actam</TextUnit>
    <TextUnit id="6609" loc="10.191">in caedes aciem pone atque in terga ruentes</TextUnit>
    <TextUnit id="6610" loc="10.192">praecipitant. non hasta uiro, non deficit ensis:</TextUnit>
    <TextUnit id="6611" loc="10.193">e strage est ferrum atque euulsa cadauere tela.</TextUnit>
    <TextUnit id="6612" loc="10.194">raptum Galba procul (neque enim uirtutis amorem</TextUnit>
    <TextUnit id="6613" loc="10.195">aduersa exemisse ualent) ut uidit ab hoste</TextUnit>
    <TextUnit id="6614" loc="10.196">auferri signum, conixus corpore toto</TextUnit>
    <TextUnit id="6615" loc="10.197">uictorem adsequitur letalique occupat ictu.</TextUnit>
    <TextUnit id="6616" loc="10.198">ac dum comprensam caeso de corpore praedam</TextUnit>
    <TextUnit id="6617" loc="10.199">auellit, tardeque manus moribunda remittit,</TextUnit>
    <TextUnit id="6618" loc="10.200">transfixus gladio propere accurrentis Amorgi</TextUnit>
    <TextUnit id="6619" loc="10.201">occidit, immoriens magnis non prosperus ausis.</TextUnit>
    <TextUnit id="6620" loc="10.202">Haec inter, ueluti nondum satiasset Enyo</TextUnit>
    <TextUnit id="6621" loc="10.203">iras saeua truces, sublatum puluere campum</TextUnit>
    <TextUnit id="6622" loc="10.204">Vulturnus rotat et candentis torquet harenas.</TextUnit>
    <TextUnit id="6623" loc="10.205">iamque reluctantis stridens immane procella</TextUnit>
    <TextUnit id="6624" loc="10.206">per longum tulit ad campi suprema cauisque</TextUnit>
    <TextUnit id="6625" loc="10.207">adflictos ripis tumidum demersit in amnem.</TextUnit>
    <TextUnit id="6626" loc="10.208">hic tibi finis erat, metas hic Aufidus aeui</TextUnit>
    <TextUnit id="6627" loc="10.209">seruabat tacito, non felix Curio, leto.</TextUnit>
    <TextUnit id="6628" loc="10.210">namque, furens animi dum consternata moratur</TextUnit>
    <TextUnit id="6629" loc="10.211">agmina et oppositu membrorum sistere certat,</TextUnit>
    <TextUnit id="6630" loc="10.212">in praeceps magna propulsus mole ruentum</TextUnit>
    <TextUnit id="6631" loc="10.213">turbatis hauritur aquis fundoque uolutus</TextUnit>
    <TextUnit id="6632" loc="10.214">Hadriaca iacuit sine nomine mortis harena.</TextUnit>
    <TextUnit id="6633" loc="10.215">Ingens ferre mala et Fortunae subdere colla</TextUnit>
    <TextUnit id="6634" loc="10.216">nescius, aduersa fronte incurrebat in arma</TextUnit>
    <TextUnit id="6635" loc="10.217">uincentum consul: pereundi Martius ardor</TextUnit>
    <TextUnit id="6636" loc="10.218">atque animos iam sola dabat fiducia mortis,</TextUnit>
    <TextUnit id="6637" loc="10.219">cum Viriathus agens telis, regnator Hiberae</TextUnit>
    <TextUnit id="6638" loc="10.220">magnanimus terrae, iuxta atque ante ora furentis</TextUnit>
    <TextUnit id="6639" loc="10.221">obtruncat Pauli fessum certaminis hostem.</TextUnit>
    <TextUnit id="6640" loc="10.222">heu dolor, heu lacrimae! Seruilius, optima belli,</TextUnit>
    <TextUnit id="6641" loc="10.223">post Paulum belli pars optima, corruit ictu</TextUnit>
    <TextUnit id="6642" loc="10.224">barbarico magnamque cadens leto addidit uno</TextUnit>
    <TextUnit id="6643" loc="10.225">inuidiam Cannis. tristem non pertulit iram</TextUnit>
    <TextUnit id="6644" loc="10.226">consul et, insani quamquam contraria uenti</TextUnit>
    <TextUnit id="6645" loc="10.227">exarmat uis atque obtendit puluere lucem,</TextUnit>
    <TextUnit id="6646" loc="10.228">squalentem rumpens ingestae toruus harenae</TextUnit>
    <TextUnit id="6647" loc="10.229">ingreditur nimbum ac Viriathum moris Hiberi</TextUnit>
    <TextUnit id="6648" loc="10.230">carmina pulsata fundentem barbara caetra</TextUnit>
    <TextUnit id="6649" loc="10.231">inuadit laeuaeque fodit uitalia mammae.</TextUnit>
    <TextUnit id="6650" loc="10.232">hic fuit extremus caedum labor. addere bello</TextUnit>
    <TextUnit id="6651" loc="10.233">haud ultra licuit dextram, nec tanta relictum est</TextUnit>
    <TextUnit id="6652" loc="10.234">uti, Roma, tibi posthac ad proelia Paulo.</TextUnit>
    <TextUnit id="6653" loc="10.235">saxum ingens, uasto libratum pondere, caeca</TextUnit>
    <TextUnit id="6654" loc="10.236">uenit in ora manu et perfractae cassidis aera</TextUnit>
    <TextUnit id="6655" loc="10.237">ossibus infodiens compleuit sanguine uultus.</TextUnit>
    <TextUnit id="6656" loc="10.238">inde pedem referens, labentia membra propinquo</TextUnit>
    <TextUnit id="6657" loc="10.239">imposuit scopulo atque, undanti uulnere anhelans,</TextUnit>
    <TextUnit id="6658" loc="10.240">sedit terribilis clipeum super ore cruento:</TextUnit>
    <TextUnit id="6659" loc="10.241">immanis ceu, depulsis leuioribus hastis,</TextUnit>
    <TextUnit id="6660" loc="10.242">accepit leo cum tandem per pectora ferrum,</TextUnit>
    <TextUnit id="6661" loc="10.243">stat teli patiens media tremebundus harena</TextUnit>
    <TextUnit id="6662" loc="10.244">ac, manante iubis rictuque et naribus unda</TextUnit>
    <TextUnit id="6663" loc="10.245">sanguinis, interdum languentia murmura torquens,</TextUnit>
    <TextUnit id="6664" loc="10.246">effundit patulo spumantem ex ore cruorem.</TextUnit>
    <TextUnit id="6665" loc="10.247">tum uero incumbunt Libyes, super ipse citato</TextUnit>
    <TextUnit id="6666" loc="10.248">ductor equo, qua flatus agit, qua peruius ensis,</TextUnit>
    <TextUnit id="6667" loc="10.249">qua sonipes, qua belligero fera belua dente.</TextUnit>
    <TextUnit id="6668" loc="10.250">obrutus hic telis ferri per corpora Piso</TextUnit>
    <TextUnit id="6669" loc="10.251">rectorem ut uidit Libyae, conixus in hastam</TextUnit>
    <TextUnit id="6670" loc="10.252">ilia cornipedis subrecta cuspide transit</TextUnit>
    <TextUnit id="6671" loc="10.253">conlapsoque super nequiquam incumbere coeptat,</TextUnit>
    <TextUnit id="6672" loc="10.254">cum Poenus, propere collecto corpore, quamquam</TextUnit>
    <TextUnit id="6673" loc="10.255">cernuus inflexo sonipes effuderat armo:</TextUnit>
    <TextUnit id="6674" loc="10.256">Vmbraene Ausoniae rediuiua bella retractant</TextUnit>
    <TextUnit id="6675" loc="10.257">post obitum dextra nec in ipsa morte quiescunt?”</TextUnit>
    <TextUnit id="6676" loc="10.258">sic ait atque aegrum coeptanti attollere corpus</TextUnit>
    <TextUnit id="6677" loc="10.259">arduus insurgens totum permiscuit ensem.</TextUnit>
    <TextUnit id="6678" loc="10.260">Ecce, Cydonea uiolatus harundine plantam,</TextUnit>
    <TextUnit id="6679" loc="10.261">Lentulus effusis campum linquebat habenis,</TextUnit>
    <TextUnit id="6680" loc="10.262">cum uidet in scopulo rorantem saxa cruore</TextUnit>
    <TextUnit id="6681" loc="10.263">toruoque obtutu labentem in Tartara Paulum.</TextUnit>
    <TextUnit id="6682" loc="10.264">mens abiit, puduitque fugae. tum uisa cremari</TextUnit>
    <TextUnit id="6683" loc="10.265">Roma uiro, tunc ad portas iam stare cruentus</TextUnit>
    <TextUnit id="6684" loc="10.266">Hannibal; Aetoli tum primum ante ora fuere</TextUnit>
    <TextUnit id="6685" loc="10.267">sorbentes Latium campi. Quid deinde relictum</TextUnit>
    <TextUnit id="6686" loc="10.268">crastina cur Tyrios lux non deducat ad urbem,</TextUnit>
    <TextUnit id="6687" loc="10.269">deseris in tantis puppim si, Paule, procellis?</TextUnit>
    <TextUnit id="6688" loc="10.270">testor caelicolas,” inquit ni damna gubernas</TextUnit>
    <TextUnit id="6689" loc="10.271">crudelis belli uiuisque in turbine tanto</TextUnit>
    <TextUnit id="6690" loc="10.272">inuitus, plus, Paule, (dolor uerba aspera dictat)</TextUnit>
    <TextUnit id="6691" loc="10.273">plus Varrone noces. cape, quaeso, hunc, unica rerum</TextUnit>
    <TextUnit id="6692" loc="10.274">fessarum spes, cornipedem. languentia membra</TextUnit>
    <TextUnit id="6693" loc="10.275">ipse leuabo umeris et dorso tuta locabo.”</TextUnit>
    <TextUnit id="6694" loc="10.276">Haec inter, lacero manantem ex ore cruorem</TextUnit>
    <TextUnit id="6695" loc="10.277">eiectans, consul: Macte o uirtute paterna!</TextUnit>
    <TextUnit id="6696" loc="10.278">nec uero spes angustae, cum talia restent</TextUnit>
    <TextUnit id="6697" loc="10.279">pectora Romuleo regno. calcaribus aufer,</TextUnit>
    <TextUnit id="6698" loc="10.280">qua uulnus permittit, ecum atque hinc ocius urbis</TextUnit>
    <TextUnit id="6699" loc="10.281">claudantur portae (ruet haec ad moenia pestis)</TextUnit>
    <TextUnit id="6700" loc="10.282">dic, oro: rerum Fabio tradantur habenae.</TextUnit>
    <TextUnit id="6701" loc="10.283">nostris pugnauit monitis furor. amplius acta</TextUnit>
    <TextUnit id="6702" loc="10.284">quid superest uita, nisi caecae ostendere plebi</TextUnit>
    <TextUnit id="6703" loc="10.285">Paulum scire mori? feror an consumptus in urbem</TextUnit>
    <TextUnit id="6704" loc="10.286">uulneribus? quantine emptum uelit Hannibal, ut nos</TextUnit>
    <TextUnit id="6705" loc="10.287">uertentis terga aspiciat? nec talia Paulo</TextUnit>
    <TextUnit id="6706" loc="10.288">pectora, nec manis tam parua intramus imago.</TextUnit>
    <TextUnit id="6707" loc="10.289">ille ego—sed uano quid enim te demoror aeger,</TextUnit>
    <TextUnit id="6708" loc="10.290">Lentule, conquestu? perge atque hinc cuspide fessum</TextUnit>
    <TextUnit id="6709" loc="10.291">erige quadrupedem propere.” tum Lentulus urbem</TextUnit>
    <TextUnit id="6710" loc="10.292">magna ferens mandata petit. nec Paulus inultum</TextUnit>
    <TextUnit id="6711" loc="10.293">quod superest de luce sinit: ceu uulnere tigris</TextUnit>
    <TextUnit id="6712" loc="10.294">letifero cedens tandem proiectaque corpus</TextUnit>
    <TextUnit id="6713" loc="10.295">luctatur morti et languentem pandit hiatum</TextUnit>
    <TextUnit id="6714" loc="10.296">in uanos morsus, nec sufficientibus irae</TextUnit>
    <TextUnit id="6715" loc="10.297">ictibus extrema lambit uenabula lingua.</TextUnit>
    <TextUnit id="6716" loc="10.298">iamque coruscanti telum propiusque ferenti</TextUnit>
    <TextUnit id="6717" loc="10.299">gressum exultantem et securo caedis Iertae</TextUnit>
    <TextUnit id="6718" loc="10.300">non expectatum surgens defixerat ensem</TextUnit>
    <TextUnit id="6719" loc="10.301">Sidoniumque ducem circumspectabat, in illa</TextUnit>
    <TextUnit id="6720" loc="10.302">exoptans animam certantem ponere dextra.</TextUnit>
    <TextUnit id="6721" loc="10.303">sed uicere uirum coeuntibus undique telis</TextUnit>
    <TextUnit id="6722" loc="10.304">et Nomas et Garamas et Celtae et Maurus et Astur.</TextUnit>
    <TextUnit id="6723" loc="10.305">hic finis Paulo. iacet altum pectus et ingens</TextUnit>
    <TextUnit id="6724" loc="10.306">dextera, quem, soli si bella agitanda darentur,</TextUnit>
    <TextUnit id="6725" loc="10.307">aequares forsan Fabio. mors additur urbi</TextUnit>
    <TextUnit id="6726" loc="10.308">pulchra decus misitque uiri inter sidera nomen.</TextUnit>
    <TextUnit id="6727" loc="10.309">Postquam spes Italum mentesque in consule lapsae,</TextUnit>
    <TextUnit id="6728" loc="10.310">ceu truncus capitis, saeuis exercitus armis</TextUnit>
    <TextUnit id="6729" loc="10.311">sternitur, et uictrix toto fremit Africa campo.</TextUnit>
    <TextUnit id="6730" loc="10.312">hic Picentum acies, hic Vmber Martius, illic</TextUnit>
    <TextUnit id="6731" loc="10.313">Sicana procumbit pubes, hic Hernica turma.</TextUnit>
    <TextUnit id="6732" loc="10.314">passim signa iacent, quae Samnis belliger, et quae</TextUnit>
    <TextUnit id="6733" loc="10.315">Sarrastes populi Marsaeque tulere cohortes.</TextUnit>
    <TextUnit id="6734" loc="10.316">transfixi clipei galeaeque et inutile ferrum</TextUnit>
    <TextUnit id="6735" loc="10.317">fractaque conflictu parmarum tegmina et ore</TextUnit>
    <TextUnit id="6736" loc="10.318">cornipedum derepta fero spumantia frena.</TextUnit>
    <TextUnit id="6737" loc="10.319">sanguineus tumidas in campos Aufidus undas</TextUnit>
    <TextUnit id="6738" loc="10.320">eiectat redditque furens sua corpora ripis.</TextUnit>
    <TextUnit id="6739" loc="10.321">sic Lagea ratis, uasto uelut insula ponto</TextUnit>
    <TextUnit id="6740" loc="10.322">conspecta, inlisit scopulis ubi nubifer Eurus,</TextUnit>
    <TextUnit id="6741" loc="10.323">naufragium spargens operit freta: iamque per undas</TextUnit>
    <TextUnit id="6742" loc="10.324">et transtra et mali laceroque aplustria uelo</TextUnit>
    <TextUnit id="6743" loc="10.325">ac miseri fluitant reuomentes aequora nautae.</TextUnit>
    <TextUnit id="6744" loc="10.326">At Poenus, per longa diem certamina saeuis</TextUnit>
    <TextUnit id="6745" loc="10.327">caedibus emensus, postquam eripuere furori</TextUnit>
    <TextUnit id="6746" loc="10.328">insignem tenebrae lucem, tum denique Martem</TextUnit>
    <TextUnit id="6747" loc="10.329">dimisit tandemque suis in caede pepercit.</TextUnit>
    <TextUnit id="6748" loc="10.330">sed mens inuigilat curis noctisque quietem</TextUnit>
    <TextUnit id="6749" loc="10.331">ferre nequit. stimulat dona inter tanta deorum</TextUnit>
    <TextUnit id="6750" loc="10.332">optatas nondum portas intrasse Quirini.</TextUnit>
    <TextUnit id="6751" loc="10.333">proxima lux placet. hinc strictos ferre ocius enses,</TextUnit>
    <TextUnit id="6752" loc="10.334">dum feruet cruor et perfusae caede cohortes,</TextUnit>
    <TextUnit id="6753" loc="10.335">destinat ac iam claustra manu, iam moenia flamma</TextUnit>
    <TextUnit id="6754" loc="10.336">occupat et iungit Tarpeia incendia Cannis.</TextUnit>
    <TextUnit id="6755" loc="10.337">Quo turbata uiri coniunx Saturnia coepto</TextUnit>
    <TextUnit id="6756" loc="10.338">irarumque Iouis Latiique haud inscia fati,</TextUnit>
    <TextUnit id="6757" loc="10.339">incautum ardorem atque auidas ad futtile uotum</TextUnit>
    <TextUnit id="6758" loc="10.340">spes iuuenis frenare parat. ciet inde quietis</TextUnit>
    <TextUnit id="6759" loc="10.341">regnantem tenebris Somnum, quo saepe ministro</TextUnit>
    <TextUnit id="6760" loc="10.342">edomita inuiti componit lumina fratris,</TextUnit>
    <TextUnit id="6761" loc="10.343">atque huic adridens Non te maioribus” inquit</TextUnit>
    <TextUnit id="6762" loc="10.344">ausis, diue, uoco nec posco ut mollibus alis</TextUnit>
    <TextUnit id="6763" loc="10.345">des uictum mihi, Somne, Iouem. non mille premendi</TextUnit>
    <TextUnit id="6764" loc="10.346">sunt oculi tibi, nec spernens tua numina custos</TextUnit>
    <TextUnit id="6765" loc="10.347">Inachiae multa superandus nocte iuuencae.</TextUnit>
    <TextUnit id="6766" loc="10.348">ductori, precor, immittas noua somnia Poeno,</TextUnit>
    <TextUnit id="6767" loc="10.349">ne Romam et uetitos cupiat nunc uisere muros,</TextUnit>
    <TextUnit id="6768" loc="10.350">quos intrare dabit numquam regnator Olympi.”</TextUnit>
    <TextUnit id="6769" loc="10.351">Imperium celer exequitur curuoque uolucris</TextUnit>
    <TextUnit id="6770" loc="10.352">per tenebras portat medicata papauera cornu.</TextUnit>
    <TextUnit id="6771" loc="10.353">ast ubi per tacitum adlapsus tentoria prima</TextUnit>
    <TextUnit id="6772" loc="10.354">Barcaei petiit iuuenis, quatit inde soporas</TextUnit>
    <TextUnit id="6773" loc="10.355">deuexo capiti pennas oculisque quietem</TextUnit>
    <TextUnit id="6774" loc="10.356">inrorat, tangens Lethaea tempora uirga.</TextUnit>
    <TextUnit id="6775" loc="10.357">exercent rabidam truculenta insomnia mentem.</TextUnit>
    <TextUnit id="6776" loc="10.358">iamque uidebatur multo sibi milite Thybrim</TextUnit>
    <TextUnit id="6777" loc="10.359">cingere et insultans astare ad moenia Romae.</TextUnit>
    <TextUnit id="6778" loc="10.360">ipse refulgebat Tarpeiae culmine rupis</TextUnit>
    <TextUnit id="6779" loc="10.361">elata torquens flagrantia fulmina dextra</TextUnit>
    <TextUnit id="6780" loc="10.362">Iuppiter, et lati fumabant sulphure campi,</TextUnit>
    <TextUnit id="6781" loc="10.363">ac gelidis Anien trepidabat caerulus undis,</TextUnit>
    <TextUnit id="6782" loc="10.364">et densi ante oculos iterumque iterumque tremendum</TextUnit>
    <TextUnit id="6783" loc="10.365">uibrabant ignes. tunc uox effusa per auras:</TextUnit>
    <TextUnit id="6784" loc="10.366">Sat magna, o iuuenis, prensa est tibi gloria Cannis.</TextUnit>
    <TextUnit id="6785" loc="10.367">siste gradum: nec enim sacris inrumpere muris,</TextUnit>
    <TextUnit id="6786" loc="10.368">Poene, magis dabitur, nostrum quam scindere caelum.”</TextUnit>
    <TextUnit id="6787" loc="10.369">attonitum uisis maioraque bella pauentem</TextUnit>
    <TextUnit id="6788" loc="10.370">post confecta Sopor Iunonia iussa relinquit,</TextUnit>
    <TextUnit id="6789" loc="10.371">nec lux terribili purgauit imagine mentem.</TextUnit>
    <TextUnit id="6790" loc="10.372">Quos inter motus somni uanosque tumultus</TextUnit>
    <TextUnit id="6791" loc="10.373">dedita per noctem reliquo cum milite castra</TextUnit>
    <TextUnit id="6792" loc="10.374">nuntiat et praedam pleno trahit agmine Mago.</TextUnit>
    <TextUnit id="6793" loc="10.375">huic ductor laetas Tarpeio uertice mensas</TextUnit>
    <TextUnit id="6794" loc="10.376">spondenti, cum quinta diem nox orbe tulisset,</TextUnit>
    <TextUnit id="6795" loc="10.377">celatis superum monitis clausoque pauore,</TextUnit>
    <TextUnit id="6796" loc="10.378">uulnera et exhaustas saeuo certamine uires</TextUnit>
    <TextUnit id="6797" loc="10.379">ac nimium laetis excusat fidere rebus.</TextUnit>
    <TextUnit id="6798" loc="10.380">tum spe deiectus iuuenis, ceu uertere ab ipsis</TextUnit>
    <TextUnit id="6799" loc="10.381">terga iuberetur muris ac signa referre,</TextUnit>
    <TextUnit id="6800" loc="10.382">Tanta mole” inquit non Roma, ut credidit ipsa,</TextUnit>
    <TextUnit id="6801" loc="10.383">sed Varro est uictus. quaenam tam prospera Martis</TextUnit>
    <TextUnit id="6802" loc="10.384">munera destituis fato patriamque moraris!</TextUnit>
    <TextUnit id="6803" loc="10.385">mecum exultet eques: iuro hoc caput, accipe muros</TextUnit>
    <TextUnit id="6804" loc="10.386">Iliacos portasque tibi sine Marte patentis.”</TextUnit>
    <TextUnit id="6805" loc="10.387">Dumque ea Mago fremit cauto non credita fratri,</TextUnit>
    <TextUnit id="6806" loc="10.388">iam Latius sese Canusina in moenia miles</TextUnit>
    <TextUnit id="6807" loc="10.389">colligere et profugos uicino cingere uallo</TextUnit>
    <TextUnit id="6808" loc="10.390">coeperat. heu rebus facies inhonora sinistris!</TextUnit>
    <TextUnit id="6809" loc="10.391">non aquilae, non signa uiris, non consulis altum</TextUnit>
    <TextUnit id="6810" loc="10.392">imperium, non subnixae lictore secures.</TextUnit>
    <TextUnit id="6811" loc="10.393">trunca atque aegra metu, ceu magna elisa ruina,</TextUnit>
    <TextUnit id="6812" loc="10.394">corpora debilibus nituntur sistere membris.</TextUnit>
    <TextUnit id="6813" loc="10.395">clamor saepe repens et saepe silentia fixis</TextUnit>
    <TextUnit id="6814" loc="10.396">in tellurem oculis: nudae plerisque sinistrae</TextUnit>
    <TextUnit id="6815" loc="10.397">detrito clipeo, desunt pugnacibus enses,</TextUnit>
    <TextUnit id="6816" loc="10.398">saucius omnis eques: galeis carpsere superbum</TextUnit>
    <TextUnit id="6817" loc="10.399">cristarum decus et damnarunt Martis honores.</TextUnit>
    <TextUnit id="6818" loc="10.400">at multa thorax perfossus cuspide, et haerens</TextUnit>
    <TextUnit id="6819" loc="10.401">loricae interdum Maurusia pendet harundo.</TextUnit>
    <TextUnit id="6820" loc="10.402">interdum maesto socios clamore requirunt.</TextUnit>
    <TextUnit id="6821" loc="10.403">hic Galba, hic Piso et leto non dignus inerti</TextUnit>
    <TextUnit id="6822" loc="10.404">Curio deflentur, grauis illic Scaeuola bello.</TextUnit>
    <TextUnit id="6823" loc="10.405">hos passim, at Pauli pariter ceu dira parentis</TextUnit>
    <TextUnit id="6824" loc="10.406">fata gemunt: ut uerba mali praenuntia numquam</TextUnit>
    <TextUnit id="6825" loc="10.407">cessarit canere et Varronis sistere mentem,</TextUnit>
    <TextUnit id="6826" loc="10.408">utque diem hunc totiens nequiquam auerterit urbi,</TextUnit>
    <TextUnit id="6827" loc="10.409">atque idem quantus dextra. sed cura futuri</TextUnit>
    <TextUnit id="6828" loc="10.410">quos premit, aut fossas instant praeducere muris</TextUnit>
    <TextUnit id="6829" loc="10.411">aut portarum aditus, ut rerum est copia, firmant,</TextUnit>
    <TextUnit id="6830" loc="10.412">quaque patet campus planis ingressibus hostis,</TextUnit>
    <TextUnit id="6831" loc="10.413">ceruorum ambustis imitantur cornua ramis,</TextUnit>
    <TextUnit id="6832" loc="10.414">et stilus occulitur, caecum in uestigia telum.</TextUnit>
    <TextUnit id="6833" loc="10.415">Ecce, super clades et non medicabile uulnus,</TextUnit>
    <TextUnit id="6834" loc="10.416">reliquias belli atque imperdita corpora Poenis</TextUnit>
    <TextUnit id="6835" loc="10.417">impia formido ac maior iactabat Erinys.</TextUnit>
    <TextUnit id="6836" loc="10.418">trans aequor Tyrios enses atque arma parabant</TextUnit>
    <TextUnit id="6837" loc="10.419">Punica et Hannibalem mutato euadere caelo.</TextUnit>
    <TextUnit id="6838" loc="10.420">dux erat exilio non laetus Marte Metellus,</TextUnit>
    <TextUnit id="6839" loc="10.421">sed stirpe haud parui cognominis. is mala bello</TextUnit>
    <TextUnit id="6840" loc="10.422">pectora degeneremque manum ad deformia agebat</TextUnit>
    <TextUnit id="6841" loc="10.423">consulta atque alio positas spectabat in orbe,</TextUnit>
    <TextUnit id="6842" loc="10.424">quis sese occulerent, terras, quo nomina nulla</TextUnit>
    <TextUnit id="6843" loc="10.425">Poenorum aut patriae penetraret fama relictae.</TextUnit>
    <TextUnit id="6844" loc="10.426">Quae postquam accepit flammata Scipio mente,</TextUnit>
    <TextUnit id="6845" loc="10.427">quantus Sidonium contra fera proelia miscens</TextUnit>
    <TextUnit id="6846" loc="10.428">ductorem stetit in campis, rapit ocius ensem</TextUnit>
    <TextUnit id="6847" loc="10.429">atque, ubi turpe malum Latioque extrema coquebant</TextUnit>
    <TextUnit id="6848" loc="10.430">coepta uiri, ruptis foribus sese arduus infert.</TextUnit>
    <TextUnit id="6849" loc="10.431">tum quatiens strictum cum uoce ante ora pauentum</TextUnit>
    <TextUnit id="6850" loc="10.432">mucronem: Tarpeia, pater, qui templa secundam</TextUnit>
    <TextUnit id="6851" loc="10.433">incolis a caelo sedem, et Saturnia, nondum</TextUnit>
    <TextUnit id="6852" loc="10.434">Iliacis mutata malis, tuque aspera pectus</TextUnit>
    <TextUnit id="6853" loc="10.435">aegide Gorgoneos uirgo succincta furores,</TextUnit>
    <TextUnit id="6854" loc="10.436">Indigetesque dei, sponte en per numina uestra</TextUnit>
    <TextUnit id="6855" loc="10.437">perque caput, nullo leuius mihi numine, patris</TextUnit>
    <TextUnit id="6856" loc="10.438">magnanimi iuro: numquam Lauinia regna</TextUnit>
    <TextUnit id="6857" loc="10.439">linquam nec linqui patiar, dum uita manebit.</TextUnit>
    <TextUnit id="6858" loc="10.440">ocius en testare deos, si moenia taedis</TextUnit>
    <TextUnit id="6859" loc="10.441">flagrabunt Libycis, nullas te ferre, Metelle,</TextUnit>
    <TextUnit id="6860" loc="10.442">ausurum in terras gressus. ni talia sancis,</TextUnit>
    <TextUnit id="6861" loc="10.443">quem tremis et cuius somnos formidine rumpis,</TextUnit>
    <TextUnit id="6862" loc="10.444">Hannibal hic armatus adest. moriere, nec ullo</TextUnit>
    <TextUnit id="6863" loc="10.445">Poenorum melior parietur gloria caeso.”</TextUnit>
    <TextUnit id="6864" loc="10.446">his excussa incepta minis. iamque ordine iusso</TextUnit>
    <TextUnit id="6865" loc="10.447">obstringunt animas patriae dictataque iurant</TextUnit>
    <TextUnit id="6866" loc="10.448">sacramenta deis et purgant pectora culpa.</TextUnit>
    <TextUnit id="6867" loc="10.449">Atque ea dum Rutulis turbata mente geruntur,</TextUnit>
    <TextUnit id="6868" loc="10.450">lustrabat campos et saeuae tristia dextrae</TextUnit>
    <TextUnit id="6869" loc="10.451">facta recensebat pertractans uulnera uisu</TextUnit>
    <TextUnit id="6870" loc="10.452">Hannibal et magna circumstipante caterua</TextUnit>
    <TextUnit id="6871" loc="10.453">dulcia praebebat trucibus spectacula Poenis.</TextUnit>
    <TextUnit id="6872" loc="10.454">quas strages inter, confossus pectora telis</TextUnit>
    <TextUnit id="6873" loc="10.455">seminecem extremo uitam exhalabat in auras</TextUnit>
    <TextUnit id="6874" loc="10.456">murmure deficiens iam Cloelius oraque nisu</TextUnit>
    <TextUnit id="6875" loc="10.457">languida uix aegro et dubia ceruice leuabat.</TextUnit>
    <TextUnit id="6876" loc="10.458">agnouit sonipes, arrectisque auribus acrem</TextUnit>
    <TextUnit id="6877" loc="10.459">hinnitum effundens sternit tellure Bagesum,</TextUnit>
    <TextUnit id="6878" loc="10.460">quem tum captiuo portabat in agmina dorso.</TextUnit>
    <TextUnit id="6879" loc="10.461">hinc, rapidum glomerans cursum, per lubrica pingui</TextUnit>
    <TextUnit id="6880" loc="10.462">stante cruore soli et tumulata cadauera caede</TextUnit>
    <TextUnit id="6881" loc="10.463">euolat ac domini consistit ad ora iacentis.</TextUnit>
    <TextUnit id="6882" loc="10.464">inde inclinatus colla et submissus in armos</TextUnit>
    <TextUnit id="6883" loc="10.465">de more inflexis praebebat scandere terga</TextUnit>
    <TextUnit id="6884" loc="10.466">cruribus ac proprio quodam trepidabat amore.</TextUnit>
    <TextUnit id="6885" loc="10.467">milite non illo quisquam felicius acri</TextUnit>
    <TextUnit id="6886" loc="10.468">insultarat equo, uel si resupina citato</TextUnit>
    <TextUnit id="6887" loc="10.469">proiectus dorso ferretur membra, uel idem</TextUnit>
    <TextUnit id="6888" loc="10.470">si nudo staret tergo, dum rapta uolucris</TextUnit>
    <TextUnit id="6889" loc="10.471">transigeret cursu sonipes certamina campi.</TextUnit>
    <TextUnit id="6890" loc="10.472">At Libys humanos aequantem pectore sensus</TextUnit>
    <TextUnit id="6891" loc="10.473">haud parce miratus ecum, quinam ille sinistrae</TextUnit>
    <TextUnit id="6892" loc="10.474">depugnet morti iuuenis, nomenque decusque</TextUnit>
    <TextUnit id="6893" loc="10.475">erogitat letique simul compendia donat.</TextUnit>
    <TextUnit id="6894" loc="10.476">hic Cinna (ad Tyrios namque is sua uerterat arma</TextUnit>
    <TextUnit id="6895" loc="10.477">credulus aduersis, et tum comes ibat ouanti)</TextUnit>
    <TextUnit id="6896" loc="10.478">Auribus huic,” inquit ductor fortissime, origo est</TextUnit>
    <TextUnit id="6897" loc="10.479">non indigna tuis. quondam sub regibus illa,</TextUnit>
    <TextUnit id="6898" loc="10.480">quae Libycos renuit frenos, sub regibus olim</TextUnit>
    <TextUnit id="6899" loc="10.481">Roma fuit. sed enim, solium indignata Superbi</TextUnit>
    <TextUnit id="6900" loc="10.482">ut sceptra exegit, confestim ingentia bella</TextUnit>
    <TextUnit id="6901" loc="10.483">Clusina uenere domo. si Porsena fando</TextUnit>
    <TextUnit id="6902" loc="10.484">auditus tibi, si Cocles, si Lydia castra,</TextUnit>
    <TextUnit id="6903" loc="10.485">ille ope Maeonia et populo succinctus Etrusco</TextUnit>
    <TextUnit id="6904" loc="10.486">certabat pulsos per bella reponere reges.</TextUnit>
    <TextUnit id="6905" loc="10.487">multa adeo nequiquam ausi, pressitque tyrannus</TextUnit>
    <TextUnit id="6906" loc="10.488">Ianiculum incumbens urbi. mox pace probata</TextUnit>
    <TextUnit id="6907" loc="10.489">compressere odia, et positum cum foedere bellum,</TextUnit>
    <TextUnit id="6908" loc="10.490">obsidibusque obstricta fides. mansuescere corda</TextUnit>
    <TextUnit id="6909" loc="10.491">nescia, pro superi! et nil non immite parata</TextUnit>
    <TextUnit id="6910" loc="10.492">gens Italum pro laude pati: bis Cloelia senos</TextUnit>
    <TextUnit id="6911" loc="10.493">nondum complerat primaeui corporis annos,</TextUnit>
    <TextUnit id="6912" loc="10.494">una puellarum Laurentum et pignora pacis</TextUnit>
    <TextUnit id="6913" loc="10.495">inter uirgineas regi tramissa cateruas.</TextUnit>
    <TextUnit id="6914" loc="10.496">facta uirum sileo. rege haec et foedere et annis</TextUnit>
    <TextUnit id="6915" loc="10.497">et fluuio spretis mirantem interrita Thybrim</TextUnit>
    <TextUnit id="6916" loc="10.498">tranauit, frangens undam puerilibus ulnis.</TextUnit>
    <TextUnit id="6917" loc="10.499">cui si mutasset sexum natura, reuerti</TextUnit>
    <TextUnit id="6918" loc="10.500">forsan Tyrrhenas tibi non licuisset in oras,</TextUnit>
    <TextUnit id="6919" loc="10.501">Porsena. sed iuueni, ne sim tibi longior, hinc est</TextUnit>
    <TextUnit id="6920" loc="10.502">et genus et clara memorandum uirgine nomen.”</TextUnit>
    <TextUnit id="6921" loc="10.503">Talia dum pandit, uicinus parte sinistra</TextUnit>
    <TextUnit id="6922" loc="10.504">per subitum erumpit clamor. permixta ruina</TextUnit>
    <TextUnit id="6923" loc="10.505">inter et arma uirum et lacerata cadauera Pauli</TextUnit>
    <TextUnit id="6924" loc="10.506">eruerant corpus media de strage iacentum.</TextUnit>
    <TextUnit id="6925" loc="10.507">heu quis erat! quam non similis modo Punica telis</TextUnit>
    <TextUnit id="6926" loc="10.508">agmina turbanti, uel cum Taulantia regna</TextUnit>
    <TextUnit id="6927" loc="10.509">uertit, et Illyrico sunt addita uincla tyranno!</TextUnit>
    <TextUnit id="6928" loc="10.510">puluere canities atro arentique cruore</TextUnit>
    <TextUnit id="6929" loc="10.511">squalebat barba, et perfracti turbine dentes</TextUnit>
    <TextUnit id="6930" loc="10.512">muralis saxi, tum toto corpore uulnus.</TextUnit>
    <TextUnit id="6931" loc="10.513">Quae postquam aspexit, geminatus gaudia ductor</TextUnit>
    <TextUnit id="6932" loc="10.514">Sidonius Fuge, Varro,” inquit fuge, Varro, superstes,</TextUnit>
    <TextUnit id="6933" loc="10.515">dum iaceat Paulus. patribus Fabioque sedenti</TextUnit>
    <TextUnit id="6934" loc="10.516">et populo consul totas edissere Cannas.</TextUnit>
    <TextUnit id="6935" loc="10.517">concedam hanc iterum, si lucis tanta cupido est,</TextUnit>
    <TextUnit id="6936" loc="10.518">concedam tibi, Varro, fugam. at, cui fortia et hoste</TextUnit>
    <TextUnit id="6937" loc="10.519">me digna haud paruo caluerunt corda uigore,</TextUnit>
    <TextUnit id="6938" loc="10.520">funere supremo et tumuli decoretur honore.</TextUnit>
    <TextUnit id="6939" loc="10.521">quantus, Paule, iaces! qui tot mihi milibus unus</TextUnit>
    <TextUnit id="6940" loc="10.522">maior laetitiae causa es. cum fata uocabunt,</TextUnit>
    <TextUnit id="6941" loc="10.523">tale precor nobis salua Carthagine letum.”</TextUnit>
    <TextUnit id="6942" loc="10.524">Haec ait et socium mandari corpora terrae,</TextUnit>
    <TextUnit id="6943" loc="10.525">postera cum thalamis Aurora rubebit apertis,</TextUnit>
    <TextUnit id="6944" loc="10.526">imperat armorumque iubet consurgere aceruos,</TextUnit>
    <TextUnit id="6945" loc="10.527">arsuros, Gradiue, tibi. tum munera iussa,</TextUnit>
    <TextUnit id="6946" loc="10.528">defessi quamquam, accelerant sparsoque propinquos</TextUnit>
    <TextUnit id="6947" loc="10.529">agmine prosternunt lucos: sonat icta bipenni</TextUnit>
    <TextUnit id="6948" loc="10.530">frondosis silua atra iugis. hinc ornus et albae</TextUnit>
    <TextUnit id="6949" loc="10.531">populus alta comae, ualidis accisa lacertis,</TextUnit>
    <TextUnit id="6950" loc="10.532">scinditur, hinc ilex proauorum condita saeclo.</TextUnit>
    <TextUnit id="6951" loc="10.533">deuoluunt quercus et amantem litora pinum</TextUnit>
    <TextUnit id="6952" loc="10.534">ac, ferale decus, maestas ad busta cupressos.</TextUnit>
    <TextUnit id="6953" loc="10.535">funereas tum deinde pyras certamine texunt,</TextUnit>
    <TextUnit id="6954" loc="10.536">officium infelix et munus inane peremptis,</TextUnit>
    <TextUnit id="6955" loc="10.537">donec anhelantis stagna in Tartessia Phoebus</TextUnit>
    <TextUnit id="6956" loc="10.538">mersit equos, fugiensque polo Titania caecam</TextUnit>
    <TextUnit id="6957" loc="10.539">orbita nigranti traxit caligine noctem.</TextUnit>
    <TextUnit id="6958" loc="10.540">post, ubi fulserunt primis Phaethontia frena</TextUnit>
    <TextUnit id="6959" loc="10.541">ignibus atque sui terris rediere colores,</TextUnit>
    <TextUnit id="6960" loc="10.542">supponunt flammam et manantia corpora tabo</TextUnit>
    <TextUnit id="6961" loc="10.543">hostili tellure cremant. subit horrida mentem</TextUnit>
    <TextUnit id="6962" loc="10.544">formido incerti casus, tacitusque pererrat</TextUnit>
    <TextUnit id="6963" loc="10.545">intima corda pauor, si fors ita Martis iniqui</TextUnit>
    <TextUnit id="6964" loc="10.546">mox ferat, hac ipsis inimica sede iacendum.</TextUnit>
    <TextUnit id="6965" loc="10.547">at tibi, Bellipotens, sacrum, constructus aceruo</TextUnit>
    <TextUnit id="6966" loc="10.548">ingenti mons armorum surgebat ad astra.</TextUnit>
    <TextUnit id="6967" loc="10.549">ipse, manu celsam pinum flammaque comantem</TextUnit>
    <TextUnit id="6968" loc="10.550">attollens, ductor Gradiuum in uota ciebat:</TextUnit>
    <TextUnit id="6969" loc="10.551">Primitias pugnae et laeti libamina belli</TextUnit>
    <TextUnit id="6970" loc="10.552">Hannibal Ausonio cremat haec de nomine uictor,</TextUnit>
    <TextUnit id="6971" loc="10.553">et tibi, Mars genitor, uotorum haud surde meorum,</TextUnit>
    <TextUnit id="6972" loc="10.554">arma electa dicat spirantum turba uirorum.”</TextUnit>
    <TextUnit id="6973" loc="10.555">tum face coniecta populatur feruidus ignis</TextUnit>
    <TextUnit id="6974" loc="10.556">flagrantem molem, et rupta caligine in auras</TextUnit>
    <TextUnit id="6975" loc="10.557">actus apex claro perfundit lumine campos.</TextUnit>
    <TextUnit id="6976" loc="10.558">hinc citus ad tumulum donataque funera Paulo</TextUnit>
    <TextUnit id="6977" loc="10.559">ibat et hostilis leti iactabat honorem.</TextUnit>
    <TextUnit id="6978" loc="10.560">sublimem eduxere pyram mollisque uirenti</TextUnit>
    <TextUnit id="6979" loc="10.561">stramine composuere toros. superaddita dona,</TextUnit>
    <TextUnit id="6980" loc="10.562">funereum decus: expertis inuisus et ensis</TextUnit>
    <TextUnit id="6981" loc="10.563">et clipeus, terrorque modo atque insigne superbum</TextUnit>
    <TextUnit id="6982" loc="10.564">tum laceri fasces, captaeque in Marte secures.</TextUnit>
    <TextUnit id="6983" loc="10.565">non coniunx natiue aderant, non iuncta propinquo</TextUnit>
    <TextUnit id="6984" loc="10.566">sanguine turba uirum, aut celsis de more feretris</TextUnit>
    <TextUnit id="6985" loc="10.567">praecedens prisca exequias decorabat imago</TextUnit>
    <TextUnit id="6986" loc="10.568">omnibus exuuiis nudo, iamque Hannibal unus</TextUnit>
    <TextUnit id="6987" loc="10.569">sat decoris laudator erat: fulgentia pingui</TextUnit>
    <TextUnit id="6988" loc="10.570">murice suspirans inicit uelamina et auro</TextUnit>
    <TextUnit id="6989" loc="10.571">intextam chlamydem ac supremo adfatur honore:</TextUnit>
    <TextUnit id="6990" loc="10.572">I, decus Ausoniae, quo fas est ire superbas</TextUnit>
    <TextUnit id="6991" loc="10.573">uirtute et factis animas. tibi gloria leto</TextUnit>
    <TextUnit id="6992" loc="10.574">iam parta insigni. nostros Fortuna labores</TextUnit>
    <TextUnit id="6993" loc="10.575">uersat adhuc casusque iubet nescire futuros.”</TextUnit>
    <TextUnit id="6994" loc="10.576">haec Libys, atque repens crepitantibus undique flammis</TextUnit>
    <TextUnit id="6995" loc="10.577">aetherias anima exultans euasit in auras.</TextUnit>
    <TextUnit id="6996" loc="10.578">Fama dehinc gliscente sono iam sidera adibat,</TextUnit>
    <TextUnit id="6997" loc="10.579">iam maria ac terras, primamque intrauerat urbem.</TextUnit>
    <TextUnit id="6998" loc="10.580">diffidunt muris: solam pauitantibus arcem</TextUnit>
    <TextUnit id="6999" loc="10.581">sperauisse sat est. nec enim superesse iuuentam,</TextUnit>
    <TextUnit id="7000" loc="10.582">ac stare Ausoniae uacuum sine corpore nomen,</TextUnit>
    <TextUnit id="7001" loc="10.583">quodque adeo nondum portis inruperit hostis,</TextUnit>
    <TextUnit id="7002" loc="10.584">contemptu cessare putant. iam tecta cremari,</TextUnit>
    <TextUnit id="7003" loc="10.585">ac delubra rapi caedesque ante ora nefandae</TextUnit>
    <TextUnit id="7004" loc="10.586">natorum septemque arces fumare uidentur.</TextUnit>
    <TextUnit id="7005" loc="10.587">lux una euersas bis centum in strage curulis,</TextUnit>
    <TextUnit id="7006" loc="10.588">ac iuuenum bis tricenis orbata gemebat</TextUnit>
    <TextUnit id="7007" loc="10.589">milibus exhaustae nutantia moenia Romae,</TextUnit>
    <TextUnit id="7008" loc="10.590">atque ea post Trebiam, post Tusci stagna profundi,</TextUnit>
    <TextUnit id="7009" loc="10.591">nec socium numero pariter leuiore perempto.</TextUnit>
    <TextUnit id="7010" loc="10.592">sed uero sed enim reliqui pia turba senatus</TextUnit>
    <TextUnit id="7011" loc="10.593">munera sortito inuadunt. celer omnia lustrans</TextUnit>
    <TextUnit id="7012" loc="10.594">clamitat attonitis Fabius: Non ulla relicta est,</TextUnit>
    <TextUnit id="7013" loc="10.595">credite, cunctandi ratio. adproperemus, ut hostis</TextUnit>
    <TextUnit id="7014" loc="10.596">nequiquam armatos ausit succedere muros.</TextUnit>
    <TextUnit id="7015" loc="10.597">dura inter pauidos alitur fortuna sedendo,</TextUnit>
    <TextUnit id="7016" loc="10.598">et gliscunt aduersa metu. ite ocius, arma</TextUnit>
    <TextUnit id="7017" loc="10.599">deripite, o pubes, templis. uos atria raptim</TextUnit>
    <TextUnit id="7018" loc="10.600">nudate et clipeos in bella refigite captos.</TextUnit>
    <TextUnit id="7019" loc="10.601">sat patriae sumus, e numero si ad proelia nostro</TextUnit>
    <TextUnit id="7020" loc="10.602">nil minuit pauor. in patulis illa horrida campis</TextUnit>
    <TextUnit id="7021" loc="10.603">sit metuenda lues, muros haud fregerit umquam</TextUnit>
    <TextUnit id="7022" loc="10.604">exultare leuis nudato corpore Maurus.”</TextUnit>
    <TextUnit id="7023" loc="10.605">Dum Fabius lapsas acuit formidine mentes,</TextUnit>
    <TextUnit id="7024" loc="10.606">Varronem aduentare uagus per moenia rumor</TextUnit>
    <TextUnit id="7025" loc="10.607">spargit et occulto perfundit pectora motu:</TextUnit>
    <TextUnit id="7026" loc="10.608">haud secus ac, fractae rector si forte carinae</TextUnit>
    <TextUnit id="7027" loc="10.609">litoribus solus uacuis ex aequore sospes</TextUnit>
    <TextUnit id="7028" loc="10.610">adnatet, incerti trepidant, tendantne negentne</TextUnit>
    <TextUnit id="7029" loc="10.611">iactato dextras, ipsamque odere salutem</TextUnit>
    <TextUnit id="7030" loc="10.612">unius amissa superantis puppe magistri.</TextUnit>
    <TextUnit id="7031" loc="10.613">quam restare uiro labem, qui accedere portis</TextUnit>
    <TextUnit id="7032" loc="10.614">audeat ac dirum ueniat pauitantibus omen!</TextUnit>
    <TextUnit id="7033" loc="10.615">Hos mulcens questus Fabius deforme docebat</TextUnit>
    <TextUnit id="7034" loc="10.616">cladibus irasci uulgumque arcebat ab ira.</TextUnit>
    <TextUnit id="7035" loc="10.617">aduersis etenim ferri non esse uirorum</TextUnit>
    <TextUnit id="7036" loc="10.618">qui Martem inscribant genti, non posse dolores</TextUnit>
    <TextUnit id="7037" loc="10.619">condere et ex poena solacia poscere luctus.</TextUnit>
    <TextUnit id="7038" loc="10.620">si uero exprobrare sinant, sibi tristius illum</TextUnit>
    <TextUnit id="7039" loc="10.621">inluxisse diem, quo castris uiderit ire</TextUnit>
    <TextUnit id="7040" loc="10.622">Varronem, quam quo uideat remeare sine armis.</TextUnit>
    <TextUnit id="7041" loc="10.623">his dictis sedere minae, et conuersa repente</TextUnit>
    <TextUnit id="7042" loc="10.624">pectora: nunc fati miseret, nunc gaudia Poeno</TextUnit>
    <TextUnit id="7043" loc="10.625">consulibus reputant caesis erepta duobus.</TextUnit>
    <TextUnit id="7044" loc="10.626">ergo omne effundit longo iam se agmine uulgus</TextUnit>
    <TextUnit id="7045" loc="10.627">gratantum, magnaque actum se credere mente</TextUnit>
    <TextUnit id="7046" loc="10.628">testantur, quod fisus auis sceptrisque superbis</TextUnit>
    <TextUnit id="7047" loc="10.629">Laomedontiadum non desperauerit urbi.</TextUnit>
    <TextUnit id="7048" loc="10.630">Nec minus infelix culpae grandique pudore</TextUnit>
    <TextUnit id="7049" loc="10.631">turbatus, consul titubantem ad moenia gressum</TextUnit>
    <TextUnit id="7050" loc="10.632">portabat lacrimans: deiectum attollere uultum</TextUnit>
    <TextUnit id="7051" loc="10.633">ac patriam aspicere et luctus renouare pigebat.</TextUnit>
    <TextUnit id="7052" loc="10.634">quod uero reduci tum se populusque patresque</TextUnit>
    <TextUnit id="7053" loc="10.635">offerrent, non gratari, sed poscere natos</TextUnit>
    <TextUnit id="7054" loc="10.636">quisque suos fratresque simul miseraeque parentes</TextUnit>
    <TextUnit id="7055" loc="10.637">ire uidebantur laceranda ad consulis ora.</TextUnit>
    <TextUnit id="7056" loc="10.638">sic igitur muto lictore inuectus in urbem</TextUnit>
    <TextUnit id="7057" loc="10.639">damnatum superis aspernabatur honorem.</TextUnit>
    <TextUnit id="7058" loc="10.640">At patres Fabiusque, procul maerore remoto,</TextUnit>
    <TextUnit id="7059" loc="10.641">praecipitant curas. raptim delecta iuuenta</TextUnit>
    <TextUnit id="7060" loc="10.642">seruitia armantur, nec claudit castra saluti</TextUnit>
    <TextUnit id="7061" loc="10.643">postpositus pudor. infixum est Aeneia regna</TextUnit>
    <TextUnit id="7062" loc="10.644">Parcarum in leges quacumque reducere dextra</TextUnit>
    <TextUnit id="7063" loc="10.645">proque arce et sceptris et libertatis honore</TextUnit>
    <TextUnit id="7064" loc="10.646">uel famulas armare manus. primaeua suorum</TextUnit>
    <TextUnit id="7065" loc="10.647">corpora praetexto spoliant uelamine et armis</TextUnit>
    <TextUnit id="7066" loc="10.648">insolitis cingunt. puerilis casside uultus</TextUnit>
    <TextUnit id="7067" loc="10.649">clauditur atque hostis pubescere caede iubetur.</TextUnit>
    <TextUnit id="7068" loc="10.650">idem obsecrantis, captiuum uulgus ut auro</TextUnit>
    <TextUnit id="7069" loc="10.651">pensarent paruo (nec pauca fuere precantum</TextUnit>
    <TextUnit id="7070" loc="10.652">milia), miranti durarunt prodere Poeno.</TextUnit>
    <TextUnit id="7071" loc="10.653">cuncta adeo scelera et noxam superauerat omnem</TextUnit>
    <TextUnit id="7072" loc="10.654">armatum potuisse capi. tunc terga dedisse</TextUnit>
    <TextUnit id="7073" loc="10.655">damnatis Siculas longe meritare per oras</TextUnit>
    <TextUnit id="7074" loc="10.656">impositum, donec Latio decederet hostis.</TextUnit>
    <TextUnit id="7075" loc="10.657">haec tum Roma fuit: post te cui uertere mores</TextUnit>
    <TextUnit id="7076" loc="10.658">si stabat fatis, potius, Carthago, maneres.</TextUnit>
    <TextUnit id="7077" loc="11.1">Nunc age, quos clades insignis Iapyge campo</TextUnit>
    <TextUnit id="7078" loc="11.2">uerterit ad Libyam populos Sarranaque castra,</TextUnit>
    <TextUnit id="7079" loc="11.3">expediam. stat nulla diu mortalibus usquam,</TextUnit>
    <TextUnit id="7080" loc="11.4">Fortuna titubante, fides. adiungere dextras</TextUnit>
    <TextUnit id="7081" loc="11.5">certauere palam rumpenti foedera Poeno</TextUnit>
    <TextUnit id="7082" loc="11.6">(heu nimium faciles laesis diffidere rebus!)</TextUnit>
    <TextUnit id="7083" loc="11.7">saeuior ante alios iras seruasse repostas</TextUnit>
    <TextUnit id="7084" loc="11.8">atque odium renouare ferox in tempore Samnis,</TextUnit>
    <TextUnit id="7085" loc="11.9">mox leuis et sero pressurus facta pudore</TextUnit>
    <TextUnit id="7086" loc="11.10">Bruttius, ambiguis fallax mox Apulus armis,</TextUnit>
    <TextUnit id="7087" loc="11.11">tum gens Hirpini uana indocilisque quieti</TextUnit>
    <TextUnit id="7088" loc="11.12">et rupisse indigna fidem: ceu dira per omnis</TextUnit>
    <TextUnit id="7089" loc="11.13">manarent populos foedi contagia morbi.</TextUnit>
    <TextUnit id="7090" loc="11.14">iamque Atella suas iamque et Calatia adegit,</TextUnit>
    <TextUnit id="7091" loc="11.15">fas superante metu, Poenorum in castra cohortes.</TextUnit>
    <TextUnit id="7092" loc="11.16">inde Phalanteo leuitas animosa Tarento</TextUnit>
    <TextUnit id="7093" loc="11.17">Ausonium laxare iugum. patefecit amicas</TextUnit>
    <TextUnit id="7094" loc="11.18">alta Croton portas Afrisque ad barbara iussa</TextUnit>
    <TextUnit id="7095" loc="11.19">Thespiadum docuit summittere colla nepotes.</TextUnit>
    <TextUnit id="7096" loc="11.20">idem etiam Locros habuit furor. ora uadosi</TextUnit>
    <TextUnit id="7097" loc="11.21">litoris, Argiuos Maior qua Graecia muros</TextUnit>
    <TextUnit id="7098" loc="11.22">seruat et Ionio luitur curuata profundo,</TextUnit>
    <TextUnit id="7099" loc="11.23">laetas res Libyae et fortunam in Marte secuta,</TextUnit>
    <TextUnit id="7100" loc="11.24">iurauit pauitans Tyrio sua proelia Marti.</TextUnit>
    <TextUnit id="7101" loc="11.25">iam uero, Eridani tumidissimus accola, Celtae</TextUnit>
    <TextUnit id="7102" loc="11.26">incubuere malis Italum ueteresque doloris</TextUnit>
    <TextUnit id="7103" loc="11.27">tota se socios properarunt iungere mole.</TextUnit>
    <TextUnit id="7104" loc="11.28">Sed fas id Celtis, fas impia bella referre</TextUnit>
    <TextUnit id="7105" loc="11.29">Boiorum fuerit populis: Capuaene furorem,</TextUnit>
    <TextUnit id="7106" loc="11.30">quem Senonum genti, placuisse, et Dardana ab ortu</TextUnit>
    <TextUnit id="7107" loc="11.31">moenia barbarico Nomadum sociata tyranno</TextUnit>
    <TextUnit id="7108" loc="11.32">quisnam mutato tantum nunc tempore credat?</TextUnit>
    <TextUnit id="7109" loc="11.33">luxus et insanis nutrita ignauia lustris</TextUnit>
    <TextUnit id="7110" loc="11.34">consumptusque pudor peccando unisque relictus</TextUnit>
    <TextUnit id="7111" loc="11.35">diuitiis probrosus honor lacerabat hiantem</TextUnit>
    <TextUnit id="7112" loc="11.36">desidia populum ac resolutam legibus urbem.</TextUnit>
    <TextUnit id="7113" loc="11.37">insuper exitio truculenta superbia agebat.</TextUnit>
    <TextUnit id="7114" loc="11.38">nec uitiis deerant uires. non largior ulli</TextUnit>
    <TextUnit id="7115" loc="11.39">Ausoniae populo (sic tum Fortuna fouebat)</TextUnit>
    <TextUnit id="7116" loc="11.40">aurique argentique modus; madefacta ueneno</TextUnit>
    <TextUnit id="7117" loc="11.41">Assyrio maribus uestis medioque dierum</TextUnit>
    <TextUnit id="7118" loc="11.42">regales epulae atque ortu conuiuia solis</TextUnit>
    <TextUnit id="7119" loc="11.43">deprensa et nulla macula non inlita uita.</TextUnit>
    <TextUnit id="7120" loc="11.44">tum populo saeui patres, plebesque senatus</TextUnit>
    <TextUnit id="7121" loc="11.45">inuidia laeta, et conlidens dissona corda</TextUnit>
    <TextUnit id="7122" loc="11.46">seditio. sed enim interea temeraria pubis</TextUnit>
    <TextUnit id="7123" loc="11.47">delicta augebat pollutior ipsa senectus.</TextUnit>
    <TextUnit id="7124" loc="11.48">nec, quos uile genus despectaque lucis origo</TextUnit>
    <TextUnit id="7125" loc="11.49">foedabat, sperare sibi et deposcere primi</TextUnit>
    <TextUnit id="7126" loc="11.50">deerant imperia ac patriae pereuntis habenas.</TextUnit>
    <TextUnit id="7127" loc="11.51">quin etiam exhilarare uiris conuiuia caede</TextUnit>
    <TextUnit id="7128" loc="11.52">mos olim et miscere epulis spectacula dira</TextUnit>
    <TextUnit id="7129" loc="11.53">certantum ferro, saepe et super ipsa cadentum</TextUnit>
    <TextUnit id="7130" loc="11.54">pocula, respersis non parco sanguine mensis.</TextUnit>
    <TextUnit id="7131" loc="11.55">Has astu adgressus quo uerteret acrius aegras</TextUnit>
    <TextUnit id="7132" loc="11.56">ad Tyrios mentes, quae nulla sorte daturam</TextUnit>
    <TextUnit id="7133" loc="11.57">certus erat Romam (neque enim impetrata uolebat)—</TextUnit>
    <TextUnit id="7134" loc="11.58">Pacuuio fuit haud obscurum crimine nomen—</TextUnit>
    <TextUnit id="7135" loc="11.59">hortatur summi partem deposcere iuris</TextUnit>
    <TextUnit id="7136" loc="11.60">atque alternatos sociato consule fasces</TextUnit>
    <TextUnit id="7137" loc="11.61">et, si partita renuant sedisse curuli</TextUnit>
    <TextUnit id="7138" loc="11.62">aequatumque decus geminasque uidere secures,</TextUnit>
    <TextUnit id="7139" loc="11.63">ultorem ante oculos atque ora astare repulsae.</TextUnit>
    <TextUnit id="7140" loc="11.64">ergo electa manus gressu fert dicta citato.</TextUnit>
    <TextUnit id="7141" loc="11.65">antistat cunctis praecellens Virrius ore,</TextUnit>
    <TextUnit id="7142" loc="11.66">sed genus obscurum nullique furore secundus.</TextUnit>
    <TextUnit id="7143" loc="11.67">qui postquam coetu patrum ingentique senatu</TextUnit>
    <TextUnit id="7144" loc="11.68">impia dementis uulgi ac uix tota profudit</TextUnit>
    <TextUnit id="7145" loc="11.69">consulta et tumidis incendit uocibus aures,</TextUnit>
    <TextUnit id="7146" loc="11.70">concordi fremitu renuentum effunditur asper</TextUnit>
    <TextUnit id="7147" loc="11.71">toto e concilio clamor, tum quisque fatigat</TextUnit>
    <TextUnit id="7148" loc="11.72">increpitans, uocumque tremit certamine templum.</TextUnit>
    <TextUnit id="7149" loc="11.73">Hic Torquatus, auum fronte aequauisse seuera</TextUnit>
    <TextUnit id="7150" loc="11.74">nobilis, Heu Capua portantes talia dicta</TextUnit>
    <TextUnit id="7151" loc="11.75">Romuleis durastis” ait succedere muris,</TextUnit>
    <TextUnit id="7152" loc="11.76">ad quos non ausi Carthago atque Hannibal arma</TextUnit>
    <TextUnit id="7153" loc="11.77">post Cannas adferre suas? numquamne per auris</TextUnit>
    <TextUnit id="7154" loc="11.78">it uestras, in Tarpeia cum sede Latini</TextUnit>
    <TextUnit id="7155" loc="11.79">orarent paria, haud uerbis, haud uoce, sed acri</TextUnit>
    <TextUnit id="7156" loc="11.80">propulsum dextra, qui tum mandata superbo</TextUnit>
    <TextUnit id="7157" loc="11.81">ore adportabat, tanto per limina templi</TextUnit>
    <TextUnit id="7158" loc="11.82">turbine praecipitem reuoluti corporis actum,</TextUnit>
    <TextUnit id="7159" loc="11.83">ut saeuo adflictus saxo spectante piaret</TextUnit>
    <TextUnit id="7160" loc="11.84">tristia dicta Ioue et lueret uerba impia leto?</TextUnit>
    <TextUnit id="7161" loc="11.85">en ego progenies eius, qui sede Tonantis</TextUnit>
    <TextUnit id="7162" loc="11.86">expulit orantem et nuda Capitolia consul</TextUnit>
    <TextUnit id="7163" loc="11.87">defendit dextra.” rabidum hinc palmasque uirorum</TextUnit>
    <TextUnit id="7164" loc="11.88">intentantem oculis proauitaque facta parantem</TextUnit>
    <TextUnit id="7165" loc="11.89">ut uidit maiore adeo crudescere motu,</TextUnit>
    <TextUnit id="7166" loc="11.90">excipit his frendens Fabius: Pro cuncta pudendi!</TextUnit>
    <TextUnit id="7167" loc="11.91">sedes, ecce, uacat, belli uiduata procella:</TextUnit>
    <TextUnit id="7168" loc="11.92">quem, quaeso, e uobis huic imposuisse paratis</TextUnit>
    <TextUnit id="7169" loc="11.93">inque locum Pauli quemnam datis? an tua, Virri,</TextUnit>
    <TextUnit id="7170" loc="11.94">prima atque ante alios sors, concedente senatu,</TextUnit>
    <TextUnit id="7171" loc="11.95">te citat ac nostris aequat iam purpura Brutis?</TextUnit>
    <TextUnit id="7172" loc="11.96">i, demens, i, quo tendis; tibi perfida fasces</TextUnit>
    <TextUnit id="7173" loc="11.97">det Carthago suos.” medio feruore loquentis</TextUnit>
    <TextUnit id="7174" loc="11.98">impatiens ultra gemitu cohibere furorem</TextUnit>
    <TextUnit id="7175" loc="11.99">fulminea toruum exclamat Marcellus ab ira:</TextUnit>
    <TextUnit id="7176" loc="11.100">Quae tandem et quam lenta tenet patientia mentem,</TextUnit>
    <TextUnit id="7177" loc="11.101">o confuse nimis Gradiui turbine Varro,</TextUnit>
    <TextUnit id="7178" loc="11.102">ut perferre queas furibunda insomnia consul?</TextUnit>
    <TextUnit id="7179" loc="11.103">nonne exturbatos iam dudum limine templi</TextUnit>
    <TextUnit id="7180" loc="11.104">praecipites agis ad portas, et discere cogis</TextUnit>
    <TextUnit id="7181" loc="11.105">semiuiros, quod sit nostro de more creati</TextUnit>
    <TextUnit id="7182" loc="11.106">consulis imperium? non umquam sobria pubes</TextUnit>
    <TextUnit id="7183" loc="11.107">et peritura breui, moneo, ocius urbe facesse.</TextUnit>
    <TextUnit id="7184" loc="11.108">muros ante tuos, ut par est, debita ductor</TextUnit>
    <TextUnit id="7185" loc="11.109">armatus responsa dabit.” consurgere cuncti</TextUnit>
    <TextUnit id="7186" loc="11.110">hinc pariter magnoque uiros clamore premebant.</TextUnit>
    <TextUnit id="7187" loc="11.111">necnon et foribus propere Campana iuuentus</TextUnit>
    <TextUnit id="7188" loc="11.112">extulit ipsa gradum, tantaeque dolore repulsae</TextUnit>
    <TextUnit id="7189" loc="11.113">concitus Hannibalem uoluebat Virrius ore.</TextUnit>
    <TextUnit id="7190" loc="11.114">Fuluius (huic nam spondebant praesagia mentis</TextUnit>
    <TextUnit id="7191" loc="11.115">uenturum decus, et Capuae pereuntis imago</TextUnit>
    <TextUnit id="7192" loc="11.116">iam tum erat ante oculos) Non si Carthaginis” inquit</TextUnit>
    <TextUnit id="7193" loc="11.117">ductorem uestris deuinctum colla catenis</TextUnit>
    <TextUnit id="7194" loc="11.118">Romam uictor agis, posthac intrare Quirini</TextUnit>
    <TextUnit id="7195" loc="11.119">sacratas dabitur sedes. tende ocius, oro,</TextUnit>
    <TextUnit id="7196" loc="11.120">quo mens aegra uocat.” referunt haec inde citati</TextUnit>
    <TextUnit id="7197" loc="11.121">mixta minis et torua trucis responsa senatus.</TextUnit>
    <TextUnit id="7198" loc="11.122">Tantane, omnipotens, caligine mersa latere</TextUnit>
    <TextUnit id="7199" loc="11.123">fata placet? ueniet quondam felicior aetas,</TextUnit>
    <TextUnit id="7200" loc="11.124">cum pia Campano gaudebit consule Roma</TextUnit>
    <TextUnit id="7201" loc="11.125">et per bella diu fasces perque arma negatos</TextUnit>
    <TextUnit id="7202" loc="11.126">ultro ad magnanimos referet secura nepotes.</TextUnit>
    <TextUnit id="7203" loc="11.127">poena superborum tamen haec durabit auorum,</TextUnit>
    <TextUnit id="7204" loc="11.128">quod non ante suos Capua ad suffragia mittet,</TextUnit>
    <TextUnit id="7205" loc="11.129">quam Carthago suos. Postquam nunc dicta senatus,</TextUnit>
    <TextUnit id="7206" loc="11.130">nunc facta exposuit, tum ueris falsa per artem</TextUnit>
    <TextUnit id="7207" loc="11.131">Virrius admiscens cecinit fatale cruenti</TextUnit>
    <TextUnit id="7208" loc="11.132">turbatis signum belli. furiata iuuentus</TextUnit>
    <TextUnit id="7209" loc="11.133">arma, arma Hannibalemque uolunt. ruit undique uulgus</TextUnit>
    <TextUnit id="7210" loc="11.134">et Poenos in tecta uocant. ingentia facta</TextUnit>
    <TextUnit id="7211" loc="11.135">Sidonii iuuenis celebrant: ut ruperit Alpes</TextUnit>
    <TextUnit id="7212" loc="11.136">Herculei socius decoris diuisque propinquas</TextUnit>
    <TextUnit id="7213" loc="11.137">transierit cursu rupes, ut caede referta</TextUnit>
    <TextUnit id="7214" loc="11.138">clauserit Eridani uictor uada, uictor ut idem</TextUnit>
    <TextUnit id="7215" loc="11.139">Lydia Romano turbarit stagna cruore,</TextUnit>
    <TextUnit id="7216" loc="11.140">ut Trebiae ripas aeterno nomine famae</TextUnit>
    <TextUnit id="7217" loc="11.141">tradiderit Paulumque idem inter proelia et idem</TextUnit>
    <TextUnit id="7218" loc="11.142">Flaminium, proceres rerum, demiserit umbris.</TextUnit>
    <TextUnit id="7219" loc="11.143">his super excisam primori Marte Saguntum</TextUnit>
    <TextUnit id="7220" loc="11.144">et iuga Pyrenes et Hiberum et sacra parentis</TextUnit>
    <TextUnit id="7221" loc="11.145">iuratumque uiro bellum puerilibus annis</TextUnit>
    <TextUnit id="7222" loc="11.146">accumulant. unum, ducibus tot caede peremptis,</TextUnit>
    <TextUnit id="7223" loc="11.147">tot fusis acie, stare inter proelia nullis</TextUnit>
    <TextUnit id="7224" loc="11.148">attactum telis. superum cum munere detur</TextUnit>
    <TextUnit id="7225" loc="11.149">huic sociare uiro dextras et foedere iungi,</TextUnit>
    <TextUnit id="7226" loc="11.150">fastus exanguis populi uanumque tumorem</TextUnit>
    <TextUnit id="7227" loc="11.151">nimirum Capua et dominatum perferat urbis,</TextUnit>
    <TextUnit id="7228" loc="11.152">ceu famulis fasces aequataque iura negantis?</TextUnit>
    <TextUnit id="7229" loc="11.153">prorsus enim tanto potiorem nomine habendum</TextUnit>
    <TextUnit id="7230" loc="11.154">Varronem, ut fugiat consul fulgentior ostro.</TextUnit>
    <TextUnit id="7231" loc="11.155">Talia iactantes iam lectam sorte parabant</TextUnit>
    <TextUnit id="7232" loc="11.156">mittere quae Tyrios adiungat foedere pubem.</TextUnit>
    <TextUnit id="7233" loc="11.157">sed non inuictum ponebat pectore robur</TextUnit>
    <TextUnit id="7234" loc="11.158">tum solum Decius Capuae decus. isque receptus</TextUnit>
    <TextUnit id="7235" loc="11.159">in medios coetus (neque enim differre dabatur)</TextUnit>
    <TextUnit id="7236" loc="11.160">Itis,” ait ciues, uiolanda ad iura parentum</TextUnit>
    <TextUnit id="7237" loc="11.161">damnatumque caput temerati foederis aris</TextUnit>
    <TextUnit id="7238" loc="11.162">iungitis hospitio? quae tanta obliuio recti?</TextUnit>
    <TextUnit id="7239" loc="11.163">magnum atque in magnis positum populisque uirisque</TextUnit>
    <TextUnit id="7240" loc="11.164">haud uersam ostentare fidem! nunc tempus inire</TextUnit>
    <TextUnit id="7241" loc="11.165">proelia pro Rutulis, nunc signa aciemque mouere,</TextUnit>
    <TextUnit id="7242" loc="11.166">dum trepidae res, et medicinam uulnera poscunt:</TextUnit>
    <TextUnit id="7243" loc="11.167">is locus officio, cum cessant prospera, cumque</TextUnit>
    <TextUnit id="7244" loc="11.168">dura ad opem Fortuna uocat. nam laeta fouere</TextUnit>
    <TextUnit id="7245" loc="11.169">haud quaquam magni est animi decus. huc, age, adeste.</TextUnit>
    <TextUnit id="7246" loc="11.170">noui dis animas similes et pectora magnis</TextUnit>
    <TextUnit id="7247" loc="11.171">numquam angusta malis. capiunt, mihi credite, Cannas</TextUnit>
    <TextUnit id="7248" loc="11.172">et Trasimenna uada et Pauli memorabile letum.</TextUnit>
    <TextUnit id="7249" loc="11.173">hi sunt qui uestris infixum moenibus hostem</TextUnit>
    <TextUnit id="7250" loc="11.174">deiecere manu et Capuam eripuere superbis</TextUnit>
    <TextUnit id="7251" loc="11.175">Samnitum iussis. hi sunt qui iura dedere</TextUnit>
    <TextUnit id="7252" loc="11.176">terrore expulso Sidicinaque bella remorunt.</TextUnit>
    <TextUnit id="7253" loc="11.177">quos fugitis socios? quosue additis? ille ego sanguis</TextUnit>
    <TextUnit id="7254" loc="11.178">Dardanius, cui sacra pater, cui nomina liquit</TextUnit>
    <TextUnit id="7255" loc="11.179">ab Ioue ducta Capys magno cognatus Iulo,</TextUnit>
    <TextUnit id="7256" loc="11.180">ille ego semihomines inter Nasamonas et inter</TextUnit>
    <TextUnit id="7257" loc="11.181">saeuum atque aequantem ritus Garamanta ferarum</TextUnit>
    <TextUnit id="7258" loc="11.182">Marmarico ponam tentoria mixtus alumno,</TextUnit>
    <TextUnit id="7259" loc="11.183">ductoremque feram, cui nunc pro foedere proque</TextUnit>
    <TextUnit id="7260" loc="11.184">iustitia est ensis solaeque e sanguine laudes?</TextUnit>
    <TextUnit id="7261" loc="11.185">non ita, non Decio permixtum fasque nefasque,</TextUnit>
    <TextUnit id="7262" loc="11.186">haec ut uelle queat. nullo nos inuida tanto</TextUnit>
    <TextUnit id="7263" loc="11.187">armauit Natura bono, quam ianua mortis</TextUnit>
    <TextUnit id="7264" loc="11.188">quod patet et uita non aequa exire potestas.”</TextUnit>
    <TextUnit id="7265" loc="11.189">Haec uana auersas Decius iactauit ad auris.</TextUnit>
    <TextUnit id="7266" loc="11.190">ast delecta manus iungebat foedera Poeno.</TextUnit>
    <TextUnit id="7267" loc="11.191">iamque aderat praemissa duci turbante tumultu</TextUnit>
    <TextUnit id="7268" loc="11.192">Autololes numerosa cohors. ipse agmine magno</TextUnit>
    <TextUnit id="7269" loc="11.193">festinata citus per campos signa mouebat.</TextUnit>
    <TextUnit id="7270" loc="11.194">et Decius: Nunc hora, uiri, nunc tempus. adeste,</TextUnit>
    <TextUnit id="7271" loc="11.195">dum Capua dignum, dum me duce dextera uindex</TextUnit>
    <TextUnit id="7272" loc="11.196">molitur facinus: procumbat barbara pubes.</TextUnit>
    <TextUnit id="7273" loc="11.197">pro se quisque alacres rapite hoc decus. hostis adire</TextUnit>
    <TextUnit id="7274" loc="11.198">si parat, obstructas praebete cadauere portas</TextUnit>
    <TextUnit id="7275" loc="11.199">et ferro purgate nefas. hic denique solus</TextUnit>
    <TextUnit id="7276" loc="11.200">eluerit sanguis maculatas crimine mentes.”</TextUnit>
    <TextUnit id="7277" loc="11.201">Dumque ea nequiquam non ulli laeta profatur,</TextUnit>
    <TextUnit id="7278" loc="11.202">audita asperitate uiri coeptoque feroci,</TextUnit>
    <TextUnit id="7279" loc="11.203">multa feta gerens ira praecordia, Poenus</TextUnit>
    <TextUnit id="7280" loc="11.204">astabat muris propereque accersere lectos</TextUnit>
    <TextUnit id="7281" loc="11.205">immitem castris Decium iubet. horrida uirtus</TextUnit>
    <TextUnit id="7282" loc="11.206">armatumque fide pectus rectique cupido</TextUnit>
    <TextUnit id="7283" loc="11.207">et maior Capua mens imperterrita mole</TextUnit>
    <TextUnit id="7284" loc="11.208">inuicta stabat toruoque minacia uultu</TextUnit>
    <TextUnit id="7285" loc="11.209">iussa ducis uerbisque etiam incessebat amaris.</TextUnit>
    <TextUnit id="7286" loc="11.210">quem Libyae rector tot signa, tot arma ferentis</TextUnit>
    <TextUnit id="7287" loc="11.211">spernentem increpitans magno clamore profatur:</TextUnit>
    <TextUnit id="7288" loc="11.212">Post Paulum, post Flaminium componimur, eheu,</TextUnit>
    <TextUnit id="7289" loc="11.213">uecordi Decio, mecum certasse uolenti</TextUnit>
    <TextUnit id="7290" loc="11.214">in decus et famam leti. rapite (ite citati)</TextUnit>
    <TextUnit id="7291" loc="11.215">signa, duces. pateatne mihi Campana uetante</TextUnit>
    <TextUnit id="7292" loc="11.216">urbs Decio, explorare libet, noua bella mouenti</TextUnit>
    <TextUnit id="7293" loc="11.217">cui patuere Alpes, saxa impellentia caelum</TextUnit>
    <TextUnit id="7294" loc="11.218">atque uni calcata deo.” suffuderat ora</TextUnit>
    <TextUnit id="7295" loc="11.219">sanguis et a toruo surgebant lumine flammae.</TextUnit>
    <TextUnit id="7296" loc="11.220">tum rictus spumans et anhelis faucibus acta</TextUnit>
    <TextUnit id="7297" loc="11.221">uersabant penitus dirum suspiria murmur.</TextUnit>
    <TextUnit id="7298" loc="11.222">sic urbem inuectus, toto comitante senatu</TextUnit>
    <TextUnit id="7299" loc="11.223">et uulgo ad spectanda ducis simul ora ruente,</TextUnit>
    <TextUnit id="7300" loc="11.224">effundit cunctam rabiem irarumque procellas.</TextUnit>
    <TextUnit id="7301" loc="11.225">Necnon et Decio propiora pericula mentem</TextUnit>
    <TextUnit id="7302" loc="11.226">flammarant, tempusque adeo cernebat adesse,</TextUnit>
    <TextUnit id="7303" loc="11.227">quo laudes ducis inuicti superaret inermis.</TextUnit>
    <TextUnit id="7304" loc="11.228">non illum fuga, non clausi occuluere penates,</TextUnit>
    <TextUnit id="7305" loc="11.229">sed liber, ueluti nullus penetrasset in urbem</TextUnit>
    <TextUnit id="7306" loc="11.230">Hannibal, intrepido seruauerat otia uultu,</TextUnit>
    <TextUnit id="7307" loc="11.231">cum iuuenem saeuis, horrendum, concitus armis</TextUnit>
    <TextUnit id="7308" loc="11.232">inuadit globus et pedibus sublime sedentis</TextUnit>
    <TextUnit id="7309" loc="11.233">ductoris sistit. tonat inde ferocibus alte</TextUnit>
    <TextUnit id="7310" loc="11.234">incessens uictor dictis: Solusne ruentem</TextUnit>
    <TextUnit id="7311" loc="11.235">fulcire ac reuocare paras a funere Romam,</TextUnit>
    <TextUnit id="7312" loc="11.236">o demens? en, qui diuum mihi munera tanta</TextUnit>
    <TextUnit id="7313" loc="11.237">eripiat. Decio prorsus seruabar inerti</TextUnit>
    <TextUnit id="7314" loc="11.238">uincendus, Decio imbelli, cui femina nulla</TextUnit>
    <TextUnit id="7315" loc="11.239">orta in Agenoreis nostrae Carthaginis oris</TextUnit>
    <TextUnit id="7316" loc="11.240">cesserit. huic agedum (nam cur indigna feramus</TextUnit>
    <TextUnit id="7317" loc="11.241">magnanimi?), miles, meritas innecte catenas.”</TextUnit>
    <TextUnit id="7318" loc="11.242">dixerat haec, necdum finem conuicia norant:</TextUnit>
    <TextUnit id="7319" loc="11.243">inlatus uelut armentis super ardua colla</TextUnit>
    <TextUnit id="7320" loc="11.244">cum sese imposuit uictorque immane sub ira</TextUnit>
    <TextUnit id="7321" loc="11.245">infremuit leo et immersis grauis unguibus haesit,</TextUnit>
    <TextUnit id="7322" loc="11.246">mandit anhelantem pendens ceruice iuuencum.</TextUnit>
    <TextUnit id="7323" loc="11.247">at Decius, dum uincla ligant, Necte ocius” inquit</TextUnit>
    <TextUnit id="7324" loc="11.248">(nam sic Hannibalem decet intrauisse) catenas,</TextUnit>
    <TextUnit id="7325" loc="11.249">foederis infausti pretium. sic uictima prorsus</TextUnit>
    <TextUnit id="7326" loc="11.250">digna cadit Decius. nec enim te sanguine laetum</TextUnit>
    <TextUnit id="7327" loc="11.251">humano sit fas caesis placasse iuuencis.</TextUnit>
    <TextUnit id="7328" loc="11.252">en dextra! en foedus! nondum tibi curia necdum</TextUnit>
    <TextUnit id="7329" loc="11.253">templorum intrati postes: iam panditur acri</TextUnit>
    <TextUnit id="7330" loc="11.254">imperio carcer. perge ac primordia tanta</TextUnit>
    <TextUnit id="7331" loc="11.255">accumula paribus factis. mihi fama sub umbras</TextUnit>
    <TextUnit id="7332" loc="11.256">te feret oppressum Capuae cecidisse ruinis.”</TextUnit>
    <TextUnit id="7333" loc="11.257">nec plura effari concessum. obnubitur atra</TextUnit>
    <TextUnit id="7334" loc="11.258">ueste caput, trahiturque ferox ante ora suorum.</TextUnit>
    <TextUnit id="7335" loc="11.259">Exin uictor ouans sedato pectore tandem</TextUnit>
    <TextUnit id="7336" loc="11.260">spectandis urbis tectis templisque serenos</TextUnit>
    <TextUnit id="7337" loc="11.261">laetus circumfert oculos et singula discit:</TextUnit>
    <TextUnit id="7338" loc="11.262">quis muris sator, et pubes sit quanta sub armis,</TextUnit>
    <TextUnit id="7339" loc="11.263">quot bello pateant argenti aerisque talenta,</TextUnit>
    <TextUnit id="7340" loc="11.264">nunc qualis frenata acies, nunc deinde pedestris</TextUnit>
    <TextUnit id="7341" loc="11.265">copia quanta uiris. monstrant Capitolia celsa</TextUnit>
    <TextUnit id="7342" loc="11.266">Stellatisque docent campos Cereremque benignam.</TextUnit>
    <TextUnit id="7343" loc="11.267">iamque diem ad metas defessis Phoebus Olympo</TextUnit>
    <TextUnit id="7344" loc="11.268">impellebat equis, fuscabat et Hesperos umbra</TextUnit>
    <TextUnit id="7345" loc="11.269">paulatim infusa properantem ad litora currum:</TextUnit>
    <TextUnit id="7346" loc="11.270">instituunt de more epulas festamque per urbem</TextUnit>
    <TextUnit id="7347" loc="11.271">regifice extructis celebrant conuiuia mensis.</TextUnit>
    <TextUnit id="7348" loc="11.272">ipse, deum cultu et sacro dignatus honore,</TextUnit>
    <TextUnit id="7349" loc="11.273">praecipuis multoque procul splendentibus ostro</TextUnit>
    <TextUnit id="7350" loc="11.274">accipitur sublime toris. non una ministri</TextUnit>
    <TextUnit id="7351" loc="11.275">turba gregis: posuisse dapes his addita cura,</TextUnit>
    <TextUnit id="7352" loc="11.276">his adolere focos, his ordine pocula ferre;</TextUnit>
    <TextUnit id="7353" loc="11.277">necnon et certis struitur penus. aspera mensa</TextUnit>
    <TextUnit id="7354" loc="11.278">pondera caelati fulgent antiquitus auri.</TextUnit>
    <TextUnit id="7355" loc="11.279">eripiunt flammae noctem, strepituque mouentum</TextUnit>
    <TextUnit id="7356" loc="11.280">murmurat alta domus. stupet inconsuetus opimae</TextUnit>
    <TextUnit id="7357" loc="11.281">Sidonius mensae miles faciemque superbi</TextUnit>
    <TextUnit id="7358" loc="11.282">ignotam luxus oculis mirantibus haurit.</TextUnit>
    <TextUnit id="7359" loc="11.283">uescitur ipse silens et tantos damnat honores</TextUnit>
    <TextUnit id="7360" loc="11.284">esse epulis facilesque coli tanto agmine mensas,</TextUnit>
    <TextUnit id="7361" loc="11.285">donec pulsa fames et Bacchi munera duram</TextUnit>
    <TextUnit id="7362" loc="11.286">laxarunt mentem. tum frontis reddita demum</TextUnit>
    <TextUnit id="7363" loc="11.287">laetitia, et positae grauiores pectore curae.</TextUnit>
    <TextUnit id="7364" loc="11.288">Personat Euboica Teuthras testudine, Cymes</TextUnit>
    <TextUnit id="7365" loc="11.289">incola, et obtusas immiti murmure saeuae</TextUnit>
    <TextUnit id="7366" loc="11.290">inter bella tubae permulcet cantibus auris.</TextUnit>
    <TextUnit id="7367" loc="11.453">namque chaos, caecam quondam sine sidere molem</TextUnit>
    <TextUnit id="7368" loc="11.454">non surgente die, ac mundum sine luce canebat.</TextUnit>
    <TextUnit id="7369" loc="11.455">tum deus ut liquidi disclusset stagna profundi</TextUnit>
    <TextUnit id="7370" loc="11.456">tellurisque globum media compage locasset;</TextUnit>
    <TextUnit id="7371" loc="11.457">ut celsum superis habitare dedisset Olympum,</TextUnit>
    <TextUnit id="7372" loc="11.458">castaque Saturni monstrabat saecula patris.</TextUnit>
    <TextUnit id="7373" loc="11.291">iamque Iouem et laetos per furta canebat amores</TextUnit>
    <TextUnit id="7374" loc="11.292">Electraeque toros Atlantidos, unde creatus</TextUnit>
    <TextUnit id="7375" loc="11.293">proles digna deum tum Dardanus, isque Tonanti</TextUnit>
    <TextUnit id="7376" loc="11.294">ut det Erichthonium magna de stirpe nepotem;</TextUnit>
    <TextUnit id="7377" loc="11.295">hinc Tros, hinc Ilus, generis tunc ordine longo</TextUnit>
    <TextUnit id="7378" loc="11.296">Assaracus, nulloque minor famaue manuue</TextUnit>
    <TextUnit id="7379" loc="11.297">tum Capys ut primis dederit sua nomina muris.</TextUnit>
    <TextUnit id="7380" loc="11.298">concelebrant plausu pariter Sidonia pubes</TextUnit>
    <TextUnit id="7381" loc="11.299">Campanaeque manus. ante omnis ductor honori</TextUnit>
    <TextUnit id="7382" loc="11.300">nominis augusto libat carchesia ritu;</TextUnit>
    <TextUnit id="7383" loc="11.301">cetera quem sequitur Bacchique e more liquorem</TextUnit>
    <TextUnit id="7384" loc="11.302">inrorat mensis turba ardescitque Lyaeo.</TextUnit>
    <TextUnit id="7385" loc="11.303">Interea, Tyrio resoluta in gaudia coetu</TextUnit>
    <TextUnit id="7386" loc="11.304">conuerso (neque enim, iuuenis non digne sileri,</TextUnit>
    <TextUnit id="7387" loc="11.305">tramittam tua coepta libens famamque negabo</TextUnit>
    <TextUnit id="7388" loc="11.306">quamquam imperfectis, magnae tamen indolis, ausis),</TextUnit>
    <TextUnit id="7389" loc="11.307">mens una, inuiolata mero nullisque uenenis</TextUnit>
    <TextUnit id="7390" loc="11.308">potandi exarmata decus, pugnaeque necisque</TextUnit>
    <TextUnit id="7391" loc="11.309">Sidoniae tacito uoluebat pectore molem.</TextUnit>
    <TextUnit id="7392" loc="11.310">quoque esset miranda magis tam sacra libido,</TextUnit>
    <TextUnit id="7393" loc="11.311">Pacuuio genitus patrias damnauerat artis.</TextUnit>
    <TextUnit id="7394" loc="11.312">is uariis oneratum epulis atque atria tardo</TextUnit>
    <TextUnit id="7395" loc="11.313">linquentem gressu comitatus pone parentem,</TextUnit>
    <TextUnit id="7396" loc="11.314">postquam posse datum meditata aperire nouosque</TextUnit>
    <TextUnit id="7397" loc="11.315">pandere conatus, et liber parte relicta</TextUnit>
    <TextUnit id="7398" loc="11.316">tectorum a tergo patuit locus, Accipe digna</TextUnit>
    <TextUnit id="7399" loc="11.317">et Capua et nobis” inquit consulta:” (togaque</TextUnit>
    <TextUnit id="7400" loc="11.318">armatum amota nudat latus) hoc ego bellum</TextUnit>
    <TextUnit id="7401" loc="11.319">conficere ense paro atque auulsum ferre Tonanti</TextUnit>
    <TextUnit id="7402" loc="11.320">rectoris Libyci uictor caput. hic erit ille,</TextUnit>
    <TextUnit id="7403" loc="11.321">qui polluta dolis iam foedera sanciet, ensis.</TextUnit>
    <TextUnit id="7404" loc="11.322">si perferre nequit spectacula tanta senectus</TextUnit>
    <TextUnit id="7405" loc="11.323">et tremit inceptis lasso maioribus aeuo,</TextUnit>
    <TextUnit id="7406" loc="11.324">at tu securis concede penatibus et me</TextUnit>
    <TextUnit id="7407" loc="11.325">linque meae menti. summum quod credis et aequas</TextUnit>
    <TextUnit id="7408" loc="11.326">Hannibalem superis, o quantum nomine maior</TextUnit>
    <TextUnit id="7409" loc="11.327">iam Poeno tibi natus erit!” uibrabat ab ore</TextUnit>
    <TextUnit id="7410" loc="11.328">ignis atrox, animusque uiri iam bella gerebat,</TextUnit>
    <TextUnit id="7411" loc="11.329">cum senior, tanti pondus conaminis aegra</TextUnit>
    <TextUnit id="7412" loc="11.330">iam dudum uix aure ferens, tremebundus ibidem</TextUnit>
    <TextUnit id="7413" loc="11.331">sternitur et pedibus crebro pauida oscula figens:</TextUnit>
    <TextUnit id="7414" loc="11.332">Per si quid superest uitae, per iura parentis</TextUnit>
    <TextUnit id="7415" loc="11.333">perque tuam nostra potiorem, nate, salutem,</TextUnit>
    <TextUnit id="7416" loc="11.334">absiste inceptis, oro, ne sanguine cernam</TextUnit>
    <TextUnit id="7417" loc="11.335">polluta hospitia ac tabo repleta cruento</TextUnit>
    <TextUnit id="7418" loc="11.336">pocula et euersas pugnae certamine mensas.</TextUnit>
    <TextUnit id="7419" loc="11.337">tune illum, quem non acies, non moenia et urbes</TextUnit>
    <TextUnit id="7420" loc="11.338">ferre ualent, cum frons propior lumenque corusco</TextUnit>
    <TextUnit id="7421" loc="11.339">igne micat, tune illa uiri quae uertice fundit</TextUnit>
    <TextUnit id="7422" loc="11.340">fulmina pertuleris, si uiso intorserit ense</TextUnit>
    <TextUnit id="7423" loc="11.341">diram, qua uertit per campos agmina, uocem?</TextUnit>
    <TextUnit id="7424" loc="11.342">fallit te, mensas inter quod credis inermem.</TextUnit>
    <TextUnit id="7425" loc="11.343">tot bellis quaesita uiro, tot caedibus armat</TextUnit>
    <TextUnit id="7426" loc="11.344">maiestas aeterna ducem. si admoueris ora,</TextUnit>
    <TextUnit id="7427" loc="11.345">Cannas et Trebiam ante oculos Trasimennaque busta</TextUnit>
    <TextUnit id="7428" loc="11.346">et Pauli stare ingentem miraberis umbram.</TextUnit>
    <TextUnit id="7429" loc="11.347">quid? tanto in casu comitum iuxtaque iacentum</TextUnit>
    <TextUnit id="7430" loc="11.348">torpebunt dextrae? parce, oro, et desine uelle,</TextUnit>
    <TextUnit id="7431" loc="11.349">cui nequeas uictor superesse. an tristia uincla</TextUnit>
    <TextUnit id="7432" loc="11.350">et Decius non erudiunt componere mentem?”</TextUnit>
    <TextUnit id="7433" loc="11.351">Talia commemorans, famae maioris amore</TextUnit>
    <TextUnit id="7434" loc="11.352">flagrantem ut uidit iuuenem surdumque timori,</TextUnit>
    <TextUnit id="7435" loc="11.353">Nil ultra posco, refer in conuiuia gressum;</TextUnit>
    <TextUnit id="7436" loc="11.354">approperemus:” ait non iam tibi pectora pubis</TextUnit>
    <TextUnit id="7437" loc="11.355">Sidoniae fodienda manu tutantia regem:</TextUnit>
    <TextUnit id="7438" loc="11.356">hoc iugulo dextram explora. namque haec tibi ferrum,</TextUnit>
    <TextUnit id="7439" loc="11.357">si Poenum inuasisse paras, per uiscera ferrum</TextUnit>
    <TextUnit id="7440" loc="11.358">nostra est ducendum. tardam ne sperne senectam.</TextUnit>
    <TextUnit id="7441" loc="11.359">opponam membra atque ensem extorquere negatum</TextUnit>
    <TextUnit id="7442" loc="11.360">morte mea eripiam.” lacrimae tunc ore profusae,</TextUnit>
    <TextUnit id="7443" loc="11.361">et magna superum cura seruatus in arma</TextUnit>
    <TextUnit id="7444" loc="11.362">Scipiadae Poenus, nec tantum fata dederunt</TextUnit>
    <TextUnit id="7445" loc="11.363">externa peragi dextra. pulcherrimus irae</TextUnit>
    <TextUnit id="7446" loc="11.364">et dignus fieri compos memorabilis ausi,</TextUnit>
    <TextUnit id="7447" loc="11.365">amisit quantam posito conamine laudem,</TextUnit>
    <TextUnit id="7448" loc="11.366">cui tantum est uoluisse decus. tum reddere sese</TextUnit>
    <TextUnit id="7449" loc="11.367">festinant epulis et tristia fronte serenant,</TextUnit>
    <TextUnit id="7450" loc="11.368">donec laeta uirum soluit conuiuia somnus.</TextUnit>
    <TextUnit id="7451" loc="11.369">Postera lux Phaethontis equos proferre parabat,</TextUnit>
    <TextUnit id="7452" loc="11.370">iam rapido summis curru splendente sub undis,</TextUnit>
    <TextUnit id="7453" loc="11.371">et iuuenis magno generatus Hamilcare duras</TextUnit>
    <TextUnit id="7454" loc="11.372">iam dudum exercet curas. Carthaginis arces</TextUnit>
    <TextUnit id="7455" loc="11.373">ire ferox Mago et patribus portare iubetur</TextUnit>
    <TextUnit id="7456" loc="11.374">nuntius acta ducis. praeda et captiua leguntur</TextUnit>
    <TextUnit id="7457" loc="11.375">corpora dereptaeque uiris sub Marte cruento</TextUnit>
    <TextUnit id="7458" loc="11.376">exuuiae, fausti superis libamina belli.</TextUnit>
    <TextUnit id="7459" loc="11.377">altera curarum Libycis dimittitur oris</TextUnit>
    <TextUnit id="7460" loc="11.378">heu Decius, reduci lentas seruatus ad iras,</TextUnit>
    <TextUnit id="7461" loc="11.379">ni poenae iuuenem indignae miseratus ab alto</TextUnit>
    <TextUnit id="7462" loc="11.380">Iuppiter antiquam Batti uertisset ad urbem.</TextUnit>
    <TextUnit id="7463" loc="11.381">hic Pellaea uirum Ptolomaei sceptra uehentum</TextUnit>
    <TextUnit id="7464" loc="11.382">eripuere minis, resolutaque uincula collo.</TextUnit>
    <TextUnit id="7465" loc="11.383">atque eadem uitae custos mox deinde quieto</TextUnit>
    <TextUnit id="7466" loc="11.384">accepit tellus ossa inuiolata sepulchro.</TextUnit>
    <TextUnit id="7467" loc="11.385">Nec Venerem interea fugit exoptabile tempus</TextUnit>
    <TextUnit id="7468" loc="11.386">Poenorum mentes caeco per laeta premendi</TextUnit>
    <TextUnit id="7469" loc="11.387">exitio et luxu corda importuna domandi.</TextUnit>
    <TextUnit id="7470" loc="11.388">spargere tela manu passim fallentia natis</TextUnit>
    <TextUnit id="7471" loc="11.389">imperat et tacitas in pectora mittere flammas.</TextUnit>
    <TextUnit id="7472" loc="11.390">tum pueris dulce adridens: Eat improba Iuno</TextUnit>
    <TextUnit id="7473" loc="11.391">et nos (nec mirum, quid enim sumus?) acta secundis</TextUnit>
    <TextUnit id="7474" loc="11.392">despiciat. ualet illa manu, ualet illa lacertis:</TextUnit>
    <TextUnit id="7475" loc="11.393">paruula nos arcu puerili spicula sensim</TextUnit>
    <TextUnit id="7476" loc="11.394">fundimus, et nullus nostro de uulnere sanguis.</TextUnit>
    <TextUnit id="7477" loc="11.395">uerum, agite, o mea turba, precor (nunc tempus), adeste</TextUnit>
    <TextUnit id="7478" loc="11.396">et Tyriam pubem tacitis exurite telis.</TextUnit>
    <TextUnit id="7479" loc="11.397">amplexu multoque mero somnoque uirorum</TextUnit>
    <TextUnit id="7480" loc="11.398">profliganda acies, quam non perfregerit ensis,</TextUnit>
    <TextUnit id="7481" loc="11.399">non ignes, non immissis Gradiuus habenis.</TextUnit>
    <TextUnit id="7482" loc="11.400">combibat inlapsos ductor per uiscera luxus,</TextUnit>
    <TextUnit id="7483" loc="11.401">nec pudeat picto fultum iacuisse cubili,</TextUnit>
    <TextUnit id="7484" loc="11.402">nec crinem Assyrio perfundere pugnet amomo.</TextUnit>
    <TextUnit id="7485" loc="11.403">ille sub hiberno somnos educere caelo</TextUnit>
    <TextUnit id="7486" loc="11.404">iactator tectis malit consumere noctes,</TextUnit>
    <TextUnit id="7487" loc="11.405">ac ponat ritus uescendi saepe citato</TextUnit>
    <TextUnit id="7488" loc="11.406">dum residet sub casside equo, discatque Lyaeo</TextUnit>
    <TextUnit id="7489" loc="11.407">imbellem donare diem. tum deinde madenti</TextUnit>
    <TextUnit id="7490" loc="11.408">post epulas sit grata chelys, segnisque soporas</TextUnit>
    <TextUnit id="7491" loc="11.409">aut nostro uigiles ducat sub numine noctes.”</TextUnit>
    <TextUnit id="7492" loc="11.410">Haec postquam Venus, adplaudit lasciuus et alto</TextUnit>
    <TextUnit id="7493" loc="11.411">mittit se caelo niueis exercitus alis.</TextUnit>
    <TextUnit id="7494" loc="11.412">sentit flammiferas pubes Maurusia pennas,</TextUnit>
    <TextUnit id="7495" loc="11.413">et pariter fusis tepuerunt pectora telis.</TextUnit>
    <TextUnit id="7496" loc="11.414">Bacchi dona uolunt epulasque et carmina rursus</TextUnit>
    <TextUnit id="7497" loc="11.415">Pieria liquefacta lyra. non acer aperto</TextUnit>
    <TextUnit id="7498" loc="11.416">desudat campo sonipes, non ulla per auras</TextUnit>
    <TextUnit id="7499" loc="11.417">lancea nudatos exercet torta lacertos.</TextUnit>
    <TextUnit id="7500" loc="11.418">mollitae flammis lymphae languentia somno</TextUnit>
    <TextUnit id="7501" loc="11.419">membra fouent, miserisque bonis perit horrida uirtus.</TextUnit>
    <TextUnit id="7502" loc="11.420">ipse etiam, adflatus fallente Cupidine, ductor</TextUnit>
    <TextUnit id="7503" loc="11.421">instaurat mensas dapibus repetitque uolentum</TextUnit>
    <TextUnit id="7504" loc="11.422">hospitia et patrias paulatim decolor artis</TextUnit>
    <TextUnit id="7505" loc="11.423">exuit, occulta mentem uitiante sagitta.</TextUnit>
    <TextUnit id="7506" loc="11.424">altera iam patria atque aequo sub honore uocatur</TextUnit>
    <TextUnit id="7507" loc="11.425">altera Carthago Capua, intactumque secundae</TextUnit>
    <TextUnit id="7508" loc="11.426">fortunae ingenium uitia adlectantia quassant.</TextUnit>
    <TextUnit id="7509" loc="11.427">nec luxus ullus mersaeque libidine uitae</TextUnit>
    <TextUnit id="7510" loc="11.428">Campanis modus: accumulant uariasque per artis</TextUnit>
    <TextUnit id="7511" loc="11.429">scaenarum certant epulas distinguere ludo,</TextUnit>
    <TextUnit id="7512" loc="11.430">ut strepit assidue Phrygiam ad Nilotica loton</TextUnit>
    <TextUnit id="7513" loc="11.431">†Memphis Amyclaeo passim lasciua Canopo.</TextUnit>
    <TextUnit id="7514" loc="11.432">inprimis dulcem, Poeno laetante, per auris</TextUnit>
    <TextUnit id="7515" loc="11.433">nunc uoce infundit Teuthras, nunc pectine cantum.</TextUnit>
    <TextUnit id="7516" loc="11.434">isque ubi mirantem resonantia pollice fila</TextUnit>
    <TextUnit id="7517" loc="11.435">ductorem uidit Libyae, canere inde superbas</TextUnit>
    <TextUnit id="7518" loc="11.436">Aoniae laudes sensim testudinis orsus,</TextUnit>
    <TextUnit id="7519" loc="11.437">concordem citharae mouit per carmina linguam</TextUnit>
    <TextUnit id="7520" loc="11.438">uincere linquentis uitam quae possit olores,</TextUnit>
    <TextUnit id="7521" loc="11.439">atque haec e multis carpsit mollissima mensae:</TextUnit>
    <TextUnit id="7522" loc="11.440">Argolicis quondam populis, mirabile dictu,</TextUnit>
    <TextUnit id="7523" loc="11.441">exaudita chelys lapidem testudine felix</TextUnit>
    <TextUnit id="7524" loc="11.442">ducere et in muris posuisse uolentia saxa.</TextUnit>
    <TextUnit id="7525" loc="11.443">haec Amphionio uallauit pectine Thebas</TextUnit>
    <TextUnit id="7526" loc="11.444">ac silice aggeribus per se scandente uocatis</TextUnit>
    <TextUnit id="7527" loc="11.445">iussit in immensum cantatas surgere turris.</TextUnit>
    <TextUnit id="7528" loc="11.446">altera turbatum plectro moderata profundum</TextUnit>
    <TextUnit id="7529" loc="11.447">et tenuit phocas et in omni Protea forma</TextUnit>
    <TextUnit id="7530" loc="11.448">traxit et aequoreo portauit Ariona dorso.</TextUnit>
    <TextUnit id="7531" loc="11.449">iam quae Peliaca formabat rupe canendo</TextUnit>
    <TextUnit id="7532" loc="11.450">heroum mentes et magni pectora Achillis,</TextUnit>
    <TextUnit id="7533" loc="11.451">Centauro dilecta chelys, compesceret iras</TextUnit>
    <TextUnit id="7534" loc="11.452">percussa fide uel pelagi uel tristis Auerni.</TextUnit>
    <TextUnit id="7535" loc="11.459">sed quos pulsabat Riphaeum ad Strymona, nerui,</TextUnit>
    <TextUnit id="7536" loc="11.460">auditus superis, auditus manibus Orpheus,</TextUnit>
    <TextUnit id="7537" loc="11.461">emerito fulgent clara inter sidera caelo.</TextUnit>
    <TextUnit id="7538" loc="11.462">hunc etiam mater, tota comitante sororum</TextUnit>
    <TextUnit id="7539" loc="11.463">Aonidum turba, mater mirata canentem.</TextUnit>
    <TextUnit id="7540" loc="11.464">non illo Pangaea iuga aut Mauortius Haemus,</TextUnit>
    <TextUnit id="7541" loc="11.465">non illo modulante sonos stetit ultima Thrace:</TextUnit>
    <TextUnit id="7542" loc="11.466">cum siluis uenere ferae, cum montibus amnes,</TextUnit>
    <TextUnit id="7543" loc="11.467">immemor et dulcis nidi positoque uolatu</TextUnit>
    <TextUnit id="7544" loc="11.468">non mota uolucris captiua pependit in aethra.</TextUnit>
    <TextUnit id="7545" loc="11.469">quin etiam, Pagasaea ratis, cum caerula nondum</TextUnit>
    <TextUnit id="7546" loc="11.470">cognita terrerent pontoque intrare negarent,</TextUnit>
    <TextUnit id="7547" loc="11.471">ad puppim sacrae, cithara eliciente, carinae</TextUnit>
    <TextUnit id="7548" loc="11.472">adductum cantu uenit mare. pallida regna</TextUnit>
    <TextUnit id="7549" loc="11.473">Bistonius uates flammisque Acheronta sonantem</TextUnit>
    <TextUnit id="7550" loc="11.474">placauit plectro et fixit reuolubile saxum.</TextUnit>
    <TextUnit id="7551" loc="11.475">o dirae Ciconum matres Geticique furores</TextUnit>
    <TextUnit id="7552" loc="11.476">et damnata deis Rhodope! tulit ora reuulsa</TextUnit>
    <TextUnit id="7553" loc="11.477">in pontum, ripis utraque sequentibus, Hebrus.</TextUnit>
    <TextUnit id="7554" loc="11.478">tum quoque, cum rapidi caput a ceruice recisum</TextUnit>
    <TextUnit id="7555" loc="11.479">portarent fluctus, subito emicuere per undas</TextUnit>
    <TextUnit id="7556" loc="11.480">ad murmur cete toto exultantia ponto.”</TextUnit>
    <TextUnit id="7557" loc="11.481">Sic tunc Pierius bellis durata uirorum</TextUnit>
    <TextUnit id="7558" loc="11.482">pectora Castalio frangebat carmine Teuthras.</TextUnit>
    <TextUnit id="7559" loc="11.483">interea placida attulerant iam flamina terris</TextUnit>
    <TextUnit id="7560" loc="11.484">Magonem Libycis. lauro redimita subibat</TextUnit>
    <TextUnit id="7561" loc="11.485">optatos puppis portus, pelagoque micabant</TextUnit>
    <TextUnit id="7562" loc="11.486">captiua arma procul celsa fulgentia prora.</TextUnit>
    <TextUnit id="7563" loc="11.487">at patulo surgens iam dudum ex aequore late</TextUnit>
    <TextUnit id="7564" loc="11.488">nauticus implebat resonantia litora clamor,</TextUnit>
    <TextUnit id="7565" loc="11.489">et simul adductis percussa ad pectora tonsis</TextUnit>
    <TextUnit id="7566" loc="11.490">centeno fractus spumabat uerbere pontus.</TextUnit>
    <TextUnit id="7567" loc="11.491">nec lentum in medios rapienda ad gaudia uulgus</TextUnit>
    <TextUnit id="7568" loc="11.492">procurrit fluctus, elataque turba fauore</TextUnit>
    <TextUnit id="7569" loc="11.493">certatim ingenti celebrat noua gaudia plausu.</TextUnit>
    <TextUnit id="7570" loc="11.494">aequatur rector diuis: illum undique matres,</TextUnit>
    <TextUnit id="7571" loc="11.495">illum turba minor moniti gaudere nepotes,</TextUnit>
    <TextUnit id="7572" loc="11.496">et senior manus et iuxta populusque patresque</TextUnit>
    <TextUnit id="7573" loc="11.497">mactatis superum dignantur honore iuuencis.</TextUnit>
    <TextUnit id="7574" loc="11.498">sic patriam Mago et portas ingressus ouantis</TextUnit>
    <TextUnit id="7575" loc="11.499">fraternae laudis fama. ruit inde senatus,</TextUnit>
    <TextUnit id="7576" loc="11.500">et multo patrum stipatur curia coetu.</TextUnit>
    <TextUnit id="7577" loc="11.501">tum diuos ueneratus auum de more uetusto</TextUnit>
    <TextUnit id="7578" loc="11.502">Martem” ait egregium et fractas, quis Itala tellus</TextUnit>
    <TextUnit id="7579" loc="11.503">nitebatur, opes, pars ipse haud parua laborum,</TextUnit>
    <TextUnit id="7580" loc="11.504">nuntio. pugnatum superis in uota secundis.</TextUnit>
    <TextUnit id="7581" loc="11.505">est locus, Aetoli signat quem gloria regis,</TextUnit>
    <TextUnit id="7582" loc="11.506">possessus quondam prisca inter saecula Dauno.</TextUnit>
    <TextUnit id="7583" loc="11.507">umentis rapido circumdat gurgite campos</TextUnit>
    <TextUnit id="7584" loc="11.508">Aufidus et stagnis intercipit arua refusis,</TextUnit>
    <TextUnit id="7585" loc="11.509">mox fluctus ferit Hadriacos magnoque fragore</TextUnit>
    <TextUnit id="7586" loc="11.510">cedentem impellit retrorsus in aequora pontum.</TextUnit>
    <TextUnit id="7587" loc="11.511">hic Varro et magnum Latia inter nomina Paulus</TextUnit>
    <TextUnit id="7588" loc="11.512">nomen, quis rerum ducibus permissa potestas,</TextUnit>
    <TextUnit id="7589" loc="11.513">uixdum depulsa nigrae caligine noctis</TextUnit>
    <TextUnit id="7590" loc="11.514">inuadunt campum et late fulgentibus armis</TextUnit>
    <TextUnit id="7591" loc="11.515">accendunt ultro lucem surgentis Eoi.</TextUnit>
    <TextUnit id="7592" loc="11.516">nos contra (nam germanum furor acer agebat</TextUnit>
    <TextUnit id="7593" loc="11.517">optatae pugnae) castris cita signa mouemus.</TextUnit>
    <TextUnit id="7594" loc="11.518">intremit et tellus et pulsus mugit Olympus.</TextUnit>
    <TextUnit id="7595" loc="11.519">hic fluuium et campos abscondit caede uirorum</TextUnit>
    <TextUnit id="7596" loc="11.520">ductor, quo numquam maiorem ad bella tulerunt</TextUnit>
    <TextUnit id="7597" loc="11.521">rectorem terrae. uidi cum turbine saeuo</TextUnit>
    <TextUnit id="7598" loc="11.522">Ausonia et sonitu bellantis fusa per agros</TextUnit>
    <TextUnit id="7599" loc="11.523">uni terga daret. uidi cum Varro citato</TextUnit>
    <TextUnit id="7600" loc="11.524">auferretur equo, proiectis degener armis.</TextUnit>
    <TextUnit id="7601" loc="11.525">quin et magnanimum perfosso corpore telis</TextUnit>
    <TextUnit id="7602" loc="11.526">strage super socium uidi te, Paule, cadentem.</TextUnit>
    <TextUnit id="7603" loc="11.527">Aegatis ille et seruilia foedera larga</TextUnit>
    <TextUnit id="7604" loc="11.528">ultus caede dies: non plus optasse liberet</TextUnit>
    <TextUnit id="7605" loc="11.529">quam tum concessit dexter deus. altera iam lux</TextUnit>
    <TextUnit id="7606" loc="11.530">si talis redeat, populis sis omnibus una</TextUnit>
    <TextUnit id="7607" loc="11.531">tum, Carthago, caput terrasque colare per omnis.</TextUnit>
    <TextUnit id="7608" loc="11.532">testes hi stragis, quos signum inlustre superbis</TextUnit>
    <TextUnit id="7609" loc="11.533">mos laeua gestare uiris.” tum funditur ante</TextUnit>
    <TextUnit id="7610" loc="11.534">ora admirantum praefulgens anulus auro</TextUnit>
    <TextUnit id="7611" loc="11.535">datque fidem uerbis haud paruo insignis aceruo.</TextUnit>
    <TextUnit id="7612" loc="11.536">hinc iterum repetens, Restat nunc sedibus imis</TextUnit>
    <TextUnit id="7613" loc="11.537">uertenda atque aequanda solo iam subruta Roma.</TextUnit>
    <TextUnit id="7614" loc="11.538">adnitamur:” ait uires refouete tot haustas</TextUnit>
    <TextUnit id="7615" loc="11.539">casibus, et pateant non parca aeraria dextris</TextUnit>
    <TextUnit id="7616" loc="11.540">quas emimus bello. defit iam belua, tristis</TextUnit>
    <TextUnit id="7617" loc="11.541">Ausoniis terror, necnon alimenta fatigant.”</TextUnit>
    <TextUnit id="7618" loc="11.542">Atque ea dum memorat, toruo conuersus in ora</TextUnit>
    <TextUnit id="7619" loc="11.543">Hannonis uultu, quem gliscens gloria prauum</TextUnit>
    <TextUnit id="7620" loc="11.544">ductoris studio iam dudum agitabat acerbo:</TextUnit>
    <TextUnit id="7621" loc="11.545">Iamne tibi dextras inceptaque nostra probamus?</TextUnit>
    <TextUnit id="7622" loc="11.546">iam fas Dardanio me non seruire colono?</TextUnit>
    <TextUnit id="7623" loc="11.547">anne iterum Hannibalem dedi placet? atra ueneno</TextUnit>
    <TextUnit id="7624" loc="11.548">inuidiae nigroque undantia pectora felle,</TextUnit>
    <TextUnit id="7625" loc="11.549">tandem tot titulis totque exorata tropaeis,</TextUnit>
    <TextUnit id="7626" loc="11.550">infelix muta. dextra en, en dextera, quam tu</TextUnit>
    <TextUnit id="7627" loc="11.551">Aeneadis lacerare dabas, et litora et amnes</TextUnit>
    <TextUnit id="7628" loc="11.552">et stagna et latos impleuit sanguine campos.”</TextUnit>
    <TextUnit id="7629" loc="11.553">haec Mago, atque animos fauor haud obscurus alebat.</TextUnit>
    <TextUnit id="7630" loc="11.554">Cui, simul inuidia atque ira stimulantibus, Hannon:</TextUnit>
    <TextUnit id="7631" loc="11.555">Talia uesani iuuenis conuicia miror</TextUnit>
    <TextUnit id="7632" loc="11.556">haud equidem: tumet ingenio, fraternaque corda</TextUnit>
    <TextUnit id="7633" loc="11.557">non tarde agnoscas et uirus futtile linguae.</TextUnit>
    <TextUnit id="7634" loc="11.558">qui ne mutatum uanis absistere credat,</TextUnit>
    <TextUnit id="7635" loc="11.559">nunc pacem orandum, nunc improba foedere rupto</TextUnit>
    <TextUnit id="7636" loc="11.560">arma reponendum et bellum exitiale cauendum</TextUnit>
    <TextUnit id="7637" loc="11.561">auctor ego. atque adeo uosmet perpendite, quaeso,</TextUnit>
    <TextUnit id="7638" loc="11.562">quid ferat: haud aliud nobis censere relictum est.</TextUnit>
    <TextUnit id="7639" loc="11.563">tela, uiros, aurum, classis, alimenta precatur</TextUnit>
    <TextUnit id="7640" loc="11.564">belligeramque feram. uictus non plura dedissem.</TextUnit>
    <TextUnit id="7641" loc="11.565">sanguine Dardanio Rutulos saturauimus agros,</TextUnit>
    <TextUnit id="7642" loc="11.566">et iacet in campis Latium. deponere curas</TextUnit>
    <TextUnit id="7643" loc="11.567">tandem ergo, bone, da uictor, liceatque sedere</TextUnit>
    <TextUnit id="7644" loc="11.568">in patria, liceat non exhaurire rapacis</TextUnit>
    <TextUnit id="7645" loc="11.569">impensis belli uacuatos saepe penates.</TextUnit>
    <TextUnit id="7646" loc="11.570">nunc en, nunc, inquam (falsa ut praesagia nostra</TextUnit>
    <TextUnit id="7647" loc="11.571">sint, oro, mensque augurio ludatur inani),</TextUnit>
    <TextUnit id="7648" loc="11.572">haud procul est funesta dies. atrocia noui</TextUnit>
    <TextUnit id="7649" loc="11.573">corda ac prospicio natas e cladibus iras.</TextUnit>
    <TextUnit id="7650" loc="11.574">uos ego, uos metuo, Cannae. summittite signa</TextUnit>
    <TextUnit id="7651" loc="11.575">atque adeo temptate, agedum, ac deposcite pacem:</TextUnit>
    <TextUnit id="7652" loc="11.576">non dabitur. parat ille dolor, mihi credite, maius</TextUnit>
    <TextUnit id="7653" loc="11.577">exitium accepto, citiusque haec foedera uictor</TextUnit>
    <TextUnit id="7654" loc="11.578">quam uictus dabit. atque adeo, qui tanta superbo</TextUnit>
    <TextUnit id="7655" loc="11.579">facta sonas ore et spumanti turbine perflas</TextUnit>
    <TextUnit id="7656" loc="11.580">ignorantum aures, dic, en, germanus in armis</TextUnit>
    <TextUnit id="7657" loc="11.581">ille tuus par Gradiuo, per saecula tellus</TextUnit>
    <TextUnit id="7658" loc="11.582">cui similem numquam ductorem in bella creauit,</TextUnit>
    <TextUnit id="7659" loc="11.583">moenia Romuleae cur nondum uiderit urbis?</TextUnit>
    <TextUnit id="7660" loc="11.584">scilicet e gremio matrum rapiamus in hostem</TextUnit>
    <TextUnit id="7661" loc="11.585">nondum portandis habiles grauioribus armis,</TextUnit>
    <TextUnit id="7662" loc="11.586">aeratas iussi texamus mille carinas,</TextUnit>
    <TextUnit id="7663" loc="11.587">atque omnis Libyae quaeratur belua terris,</TextUnit>
    <TextUnit id="7664" loc="11.588">ut longa imperia atque armatos proroget annos</TextUnit>
    <TextUnit id="7665" loc="11.589">Hannibal et regnum trahat usque in tempora fati?</TextUnit>
    <TextUnit id="7666" loc="11.590">uos uero (neque enim occulto circumdamur astu)</TextUnit>
    <TextUnit id="7667" loc="11.591">ne dulcis spoliate domos, castrisque potentum</TextUnit>
    <TextUnit id="7668" loc="11.592">atque opibus sancite modum. pax optima rerum</TextUnit>
    <TextUnit id="7669" loc="11.593">quas homini nouisse datum est, pax una triumphis</TextUnit>
    <TextUnit id="7670" loc="11.594">innumeris potior, pax custodire salutem</TextUnit>
    <TextUnit id="7671" loc="11.595">et ciuis aequare potens reuocetur in arcis</TextUnit>
    <TextUnit id="7672" loc="11.596">tandem Sidonias, et fama fugetur ab urbe</TextUnit>
    <TextUnit id="7673" loc="11.597">perfidiae, Phoenissa, tua. si tanta libido</TextUnit>
    <TextUnit id="7674" loc="11.598">armorum tenet atque enses non reddere perstat</TextUnit>
    <TextUnit id="7675" loc="11.599">poscenti patriae, nil suppeditare furori</TextUnit>
    <TextUnit id="7676" loc="11.600">hortor et haec fratri Magonem dicta referre.”</TextUnit>
    <TextUnit id="7677" loc="11.601">Plura adnectentem (neque enim satiauerat iras</TextUnit>
    <TextUnit id="7678" loc="11.602">dicendo) clamor turbat diuersa uolentum:</TextUnit>
    <TextUnit id="7679" loc="11.603">Si Libyae decus, haud ulli superabilis armis,</TextUnit>
    <TextUnit id="7680" loc="11.604">Hannibal est irae tibi, destituemus ad ipsas</TextUnit>
    <TextUnit id="7681" loc="11.605">uictorem metas nec opum adiumenta feremus,</TextUnit>
    <TextUnit id="7682" loc="11.606">inuidia unius sceptra ut iam parta retardet?”</TextUnit>
    <TextUnit id="7683" loc="11.607">inde alacres tribuunt quae belli posceret usus</TextUnit>
    <TextUnit id="7684" loc="11.608">absentique suum iactant sub teste fauorem.</TextUnit>
    <TextUnit id="7685" loc="11.609">mox eadem terris placitum traducere Hiberis,</TextUnit>
    <TextUnit id="7686" loc="11.610">dum malus obtrectat facta immortalia liuor</TextUnit>
    <TextUnit id="7687" loc="11.611">nec sinit adiutas ductoris crescere laudes.</TextUnit>
    <TextUnit id="7688" loc="12.1">Iam terra glaciale caput fecundaque nimbis</TextUnit>
    <TextUnit id="7689" loc="12.2">tempora et austrifero nebulosam uertice frontem</TextUnit>
    <TextUnit id="7690" loc="12.3">immitis condebat Hiems, blandisque salubre</TextUnit>
    <TextUnit id="7691" loc="12.4">uer Zephyris tepido mulcebat rura sereno.</TextUnit>
    <TextUnit id="7692" loc="12.5">prorumpit Capua Poenus uicinaque late</TextUnit>
    <TextUnit id="7693" loc="12.6">praemisso terrore quatit, ceu condita bruma,</TextUnit>
    <TextUnit id="7694" loc="12.7">dum Riphaea rigent Aquilonis flamina, tandem</TextUnit>
    <TextUnit id="7695" loc="12.8">euoluit serpens arcano membra cubili</TextUnit>
    <TextUnit id="7696" loc="12.9">et spondente die nouus emicat atque coruscum</TextUnit>
    <TextUnit id="7697" loc="12.10">fert caput et saniem sublatis faucibus efflat.</TextUnit>
    <TextUnit id="7698" loc="12.11">at Libyci ducis ut fulserunt signa per agros,</TextUnit>
    <TextUnit id="7699" loc="12.12">desolata metu cuncta, et suadente pauore</TextUnit>
    <TextUnit id="7700" loc="12.13">uallo se clausere simul trepidique salutis</TextUnit>
    <TextUnit id="7701" loc="12.14">expectant ipsis metuentes moenibus hostem.</TextUnit>
    <TextUnit id="7702" loc="12.15">Sed non ille uigor qui ruptis Alpibus arma</TextUnit>
    <TextUnit id="7703" loc="12.16">intulerat dederatque uias Trebiaque potitus</TextUnit>
    <TextUnit id="7704" loc="12.17">Maeonios Italo scelerauit sanguine fluctus</TextUnit>
    <TextUnit id="7705" loc="12.18">tunc inerat. molli luxu madefacta meroque</TextUnit>
    <TextUnit id="7706" loc="12.19">†inlecebris somni torpentia membra fluebant.</TextUnit>
    <TextUnit id="7707" loc="12.20">quis gelidas suetum noctes thorace grauatis</TextUnit>
    <TextUnit id="7708" loc="12.21">sub Ioue non aequo trahere et tentoria saepe</TextUnit>
    <TextUnit id="7709" loc="12.22">spernere, ubi hiberna ruerent cum grandine nimbi,</TextUnit>
    <TextUnit id="7710" loc="12.23">ac ne nocte quidem clipeiue ensesue reposti,</TextUnit>
    <TextUnit id="7711" loc="12.24">non pharetrae aut iacula, et pro membris arma fuere,</TextUnit>
    <TextUnit id="7712" loc="12.25">tum graue cassis onus maioraque pondera uisa</TextUnit>
    <TextUnit id="7713" loc="12.26">parmarum ac nullis fusae stridoribus hastae.</TextUnit>
    <TextUnit id="7714" loc="12.27">Prima instaurantem sensit certamina mitis</TextUnit>
    <TextUnit id="7715" loc="12.28">Parthenope, non diues opum, non spreta uigoris,</TextUnit>
    <TextUnit id="7716" loc="12.29">sed portus traxere ducem secura uolentem</TextUnit>
    <TextUnit id="7717" loc="12.30">aequora, quae peteret ueniens Carthagine puppis.</TextUnit>
    <TextUnit id="7718" loc="12.33">Sirenum dedit una suum (memorabile) nomen</TextUnit>
    <TextUnit id="7719" loc="12.34">Parthenope muris Acheloias, aequore cuius</TextUnit>
    <TextUnit id="7720" loc="12.35">regnauere diu cantus, cum dulce per undas</TextUnit>
    <TextUnit id="7721" loc="12.36">exitium miseris caneret non prospera nautis.</TextUnit>
    <TextUnit id="7722" loc="12.31">nunc molles urbi ritus atque hospita Musis</TextUnit>
    <TextUnit id="7723" loc="12.32">otia et exemptum curis grauioribus aeuum.</TextUnit>
    <TextUnit id="7724" loc="12.37">haec pone adgressus (nam frontem clauserat aequor)</TextUnit>
    <TextUnit id="7725" loc="12.38">moenia non ullas ualuit perfringere Poenus</TextUnit>
    <TextUnit id="7726" loc="12.39">tota mole uias frustraque inglorius ausi</TextUnit>
    <TextUnit id="7727" loc="12.40">pulsauit quatiens obstructas ariete portas.</TextUnit>
    <TextUnit id="7728" loc="12.41">stabat Cannarum Graia ad munimina uictor</TextUnit>
    <TextUnit id="7729" loc="12.42">nequiquam et cautae mentis consulta probabat</TextUnit>
    <TextUnit id="7730" loc="12.43">euentu, qui post Dauni stagnantia regna</TextUnit>
    <TextUnit id="7731" loc="12.44">sanguine Tarpeias ire abstinuisset ad arces.</TextUnit>
    <TextUnit id="7732" loc="12.45">En, qui nos segnes et nescire addere cursum</TextUnit>
    <TextUnit id="7733" loc="12.46">factis iactastis, quod uobis scandere nuper</TextUnit>
    <TextUnit id="7734" loc="12.47">non acie ex ipsa concessum moenia Romae,</TextUnit>
    <TextUnit id="7735" loc="12.48">intrate atque epulas promissas sede Tonantis</TextUnit>
    <TextUnit id="7736" loc="12.49">his, quae Graia manus defendit, reddite tectis.”</TextUnit>
    <TextUnit id="7737" loc="12.50">talia iactabat famaeque pudore futurae,</TextUnit>
    <TextUnit id="7738" loc="12.51">inritus incepti prima si absisteret urbe,</TextUnit>
    <TextUnit id="7739" loc="12.52">audebat cuncta atque acuebat fraudibus enses.</TextUnit>
    <TextUnit id="7740" loc="12.53">sed subitae muris flammae totoque fluebant</TextUnit>
    <TextUnit id="7741" loc="12.54">aggeris anfractu tela improuisa per auras.</TextUnit>
    <TextUnit id="7742" loc="12.55">haud secus, occuluit saxi quo uertice fetus</TextUnit>
    <TextUnit id="7743" loc="12.56">ales fulua Iouis, tacito si ad culmina nisu</TextUnit>
    <TextUnit id="7744" loc="12.57">euasit serpens terretque propincus hiatu,</TextUnit>
    <TextUnit id="7745" loc="12.58">illa hostem rostro atque adsuetis fulmina ferre</TextUnit>
    <TextUnit id="7746" loc="12.59">unguibus incessens nidi circumuolat orbem.</TextUnit>
    <TextUnit id="7747" loc="12.60">Tandem ad uicinos Cumarum uertere portus</TextUnit>
    <TextUnit id="7748" loc="12.61">defessus subiit uarioque lacessere motu</TextUnit>
    <TextUnit id="7749" loc="12.62">fortunam et famae turbando obstare sinistrae.</TextUnit>
    <TextUnit id="7750" loc="12.63">sed custos urbi Gracchus tutela uel ipsis</TextUnit>
    <TextUnit id="7751" loc="12.64">certior arcebat muris iterumque sedere</TextUnit>
    <TextUnit id="7752" loc="12.65">portis atque aditus iterum sperare uetabat.</TextUnit>
    <TextUnit id="7753" loc="12.66">lustrat inops animi rimaturque omnia circum</TextUnit>
    <TextUnit id="7754" loc="12.67">alite uectus equo rursusque hortatibus infit</TextUnit>
    <TextUnit id="7755" loc="12.68">laudum agitare suos: Pro di, quis terminus” inquit</TextUnit>
    <TextUnit id="7756" loc="12.69">ante urbes standi Graias, oblite tuorum</TextUnit>
    <TextUnit id="7757" loc="12.70">factorum miles? quis erit modus? Alpibus astat</TextUnit>
    <TextUnit id="7758" loc="12.71">nimirum maior moles, et scandere caelum</TextUnit>
    <TextUnit id="7759" loc="12.72">pulsantis iubeo scopulos. quamquam altera detur</TextUnit>
    <TextUnit id="7760" loc="12.73">si similis tellus, aliaeque repente sub astra</TextUnit>
    <TextUnit id="7761" loc="12.74">exsurgant rupes, non ibis et arduus arma</TextUnit>
    <TextUnit id="7762" loc="12.75">me ducente feres? tene heu Cumanus hiantem</TextUnit>
    <TextUnit id="7763" loc="12.76">agger adhuc murusque tenet Gracchusue, moueri</TextUnit>
    <TextUnit id="7764" loc="12.77">non ausus portis? paruo in discrimine cerno</TextUnit>
    <TextUnit id="7765" loc="12.78">an uobis gentes quaecumque labore parastis</TextUnit>
    <TextUnit id="7766" loc="12.79">casu gesta putent? per uos Tyrrhena fauentum</TextUnit>
    <TextUnit id="7767" loc="12.80">stagna deum, per ego et Trebiam cineresque Sagunti</TextUnit>
    <TextUnit id="7768" loc="12.81">obtestor, dignos iam uosmet reddite uestra</TextUnit>
    <TextUnit id="7769" loc="12.82">quam trahitis fama et reuocate in pectora Cannas.”</TextUnit>
    <TextUnit id="7770" loc="12.83">Sic ductor fessas luxu attritasque secundis</TextUnit>
    <TextUnit id="7771" loc="12.84">erigere et uerbis temptabat sistere mentes.</TextUnit>
    <TextUnit id="7772" loc="12.85">atque hic perlustrans aditus fulgentia cernit</TextUnit>
    <TextUnit id="7773" loc="12.86">arcis templa iugo, quorum tum Virrius, altae</TextUnit>
    <TextUnit id="7774" loc="12.87">immitis ductor Capuae, primordia pandit.</TextUnit>
    <TextUnit id="7775" loc="12.88">Non est hoc” inquit nostri, quod suspicis, aeui:</TextUnit>
    <TextUnit id="7776" loc="12.89">maiores fecere manus. cum regna timeret</TextUnit>
    <TextUnit id="7777" loc="12.90">Dictaei regis (sic fama est) linquere terras</TextUnit>
    <TextUnit id="7778" loc="12.91">Daedalus inuenit nec toto signa sequenti</TextUnit>
    <TextUnit id="7779" loc="12.92">orbe dare, aetherias aliena tollere in auras</TextUnit>
    <TextUnit id="7780" loc="12.93">ausus se penna atque homini monstrare uolatus.</TextUnit>
    <TextUnit id="7781" loc="12.94">suspensum hic librans media inter nubila corpus</TextUnit>
    <TextUnit id="7782" loc="12.95">enauit superosque nouus conterruit ales.</TextUnit>
    <TextUnit id="7783" loc="12.96">natum etiam docuit falsae sub imagine plumae</TextUnit>
    <TextUnit id="7784" loc="12.97">attemptare uias uolucrum, lapsumque solutis</TextUnit>
    <TextUnit id="7785" loc="12.98">pennarum remis et non felicibus alis</TextUnit>
    <TextUnit id="7786" loc="12.99">turbida plaudentem uidit freta. dumque dolori</TextUnit>
    <TextUnit id="7787" loc="12.100">indulget subito motis ad pectora palmis,</TextUnit>
    <TextUnit id="7788" loc="12.101">nescius heu planctu duxit moderante uolatus.</TextUnit>
    <TextUnit id="7789" loc="12.102">hic pro nubiuago gratus pia templa meatu</TextUnit>
    <TextUnit id="7790" loc="12.103">instituit Phoebi atque audacis exuit alas.”</TextUnit>
    <TextUnit id="7791" loc="12.104">Virrius haec: sed enim ductor numerabat inertis</TextUnit>
    <TextUnit id="7792" loc="12.105">atque actos sine Marte dies ac stare pudebat.</TextUnit>
    <TextUnit id="7793" loc="12.106">ingemit aduersis respectansque inrita tecta</TextUnit>
    <TextUnit id="7794" loc="12.107">urbe Dicarchea parat exsatiare dolorem.</TextUnit>
    <TextUnit id="7795" loc="12.108">hic quoque nunc pelagus, nunc muri saxea moles</TextUnit>
    <TextUnit id="7796" loc="12.109">officit audenti defensantumque labores.</TextUnit>
    <TextUnit id="7797" loc="12.110">dumque tenet socios dura atque obsaepta uiarum</TextUnit>
    <TextUnit id="7798" loc="12.111">rumpere nitentis lentus labor, ipse propinqua</TextUnit>
    <TextUnit id="7799" loc="12.112">stagnorum terraeque simul miracula lustrat.</TextUnit>
    <TextUnit id="7800" loc="12.113">Primores adsunt Capuae: docet ille, tepentes</TextUnit>
    <TextUnit id="7801" loc="12.114">unde ferant nomen Baiae, comitemque dedisse</TextUnit>
    <TextUnit id="7802" loc="12.115">Dulichiae puppis stagno sua nomina monstrat.</TextUnit>
    <TextUnit id="7803" loc="12.116">ast hic Lucrino mansisse uocabula quondam</TextUnit>
    <TextUnit id="7804" loc="12.117">Cocyti memorat medioque in gurgite ponti</TextUnit>
    <TextUnit id="7805" loc="12.118">Herculeum commendat iter, qua discidit aequor</TextUnit>
    <TextUnit id="7806" loc="12.119">Amphitryoniades armenti uictor Hiberi.</TextUnit>
    <TextUnit id="7807" loc="12.120">ille, olim populis dictum Styga, nomine uerso</TextUnit>
    <TextUnit id="7808" loc="12.121">stagna inter celebrem nunc mitia monstrat Auernum:</TextUnit>
    <TextUnit id="7809" loc="12.122">tum tristi nemore atque umbris nigrantibus horrens</TextUnit>
    <TextUnit id="7810" loc="12.123">et formidatus uolucri letale uomebat</TextUnit>
    <TextUnit id="7811" loc="12.124">suffuso uirus caelo Stygiaque per urbes</TextUnit>
    <TextUnit id="7812" loc="12.125">religione sacer saeuum retinebat honorem.</TextUnit>
    <TextUnit id="7813" loc="12.126">huic uicina palus (fama est Acherontis ad undas</TextUnit>
    <TextUnit id="7814" loc="12.127">pandere iter) caecas stagnante uoragine fauces</TextUnit>
    <TextUnit id="7815" loc="12.128">laxat et horrendos aperit telluris hiatus</TextUnit>
    <TextUnit id="7816" loc="12.129">interdumque nouo perturbat lumine manis.</TextUnit>
    <TextUnit id="7817" loc="12.130">at iuxta caligantis longumque per aeuum</TextUnit>
    <TextUnit id="7818" loc="12.131">infernis pressas nebulis pallente sub umbra</TextUnit>
    <TextUnit id="7819" loc="12.132">Cimmerias iacuisse domos noctemque profundam</TextUnit>
    <TextUnit id="7820" loc="12.133">Tartareae narrant urbis. tum sulphure et igni</TextUnit>
    <TextUnit id="7821" loc="12.134">semper anhelantis coctoque bitumine campos</TextUnit>
    <TextUnit id="7822" loc="12.135">ostentant. tellus, atro exundante uapore</TextUnit>
    <TextUnit id="7823" loc="12.136">suspirans ustisque diu calefacta medullis,</TextUnit>
    <TextUnit id="7824" loc="12.137">aestuat et Stygios exhalat in aera flatus;</TextUnit>
    <TextUnit id="7825" loc="12.138">†parturit et tremulis metuendum exsibilat antris,</TextUnit>
    <TextUnit id="7826" loc="12.139">interdumque, cauas luctatus rumpere sedis</TextUnit>
    <TextUnit id="7827" loc="12.140">aut exire fretis, sonitu lugubre minaci</TextUnit>
    <TextUnit id="7828" loc="12.141">Mulciber immugit lacerataque uiscera terrae</TextUnit>
    <TextUnit id="7829" loc="12.142">mandit et exesos labefactat murmure montis.</TextUnit>
    <TextUnit id="7830" loc="12.143">tradunt Herculea prostratos mole Gigantas</TextUnit>
    <TextUnit id="7831" loc="12.144">tellurem iniectam quatere, et spiramine anhelo</TextUnit>
    <TextUnit id="7832" loc="12.145">torreri late campos, quotiensque minantur</TextUnit>
    <TextUnit id="7833" loc="12.146">rumpere compagem impositam, expallescere caelum.</TextUnit>
    <TextUnit id="7834" loc="12.147">apparet Prochyte saeuum sortita Mimanta,</TextUnit>
    <TextUnit id="7835" loc="12.148">apparet procul Inarime, quae turbine nigro</TextUnit>
    <TextUnit id="7836" loc="12.149">fumantem premit Iapetum flammasque rebelli</TextUnit>
    <TextUnit id="7837" loc="12.150">ore eiectantem et, si quando euadere detur,</TextUnit>
    <TextUnit id="7838" loc="12.151">bella Ioui rursus superisque iterare uolentem.</TextUnit>
    <TextUnit id="7839" loc="12.152">monstrantur Vesuuina iuga atque in uertice summo</TextUnit>
    <TextUnit id="7840" loc="12.153">depasti flammis scopuli stratusque ruina</TextUnit>
    <TextUnit id="7841" loc="12.154">mons circum atque Aetnae fatis certantia saxa.</TextUnit>
    <TextUnit id="7842" loc="12.155">necnon Misenum seruantem Idaea sepulcro</TextUnit>
    <TextUnit id="7843" loc="12.156">nomina et Herculeos uidet ipso in litore Baulos:</TextUnit>
    <TextUnit id="7844" loc="12.157">miratur pelagique minas terraeque labores.</TextUnit>
    <TextUnit id="7845" loc="12.158">Quae postquam perspecta uiro, regressus ad altos</TextUnit>
    <TextUnit id="7846" loc="12.159">inde Pheretiadum muros, frondentia laeto</TextUnit>
    <TextUnit id="7847" loc="12.160">palmite deuastat Nysaea cacumina Gauri.</TextUnit>
    <TextUnit id="7848" loc="12.161">hinc ad Chalcidicam transfert citus agmina Nolam.</TextUnit>
    <TextUnit id="7849" loc="12.162">campo Nola sedet crebris circumdata in orbem</TextUnit>
    <TextUnit id="7850" loc="12.163">turribus et celso facilem tutatur adiri</TextUnit>
    <TextUnit id="7851" loc="12.164">planitiem uallo, sed, qui non turribus arma</TextUnit>
    <TextUnit id="7852" loc="12.165">defendenda daret, uerum ultro moenia dextra</TextUnit>
    <TextUnit id="7853" loc="12.166">protegeret, Marcellus opem auxiliumque ferebat.</TextUnit>
    <TextUnit id="7854" loc="12.167">isque ubi Agenoream procul aduentare per aequor</TextUnit>
    <TextUnit id="7855" loc="12.168">et ferri ad muros nubem uidet, Arma, cruentus</TextUnit>
    <TextUnit id="7856" loc="12.169">hostis adest, capite arma, uiri” clamatque capitque.</TextUnit>
    <TextUnit id="7857" loc="12.170">circumstant rapidi iuuenes aptantque frementi</TextUnit>
    <TextUnit id="7858" loc="12.171">sanguineas de more iubas. sonat inde, citato</TextUnit>
    <TextUnit id="7859" loc="12.172">agmina disponens passu: Tu limina dextrae</TextUnit>
    <TextUnit id="7860" loc="12.173">seruabis portae, Nero; tu conuerte cohortes</TextUnit>
    <TextUnit id="7861" loc="12.174">ad laeuam patrias et Larinatia signa,</TextUnit>
    <TextUnit id="7862" loc="12.175">clarum Volscorum, Tulli, decus. ast ubi iusso,</TextUnit>
    <TextUnit id="7863" loc="12.176">per tacitum ruptis subita ui fundite portis</TextUnit>
    <TextUnit id="7864" loc="12.177">telorum in campos nimbum. ferar ipse reuulsa</TextUnit>
    <TextUnit id="7865" loc="12.178">in medios equitumque traham certamina porta.”</TextUnit>
    <TextUnit id="7866" loc="12.179">Dumque ea Marcellus, iam claustra reuellere Poeni</TextUnit>
    <TextUnit id="7867" loc="12.180">et scalis spretis temptabant rumpere muros.</TextUnit>
    <TextUnit id="7868" loc="12.181">insonuere tubae passim clamorque uirorum</TextUnit>
    <TextUnit id="7869" loc="12.182">hinnitusque, simul litui raucoque tumultu</TextUnit>
    <TextUnit id="7870" loc="12.183">cornua et in membris concussa furentibus arma.</TextUnit>
    <TextUnit id="7871" loc="12.184">fertur acerba lues disiectis incita portis</TextUnit>
    <TextUnit id="7872" loc="12.185">effusaeque ruunt inopino flumine turmae,</TextUnit>
    <TextUnit id="7873" loc="12.186">improbus ut fractis exundat molibus amnis,</TextUnit>
    <TextUnit id="7874" loc="12.187">propulsum ut Borea scopulis impingitur aequor,</TextUnit>
    <TextUnit id="7875" loc="12.188">ut rupto terras inuadunt carcere uenti.</TextUnit>
    <TextUnit id="7876" loc="12.189">nec torrente Libys uiso armorumque uirumque</TextUnit>
    <TextUnit id="7877" loc="12.190">deiectus spe stare ualet. dux Dardanus instat</TextUnit>
    <TextUnit id="7878" loc="12.191">attonito, praegressus equo, tergisque ruentum</TextUnit>
    <TextUnit id="7879" loc="12.192">incumbens hasta socios nunc uoce fatigat:</TextUnit>
    <TextUnit id="7880" loc="12.193">Perge, age, fer gressus. dexter deus, horaque nostra est.</TextUnit>
    <TextUnit id="7881" loc="12.194">hac iter ad muros Capuae,” nunc rursus in hostem</TextUnit>
    <TextUnit id="7882" loc="12.195">conuersus: Sta. quo raperis? non terga tuorum,</TextUnit>
    <TextUnit id="7883" loc="12.196">te, ductor Libyae, increpito: sta. campus et arma</TextUnit>
    <TextUnit id="7884" loc="12.197">et Mars in manibus. dimitto e caede cohortes:</TextUnit>
    <TextUnit id="7885" loc="12.198">spectemur soli. Marcellus proelia posco.”</TextUnit>
    <TextUnit id="7886" loc="12.199">sic rector Latius, iuuenique inuadere pugnam</TextUnit>
    <TextUnit id="7887" loc="12.200">Barcaeo suadebat honor pretiumque pericli.</TextUnit>
    <TextUnit id="7888" loc="12.201">Sed non haec placido cernebat pectore Iuno</TextUnit>
    <TextUnit id="7889" loc="12.202">coeptoque auertit suprema in fata ruentem.</TextUnit>
    <TextUnit id="7890" loc="12.203">sistere perculsos ille et reuocare laborat:</TextUnit>
    <TextUnit id="7891" loc="12.204">Talesne e gremio Capuae tectisque sinistris</TextUnit>
    <TextUnit id="7892" loc="12.205">egredimur? state, o miseri, quis gloria summa</TextUnit>
    <TextUnit id="7893" loc="12.206">dedecori est. nil uos hodie, mihi credite, terga</TextUnit>
    <TextUnit id="7894" loc="12.207">uertentis fidum expectat. meruistis ut omnis</TextUnit>
    <TextUnit id="7895" loc="12.208">ingruat Ausonia, et saeuo Mauorte parastis</TextUnit>
    <TextUnit id="7896" loc="12.209">ne qua spes fusos pacis uitaeque maneret.”</TextUnit>
    <TextUnit id="7897" loc="12.210">uincebat clamore tubas uocisque uigore</TextUnit>
    <TextUnit id="7898" loc="12.211">quamuis obstructas saeuus penetrabat in auris.</TextUnit>
    <TextUnit id="7899" loc="12.212">Polydamanteis iuuenis Pedianus in armis</TextUnit>
    <TextUnit id="7900" loc="12.213">bella agitabat atrox Troianaque semina et ortus</TextUnit>
    <TextUnit id="7901" loc="12.214">atque Antenorea sese de stirpe ferebat,</TextUnit>
    <TextUnit id="7902" loc="12.215">haud leuior generis fama sacroque Timauo</TextUnit>
    <TextUnit id="7903" loc="12.216">gloria et Euganeis dilectum nomen in oris.</TextUnit>
    <TextUnit id="7904" loc="12.217">huic pater Eridanus Venetaeque ex ordine gentes</TextUnit>
    <TextUnit id="7905" loc="12.218">atque Apono gaudens populus, seu bella cieret</TextUnit>
    <TextUnit id="7906" loc="12.219">seu Musas placidus doctaeque silentia uitae</TextUnit>
    <TextUnit id="7907" loc="12.220">mallet et Aonio plectro mulcere labores,</TextUnit>
    <TextUnit id="7908" loc="12.221">non ullum dixere parem, nec notior alter</TextUnit>
    <TextUnit id="7909" loc="12.222">Gradiuo iuuenis nec Phoebo notior alter.</TextUnit>
    <TextUnit id="7910" loc="12.223">qui postquam, effusis urgens uestigia frenis</TextUnit>
    <TextUnit id="7911" loc="12.224">Poenorum, iuxta galeam atque insigne perempti</TextUnit>
    <TextUnit id="7912" loc="12.225">agnouit spolium Pauli (puer illa gerebat</TextUnit>
    <TextUnit id="7913" loc="12.226">non paruo laetus ductoris munere Cinyps,</TextUnit>
    <TextUnit id="7914" loc="12.227">dilectus Poeno Cinyps, quo gratior ora</TextUnit>
    <TextUnit id="7915" loc="12.228">non fuit ac nulla nituit plus fronte decoris:</TextUnit>
    <TextUnit id="7916" loc="12.229">quale micat semperque nouum est quod Tiburis aura</TextUnit>
    <TextUnit id="7917" loc="12.230">pascit ebur, uel qui miro candoris honore</TextUnit>
    <TextUnit id="7918" loc="12.231">lucet in aure lapis rubris aduectus ab undis.)—</TextUnit>
    <TextUnit id="7919" loc="12.232">quem postquam egregium cristis et casside nota</TextUnit>
    <TextUnit id="7920" loc="12.233">fulgentem extremo Pedianus in agmine uidit,</TextUnit>
    <TextUnit id="7921" loc="12.234">ceu subita ante oculos Pauli emersisset imago</TextUnit>
    <TextUnit id="7922" loc="12.235">sedibus infernis amissaque posceret arma,</TextUnit>
    <TextUnit id="7923" loc="12.236">inuadit frendens: Tune, ignauissime, sacri</TextUnit>
    <TextUnit id="7924" loc="12.237">portabis capitis, quae non sine crimine uester</TextUnit>
    <TextUnit id="7925" loc="12.238">inuidiaque deum gestaret tegmina ductor?</TextUnit>
    <TextUnit id="7926" loc="12.239">en Paulus.” uocat inde uiri ad spectacula manis</TextUnit>
    <TextUnit id="7927" loc="12.240">et fugientis agit costis penetrabile telum.</TextUnit>
    <TextUnit id="7928" loc="12.241">tum delapsus equo galeam atque insignia magni</TextUnit>
    <TextUnit id="7929" loc="12.242">consulis abrumpit dextra spoliatque nitentem.</TextUnit>
    <TextUnit id="7930" loc="12.243">soluitur omne decus leto, niueosque per artus</TextUnit>
    <TextUnit id="7931" loc="12.244">it Stygius color et formae populatur honores.</TextUnit>
    <TextUnit id="7932" loc="12.245">ambrosiae cecidere comae, uiolataque ceruix</TextUnit>
    <TextUnit id="7933" loc="12.246">marmoreum in iugulum collo labente recumbit.</TextUnit>
    <TextUnit id="7934" loc="12.247">haud secus Oceano rediens Cythereius ignis,</TextUnit>
    <TextUnit id="7935" loc="12.248">cum sese Veneri iactat splendore refecto,</TextUnit>
    <TextUnit id="7936" loc="12.249">si subita inuadat nubes, hebetatur et atris</TextUnit>
    <TextUnit id="7937" loc="12.250">decrescens tenebris languentia lumina condit.</TextUnit>
    <TextUnit id="7938" loc="12.251">ipse etiam rapta Pedianus casside nudos</TextUnit>
    <TextUnit id="7939" loc="12.252">attonitus stupet ad uultus irasque coercet.</TextUnit>
    <TextUnit id="7940" loc="12.253">tum galeam magno socium clamore reportans</TextUnit>
    <TextUnit id="7941" loc="12.254">immitem quatiebat ecum, spumantia saeuo</TextUnit>
    <TextUnit id="7942" loc="12.255">frena cruentantem morsu. cui turbidus armis</TextUnit>
    <TextUnit id="7943" loc="12.256">obuia Marcellus rapido tulit ora tumultu</TextUnit>
    <TextUnit id="7944" loc="12.257">adgnoscensque decus Macte o uirtutis auitae,</TextUnit>
    <TextUnit id="7945" loc="12.258">macte Antenoride! nunc” inquit rapta petamus,</TextUnit>
    <TextUnit id="7946" loc="12.259">quod superest, Libyci ductoris tegmina,” et ardens</TextUnit>
    <TextUnit id="7947" loc="12.260">terrificis saeuam fundit stridoribus hastam.</TextUnit>
    <TextUnit id="7948" loc="12.261">nec forsan uoti uanus foret, obuia ni uis</TextUnit>
    <TextUnit id="7949" loc="12.262">Gestaris opposito tenuisset corpore telum.</TextUnit>
    <TextUnit id="7950" loc="12.263">qui dum uicinis ductorem protegit armis,</TextUnit>
    <TextUnit id="7951" loc="12.264">transabiit non hunc sitiens grauis hasta cruorem</TextUnit>
    <TextUnit id="7952" loc="12.265">ingentisque minas mutata morte peregit.</TextUnit>
    <TextUnit id="7953" loc="12.266">auehitur raptim ductor discrimine leti</TextUnit>
    <TextUnit id="7954" loc="12.267">turbatus cursumque furens ad castra capessit.</TextUnit>
    <TextUnit id="7955" loc="12.268">Iamque fugae immodicus tendit certamine gressum</TextUnit>
    <TextUnit id="7956" loc="12.269">praecipitem uersis Poenorum exercitus armis.</TextUnit>
    <TextUnit id="7957" loc="12.270">adsequitur telis hostis, longasque uiritim</TextUnit>
    <TextUnit id="7958" loc="12.271">exsatiant iras cladum caeloque cruentos</TextUnit>
    <TextUnit id="7959" loc="12.272">certatim ostentant et dis ultoribus enses.</TextUnit>
    <TextUnit id="7960" loc="12.273">ille dies primus docuit, quod credere nemo</TextUnit>
    <TextUnit id="7961" loc="12.274">auderet superis, Martis certamine sisti</TextUnit>
    <TextUnit id="7962" loc="12.275">posse ducem Libyae. raptant currusque uirosque</TextUnit>
    <TextUnit id="7963" loc="12.276">Massylamque feram, et uiuis auulsa reportant</TextUnit>
    <TextUnit id="7964" loc="12.277">tegmina bellantum atque abeunt, sub cuspide terga</TextUnit>
    <TextUnit id="7965" loc="12.278">contenti uidisse ducis. tum Martis adaequant</TextUnit>
    <TextUnit id="7966" loc="12.279">Marcellum decori: graditur comitante triumpho</TextUnit>
    <TextUnit id="7967" loc="12.280">maior quam ferret cum uictor opima Tonanti.</TextUnit>
    <TextUnit id="7968" loc="12.281">Inde furens, postquam uallo uix depulit hostem,</TextUnit>
    <TextUnit id="7969" loc="12.282">ductor Agenoreus Quando hanc quantoque cruore</TextUnit>
    <TextUnit id="7970" loc="12.283">hostili labem eluerim? mea terga uidere</TextUnit>
    <TextUnit id="7971" loc="12.284">contigit Ausoniae? mene,” inquit summe deorum,</TextUnit>
    <TextUnit id="7972" loc="12.285">post Trebiam statuis tam turpi funere dignum?</TextUnit>
    <TextUnit id="7973" loc="12.286">uosque, inuicta diu, nunc heu sine Marte iuuentus,</TextUnit>
    <TextUnit id="7974" loc="12.287">debellata bonis Capuae, non degener ipse</TextUnit>
    <TextUnit id="7975" loc="12.288">gestorum Ausoniis uerti uictricia signa:</TextUnit>
    <TextUnit id="7976" loc="12.289">uobis terga dedi. uidi, cum ad bella uocarem,</TextUnit>
    <TextUnit id="7977" loc="12.290">non secus atque Italo fugere a ductore pauentis.</TextUnit>
    <TextUnit id="7978" loc="12.291">quid relicum prisci Martis tibi, qui dare terga</TextUnit>
    <TextUnit id="7979" loc="12.292">me reuocante potes?” fundebat talia Poenus.</TextUnit>
    <TextUnit id="7980" loc="12.293">at Latiae sese Nolana ad moenia turmae</TextUnit>
    <TextUnit id="7981" loc="12.294">portantes spolia insigni clamore ferebant.</TextUnit>
    <TextUnit id="7982" loc="12.295">At consueta grauis per longum audire suorum</TextUnit>
    <TextUnit id="7983" loc="12.296">euentus Roma et numquam recreata secundis,</TextUnit>
    <TextUnit id="7984" loc="12.297">adlato tandem faustae certamine pugnae</TextUnit>
    <TextUnit id="7985" loc="12.298">erigitur primoque deum se munere tollit.</TextUnit>
    <TextUnit id="7986" loc="12.299">ante omnis pigra in Martem fugiensque laborum,</TextUnit>
    <TextUnit id="7987" loc="12.300">dum bellum tonat, et sese furata iuuentus</TextUnit>
    <TextUnit id="7988" loc="12.301">dat poenas latebrae. tum, qui dulcedine uitae</TextUnit>
    <TextUnit id="7989" loc="12.302">inuenere dolos iurataque foedera Poeno</TextUnit>
    <TextUnit id="7990" loc="12.303">corrupere, notant et purgant crimine gentem.</TextUnit>
    <TextUnit id="7991" loc="12.304">punitur patriam meditati linquere terram</TextUnit>
    <TextUnit id="7992" loc="12.305">consilium infelix scelerataque culpa Metelli.</TextUnit>
    <TextUnit id="7993" loc="12.306">talia corda uirum. sed enim nec femina cessat</TextUnit>
    <TextUnit id="7994" loc="12.307">mente aequare uiros et laudis poscere partem.</TextUnit>
    <TextUnit id="7995" loc="12.308">omnis, prae sese portans capitisque manusque</TextUnit>
    <TextUnit id="7996" loc="12.309">antiquum decus ac derepta monilia collo,</TextUnit>
    <TextUnit id="7997" loc="12.310">certatim matrona ruit belloque ministrant.</TextUnit>
    <TextUnit id="7998" loc="12.311">haud tanta cessisse uiros in tempore tali</TextUnit>
    <TextUnit id="7999" loc="12.312">laudis sorte piget, factoque in saecula ituro</TextUnit>
    <TextUnit id="8000" loc="12.313">laetantur tribuisse locum. tum celsa senatus</TextUnit>
    <TextUnit id="8001" loc="12.314">subsequitur turba. in medium certamine magno</TextUnit>
    <TextUnit id="8002" loc="12.315">priuatae cumulantur opes. nudare penatis</TextUnit>
    <TextUnit id="8003" loc="12.316">ac nihil arcanos uitae melioris ad usus</TextUnit>
    <TextUnit id="8004" loc="12.317">seposuisse iuuat. coit et sine nomine uulgus.</TextUnit>
    <TextUnit id="8005" loc="12.318">corpore sic toto ac membris Roma omnibus usa,</TextUnit>
    <TextUnit id="8006" loc="12.319">exanguis rursus tollebat ad aethera uultus.</TextUnit>
    <TextUnit id="8007" loc="12.320">Addunt spem miseris dulcem Parnasia Cirrha</TextUnit>
    <TextUnit id="8008" loc="12.321">portantes responsa uiri. nam laeta ferebant</TextUnit>
    <TextUnit id="8009" loc="12.322">exaudisse adytis, sacra cum uoce tonaret</TextUnit>
    <TextUnit id="8010" loc="12.323">antrum et mugiret Phoebo iam intrata sacerdos:</TextUnit>
    <TextUnit id="8011" loc="12.324">Soluite, gens Veneris, grauioris corde timores:</TextUnit>
    <TextUnit id="8012" loc="12.325">aduersa et quicquid duri sub Marte manebat</TextUnit>
    <TextUnit id="8013" loc="12.326">exhaustum est uobis. restant leuiora laborum</TextUnit>
    <TextUnit id="8014" loc="12.327">et sine pernicie terror. dis uota precesque</TextUnit>
    <TextUnit id="8015" loc="12.328">ferte modo et tepidos aris libate cruores,</TextUnit>
    <TextUnit id="8016" loc="12.329">neu date terga malis. aderit Gradiuus, et ipse</TextUnit>
    <TextUnit id="8017" loc="12.330">Delius auertet propiora pericula uates</TextUnit>
    <TextUnit id="8018" loc="12.331">Troianos notus semper minuisse labores.</TextUnit>
    <TextUnit id="8019" loc="12.332">sed uero, sed enim ante omnis altaria fument</TextUnit>
    <TextUnit id="8020" loc="12.333">centum festa Ioui: centum cadat hostia cultris.</TextUnit>
    <TextUnit id="8021" loc="12.334">ille trucem belli nubem saeuasque procellas</TextUnit>
    <TextUnit id="8022" loc="12.335">in Libyam uiolentus aget: spectabitis ipsi</TextUnit>
    <TextUnit id="8023" loc="12.336">aegida turbato quatientem in proelia mundo.”</TextUnit>
    <TextUnit id="8024" loc="12.337">atque ea Parnasi postquam clamata sub antris</TextUnit>
    <TextUnit id="8025" loc="12.338">adlatum, uulgique deus peruenit ad auris,</TextUnit>
    <TextUnit id="8026" loc="12.339">in Capitolinas certatim scanditur arces,</TextUnit>
    <TextUnit id="8027" loc="12.340">sternunturque Ioui et delubrum sanguine honorant;</TextUnit>
    <TextUnit id="8028" loc="12.341">tum paeana canunt responsaque fida precantur.</TextUnit>
    <TextUnit id="8029" loc="12.342">Interea adsuetis senior Torquatus in armis</TextUnit>
    <TextUnit id="8030" loc="12.343">Sardoas patrio quatiebat milite terras.</TextUnit>
    <TextUnit id="8031" loc="12.344">namque ortum Iliaca iactans ab origine nomen</TextUnit>
    <TextUnit id="8032" loc="12.345">in bella Hampsagoras Tyrios renouata uocarat.</TextUnit>
    <TextUnit id="8033" loc="12.346">proles pulchra uiro nec tali digna parente</TextUnit>
    <TextUnit id="8034" loc="12.347">Hostus erat, cuius fretus fulgente iuuenta</TextUnit>
    <TextUnit id="8035" loc="12.348">ipse asper paci crudos sine uiribus annos</TextUnit>
    <TextUnit id="8036" loc="12.349">barbarici studio ritus refouebat in armis.</TextUnit>
    <TextUnit id="8037" loc="12.350">isque ubi Torquatum raptim properata ferentem</TextUnit>
    <TextUnit id="8038" loc="12.351">signa uidet pugnaeque auidas accedere dextras,</TextUnit>
    <TextUnit id="8039" loc="12.352">fraude loci nota latebrosa per auia saltus</TextUnit>
    <TextUnit id="8040" loc="12.353">euolat et prouisa fugae compendia captans</TextUnit>
    <TextUnit id="8041" loc="12.354">uirgulta tegitur ualle ac frondentibus umbris.</TextUnit>
    <TextUnit id="8042" loc="12.355">Insula fluctisono circumuallata profundo</TextUnit>
    <TextUnit id="8043" loc="12.356">fastigatur aquis compressaque gurgite terras</TextUnit>
    <TextUnit id="8044" loc="12.357">enormis cohibet nudae sub imagine plantae:</TextUnit>
    <TextUnit id="8045" loc="12.358">inde Ichnusa prius Grais memorata colonis.</TextUnit>
    <TextUnit id="8046" loc="12.359">mox Libyci Sardus generoso sanguine fidens</TextUnit>
    <TextUnit id="8047" loc="12.360">Herculis ex sese mutauit nomina terrae.</TextUnit>
    <TextUnit id="8048" loc="12.361">adfluxere etiam et sedes posuere coactas</TextUnit>
    <TextUnit id="8049" loc="12.362">dispersi pelago post eruta Pergama Teucri.</TextUnit>
    <TextUnit id="8050" loc="12.363">nec paruum decus, aduecto cum classe paterna</TextUnit>
    <TextUnit id="8051" loc="12.364">agmine Thespiadum, terris, Iolae, dedisti.</TextUnit>
    <TextUnit id="8052" loc="12.365">fama est, cum laceris Actaeon flebile membris</TextUnit>
    <TextUnit id="8053" loc="12.366">supplicium lueret spectatae in fonte Dianae,</TextUnit>
    <TextUnit id="8054" loc="12.367">attonitum nouitate mali fugisse parentem</TextUnit>
    <TextUnit id="8055" loc="12.368">per freta Aristaeum et Sardoos isse recessus.</TextUnit>
    <TextUnit id="8056" loc="12.369">Cyrenen monstrasse ferunt noua litora matrem.</TextUnit>
    <TextUnit id="8057" loc="12.370">serpentum tellus pura ac uiduata uenenis,</TextUnit>
    <TextUnit id="8058" loc="12.371">sed tristis caelo et multa uitiata palude.</TextUnit>
    <TextUnit id="8059" loc="12.372">qua uidet Italiam, saxoso torrida dorso</TextUnit>
    <TextUnit id="8060" loc="12.373">exercet scopulis late freta pallidaque intus</TextUnit>
    <TextUnit id="8061" loc="12.374">arua coquit nimium, Cancro fumantibus Austris.</TextUnit>
    <TextUnit id="8062" loc="12.375">cetera propensae Cereris nutrita fauore.</TextUnit>
    <TextUnit id="8063" loc="12.376">Hoc habitu terrae nemorosa per inuia crebro</TextUnit>
    <TextUnit id="8064" loc="12.377">Torquatum eludens Hostus Sidonia pugnae</TextUnit>
    <TextUnit id="8065" loc="12.378">tela expectabat sociosque laboris Hiberos.</TextUnit>
    <TextUnit id="8066" loc="12.379">qui postquam appulsis animos auxere carinis,</TextUnit>
    <TextUnit id="8067" loc="12.380">haud mora: prorumpit latebris, aduersaque late</TextUnit>
    <TextUnit id="8068" loc="12.381">agmina inhorrescunt, longumque coire uidetur</TextUnit>
    <TextUnit id="8069" loc="12.382">et conferre gradum. media interualla patentis</TextUnit>
    <TextUnit id="8070" loc="12.383">corripiunt campi properatis eminus hastis,</TextUnit>
    <TextUnit id="8071" loc="12.384">donec ad expertos enses, fidissima tela,</TextUnit>
    <TextUnit id="8072" loc="12.385">peruentum. dira inde lues: caeduntque caduntque</TextUnit>
    <TextUnit id="8073" loc="12.386">alternique animas saeuo in mucrone relincunt.</TextUnit>
    <TextUnit id="8074" loc="12.387">Non equidem innumeras caedes totque horrida facta</TextUnit>
    <TextUnit id="8075" loc="12.388">sperarim tanto digne pro nomine rerum</TextUnit>
    <TextUnit id="8076" loc="12.389">pandere nec dictis bellantum aequare calorem.</TextUnit>
    <TextUnit id="8077" loc="12.390">sed uos, Calliope, nostro donate labori</TextUnit>
    <TextUnit id="8078" loc="12.391">nota parum magni longo tradantur ut aeuo</TextUnit>
    <TextUnit id="8079" loc="12.392">facta uiri, et meritum uati sacremus honorem.</TextUnit>
    <TextUnit id="8080" loc="12.393">Ennius, antiqua Messapi ab origine regis,</TextUnit>
    <TextUnit id="8081" loc="12.394">miscebat primas acies, Latiaeque superbum</TextUnit>
    <TextUnit id="8082" loc="12.395">uitis adornabat dextram decus. hispida tellus</TextUnit>
    <TextUnit id="8083" loc="12.396">miserunt Calabri: Rudiae genuere uetustae,</TextUnit>
    <TextUnit id="8084" loc="12.397">nunc Rudiae solo memorabile nomen alumno.</TextUnit>
    <TextUnit id="8085" loc="12.398">is prima in pugna (uates ut Thracius olim,</TextUnit>
    <TextUnit id="8086" loc="12.399">infestam bello quateret cum Cyzicus Argo,</TextUnit>
    <TextUnit id="8087" loc="12.400">spicula deposito Rhodopeia pectine torsit)</TextUnit>
    <TextUnit id="8088" loc="12.401">spectandum sese non parua strage uirorum</TextUnit>
    <TextUnit id="8089" loc="12.402">fecerat, et dextrae gliscebat caedibus ardor.</TextUnit>
    <TextUnit id="8090" loc="12.403">aduolat aeternum sperans fore pelleret Hostus</TextUnit>
    <TextUnit id="8091" loc="12.404">si tantam labem, ac perlibrat uiribus hastam.</TextUnit>
    <TextUnit id="8092" loc="12.405">risit nube sedens uani conamina coepti</TextUnit>
    <TextUnit id="8093" loc="12.406">et telum procul in uentos dimisit Apollo,</TextUnit>
    <TextUnit id="8094" loc="12.407">ac super his: Nimium iuuenis nimiumque superbi</TextUnit>
    <TextUnit id="8095" loc="12.408">sperata hausisti. sacer hic ac magna sororum</TextUnit>
    <TextUnit id="8096" loc="12.409">Aonidum cura est et dignus Apolline uates.</TextUnit>
    <TextUnit id="8097" loc="12.410">hic canet inlustri primus bella Itala uersu</TextUnit>
    <TextUnit id="8098" loc="12.411">attolletque duces caelo, resonare docebit</TextUnit>
    <TextUnit id="8099" loc="12.412">hic Latiis Helicona modis nec cedet honore</TextUnit>
    <TextUnit id="8100" loc="12.413">Ascraeo famaue seni.” sic Phoebus, et Hosto</TextUnit>
    <TextUnit id="8101" loc="12.414">ultrix per geminum transcurrit tempus harundo.</TextUnit>
    <TextUnit id="8102" loc="12.415">uertuntur iuuenis casu perculsa per agros</TextUnit>
    <TextUnit id="8103" loc="12.416">agmina, et effusae pariter dant terga cateruae.</TextUnit>
    <TextUnit id="8104" loc="12.417">tum pater audita nati nece turbidus irae</TextUnit>
    <TextUnit id="8105" loc="12.418">barbaricum atque immane gemens transfigit anhelum</TextUnit>
    <TextUnit id="8106" loc="12.419">pectus et ad manis urget uestigia nati.</TextUnit>
    <TextUnit id="8107" loc="12.420">At Libyae ductor, Marcello fractus et acri</TextUnit>
    <TextUnit id="8108" loc="12.421">contusus pugna, campos damnarat et arma:</TextUnit>
    <TextUnit id="8109" loc="12.422">uerterat ad miseras non aequi Martis Acerras.</TextUnit>
    <TextUnit id="8110" loc="12.423">inde, ubi permisit flammis atque ensibus urbem,</TextUnit>
    <TextUnit id="8111" loc="12.424">Nuceriae nihilo leuior nec parcior ira</TextUnit>
    <TextUnit id="8112" loc="12.425">incussit sese atque aequauit moenia terrae.</TextUnit>
    <TextUnit id="8113" loc="12.426">post Casilina sibi multum obluctatus iniquis</TextUnit>
    <TextUnit id="8114" loc="12.427">defendentum armis aegre reserauerat astu</TextUnit>
    <TextUnit id="8115" loc="12.428">limina et obsessis uitam pensauerat auro.</TextUnit>
    <TextUnit id="8116" loc="12.429">iamque in Dauniacos transfundens agmina campos</TextUnit>
    <TextUnit id="8117" loc="12.430">flectebat rabiem quo praeda uel ira uocasset.</TextUnit>
    <TextUnit id="8118" loc="12.431">fumabat uersis incensa Petilia tectis,</TextUnit>
    <TextUnit id="8119" loc="12.432">infelix fidei miseraeque secunda Sagunto,</TextUnit>
    <TextUnit id="8120" loc="12.433">at quondam Herculeam seruare superba pharetram.</TextUnit>
    <TextUnit id="8121" loc="12.434">Verterat et mentem Tyria ad conata Tarentus,</TextUnit>
    <TextUnit id="8122" loc="12.435">portisque intrarant Poeni. sed enim arce corusca,</TextUnit>
    <TextUnit id="8123" loc="12.436">fisa loco, manus Ausoniae stipata sedebat.</TextUnit>
    <TextUnit id="8124" loc="12.437">hic, miranda mouens, classem quae condita portu</TextUnit>
    <TextUnit id="8125" loc="12.438">astabat (namque angustis e faucibus aequor</TextUnit>
    <TextUnit id="8126" loc="12.439">erumpit scopulos inter patuloque recessu</TextUnit>
    <TextUnit id="8127" loc="12.440">infundit campis secretum gurgite pontum)—</TextUnit>
    <TextUnit id="8128" loc="12.441">inclusas igitur, quibus haud enare dabatur</TextUnit>
    <TextUnit id="8129" loc="12.442">arce superposita, claustris maris extulit astu</TextUnit>
    <TextUnit id="8130" loc="12.443">perque auersa tulit portatas arua carinas.</TextUnit>
    <TextUnit id="8131" loc="12.444">lubrica roboreis aderant substramina plaustris,</TextUnit>
    <TextUnit id="8132" loc="12.445">atque recens caesi tergo prolapsa iuuenci</TextUnit>
    <TextUnit id="8133" loc="12.446">aequoream rota ducebat per gramina puppim.</TextUnit>
    <TextUnit id="8134" loc="12.447">et iam per collis dumosque ad litus adacta</TextUnit>
    <TextUnit id="8135" loc="12.448">innabat pelago ueniens sine remige classis.</TextUnit>
    <TextUnit id="8136" loc="12.449">Nuntius interea uectis non more carinis</TextUnit>
    <TextUnit id="8137" loc="12.450">terrentem freta curarum feruoribus implet,</TextUnit>
    <TextUnit id="8138" loc="12.451">dum procul Oebalios amet expugnare nepotes</TextUnit>
    <TextUnit id="8139" loc="12.452">et primus rostris sulcet naualibus arua,</TextUnit>
    <TextUnit id="8140" loc="12.453">adsessos Capuae muros: claustra ipsa reuelli</TextUnit>
    <TextUnit id="8141" loc="12.454">portarum, ac totum miseris incurrere bellum.</TextUnit>
    <TextUnit id="8142" loc="12.455">linquit coepta ferox, pennasque addente pudore</TextUnit>
    <TextUnit id="8143" loc="12.456">atque ira simul immani per proxima motu</TextUnit>
    <TextUnit id="8144" loc="12.457">euolat et minitans auida ad certamina fertur.</TextUnit>
    <TextUnit id="8145" loc="12.458">haud secus, amisso tigris si concita fetu</TextUnit>
    <TextUnit id="8146" loc="12.459">emicet, attonitae paucis lustratur in horis</TextUnit>
    <TextUnit id="8147" loc="12.460">Caucasus et saltu tramittitur alite Ganges,</TextUnit>
    <TextUnit id="8148" loc="12.461">donec fulmineo partus uestigia cursu</TextUnit>
    <TextUnit id="8149" loc="12.462">colligat et rabiem prenso consumat in hoste.</TextUnit>
    <TextUnit id="8150" loc="12.463">Obuius huic sparso Centenius agmine raptim</TextUnit>
    <TextUnit id="8151" loc="12.464">funditur audendi prauus facilisque periclis,</TextUnit>
    <TextUnit id="8152" loc="12.465">sed paruum decus Hannibali. nam uitis honore</TextUnit>
    <TextUnit id="8153" loc="12.466">perfunctus Latiae subito stimularat agrestis</TextUnit>
    <TextUnit id="8154" loc="12.467">semermemque manum sternendam obiecerat hosti.</TextUnit>
    <TextUnit id="8155" loc="12.468">bis septem demissa neci (nec substitit agmen)</TextUnit>
    <TextUnit id="8156" loc="12.469">milia, bis septem, quae non sollertior ense,</TextUnit>
    <TextUnit id="8157" loc="12.470">sed genus insignis, iustis ducebat in armis</TextUnit>
    <TextUnit id="8158" loc="12.471">Fuluius: ast aeque per corpora fusa iacentum</TextUnit>
    <TextUnit id="8159" loc="12.472">raptum iter est, uictorque moram non passus eundi.</TextUnit>
    <TextUnit id="8160" loc="12.473">exequiae tantum famam nomenque uolentem</TextUnit>
    <TextUnit id="8161" loc="12.474">mitificae mentis tenuerunt funere laeto.</TextUnit>
    <TextUnit id="8162" loc="12.475">namque per insidias, infandum, et ab hospite caesus,</TextUnit>
    <TextUnit id="8163" loc="12.476">conloquium et promissa petit dum perfida gentis</TextUnit>
    <TextUnit id="8164" loc="12.477">Lucanae, Gracchus caeco circumdatus astu</TextUnit>
    <TextUnit id="8165" loc="12.478">occiderat, laudemque Libys rapiebat humandi.</TextUnit>
    <TextUnit id="8166" loc="12.479">Sed nunc, ut scitum celerare ad moenia Poenum,</TextUnit>
    <TextUnit id="8167" loc="12.480">haud stabat res ulla loco: iam consul uterque</TextUnit>
    <TextUnit id="8168" loc="12.481">praecipites aderant, Nola uis omnis, et Arpis</TextUnit>
    <TextUnit id="8169" loc="12.482">aeui floridior Fabius rapida arma ferebat.</TextUnit>
    <TextUnit id="8170" loc="12.483">hinc Nero et hinc uolucris Silanus nocte dieque</TextUnit>
    <TextUnit id="8171" loc="12.484">impellebat agens properata ad bella cohortis.</TextUnit>
    <TextUnit id="8172" loc="12.485">undique conueniunt, pariterque opponere cunctos</TextUnit>
    <TextUnit id="8173" loc="12.486">uni ductores iuueni placet. arduus ipse</TextUnit>
    <TextUnit id="8174" loc="12.487">Tifata insidit, propior qua moenibus instat</TextUnit>
    <TextUnit id="8175" loc="12.488">collis, et e tumulis subiectam despicit urbem.</TextUnit>
    <TextUnit id="8176" loc="12.489">uerum ubi tot sese circumfundentibus armis</TextUnit>
    <TextUnit id="8177" loc="12.490">uallatas socium portas unaque negari</TextUnit>
    <TextUnit id="8178" loc="12.491">intrauisse sibi Capuaeque erumpere cernit,</TextUnit>
    <TextUnit id="8179" loc="12.492">anxius euentus, nunc ferro frangere coetum</TextUnit>
    <TextUnit id="8180" loc="12.493">obstantum meditatur, init nunc auia coepto</TextUnit>
    <TextUnit id="8181" loc="12.494">consilia atque astu quaerit tot milia portis</TextUnit>
    <TextUnit id="8182" loc="12.495">abstrahere artatis cinctosque resoluere muros.</TextUnit>
    <TextUnit id="8183" loc="12.496">sic igitur secum curasque ita corde fatigat:</TextUnit>
    <TextUnit id="8184" loc="12.497">Quo, mens aegra, uocas? rursusne pericula sumam</TextUnit>
    <TextUnit id="8185" loc="12.498">non aecus regione loci, Capuaque uidente</TextUnit>
    <TextUnit id="8186" loc="12.499">terga dabo? an residens uicini uertice montis</TextUnit>
    <TextUnit id="8187" loc="12.500">excindi ante oculos patiar socialia tecta?</TextUnit>
    <TextUnit id="8188" loc="12.501">non ita me experti Fabius Fabiique magister</TextUnit>
    <TextUnit id="8189" loc="12.502">turbatum, Hesperio cum clausos milite collis</TextUnit>
    <TextUnit id="8190" loc="12.503">euasi uictor sparsosque per arua iuuencos</TextUnit>
    <TextUnit id="8191" loc="12.504">iactare accensis stimulaui cornibus ignes.</TextUnit>
    <TextUnit id="8192" loc="12.505">haud dum omnes abiere doli. defendere nobis</TextUnit>
    <TextUnit id="8193" loc="12.506">si Capuam ereptum est, dabitur circumdare Romam.”</TextUnit>
    <TextUnit id="8194" loc="12.507">Haec postquam placita, et tenuit sententia mentem,</TextUnit>
    <TextUnit id="8195" loc="12.508">non expectato, Titan dum gurgite lucem</TextUnit>
    <TextUnit id="8196" loc="12.509">spirantis proferret equos, impellit in agmen</TextUnit>
    <TextUnit id="8197" loc="12.510">uoce manuque uiros et coepta immania pandit:</TextUnit>
    <TextUnit id="8198" loc="12.511">Perge, age, uince omnem, miles, uirtute laborem</TextUnit>
    <TextUnit id="8199" loc="12.512">et quantum humani possunt se tendere passus,</TextUnit>
    <TextUnit id="8200" loc="12.513">arduus accelera. Romam petis. hoc iter Alpes,</TextUnit>
    <TextUnit id="8201" loc="12.514">hoc Cannae strauere tibi. eia, incute muris</TextUnit>
    <TextUnit id="8202" loc="12.515">umbonem Iliacis Capuaeque repende ruinas:</TextUnit>
    <TextUnit id="8203" loc="12.516">quam tanti fuerit cadere, ut Palatia cernas</TextUnit>
    <TextUnit id="8204" loc="12.517">et demigrantem Tarpeia sede Tonantem.”</TextUnit>
    <TextUnit id="8205" loc="12.518">Instincti glomerant gressus. Roma auribus haeret,</TextUnit>
    <TextUnit id="8206" loc="12.519">Roma oculis, creduntque ducis sollertibus actis</TextUnit>
    <TextUnit id="8207" loc="12.520">aptius id coeptum, quam si duxisset ab ipso</TextUnit>
    <TextUnit id="8208" loc="12.521">fatali Aeneadis campo. Vulturna citata</TextUnit>
    <TextUnit id="8209" loc="12.522">tramittunt alno uada postremique relincunt</TextUnit>
    <TextUnit id="8210" loc="12.523">tardandis Italis corruptas igne carinas.</TextUnit>
    <TextUnit id="8211" loc="12.524">tum Sidicina legunt pernicibus arua maniplis</TextUnit>
    <TextUnit id="8212" loc="12.525">Threiciamque Calen, uestras a nomine nati,</TextUnit>
    <TextUnit id="8213" loc="12.526">Orithyia, domos. hinc Allifanus Iaccho</TextUnit>
    <TextUnit id="8214" loc="12.527">haud inamatus ager nymphisque habitata Casinis</TextUnit>
    <TextUnit id="8215" loc="12.528">rura euastantur. mox et uicinus Aquinas</TextUnit>
    <TextUnit id="8216" loc="12.529">et quae fumantem texere Giganta Fregellae</TextUnit>
    <TextUnit id="8217" loc="12.530">agmine carpuntur uolucri. fert concitus inde</TextUnit>
    <TextUnit id="8218" loc="12.531">per iuga celsa gradum, duris qua rupibus haeret</TextUnit>
    <TextUnit id="8219" loc="12.532">bellator Frusino, et surgit suspensa tumenti</TextUnit>
    <TextUnit id="8220" loc="12.533">dorso frugiferis Cerealis Anagnia glaebis.</TextUnit>
    <TextUnit id="8221" loc="12.534">iamque adeo est campos ingressus et arua Labici,</TextUnit>
    <TextUnit id="8222" loc="12.535">linquens Telegoni pulsatos ariete muros,</TextUnit>
    <TextUnit id="8223" loc="12.536">haud dignam inter tanta moram. nec amoena retentant</TextUnit>
    <TextUnit id="8224" loc="12.537">Algida nec iuxta Iunonis tecta Gabinae.</TextUnit>
    <TextUnit id="8225" loc="12.538">praeceps ad ripas immani turbine fertur,</TextUnit>
    <TextUnit id="8226" loc="12.539">sulphureis gelidus qua serpit leniter undis</TextUnit>
    <TextUnit id="8227" loc="12.540">ad genitorem Anio labens sine murmure Thybrim.</TextUnit>
    <TextUnit id="8228" loc="12.541">Hic ut signa ferox dimensaque castra locauit</TextUnit>
    <TextUnit id="8229" loc="12.542">et ripas tremefecit eques, perterrita pulsis</TextUnit>
    <TextUnit id="8230" loc="12.543">Ilia prima uadis sacro se coniugis antro</TextUnit>
    <TextUnit id="8231" loc="12.544">condidit, et cunctae fugerunt gurgite nymphae.</TextUnit>
    <TextUnit id="8232" loc="12.545">at matres Latiae, ceu moenia nulla supersint,</TextUnit>
    <TextUnit id="8233" loc="12.546">attonitae passim furibundis gressibus errant.</TextUnit>
    <TextUnit id="8234" loc="12.547">ante oculos astant lacerae trepidantibus umbrae,</TextUnit>
    <TextUnit id="8235" loc="12.548">quaeque grauem ad Trebiam quaeque ad Ticina fluenta</TextUnit>
    <TextUnit id="8236" loc="12.549">oppetiere necem: Paulus Gracchusque cruenti</TextUnit>
    <TextUnit id="8237" loc="12.550">Flaminiusque simul, miseris ante ora uagantur.</TextUnit>
    <TextUnit id="8238" loc="12.551">clausit turba uias. stat celsus et asper ab ira</TextUnit>
    <TextUnit id="8239" loc="12.552">ingentemque metum toruo domat ore senatus.</TextUnit>
    <TextUnit id="8240" loc="12.553">interdum tamen erumpunt sub casside fusae</TextUnit>
    <TextUnit id="8241" loc="12.554">per tacitum lacrimae: quidnam Fortuna minetur,</TextUnit>
    <TextUnit id="8242" loc="12.555">quidue parent superi? pubes dispersa per altas</TextUnit>
    <TextUnit id="8243" loc="12.556">stat turris atque huc uentum sub corde uolutat</TextUnit>
    <TextUnit id="8244" loc="12.557">ut iam Roma satis credat defendere muros.</TextUnit>
    <TextUnit id="8245" loc="12.558">Poenus ut ad somnos uix totam cursibus actae</TextUnit>
    <TextUnit id="8246" loc="12.559">indulsit pubi noctem, uigil ipse nec ullam</TextUnit>
    <TextUnit id="8247" loc="12.560">ad requiem facilis credensque abscedere uitae</TextUnit>
    <TextUnit id="8248" loc="12.561">quod sopor eripiat tempus, radiantibus armis</TextUnit>
    <TextUnit id="8249" loc="12.562">induitur Nomadumque iubet prorumpere turmas.</TextUnit>
    <TextUnit id="8250" loc="12.563">inde leuis frenis circum pauitantia fertur</TextUnit>
    <TextUnit id="8251" loc="12.564">quadrupedante sono perculsae moenia Romae.</TextUnit>
    <TextUnit id="8252" loc="12.565">nunc aditus lustrat, clausas nunc cuspide pulsat</TextUnit>
    <TextUnit id="8253" loc="12.566">infesta portas fruiturque timore pauentum.</TextUnit>
    <TextUnit id="8254" loc="12.567">nunc lentus celsis astans in collibus intrat</TextUnit>
    <TextUnit id="8255" loc="12.568">urbem oculis discitque locos causasque locorum.</TextUnit>
    <TextUnit id="8256" loc="12.569">ac legeret uisu cuncta et penetraret in omnis</TextUnit>
    <TextUnit id="8257" loc="12.570">spectando partis, ni magno turbine adesset</TextUnit>
    <TextUnit id="8258" loc="12.571">Fuluius haud tota Capuae obsidione relicta.</TextUnit>
    <TextUnit id="8259" loc="12.572">tum demum castris turmas inflexit ouantis</TextUnit>
    <TextUnit id="8260" loc="12.573">spectata ductor satiatus pectora Roma.</TextUnit>
    <TextUnit id="8261" loc="12.574">atque ubi nox depulsa polo primaque rubescit</TextUnit>
    <TextUnit id="8262" loc="12.575">lampade Neptunus reuocatque Aurora labores,</TextUnit>
    <TextUnit id="8263" loc="12.576">effundit rupto persultans agmina uallo</TextUnit>
    <TextUnit id="8264" loc="12.577">et, quantum clamare ualet: Per plurima uestra,</TextUnit>
    <TextUnit id="8265" loc="12.578">o socii, decora et sacras in sanguine dextras,</TextUnit>
    <TextUnit id="8266" loc="12.579">uobis ite pares et tantum audete sub armis</TextUnit>
    <TextUnit id="8267" loc="12.580">quantum Roma timet. reliquam hanc excindite molem:</TextUnit>
    <TextUnit id="8268" loc="12.581">nil quod uincatis toto restabit in orbe.</TextUnit>
    <TextUnit id="8269" loc="12.582">neu populi uos Martigenae tardarit origo:</TextUnit>
    <TextUnit id="8270" loc="12.583">intratam Senonum capietis milibus urbem</TextUnit>
    <TextUnit id="8271" loc="12.584">adsuetamque capi. fortasse curulibus altis</TextUnit>
    <TextUnit id="8272" loc="12.585">iam uos exemplo proauorum ad nobile letum</TextUnit>
    <TextUnit id="8273" loc="12.586">expectant de more senes mortique parantur.”</TextUnit>
    <TextUnit id="8274" loc="12.587">Talibus hic Poenus, sed contra Oenotria pubes</TextUnit>
    <TextUnit id="8275" loc="12.588">non ullas uoces ducis aut praecepta requirit.</TextUnit>
    <TextUnit id="8276" loc="12.589">sat matres stimulant natique et cara supinas</TextUnit>
    <TextUnit id="8277" loc="12.590">tendentum palmas lacrimantiaque ora parentum.</TextUnit>
    <TextUnit id="8278" loc="12.591">ostentant paruos uagituque incita pulsant</TextUnit>
    <TextUnit id="8279" loc="12.592">corda uirum, armatis infigunt oscula dextris.</TextUnit>
    <TextUnit id="8280" loc="12.593">ire uolunt et pro muris opponere densi</TextUnit>
    <TextUnit id="8281" loc="12.594">pectora respectantque suos fletumque resorbent.</TextUnit>
    <TextUnit id="8282" loc="12.595">ut uero impulso patefactae cardine portae</TextUnit>
    <TextUnit id="8283" loc="12.596">et simul erupit motis exercitus armis,</TextUnit>
    <TextUnit id="8284" loc="12.597">funditur immixtus gemitu precibusque per altos</TextUnit>
    <TextUnit id="8285" loc="12.598">ad caelum muros clangor, sparsaeque solutis</TextUnit>
    <TextUnit id="8286" loc="12.599">crinibus exululant matres atque ubera nudant.</TextUnit>
    <TextUnit id="8287" loc="12.600">Fuluius anteuolans agmen Quis nesciat” inquit</TextUnit>
    <TextUnit id="8288" loc="12.601">non sponte ad nostros Poenum uenisse penatis?</TextUnit>
    <TextUnit id="8289" loc="12.602">a portis fugit Capuae.” subnectere plura</TextUnit>
    <TextUnit id="8290" loc="12.603">conantem tristis caeli cum murmure uasto</TextUnit>
    <TextUnit id="8291" loc="12.604">turbauit fragor et subita de nube procellae.</TextUnit>
    <TextUnit id="8292" loc="12.605">Iuppiter Aethiopum remeans tellure minantem</TextUnit>
    <TextUnit id="8293" loc="12.606">Romuleo Poenum ut uidit succedere uallo,</TextUnit>
    <TextUnit id="8294" loc="12.607">caelicolis raptim excitis defendere tecta</TextUnit>
    <TextUnit id="8295" loc="12.608">Dardana et in septem discurrere iusserat arces.</TextUnit>
    <TextUnit id="8296" loc="12.609">ipse e Tarpeio sublimis uertice cuncta,</TextUnit>
    <TextUnit id="8297" loc="12.610">et uentos simul et nubes et grandinis iras</TextUnit>
    <TextUnit id="8298" loc="12.611">fulminaque et tonitrus et nimbos conciet atros.</TextUnit>
    <TextUnit id="8299" loc="12.612">concussi tremuere poli, caelumque tenebris</TextUnit>
    <TextUnit id="8300" loc="12.613">clauditur, et terras caeco nox condit amictu.</TextUnit>
    <TextUnit id="8301" loc="12.614">instat tempestas oculis, hostique propinquo</TextUnit>
    <TextUnit id="8302" loc="12.615">Roma latet. iactae in turmas per nubila flammae</TextUnit>
    <TextUnit id="8303" loc="12.616">stridorem seruant, membrisque insibilat ignis.</TextUnit>
    <TextUnit id="8304" loc="12.617">hinc Notus, hinc Boreas, hinc fuscis Africus alis</TextUnit>
    <TextUnit id="8305" loc="12.618">bella mouent, quantis animos et pectora possint</TextUnit>
    <TextUnit id="8306" loc="12.619">irati satiare Iouis. fluit agmen aquarum</TextUnit>
    <TextUnit id="8307" loc="12.620">turbine confusum piceo et nigrante procella</TextUnit>
    <TextUnit id="8308" loc="12.621">atque omnis circa campos spumantibus undis</TextUnit>
    <TextUnit id="8309" loc="12.622">inuoluit. celsus summo de culmine montis</TextUnit>
    <TextUnit id="8310" loc="12.623">regnator superum sublata fulmina dextra</TextUnit>
    <TextUnit id="8311" loc="12.624">librauit clipeoque ducis non cedere certi</TextUnit>
    <TextUnit id="8312" loc="12.625">incussit. summa liquefacta est cuspis in hasta,</TextUnit>
    <TextUnit id="8313" loc="12.626">et fluxit ceu correptus fornacibus ensis.</TextUnit>
    <TextUnit id="8314" loc="12.627">Ambustis sed enim ductor Sidonius armis</TextUnit>
    <TextUnit id="8315" loc="12.628">sistebat socios et caecum e nubibus ignem</TextUnit>
    <TextUnit id="8316" loc="12.629">murmuraque a uentis misceri uana docebat.</TextUnit>
    <TextUnit id="8317" loc="12.630">tandem, post clades socium caelique ruinam,</TextUnit>
    <TextUnit id="8318" loc="12.631">non hoste in nimbis uiso, non ense, referri</TextUnit>
    <TextUnit id="8319" loc="12.632">signa iubet castris maestasque resuscitat iras:</TextUnit>
    <TextUnit id="8320" loc="12.633">Ventis debebis nimirum hiemisque procellis</TextUnit>
    <TextUnit id="8321" loc="12.634">unum, Roma, diem. sed non te crastina nobis</TextUnit>
    <TextUnit id="8322" loc="12.635">lux umquam eripiet, descendat Iuppiter ipse</TextUnit>
    <TextUnit id="8323" loc="12.636">in terras licet.” infrendens dum talia fatur,</TextUnit>
    <TextUnit id="8324" loc="12.637">ecce serenato clarum iubar emicat axe,</TextUnit>
    <TextUnit id="8325" loc="12.638">purgatusque nitet discussis nubibus aether.</TextUnit>
    <TextUnit id="8326" loc="12.639">Aeneadae sensere deum telisque repostis</TextUnit>
    <TextUnit id="8327" loc="12.640">summissas tendunt alta ad Capitolia dextras</TextUnit>
    <TextUnit id="8328" loc="12.641">et festa cingunt montis penetralia lauro.</TextUnit>
    <TextUnit id="8329" loc="12.642">tum uultus, modo non paruo sudore madentis,</TextUnit>
    <TextUnit id="8330" loc="12.643">nunc laetos Iouis aspectant: Da, summe deorum,</TextUnit>
    <TextUnit id="8331" loc="12.644">da, pater, ut sacro Libys inter proelia telo</TextUnit>
    <TextUnit id="8332" loc="12.645">concidat. haud alia potis est occumbere dextra.”</TextUnit>
    <TextUnit id="8333" loc="12.646">Sic adeo orantes pressere silentia, postquam</TextUnit>
    <TextUnit id="8334" loc="12.647">abstulerat terras nigrantibus Hesperus umbris.</TextUnit>
    <TextUnit id="8335" loc="12.648">quem simul attollens rutilantem lampada Titan</TextUnit>
    <TextUnit id="8336" loc="12.649">obruit et uitae rediit mortalibus usus,</TextUnit>
    <TextUnit id="8337" loc="12.650">Poenus adest, nec se castris Oenotria pubes</TextUnit>
    <TextUnit id="8338" loc="12.651">continet. haud dum enses stricti, mediumque iacebat</TextUnit>
    <TextUnit id="8339" loc="12.652">tantum ad bella loci, quantum tramittere iactae</TextUnit>
    <TextUnit id="8340" loc="12.653">sufficerent hastae, cum fulgor hebescere caeli</TextUnit>
    <TextUnit id="8341" loc="12.654">per subitum coepit, densaeque subire tenebrae,</TextUnit>
    <TextUnit id="8342" loc="12.655">atque dies fugere, atque armari ad proelia rursus</TextUnit>
    <TextUnit id="8343" loc="12.656">Iuppiter. incumbunt uenti, crassusque rotante</TextUnit>
    <TextUnit id="8344" loc="12.657">Austro nimborum feruet globus. intonat ipse,</TextUnit>
    <TextUnit id="8345" loc="12.658">quod tremat et Rhodope Taurusque et Pindus et Atlas.</TextUnit>
    <TextUnit id="8346" loc="12.659">audiuere lacus Erebi, mersusque profundis</TextUnit>
    <TextUnit id="8347" loc="12.660">agnouit tenebris caelestia bella Typhoeus.</TextUnit>
    <TextUnit id="8348" loc="12.661">inuadit Notus ac, piceam cum grandine multa</TextUnit>
    <TextUnit id="8349" loc="12.662">intorquens nubem, cunctantem et uana minantem</TextUnit>
    <TextUnit id="8350" loc="12.663">circumagit castrisque ducem succedere cogit.</TextUnit>
    <TextUnit id="8351" loc="12.664">Verum ubi depositis saepsit sese aggere telis,</TextUnit>
    <TextUnit id="8352" loc="12.665">laeta serenati facies aperitur Olympi,</TextUnit>
    <TextUnit id="8353" loc="12.666">nullaque tam mitem credas habuisse Tonantem</TextUnit>
    <TextUnit id="8354" loc="12.667">fulmina, nec placido commota tonitrua caelo.</TextUnit>
    <TextUnit id="8355" loc="12.668">durat et adfirmans non ultra spondet in ipsos</TextUnit>
    <TextUnit id="8356" loc="12.669">†uenturam† crebra diem, modo patria uirtus</TextUnit>
    <TextUnit id="8357" loc="12.670">in dextras redeat, nec Romam excindere Poeni</TextUnit>
    <TextUnit id="8358" loc="12.671">credant esse nefas. ubi nam tunc fulmina tandem</TextUnit>
    <TextUnit id="8359" loc="12.672">inuiti latuisse Iouis, cum sterneret ensis</TextUnit>
    <TextUnit id="8360" loc="12.673">Aetolos campos? ubi, cum Tyrrhena natarent</TextUnit>
    <TextUnit id="8361" loc="12.674">stagna cruore uirum? Pugnat pro moenibus” inquit</TextUnit>
    <TextUnit id="8362" loc="12.675">si rector superum tot iactis fulmine telis,</TextUnit>
    <TextUnit id="8363" loc="12.676">inter tot motus cur me contra arma ferentem</TextUnit>
    <TextUnit id="8364" loc="12.677">adflixisse piget? uentis hiemique fugaces</TextUnit>
    <TextUnit id="8365" loc="12.678">terga damus. remeet, quaeso, mens illa uigorque,</TextUnit>
    <TextUnit id="8366" loc="12.679">qua uobis, cum pacta patrum, cum foedera adessent,</TextUnit>
    <TextUnit id="8367" loc="12.680">integrare acies placitum.” sic pectora flammat,</TextUnit>
    <TextUnit id="8368" loc="12.681">donec ecum Titan spumantia frena resoluat.</TextUnit>
    <TextUnit id="8369" loc="12.682">nec nox composuit curas, somnusue frementem</TextUnit>
    <TextUnit id="8370" loc="12.683">ausus adire uirum, et redeunt cum luce furores.</TextUnit>
    <TextUnit id="8371" loc="12.684">rursus in arma uocat trepidos clipeoque tremendum</TextUnit>
    <TextUnit id="8372" loc="12.685">increpat atque armis imitatur murmura caeli.</TextUnit>
    <TextUnit id="8373" loc="12.686">Vt uero accepit tantum confidere diuis</TextUnit>
    <TextUnit id="8374" loc="12.687">Ausonios patres, summissaque Baetis ad oras</TextUnit>
    <TextUnit id="8375" loc="12.688">auxilia, et noctu progressum moenibus agmen,</TextUnit>
    <TextUnit id="8376" loc="12.689">sic agitare fremens obsessos otia, iamque</TextUnit>
    <TextUnit id="8377" loc="12.690">securam Hannibalis Romam, uiolentior instat.</TextUnit>
    <TextUnit id="8378" loc="12.691">iamque propinquabat muro, cum Iuppiter aegram</TextUnit>
    <TextUnit id="8379" loc="12.692">Iunonem adloquitur curis mulcetque monendo:</TextUnit>
    <TextUnit id="8380" loc="12.693">Nullane Sidonio iuueni, coniunxque sororque</TextUnit>
    <TextUnit id="8381" loc="12.694">cara mihi, non ulla umquam sine fine feroci</TextUnit>
    <TextUnit id="8382" loc="12.695">addes frena uiro? fuerit delere Saguntum,</TextUnit>
    <TextUnit id="8383" loc="12.696">exaequare Alpes, imponere uincula sacro</TextUnit>
    <TextUnit id="8384" loc="12.697">Eridano, foedare lacus: etiamne parabit</TextUnit>
    <TextUnit id="8385" loc="12.698">nostras ille domos, nostras perrumpere in arces?</TextUnit>
    <TextUnit id="8386" loc="12.699">siste uirum. namque, ut cernis, iam flagitat ignes</TextUnit>
    <TextUnit id="8387" loc="12.700">et parat accensis imitari fulmina flammis.”</TextUnit>
    <TextUnit id="8388" loc="12.701">His dictis grates agit ac turbata per auras</TextUnit>
    <TextUnit id="8389" loc="12.702">deuolat et prensa iuuenis Saturnia dextra</TextUnit>
    <TextUnit id="8390" loc="12.703">Quo ruis, o uecors, maioraque bella capessis</TextUnit>
    <TextUnit id="8391" loc="12.704">mortali quam ferre datum?” Iuno inquit (et atram</TextUnit>
    <TextUnit id="8392" loc="12.705">dimouit nubem ueroque apparuit ore)</TextUnit>
    <TextUnit id="8393" loc="12.706">non tibi cum Phrygio res Laurentiue colono:</TextUnit>
    <TextUnit id="8394" loc="12.707">en, age (namque, oculis amota nube parumper,</TextUnit>
    <TextUnit id="8395" loc="12.708">cernere cuncta dabo), surgit qua celsus ad auras,</TextUnit>
    <TextUnit id="8396" loc="12.709">aspice, montis apex, uocitata Palatia regi</TextUnit>
    <TextUnit id="8397" loc="12.710">Parrhasio plena tenet et resonante pharetra</TextUnit>
    <TextUnit id="8398" loc="12.711">intenditque arcum et pugnas meditatur Apollo.</TextUnit>
    <TextUnit id="8399" loc="12.712">at, qua uicinis tollit se collibus altae</TextUnit>
    <TextUnit id="8400" loc="12.713">molis Auentinus, uiden', ut Latonia uirgo</TextUnit>
    <TextUnit id="8401" loc="12.714">accensas quatiat Phlegethontis gurgite taedas</TextUnit>
    <TextUnit id="8402" loc="12.715">exertos auide pugnae nudata lacertos?</TextUnit>
    <TextUnit id="8403" loc="12.716">parte alia, cerne, ut saeuis Gradiuus in armis</TextUnit>
    <TextUnit id="8404" loc="12.717">implerit dictum proprio de nomine campum.</TextUnit>
    <TextUnit id="8405" loc="12.718">hinc Ianus mouet arma manu, mouet inde Quirinus,</TextUnit>
    <TextUnit id="8406" loc="12.719">quisque suo de colle deus. sed enim aspice, quantus</TextUnit>
    <TextUnit id="8407" loc="12.720">aegida commoueat nimbos flammasque uomentem</TextUnit>
    <TextUnit id="8408" loc="12.721">Iuppiter et quantis pascat ferus ignibus iras.</TextUnit>
    <TextUnit id="8409" loc="12.722">huc uultus flecte atque aude spectare Tonantem:</TextUnit>
    <TextUnit id="8410" loc="12.723">quas hiemes, quantos concusso uertice cernis</TextUnit>
    <TextUnit id="8411" loc="12.724">sub nutu tonitrus! oculis qui fulgurat ignis!</TextUnit>
    <TextUnit id="8412" loc="12.725">cede deis tandem et Titania desine bella.”</TextUnit>
    <TextUnit id="8413" loc="12.726">sic adfata uirum indocilem pacisque modique,</TextUnit>
    <TextUnit id="8414" loc="12.727">mirantem superum uultus et flammea membra</TextUnit>
    <TextUnit id="8415" loc="12.728">abstrahit ac pacem terris caeloque reponit.</TextUnit>
    <TextUnit id="8416" loc="12.729">Respectans abit et castris auulsa moueri</TextUnit>
    <TextUnit id="8417" loc="12.730">signa iubet ductor remeaturumque minatur.</TextUnit>
    <TextUnit id="8418" loc="12.731">redditur extemplo flagrantior aethere lampas,</TextUnit>
    <TextUnit id="8419" loc="12.732">et tremula infuso resplendent caerula Phoebo.</TextUnit>
    <TextUnit id="8420" loc="12.733">at procul e muris uidere ut signa reuelli</TextUnit>
    <TextUnit id="8421" loc="12.734">Aeneadae uersumque ducem, tacita ora uicissim</TextUnit>
    <TextUnit id="8422" loc="12.735">ostentant nutuque docent quod credere magno</TextUnit>
    <TextUnit id="8423" loc="12.736">non audent haerente metu, nec abire uolentis</TextUnit>
    <TextUnit id="8424" loc="12.737">sed fraudem insidiasque putant et Punica corda,</TextUnit>
    <TextUnit id="8425" loc="12.738">ac tacitae natis infigunt oscula matres:</TextUnit>
    <TextUnit id="8426" loc="12.739">donec procedens oculis sese abstulit agmen</TextUnit>
    <TextUnit id="8427" loc="12.740">suspectosque dolos dempto terrore resoluit.</TextUnit>
    <TextUnit id="8428" loc="12.741">tum uero passim sacra in Capitolia pergunt</TextUnit>
    <TextUnit id="8429" loc="12.742">inque uicem amplexi permixta uoce triumphum</TextUnit>
    <TextUnit id="8430" loc="12.743">Tarpeii clamant Iouis ac delubra coronant.</TextUnit>
    <TextUnit id="8431" loc="12.744">iamque omnis pandunt portas: ruit undique laetum</TextUnit>
    <TextUnit id="8432" loc="12.745">non sperata petens dudum sibi gaudia uulgus.</TextUnit>
    <TextUnit id="8433" loc="12.746">hi spectant, quo fixa loco tentoria regis</TextUnit>
    <TextUnit id="8434" loc="12.747">astiterint, hi, qua celsus de sede uocatas</TextUnit>
    <TextUnit id="8435" loc="12.748">adfatus fuerit turmas, ubi belliger Astur</TextUnit>
    <TextUnit id="8436" loc="12.749">atque ubi atrox Garamas saeuusque tetenderit Hammon.</TextUnit>
    <TextUnit id="8437" loc="12.750">corpora nunc uiua sparguntur gurgitis unda,</TextUnit>
    <TextUnit id="8438" loc="12.751">nunc Anienicolis statuunt altaria nymphis.</TextUnit>
    <TextUnit id="8439" loc="12.752">tum festam repetunt lustratis moenibus urbem.</TextUnit>
    <TextUnit id="8440" loc="13.1">Segne iter emenso uix dum Tarpeia uideri</TextUnit>
    <TextUnit id="8441" loc="13.2">culmina desierant, toruos cum uersus ad urbem</TextUnit>
    <TextUnit id="8442" loc="13.3">ductor Agenoreus uultus remeare parabat.</TextUnit>
    <TextUnit id="8443" loc="13.4">castra locat, nulla laedens ubi gramina ripa</TextUnit>
    <TextUnit id="8444" loc="13.5">Tutia deducit tenuem sine nomine riuum</TextUnit>
    <TextUnit id="8445" loc="13.6">et tacite Tuscis inglorius adfluit undis.</TextUnit>
    <TextUnit id="8446" loc="13.7">hic modo primores socium, modo iussa deorum,</TextUnit>
    <TextUnit id="8447" loc="13.8">nunc sese increpitat: Dic o, cui Lydia caede</TextUnit>
    <TextUnit id="8448" loc="13.9">creuerunt stagna et concussa est Daunia tellus</TextUnit>
    <TextUnit id="8449" loc="13.10">armorum tonitru, quas exanimatus in oras</TextUnit>
    <TextUnit id="8450" loc="13.11">signa refers? qui mucro tuum, quae lancea tandem</TextUnit>
    <TextUnit id="8451" loc="13.12">intrauit pectus? si nunc existeret alma</TextUnit>
    <TextUnit id="8452" loc="13.13">Carthago ante oculos turrita celsa figura,</TextUnit>
    <TextUnit id="8453" loc="13.14">quas abitus, miles, causas, inlaese, dedisses?</TextUnit>
    <TextUnit id="8454" loc="13.15">Imbres, o patria, et mixtos cum grandine nimbos</TextUnit>
    <TextUnit id="8455" loc="13.16">et tonitrus fugio.” procul hanc expellite genti</TextUnit>
    <TextUnit id="8456" loc="13.17">femineam Tyriae labem, nisi luce serena</TextUnit>
    <TextUnit id="8457" loc="13.18">nescire ac liquida Mauortem agitare sub aethra.”</TextUnit>
    <TextUnit id="8458" loc="13.19">Terror adhuc inerat superum ac redolentia in armis</TextUnit>
    <TextUnit id="8459" loc="13.20">fulmina et ante oculos irati pugna Tonantis.</TextUnit>
    <TextUnit id="8460" loc="13.21">parendi tamen et cuicumque incumbere iusso</TextUnit>
    <TextUnit id="8461" loc="13.22">durabat uigor, ac sensim diffusus ad oras</TextUnit>
    <TextUnit id="8462" loc="13.23">signa reportandi crescebat in agmine feruor.</TextUnit>
    <TextUnit id="8463" loc="13.24">sic, ubi perrupit stagnantem calculus undam,</TextUnit>
    <TextUnit id="8464" loc="13.25">exiguos format per prima uolumina gyros,</TextUnit>
    <TextUnit id="8465" loc="13.26">mox tremulum uibrans motu gliscente liquorem</TextUnit>
    <TextUnit id="8466" loc="13.27">multiplicat crebros sinuati gurgitis orbes,</TextUnit>
    <TextUnit id="8467" loc="13.28">donec postremo laxatis circulus oris</TextUnit>
    <TextUnit id="8468" loc="13.29">contingat geminas patulo curuamine ripas.</TextUnit>
    <TextUnit id="8469" loc="13.30">At contra Argyripae prauum decus (inclita namque</TextUnit>
    <TextUnit id="8470" loc="13.31">semina ab Oenea ductoris stirpe trahebat</TextUnit>
    <TextUnit id="8471" loc="13.32">Aetoli—Dasio fuit haud ignobile nomen:</TextUnit>
    <TextUnit id="8472" loc="13.33">laetus opum, sed clauda fides, seseque calenti</TextUnit>
    <TextUnit id="8473" loc="13.34">addiderat Poeno Latiae diffisus habenae)—</TextUnit>
    <TextUnit id="8474" loc="13.35">is uoluens ueterum memorata antiqua parentum</TextUnit>
    <TextUnit id="8475" loc="13.36">Longo miles” ait quateret cum Teucria bello</TextUnit>
    <TextUnit id="8476" loc="13.37">Pergama et ad muros staret sine sanguine Mauors,</TextUnit>
    <TextUnit id="8477" loc="13.38">sollicitis Calchas (nam sic fortissimus heros</TextUnit>
    <TextUnit id="8478" loc="13.39">poscenti socero saepe inter pocula Dauno</TextUnit>
    <TextUnit id="8479" loc="13.40">narrabat memori Diomedes condita mente)—</TextUnit>
    <TextUnit id="8480" loc="13.41">sed Calchas Danais, nisi clausum ex sedibus arcis</TextUnit>
    <TextUnit id="8481" loc="13.42">armisonae curent simulacrum auellere diuae,</TextUnit>
    <TextUnit id="8482" loc="13.43">non umquam adfirmat Therapnaeis Ilion armis</TextUnit>
    <TextUnit id="8483" loc="13.44">cessurum aut Ledae rediturum nomen Amyclas.</TextUnit>
    <TextUnit id="8484" loc="13.45">quippe deis uisum, ne cui perrumpere detur</TextUnit>
    <TextUnit id="8485" loc="13.46">effigies ea quas umquam possederit urbes.</TextUnit>
    <TextUnit id="8486" loc="13.47">tum meus adiuncto monstratam euadit in arcem</TextUnit>
    <TextUnit id="8487" loc="13.48">Tydides Ithaco et dextra amolitus in ipso</TextUnit>
    <TextUnit id="8488" loc="13.49">custodes aditu templi caeleste reportat</TextUnit>
    <TextUnit id="8489" loc="13.50">Palladium ac nostris aperit mala Pergama fatis.</TextUnit>
    <TextUnit id="8490" loc="13.51">nam postquam Oenotris fundauit finibus urbem,</TextUnit>
    <TextUnit id="8491" loc="13.52">aeger delicti Phrygium placare colendo</TextUnit>
    <TextUnit id="8492" loc="13.53">numen et Iliacos parat exorare Penatis.</TextUnit>
    <TextUnit id="8493" loc="13.54">ingens iam templum celsa surgebat in arce,</TextUnit>
    <TextUnit id="8494" loc="13.55">Laomedonteae sedes ingrata Mineruae,</TextUnit>
    <TextUnit id="8495" loc="13.56">cum medios inter somnos altamque quietem</TextUnit>
    <TextUnit id="8496" loc="13.57">nec celata deam et minitans Tritonia uirgo:</TextUnit>
    <TextUnit id="8497" loc="13.58">Non haec, Tydide, tantae pro laudis honore</TextUnit>
    <TextUnit id="8498" loc="13.59">digna paras: non Garganus nec Daunia tellus</TextUnit>
    <TextUnit id="8499" loc="13.60">debentur nobis. quaere in Laurentibus aruis</TextUnit>
    <TextUnit id="8500" loc="13.61">qui nunc prima locant melioris moenia Troiae.</TextUnit>
    <TextUnit id="8501" loc="13.62">huc uittas castumque refer penetrale parentum.”</TextUnit>
    <TextUnit id="8502" loc="13.63">quis trepidus monitis Saturnia regna capessit.</TextUnit>
    <TextUnit id="8503" loc="13.64">iam Phryx condebat Lauinia Pergama uictor</TextUnit>
    <TextUnit id="8504" loc="13.65">armaque Laurenti figebat Troia luco.</TextUnit>
    <TextUnit id="8505" loc="13.66">uerum ubi Tyrrheni peruentum ad fluminis undas</TextUnit>
    <TextUnit id="8506" loc="13.67">castraque Tydides posuit fulgentia ripa,</TextUnit>
    <TextUnit id="8507" loc="13.68">Priamidae intremuere metu. tum pignora pacis</TextUnit>
    <TextUnit id="8508" loc="13.69">praetendens dextra ramum canentis oliuae</TextUnit>
    <TextUnit id="8509" loc="13.70">sic orsus Dauni gener inter murmura Teucrum:</TextUnit>
    <TextUnit id="8510" loc="13.71">Pone, Anchisiade, memores irasque metusque.</TextUnit>
    <TextUnit id="8511" loc="13.72">quicquid ad Idaeos Xanthum Simoentaque nobis</TextUnit>
    <TextUnit id="8512" loc="13.73">sanguine sudatum Scaeaeque ad limina portae,</TextUnit>
    <TextUnit id="8513" loc="13.74">haud nostrum est: egere dei duraeque sorores.</TextUnit>
    <TextUnit id="8514" loc="13.75">nunc age, quod superest cur non melioribus aeui</TextUnit>
    <TextUnit id="8515" loc="13.76">ducimus auspiciis? dextras iungamus inermis:</TextUnit>
    <TextUnit id="8516" loc="13.77">foederis en haec testis erit.” ueniamque precatus</TextUnit>
    <TextUnit id="8517" loc="13.78">Troianam ostentat trepidis de puppe Mineruam.</TextUnit>
    <TextUnit id="8518" loc="13.79">haec ausos Celtas inrumpere moenia Romae</TextUnit>
    <TextUnit id="8519" loc="13.80">corripuit leto neque tot de milibus unum</TextUnit>
    <TextUnit id="8520" loc="13.81">ingentis populi patrias dimisit ad aras.”</TextUnit>
    <TextUnit id="8521" loc="13.82">His fractus ductor conuelli signa maniplis</TextUnit>
    <TextUnit id="8522" loc="13.83">optato laetis abitu iubet. itur in agros</TextUnit>
    <TextUnit id="8523" loc="13.84">diues ubi ante omnis colitur Feronia luco</TextUnit>
    <TextUnit id="8524" loc="13.85">et sacer umectat Flauinia rura Capenas.</TextUnit>
    <TextUnit id="8525" loc="13.86">fama est intactas longaeui ab origine fani</TextUnit>
    <TextUnit id="8526" loc="13.87">creuisse, in medium congestis undique donis,</TextUnit>
    <TextUnit id="8527" loc="13.88">immensum per tempus opes, lustrisque relictum</TextUnit>
    <TextUnit id="8528" loc="13.89">innumeris aurum solo seruante pauore.</TextUnit>
    <TextUnit id="8529" loc="13.90">hac auidas mentes ac barbara corda rapina</TextUnit>
    <TextUnit id="8530" loc="13.91">polluit atque armat contemptu pectora diuum.</TextUnit>
    <TextUnit id="8531" loc="13.92">auia tunc longinqua placent, quae sulcat aratro</TextUnit>
    <TextUnit id="8532" loc="13.93">ad freta porrectis Trinacria Bruttius aruis.</TextUnit>
    <TextUnit id="8533" loc="13.94">Dum Libys haud laetus Regina ad litora tendit,</TextUnit>
    <TextUnit id="8534" loc="13.95">uictor summoto patriis a finibus hoste</TextUnit>
    <TextUnit id="8535" loc="13.96">Fuluius infaustam Campana ad moenia clausis</TextUnit>
    <TextUnit id="8536" loc="13.97">portabat famam miserisque extrema mouebat.</TextUnit>
    <TextUnit id="8537" loc="13.98">tum prensans passim, cuicumque est nomen in armis:</TextUnit>
    <TextUnit id="8538" loc="13.99">Dedecus hoc defende manu: cur perfida et urbi</TextUnit>
    <TextUnit id="8539" loc="13.100">altera Carthago nostrae post foedera rupta</TextUnit>
    <TextUnit id="8540" loc="13.101">et missum ad portas Poenum, post iura petita</TextUnit>
    <TextUnit id="8541" loc="13.102">consulis alterni stat adhuc et turribus altis</TextUnit>
    <TextUnit id="8542" loc="13.103">Hannibalem ac Libycas expectat lenta cohortis?”</TextUnit>
    <TextUnit id="8543" loc="13.104">miscebat dictis facta et nunc robore celsas</TextUnit>
    <TextUnit id="8544" loc="13.105">educi turris, quis uinceret ardua muri,</TextUnit>
    <TextUnit id="8545" loc="13.106">cogebat, nunc coniunctas astringere nodis</TextUnit>
    <TextUnit id="8546" loc="13.107">instabat ferroque trabes, quo frangeret altos</TextUnit>
    <TextUnit id="8547" loc="13.108">portarum postes quateretque morantia claustra.</TextUnit>
    <TextUnit id="8548" loc="13.109">hic latera intextus stellatis axibus agger,</TextUnit>
    <TextUnit id="8549" loc="13.110">hic grauida armato surgebat uinea dorso.</TextUnit>
    <TextUnit id="8550" loc="13.111">at postquam properata satis quae commonet usus,</TextUnit>
    <TextUnit id="8551" loc="13.112">dat signum atque alacer scalis transcendere muros</TextUnit>
    <TextUnit id="8552" loc="13.113">imperat ac saeuis urbem terroribus implet.</TextUnit>
    <TextUnit id="8553" loc="13.114">Tum subito dextrum offulsit conatibus omen.</TextUnit>
    <TextUnit id="8554" loc="13.115">cerua fuit, raro terris spectata colore,</TextUnit>
    <TextUnit id="8555" loc="13.116">quae candore niuem, candore anteiret olores.</TextUnit>
    <TextUnit id="8556" loc="13.117">hanc agreste Capys donum, cum moenia sulco</TextUnit>
    <TextUnit id="8557" loc="13.118">signaret, grato paruae mollitus amore</TextUnit>
    <TextUnit id="8558" loc="13.119">nutrierat sensusque hominis donarat alendo.</TextUnit>
    <TextUnit id="8559" loc="13.120">inde exuta feram docilisque accedere mensis</TextUnit>
    <TextUnit id="8560" loc="13.121">atque ultro blanda attactu gaudebat erili.</TextUnit>
    <TextUnit id="8561" loc="13.122">aurato matres adsuetae pectine mitem</TextUnit>
    <TextUnit id="8562" loc="13.123">comere et umenti fluuio reuocare colorem.</TextUnit>
    <TextUnit id="8563" loc="13.124">numen erat iam cerua loci, famulamque Dianae</TextUnit>
    <TextUnit id="8564" loc="13.125">credebant, ac tura deum de more dabantur.</TextUnit>
    <TextUnit id="8565" loc="13.126">haec aeui uitaeque tenax felixque senectam</TextUnit>
    <TextUnit id="8566" loc="13.127">mille indefessos uiridem duxisse per annos</TextUnit>
    <TextUnit id="8567" loc="13.128">saeclorum numero Troianis condita tecta</TextUnit>
    <TextUnit id="8568" loc="13.129">aequabat. sed iam longo nox uenerat aeuo.</TextUnit>
    <TextUnit id="8569" loc="13.130">nam, subito incursu saeuorum agitata luporum</TextUnit>
    <TextUnit id="8570" loc="13.131">qui noctis tenebris urbem (miserabile bello</TextUnit>
    <TextUnit id="8571" loc="13.132">prodigium) intrarant, primos ad luminis ortus</TextUnit>
    <TextUnit id="8572" loc="13.133">extulerat sese portis pauidaque petebat</TextUnit>
    <TextUnit id="8573" loc="13.134">consternata fuga positos ad moenia campos.</TextUnit>
    <TextUnit id="8574" loc="13.135">exceptam laeto iuuenum certamine ductor</TextUnit>
    <TextUnit id="8575" loc="13.136">mactat, diua, tibi (tibi enim haec gratissima sacra)</TextUnit>
    <TextUnit id="8576" loc="13.137">Fuluius atque Adsis,” orat Latonia, coeptis.”</TextUnit>
    <TextUnit id="8577" loc="13.138">inde alacer fidensque dea circumdata clausis</TextUnit>
    <TextUnit id="8578" loc="13.139">arma mouet, quaque obliquo curuantur in orbem</TextUnit>
    <TextUnit id="8579" loc="13.140">moenia flexa sinu, spissa uallata corona</TextUnit>
    <TextUnit id="8580" loc="13.141">alligat et telis in morem indaginis ambit.</TextUnit>
    <TextUnit id="8581" loc="13.142">Dum pauitant, spumantis equi fera corda fatigans</TextUnit>
    <TextUnit id="8582" loc="13.143">euehitur porta sublimis Taurea cristis</TextUnit>
    <TextUnit id="8583" loc="13.144">bellator, cui Sidonius superare lacerto</TextUnit>
    <TextUnit id="8584" loc="13.145">ductor et Autololas dabat et Maurusia tela.</TextUnit>
    <TextUnit id="8585" loc="13.146">is trepido ac lituum tinnitu stare neganti</TextUnit>
    <TextUnit id="8586" loc="13.147">imperitans uiolenter equo, postquam auribus hostis</TextUnit>
    <TextUnit id="8587" loc="13.148">uicinum sese uidet et clamare propincum,</TextUnit>
    <TextUnit id="8588" loc="13.149">Claudius huic” inquit (praestabat Claudius arte</TextUnit>
    <TextUnit id="8589" loc="13.150">bellandi et merita mille inter proelia fama)</TextUnit>
    <TextUnit id="8590" loc="13.151">huic” inquit solum, si qua est fiducia dextrae,</TextUnit>
    <TextUnit id="8591" loc="13.152">det sese campo atque ineat certamina mecum.”</TextUnit>
    <TextUnit id="8592" loc="13.153">Vna mora Aeneadae, postquam uox attigit auris,</TextUnit>
    <TextUnit id="8593" loc="13.154">dum daret auspicium iusque in certamina ductor:</TextUnit>
    <TextUnit id="8594" loc="13.155">praeuetitum namque et capital committere Martem</TextUnit>
    <TextUnit id="8595" loc="13.156">sponte uiris. erumpit ouans, ut Fuluius arma</TextUnit>
    <TextUnit id="8596" loc="13.157">imperio soluit, patulumque inuectus in aequor</TextUnit>
    <TextUnit id="8597" loc="13.158">erigit undantem glomerato puluere nubem.</TextUnit>
    <TextUnit id="8598" loc="13.159">indignatus opem ammenti socioque iuuare</TextUnit>
    <TextUnit id="8599" loc="13.160">expulsum nodo iaculum atque accersere uires</TextUnit>
    <TextUnit id="8600" loc="13.161">Taurea uibrabat nudis conatibus hastam:</TextUnit>
    <TextUnit id="8601" loc="13.162">inde ruens ira telum contorquet in auras.</TextUnit>
    <TextUnit id="8602" loc="13.163">at non idem animus Rutulo: speculatur et omni</TextUnit>
    <TextUnit id="8603" loc="13.164">corpore perlustrat qua sit certissima ferro</TextUnit>
    <TextUnit id="8604" loc="13.165">in uulnus uia, nunc uibrat, nunc comprimit hastam</TextUnit>
    <TextUnit id="8605" loc="13.166">mentiturque minas. mediam tunc transiit ictu</TextUnit>
    <TextUnit id="8606" loc="13.167">parmam, sed grato fraudata est sanguine cuspis.</TextUnit>
    <TextUnit id="8607" loc="13.168">tum strictum propere uagina detegit ensem.</TextUnit>
    <TextUnit id="8608" loc="13.169">et iam ferrata rapiebat calce uolantem</TextUnit>
    <TextUnit id="8609" loc="13.170">Taurea cornipedem fugiens minitantia fata.</TextUnit>
    <TextUnit id="8610" loc="13.171">nec Rutulus leuior cedentis perdere terga:</TextUnit>
    <TextUnit id="8611" loc="13.172">nam profugo rapidus fusis instabat habenis,</TextUnit>
    <TextUnit id="8612" loc="13.173">utque metus uictum, sic ira et gloria portis</TextUnit>
    <TextUnit id="8613" loc="13.174">uictorem immisit meritique cupido cruoris.</TextUnit>
    <TextUnit id="8614" loc="13.175">ac dum uix oculis, uix credunt mentibus hostem</TextUnit>
    <TextUnit id="8615" loc="13.176">confisum nullo comitante inrumpere tectis,</TextUnit>
    <TextUnit id="8616" loc="13.177">per mediam propere trepidantum interritus urbem</TextUnit>
    <TextUnit id="8617" loc="13.178">egit ecum auersaque euasit ad agmina porta.</TextUnit>
    <TextUnit id="8618" loc="13.179">Hinc ardore pari nisuque incurrere muris</TextUnit>
    <TextUnit id="8619" loc="13.180">ignescunt animi penetrataque tecta subire.</TextUnit>
    <TextUnit id="8620" loc="13.181">tela simul flammaeque micant. tunc saxeus imber</TextUnit>
    <TextUnit id="8621" loc="13.182">ingruit, et summis ascendunt turribus hastae.</TextUnit>
    <TextUnit id="8622" loc="13.183">nec pronum audendi uirtute excellere cuiquam:</TextUnit>
    <TextUnit id="8623" loc="13.184">aequarunt irae dextras. Dictaea per auras</TextUnit>
    <TextUnit id="8624" loc="13.185">tranat et in medium perlabitur urbis harundo.</TextUnit>
    <TextUnit id="8625" loc="13.186">laetatur non hortandi, non plura monendi</TextUnit>
    <TextUnit id="8626" loc="13.187">Fuluius esse locum. rapiunt sibi quisque laborem.</TextUnit>
    <TextUnit id="8627" loc="13.188">quos ubi tam erectos animi uidet, et super esse</TextUnit>
    <TextUnit id="8628" loc="13.189">factorum sibi quemque ducem, ruit impete uasto</TextUnit>
    <TextUnit id="8629" loc="13.190">ad portam magnaeque optat discrimina famae.</TextUnit>
    <TextUnit id="8630" loc="13.191">Tres claustra aequaeuo seruabant corpore fratres,</TextUnit>
    <TextUnit id="8631" loc="13.192">quis delecta manus centeni cuique ferebant</TextUnit>
    <TextUnit id="8632" loc="13.193">excubias unaque locum statione tenebant.</TextUnit>
    <TextUnit id="8633" loc="13.194">forma ex his Numitor, cursu plantaque uolucri</TextUnit>
    <TextUnit id="8634" loc="13.195">praestabat Laurens, membrorum mole Taburnus.</TextUnit>
    <TextUnit id="8635" loc="13.196">sed non una uiris tela: hic mirabilis arcu,</TextUnit>
    <TextUnit id="8636" loc="13.197">ille hastam quatere ac medicatae cuspidis ictu</TextUnit>
    <TextUnit id="8637" loc="13.198">proelia moliri et nudo non credere ferro,</TextUnit>
    <TextUnit id="8638" loc="13.199">tertius aptabat flammis ac sulphure taedas:</TextUnit>
    <TextUnit id="8639" loc="13.200">qualis Atlantiaco memoratur litore quondam</TextUnit>
    <TextUnit id="8640" loc="13.201">monstrum Geryones immane tricorporis irae,</TextUnit>
    <TextUnit id="8641" loc="13.202">cui tres in pugna dextrae uaria arma gerebant:</TextUnit>
    <TextUnit id="8642" loc="13.203">una ignes saeuos, ast altera pone sagittas</TextUnit>
    <TextUnit id="8643" loc="13.204">fundebat, ualidam torquebat tertia cornum,</TextUnit>
    <TextUnit id="8644" loc="13.205">atque uno diuersa dabat tria uulnera nisu.</TextUnit>
    <TextUnit id="8645" loc="13.206">hos ubi non aequis uariantes proelia consul</TextUnit>
    <TextUnit id="8646" loc="13.207">conspexit telis et portae limina circum</TextUnit>
    <TextUnit id="8647" loc="13.208">stragem ac perfusos subeuntum sanguine postis,</TextUnit>
    <TextUnit id="8648" loc="13.209">concitat intortam furiatis uiribus hastam.</TextUnit>
    <TextUnit id="8649" loc="13.210">letum triste ferens auras secat Itala taxus</TextUnit>
    <TextUnit id="8650" loc="13.211">et, qua nudarat, dum fundit spicula ab alto,</TextUnit>
    <TextUnit id="8651" loc="13.212">arcum protendens Numitor latus, ilia transit.</TextUnit>
    <TextUnit id="8652" loc="13.213">at non obsaepto contentus limine Martem</TextUnit>
    <TextUnit id="8653" loc="13.214">exercere, leuis bello, sed turbidus ausi,</TextUnit>
    <TextUnit id="8654" loc="13.215">Virrius incauto feruore eruperat amens</TextUnit>
    <TextUnit id="8655" loc="13.216">reclusa in campum porta miseramque furori</TextUnit>
    <TextUnit id="8656" loc="13.217">uincentum obtulerat pubem. ruit obuia in arma</TextUnit>
    <TextUnit id="8657" loc="13.218">Scipio et oblatum metit insatiabilis agmen.</TextUnit>
    <TextUnit id="8658" loc="13.219">Tifata umbrifero generatum monte Calenum</TextUnit>
    <TextUnit id="8659" loc="13.220">nutrierant audere trucem, nec corpore magno</TextUnit>
    <TextUnit id="8660" loc="13.221">mens erat inferior. subsidere saepe leonem,</TextUnit>
    <TextUnit id="8661" loc="13.222">nudus inire caput pugnas, certare iuuenco</TextUnit>
    <TextUnit id="8662" loc="13.223">atque obliqua trucis deducere cornua tauri</TextUnit>
    <TextUnit id="8663" loc="13.224">adsuerat crudoque †aliqua se attollere facto.</TextUnit>
    <TextUnit id="8664" loc="13.225">is, dum praecipites expellit Virrius urbe,</TextUnit>
    <TextUnit id="8665" loc="13.226">seu spreto, seu ne fieret mora, nudus in aequor</TextUnit>
    <TextUnit id="8666" loc="13.227">thorace exierat leuiorque premebat anhelos</TextUnit>
    <TextUnit id="8667" loc="13.228">pondere loricae et palantis uictor agebat.</TextUnit>
    <TextUnit id="8668" loc="13.229">iamque Veliternum media transegerat aluo,</TextUnit>
    <TextUnit id="8669" loc="13.230">iam solitum aequali ludo committere equestris</TextUnit>
    <TextUnit id="8670" loc="13.231">Scipiadae pugnas Marium tellure reuulso</TextUnit>
    <TextUnit id="8671" loc="13.232">perculerat saxo. miser implorabat amicum</TextUnit>
    <TextUnit id="8672" loc="13.233">cum gemitu expirans, scopulusque premebat hiantem.</TextUnit>
    <TextUnit id="8673" loc="13.234">sed ualidas saeuo uires duplicante dolore</TextUnit>
    <TextUnit id="8674" loc="13.235">effudit lacrimas pariter cornumque sonantem</TextUnit>
    <TextUnit id="8675" loc="13.236">Scipio, solamen properans optabile in armis</TextUnit>
    <TextUnit id="8676" loc="13.237">hostem prostrato morientem ostendere amico.</TextUnit>
    <TextUnit id="8677" loc="13.238">tranauit, uolucris liquidas ceu scinderet auras,</TextUnit>
    <TextUnit id="8678" loc="13.239">hasta uiri pectus rupitque immania membra:</TextUnit>
    <TextUnit id="8679" loc="13.240">quanta est uis agili per caerula summa Liburnae,</TextUnit>
    <TextUnit id="8680" loc="13.241">quae, pariter quotiens reuocatae ad pectora tonsae</TextUnit>
    <TextUnit id="8681" loc="13.242">percussere fretum, uentis fugit ocior et se,</TextUnit>
    <TextUnit id="8682" loc="13.243">quam longa est, uno remorum praeterit ictu.</TextUnit>
    <TextUnit id="8683" loc="13.244">Ascanium Volesus, proiectis ocius armis</TextUnit>
    <TextUnit id="8684" loc="13.245">quo leuior peteret muros, per aperta uolantem</TextUnit>
    <TextUnit id="8685" loc="13.246">adsequitur planta. deiectum protinus ense</TextUnit>
    <TextUnit id="8686" loc="13.247">ante pedes domini iacuit caput, ipse secutus</TextUnit>
    <TextUnit id="8687" loc="13.248">corruit ulterior procursus impete truncus.</TextUnit>
    <TextUnit id="8688" loc="13.249">nec spes obsessis ultra reserata tueri</TextUnit>
    <TextUnit id="8689" loc="13.250">moenia: conuertunt gressus recipique precantis</TextUnit>
    <TextUnit id="8690" loc="13.251">(infandum) excludunt socios dum cardine uerso</TextUnit>
    <TextUnit id="8691" loc="13.252">obnixi torquent obices, munimina sera.</TextUnit>
    <TextUnit id="8692" loc="13.253">acrius hoc instant Itali clausosque fatigant.</TextUnit>
    <TextUnit id="8693" loc="13.254">et, ni caeca sinu terras nox conderet atro,</TextUnit>
    <TextUnit id="8694" loc="13.255">perfractae rapido patuissent milite portae.</TextUnit>
    <TextUnit id="8695" loc="13.256">Sed non in requiem pariter cessere tenebrae:</TextUnit>
    <TextUnit id="8696" loc="13.257">hinc sopor impauidus, qualem uictoria mouit;</TextUnit>
    <TextUnit id="8697" loc="13.258">at Capua aut maestis ululantum flebile matrum</TextUnit>
    <TextUnit id="8698" loc="13.259">questibus aut gemitu trepidantum exterrita patrum</TextUnit>
    <TextUnit id="8699" loc="13.260">tormentis finem metamque laboribus orat.</TextUnit>
    <TextUnit id="8700" loc="13.261">mussat perfidiae ductor coetuque senatus</TextUnit>
    <TextUnit id="8701" loc="13.262">Virrius a Poeno nullam docet esse salutem,</TextUnit>
    <TextUnit id="8702" loc="13.263">uociferans pulsis uiuendi e pectore curis:</TextUnit>
    <TextUnit id="8703" loc="13.264">Speraui sceptra Ausoniae pepigique, sub armis</TextUnit>
    <TextUnit id="8704" loc="13.265">si dexter Poenis deus et Fortuna fuisset,</TextUnit>
    <TextUnit id="8705" loc="13.266">ut Capuam Iliaci migrarent regna Quirini.</TextUnit>
    <TextUnit id="8706" loc="13.267">qui quaterent muros Tarpeiaque moenia, misi;</TextUnit>
    <TextUnit id="8707" loc="13.268">nec mihi poscendi uigor afuit, alter ut aequos</TextUnit>
    <TextUnit id="8708" loc="13.269">portaret fasces nostro de nomine consul.</TextUnit>
    <TextUnit id="8709" loc="13.270">hactenus est uixisse satis. dum copia noctis,</TextUnit>
    <TextUnit id="8710" loc="13.271">cui cordi comes aeterna est Acherontis ad undam</TextUnit>
    <TextUnit id="8711" loc="13.272">libertas, petat ille meas mensasque dapesque</TextUnit>
    <TextUnit id="8712" loc="13.273">et uictus mentem fuso per membra Lyaeo</TextUnit>
    <TextUnit id="8713" loc="13.274">sopitoque necis morsu medicamina cladis</TextUnit>
    <TextUnit id="8714" loc="13.275">hauriat ac placidis exarmet fata uenenis.”</TextUnit>
    <TextUnit id="8715" loc="13.276">haec ait et turba repetit comitante penatis.</TextUnit>
    <TextUnit id="8716" loc="13.277">Aedibus in mediis consurgens ilice multa</TextUnit>
    <TextUnit id="8717" loc="13.278">extruitur rogus, hospitium commune peremptis.</TextUnit>
    <TextUnit id="8718" loc="13.279">nec uulgum cessat furiare dolorque pauorque.</TextUnit>
    <TextUnit id="8719" loc="13.280">nunc menti Decius serae redit et bona uirtus</TextUnit>
    <TextUnit id="8720" loc="13.281">exilio punita truci. despectat ab alto</TextUnit>
    <TextUnit id="8721" loc="13.282">sacra Fides agitatque uirum fallacia corda.</TextUnit>
    <TextUnit id="8722" loc="13.283">uox occulta subit passim diffusa per auras:</TextUnit>
    <TextUnit id="8723" loc="13.284">Foedera, mortales, ne saeuo rumpite ferro,</TextUnit>
    <TextUnit id="8724" loc="13.285">sed castam seruate Fidem. fulgentibus ostro</TextUnit>
    <TextUnit id="8725" loc="13.286">haec potior regnis. dubio qui frangere rerum</TextUnit>
    <TextUnit id="8726" loc="13.287">gaudebit pacta ac tenuis spes linquet amici,</TextUnit>
    <TextUnit id="8727" loc="13.288">non illi domus, aut coniunx, aut uita manebit</TextUnit>
    <TextUnit id="8728" loc="13.289">umquam expers luctus lacrimaeque. aget aequore semper</TextUnit>
    <TextUnit id="8729" loc="13.290">ac tellure premens, aget aegrum nocte dieque</TextUnit>
    <TextUnit id="8730" loc="13.291">despecta ac uiolata Fides.” adit omnia iamque</TextUnit>
    <TextUnit id="8731" loc="13.292">concilia ac mensas contingit et abdita nube</TextUnit>
    <TextUnit id="8732" loc="13.293">accumbitque toris epulaturque improba Erinys.</TextUnit>
    <TextUnit id="8733" loc="13.294">ipsa etiam Stygio spumantia pocula tabo</TextUnit>
    <TextUnit id="8734" loc="13.295">porrigit et large poenas letumque ministrat.</TextUnit>
    <TextUnit id="8735" loc="13.296">Virrius interea, dum dat penetrare medullas</TextUnit>
    <TextUnit id="8736" loc="13.297">exitio, ascenditque pyram atque amplexibus haeret</TextUnit>
    <TextUnit id="8737" loc="13.298">iungentum fata et subici iubet ocius ignis.</TextUnit>
    <TextUnit id="8738" loc="13.299">Stringebant tenebrae metas, uictorque ruebat.</TextUnit>
    <TextUnit id="8739" loc="13.300">iamque superstantem muro sociosque Milonem</TextUnit>
    <TextUnit id="8740" loc="13.301">uoce attollentem pubes Campana uidebat.</TextUnit>
    <TextUnit id="8741" loc="13.302">pandunt attoniti portas trepidoque capessunt</TextUnit>
    <TextUnit id="8742" loc="13.303">castra inimica gradu, quis leto auertere poenas</TextUnit>
    <TextUnit id="8743" loc="13.304">defuerant animi. patet urbs confessa furorem</TextUnit>
    <TextUnit id="8744" loc="13.305">et reserat Tyrio maculatas hospite sedes.</TextUnit>
    <TextUnit id="8745" loc="13.306">matronae puerique ruunt maestumque senatus</TextUnit>
    <TextUnit id="8746" loc="13.307">concilium nullique hominum lacrimabile uulgus.</TextUnit>
    <TextUnit id="8747" loc="13.308">stabant innixi pilis exercitus omnis</TextUnit>
    <TextUnit id="8748" loc="13.309">spectabantque uiros et laeta et tristia ferre</TextUnit>
    <TextUnit id="8749" loc="13.310">indocilis nunc propexis in pectora barbis</TextUnit>
    <TextUnit id="8750" loc="13.311">uerrere humum, nunc foedantis in puluere crinem</TextUnit>
    <TextUnit id="8751" loc="13.312">canentem et turpi lacrima precibusque pudendis</TextUnit>
    <TextUnit id="8752" loc="13.313">femineum tenues ululatum fundere in auras.</TextUnit>
    <TextUnit id="8753" loc="13.314">Atque ea dum miles miratur inertia facta</TextUnit>
    <TextUnit id="8754" loc="13.315">expectatque ferox sternendi moenia signum,</TextUnit>
    <TextUnit id="8755" loc="13.316">ecce repens tacito percurrit pectora sensu</TextUnit>
    <TextUnit id="8756" loc="13.317">religio et saeuas componit numine mentis,</TextUnit>
    <TextUnit id="8757" loc="13.318">ne flammam taedasque uelint, ne templa sub uno</TextUnit>
    <TextUnit id="8758" loc="13.319">in cinerem traxisse rogo. subit intima corda</TextUnit>
    <TextUnit id="8759" loc="13.320">perlabens sensim mitis deus. ille superbae</TextUnit>
    <TextUnit id="8760" loc="13.321">fundamenta Capyn posuisse antiquitus urbi</TextUnit>
    <TextUnit id="8761" loc="13.322">non cuiquam uisus passim monet, ille refusis</TextUnit>
    <TextUnit id="8762" loc="13.323">in spatium immensum campis habitanda relinqui</TextUnit>
    <TextUnit id="8763" loc="13.324">utile tecta docet. paulatim atrocibus irae</TextUnit>
    <TextUnit id="8764" loc="13.325">languescunt animis, et uis mollita senescit.</TextUnit>
    <TextUnit id="8765" loc="13.326">Pan Ioue missus erat seruari tecta uolente</TextUnit>
    <TextUnit id="8766" loc="13.327">Troia, pendenti similis Pan semper et imo</TextUnit>
    <TextUnit id="8767" loc="13.328">uix ulla inscribens terrae uestigia cornu.</TextUnit>
    <TextUnit id="8768" loc="13.329">dextera lasciuit caesa Tegeatide capra</TextUnit>
    <TextUnit id="8769" loc="13.330">uerbera laeta mouens festa per compita cauda.</TextUnit>
    <TextUnit id="8770" loc="13.331">cingit acuta comas et opacat tempora pinus,</TextUnit>
    <TextUnit id="8771" loc="13.332">ac parua erumpunt rubicunda cornua fronte.</TextUnit>
    <TextUnit id="8772" loc="13.333">stant aures, imoque cadit barba hispida mento.</TextUnit>
    <TextUnit id="8773" loc="13.334">pastorale deo baculum, pellisque sinistrum</TextUnit>
    <TextUnit id="8774" loc="13.335">uelat grata latus tenerae de corpore dammae.</TextUnit>
    <TextUnit id="8775" loc="13.336">nulla in praeruptum tam prona et inhospita cautes,</TextUnit>
    <TextUnit id="8776" loc="13.337">in qua non librans corpus similisque uolanti</TextUnit>
    <TextUnit id="8777" loc="13.338">cornipedem tulerit praecisa per auia plantam.</TextUnit>
    <TextUnit id="8778" loc="13.339">interdum inflexus medio nascentia tergo</TextUnit>
    <TextUnit id="8779" loc="13.340">respicit adridens hirtae ludibria caudae,</TextUnit>
    <TextUnit id="8780" loc="13.341">obtendensque manum solem inferuescere fronti</TextUnit>
    <TextUnit id="8781" loc="13.342">arcet et umbrato perlustrat pascua uisu.</TextUnit>
    <TextUnit id="8782" loc="13.343">hic, postquam mandata dei perfecta malamque</TextUnit>
    <TextUnit id="8783" loc="13.344">sedauit rabiem et permulsit corda furentum,</TextUnit>
    <TextUnit id="8784" loc="13.345">Arcadiae uolucris saltus et amata reuisit</TextUnit>
    <TextUnit id="8785" loc="13.346">Maenala, ubi argutis longe de uertice sacro</TextUnit>
    <TextUnit id="8786" loc="13.347">dulce sonans calamis ducit stabula omnia cantu.</TextUnit>
    <TextUnit id="8787" loc="13.348">At legio Ausonidum, flammas ductore iubente</TextUnit>
    <TextUnit id="8788" loc="13.349">arceri portis stantisque relinquere muros</TextUnit>
    <TextUnit id="8789" loc="13.350">(mite decus mentis), condunt ensesque facesque.</TextUnit>
    <TextUnit id="8790" loc="13.351">multa deum templis domibusque nitentibus auro</TextUnit>
    <TextUnit id="8791" loc="13.352">egeritur praeda et uictus alimenta superbi,</TextUnit>
    <TextUnit id="8792" loc="13.353">quisque bonis periere, uirum de corpore uestes</TextUnit>
    <TextUnit id="8793" loc="13.354">femineae mensaeque alia tellure petitae</TextUnit>
    <TextUnit id="8794" loc="13.355">poculaque Eoa luxum inritantia gemma.</TextUnit>
    <TextUnit id="8795" loc="13.356">nec modus argento, caelataque pondera facti</TextUnit>
    <TextUnit id="8796" loc="13.357">tantum epulis auri, tum passim corpora longo</TextUnit>
    <TextUnit id="8797" loc="13.358">ordine captiua, et domibus deprompta talenta,</TextUnit>
    <TextUnit id="8798" loc="13.359">pascere longincum non deficientia bellum,</TextUnit>
    <TextUnit id="8799" loc="13.360">immensique greges famulae ad conuiuia turbae.</TextUnit>
    <TextUnit id="8800" loc="13.361">Fuluius, ut finem spoliandis aedibus aere</TextUnit>
    <TextUnit id="8801" loc="13.362">belligero reuocante dedit, sublimis ab alto</TextUnit>
    <TextUnit id="8802" loc="13.363">suggestu, magnis fautor non futtilis ausis,</TextUnit>
    <TextUnit id="8803" loc="13.364">Lanuuio generate,” inquit quem Sospita Iuno</TextUnit>
    <TextUnit id="8804" loc="13.365">dat nobis, Milo, Gradiui cape uictor honorem,</TextUnit>
    <TextUnit id="8805" loc="13.366">tempora murali cinctus turrita corona.”</TextUnit>
    <TextUnit id="8806" loc="13.367">tum sontes procerum meritosque piacula prima</TextUnit>
    <TextUnit id="8807" loc="13.368">acciet et iusta punit commissa securi.</TextUnit>
    <TextUnit id="8808" loc="13.369">†hic atrox uirtus (nec enim occuluisse probarim</TextUnit>
    <TextUnit id="8809" loc="13.370">spectatum uel in hoste decus) clamore feroci</TextUnit>
    <TextUnit id="8810" loc="13.371">Taurea Tune” inquit ferro spoliabis inultus</TextUnit>
    <TextUnit id="8811" loc="13.372">te maiorem anima, et iusso lictore recisa</TextUnit>
    <TextUnit id="8812" loc="13.373">ignauos cadet ante pedes fortissima ceruix?</TextUnit>
    <TextUnit id="8813" loc="13.374">haud umquam hoc uobis dederit deus.” inde minaci</TextUnit>
    <TextUnit id="8814" loc="13.375">obtutu toruum contra et furiale renidens</TextUnit>
    <TextUnit id="8815" loc="13.376">bellatorem alacer per pectora transigit ensem.</TextUnit>
    <TextUnit id="8816" loc="13.377">cui ductor: Patriam moriens comitare cadentem.</TextUnit>
    <TextUnit id="8817" loc="13.378">qui nobis animus, quae dextera cuique uiritim,</TextUnit>
    <TextUnit id="8818" loc="13.379">decernet Mauors. tibi, si rebare pudendum</TextUnit>
    <TextUnit id="8819" loc="13.380">iussa pati, licuit pugnanti occumbere letum.”</TextUnit>
    <TextUnit id="8820" loc="13.381">Dum Capua infaustam luit haud sine sanguine culpam,</TextUnit>
    <TextUnit id="8821" loc="13.382">interea geminos terra crudelis Hibera</TextUnit>
    <TextUnit id="8822" loc="13.383">Fortuna abstulerat permiscens tristia laetis</TextUnit>
    <TextUnit id="8823" loc="13.384">Scipiadas, magnumque decus magnumque dolorem.</TextUnit>
    <TextUnit id="8824" loc="13.385">forte Dicarchea iuuenis dum sedit in urbe</TextUnit>
    <TextUnit id="8825" loc="13.386">Scipio post belli repetens extrema penatis,</TextUnit>
    <TextUnit id="8826" loc="13.387">huc tristis lacrimas et funera acerba suorum</TextUnit>
    <TextUnit id="8827" loc="13.388">fama tulit. duris quamquam non cedere suetus</TextUnit>
    <TextUnit id="8828" loc="13.389">pulsato lacerat uiolenter pectore amictus.</TextUnit>
    <TextUnit id="8829" loc="13.390">non comites tenuisse ualent, non ullus honorum</TextUnit>
    <TextUnit id="8830" loc="13.391">militiaeue pudor. pietas irata sinistris</TextUnit>
    <TextUnit id="8831" loc="13.392">caelicolis furit atque odit solacia luctus.</TextUnit>
    <TextUnit id="8832" loc="13.393">iamque dies iterumque dies absumpta querelis:</TextUnit>
    <TextUnit id="8833" loc="13.394">uersatur species ante ora oculosque parentum.</TextUnit>
    <TextUnit id="8834" loc="13.395">ergo excire parat manis animasque suorum</TextUnit>
    <TextUnit id="8835" loc="13.396">adloquioque uirum tantos mulcere dolores.</TextUnit>
    <TextUnit id="8836" loc="13.397">hortatur uicina palus, ubi signat Auerni</TextUnit>
    <TextUnit id="8837" loc="13.398">squalentem introitum stagnans Acherusius umor.</TextUnit>
    <TextUnit id="8838" loc="13.399">noscere uenturos agitat mens protinus annos.</TextUnit>
    <TextUnit id="8839" loc="13.400">Sic ad Cymaeam, quae tum sub nomine Phoebi</TextUnit>
    <TextUnit id="8840" loc="13.401">Autonoe tripodas sacros antrumque tenebat,</TextUnit>
    <TextUnit id="8841" loc="13.402">fert gressus iuuenis consultaque pectoris aegri</TextUnit>
    <TextUnit id="8842" loc="13.403">pandit et aspectus orat contingere patrum.</TextUnit>
    <TextUnit id="8843" loc="13.404">nec cunctata diu uates Mactare repostis</TextUnit>
    <TextUnit id="8844" loc="13.405">mos umbris” inquit consueta piacula nigras</TextUnit>
    <TextUnit id="8845" loc="13.406">sub lucem pecudes reclusaeque abdere terrae</TextUnit>
    <TextUnit id="8846" loc="13.407">manantem iugulis spirantum caede cruorem.</TextUnit>
    <TextUnit id="8847" loc="13.408">tunc populos tibi regna suos pallentia mittent.</TextUnit>
    <TextUnit id="8848" loc="13.409">cetera quae poscis maiori uate canentur.</TextUnit>
    <TextUnit id="8849" loc="13.410">namque tibi Elysio repetita oracula campo</TextUnit>
    <TextUnit id="8850" loc="13.411">eliciam ueterisque dabo inter sacra Sibyllae</TextUnit>
    <TextUnit id="8851" loc="13.412">cernere fatidicam Phoebei pectoris umbram.</TextUnit>
    <TextUnit id="8852" loc="13.413">uade, age et, a medio cum se nox umida cursu</TextUnit>
    <TextUnit id="8853" loc="13.414">flexerit, ad fauces uicini castus Auerni</TextUnit>
    <TextUnit id="8854" loc="13.415">duc praedicta sacris duro placamina Diti:</TextUnit>
    <TextUnit id="8855" loc="13.416">mella simul tecum et puri fer dona Lyaei.”</TextUnit>
    <TextUnit id="8856" loc="13.417">Hoc alacer monitu et promissae nomine uatis,</TextUnit>
    <TextUnit id="8857" loc="13.418">adparat occulto monstrata piacula coepto.</TextUnit>
    <TextUnit id="8858" loc="13.419">inde ubi nox iussam procedens contigit horam,</TextUnit>
    <TextUnit id="8859" loc="13.420">et spatia aequarunt tenebras transacta futuras,</TextUnit>
    <TextUnit id="8860" loc="13.421">consurgit stratis pergitque ad turbida portae</TextUnit>
    <TextUnit id="8861" loc="13.422">ostia Tartareae, penitus quis abdita uates</TextUnit>
    <TextUnit id="8862" loc="13.423">promissa implerat Stygioque sedebat in antro.</TextUnit>
    <TextUnit id="8863" loc="13.424">tum, qua se primum rupta tellure recludit</TextUnit>
    <TextUnit id="8864" loc="13.425">inuisus caelo specus atque eructat acerbam</TextUnit>
    <TextUnit id="8865" loc="13.426">Cocyti laxo suspirans ore paludem,</TextUnit>
    <TextUnit id="8866" loc="13.427">inducit iuuenem ferroque cauare refossam</TextUnit>
    <TextUnit id="8867" loc="13.428">ocius urget humum atque arcanum murmur anhelans</TextUnit>
    <TextUnit id="8868" loc="13.429">ordine mactari pecudes iubet. ater operto</TextUnit>
    <TextUnit id="8869" loc="13.430">ante omnis taurus regi, tum proxima diuae</TextUnit>
    <TextUnit id="8870" loc="13.431">caeditur Hennaeae casta ceruice iuuenca.</TextUnit>
    <TextUnit id="8871" loc="13.432">inde tibi, Alecto, tibi, numquam laeta Megaera,</TextUnit>
    <TextUnit id="8872" loc="13.433">corpora lanigerum procumbunt lecta bidentum.</TextUnit>
    <TextUnit id="8873" loc="13.434">fundunt mella super Bacchique et lactis honorem.</TextUnit>
    <TextUnit id="8874" loc="13.435">Sta, iuuenis, faciemque, Erebo quae surgit ab omni,”</TextUnit>
    <TextUnit id="8875" loc="13.436">exclamat uates patere. accedentia cerno</TextUnit>
    <TextUnit id="8876" loc="13.437">Tartara et ante oculos adsistere tertia regna.</TextUnit>
    <TextUnit id="8877" loc="13.438">ecce ruunt uariae species et quicquid ab imo</TextUnit>
    <TextUnit id="8878" loc="13.439">natum hominum extinctumque chao est” (iam cuncta uidebat,</TextUnit>
    <TextUnit id="8879" loc="13.440">Cyclopas Scyllamque et pastos membra uirorum</TextUnit>
    <TextUnit id="8880" loc="13.441">Odrysiae telluris equos): contende tueri</TextUnit>
    <TextUnit id="8881" loc="13.442">eductumque tene uagina interritus ensem.</TextUnit>
    <TextUnit id="8882" loc="13.443">quaecumque ante animae tendent potare cruorem</TextUnit>
    <TextUnit id="8883" loc="13.444">dissice, dum castae procedat imago Sibyllae.</TextUnit>
    <TextUnit id="8884" loc="13.445">interea cerne, ut gressus inhumata citatos</TextUnit>
    <TextUnit id="8885" loc="13.446">fert umbra et properat tecum coniungere dicta,</TextUnit>
    <TextUnit id="8886" loc="13.447">cui datur ante atros absumpti corporis ignes</TextUnit>
    <TextUnit id="8887" loc="13.448">sanguine non tacto solitas effundere uoces.”</TextUnit>
    <TextUnit id="8888" loc="13.449">aspicit et subito turbatus Scipio uisu</TextUnit>
    <TextUnit id="8889" loc="13.450">Quinam te, qui casus,” ait dux maxime, fessae</TextUnit>
    <TextUnit id="8890" loc="13.451">eripuit patriae, cum talis horrida poscant</TextUnit>
    <TextUnit id="8891" loc="13.452">bella uiros? nec enim dextra concesserit ulli</TextUnit>
    <TextUnit id="8892" loc="13.453">Appius aut astu. decimum lux rettulit ortum,</TextUnit>
    <TextUnit id="8893" loc="13.454">ut te, cum Capua remearem, uulnera uidi</TextUnit>
    <TextUnit id="8894" loc="13.455">mulcentem, hoc uno maestum, quod adire nequires</TextUnit>
    <TextUnit id="8895" loc="13.456">saucius ad muros et Martis honore careres.”</TextUnit>
    <TextUnit id="8896" loc="13.457">Contra quae ductor: Fesso mihi proxima tandem</TextUnit>
    <TextUnit id="8897" loc="13.458">lux gratos Phaethontis equos auertit et atris</TextUnit>
    <TextUnit id="8898" loc="13.459">aeternum demisit aquis. sed lenta meorum</TextUnit>
    <TextUnit id="8899" loc="13.460">dum uanos ritus cura et sollemnia uulgi</TextUnit>
    <TextUnit id="8900" loc="13.461">exequitur, cessat flammis imponere corpus,</TextUnit>
    <TextUnit id="8901" loc="13.462">ut portet tumulis per longum membra paternis.</TextUnit>
    <TextUnit id="8902" loc="13.463">quod te per nostri Martis precor aemula facta,</TextUnit>
    <TextUnit id="8903" loc="13.464">arce quae putris artus medicamina seruant</TextUnit>
    <TextUnit id="8904" loc="13.465">daque uago portas quamprimum Acherontis adire.”</TextUnit>
    <TextUnit id="8905" loc="13.466">Tunc iuuenis: Gens o ueteris pulcherrima Clausi,</TextUnit>
    <TextUnit id="8906" loc="13.467">haud ulla ante tuam, quamquam non parua fatigent,</TextUnit>
    <TextUnit id="8907" loc="13.468">curarum prior extiterit. namque ista per omnis</TextUnit>
    <TextUnit id="8908" loc="13.469">discrimen seruat populos uariatque iacentum</TextUnit>
    <TextUnit id="8909" loc="13.470">exequias tumuli et cinerum sententia discors.</TextUnit>
    <TextUnit id="8910" loc="13.471">tellure, ut perhibent, (is mos anticus) Hibera</TextUnit>
    <TextUnit id="8911" loc="13.472">exanima obscenus consumit corpora uultur.</TextUnit>
    <TextUnit id="8912" loc="13.473">regia cum lucem posuerunt membra, probatum est</TextUnit>
    <TextUnit id="8913" loc="13.474">Hyrcanis adhibere canes. Aegyptia tellus</TextUnit>
    <TextUnit id="8914" loc="13.475">claudit odorato post funus stantia saxo</TextUnit>
    <TextUnit id="8915" loc="13.476">corpora et a mensis exanguem haud separat umbram.</TextUnit>
    <TextUnit id="8916" loc="13.477">exhausto instituit Pontus uacuare cerebro</TextUnit>
    <TextUnit id="8917" loc="13.478">ora uirum et longum medicata reponit in aeuum.</TextUnit>
    <TextUnit id="8918" loc="13.479">quid qui reclusa nudos Garamantes harena</TextUnit>
    <TextUnit id="8919" loc="13.480">infodiunt? quid qui saeuo sepelire profundo</TextUnit>
    <TextUnit id="8920" loc="13.481">exanimos mandant Libycis Nasamones in oris?</TextUnit>
    <TextUnit id="8921" loc="13.482">at Celtae uacui capitis circumdare gaudent</TextUnit>
    <TextUnit id="8922" loc="13.483">ossa, nefas, auro ac mensis ea pocula seruant.</TextUnit>
    <TextUnit id="8923" loc="13.484">Cecropidae ob patriam Mauortis sorte peremptos</TextUnit>
    <TextUnit id="8924" loc="13.485">decreuere simul communibus urere flammis.</TextUnit>
    <TextUnit id="8925" loc="13.486">at gente in Scythica suffixa cadauera truncis</TextUnit>
    <TextUnit id="8926" loc="13.487">lenta dies sepelit putri liquentia tabo.”</TextUnit>
    <TextUnit id="8927" loc="13.488">Talia dum memorant, umbra ueniente Sibyllae</TextUnit>
    <TextUnit id="8928" loc="13.489">Autonoe Finem hic” inquit sermonibus adde</TextUnit>
    <TextUnit id="8929" loc="13.490">alternis. haec, haec ueri fecunda sacerdos,</TextUnit>
    <TextUnit id="8930" loc="13.491">cui tantum patuit rerum, quanto ipse negarit</TextUnit>
    <TextUnit id="8931" loc="13.492">plus nouisse deus. me iam comitante tuorum</TextUnit>
    <TextUnit id="8932" loc="13.493">tempus abire globo et pecudes imponere flammis.”</TextUnit>
    <TextUnit id="8933" loc="13.494">At grauida arcanis Cymes anus attigit ore</TextUnit>
    <TextUnit id="8934" loc="13.495">postquam sacrificum delibauitque cruorem,</TextUnit>
    <TextUnit id="8935" loc="13.496">in decus egregiae uultus intenta iuuentae</TextUnit>
    <TextUnit id="8936" loc="13.497">Aetherea fruerer cum luce, haud segniter” inquit</TextUnit>
    <TextUnit id="8937" loc="13.498">Cymaeo populis uox nostra sonabat in antro.</TextUnit>
    <TextUnit id="8938" loc="13.499">tum te permixtum saeclis rebusque futuris</TextUnit>
    <TextUnit id="8939" loc="13.500">Aeneadum cecini. sed non sat digna mearum</TextUnit>
    <TextUnit id="8940" loc="13.501">cura tuis uocum. nec enim conquirere dicta</TextUnit>
    <TextUnit id="8941" loc="13.502">aut seruare fuit proauis sollertia uestris.</TextUnit>
    <TextUnit id="8942" loc="13.503">uerum age, disce, puer, quando cognoscere cordi est,</TextUnit>
    <TextUnit id="8943" loc="13.504">iam tua deque tuis pendentia Dardana fatis.</TextUnit>
    <TextUnit id="8944" loc="13.505">namque tibi cerno properatum oracula uitae</TextUnit>
    <TextUnit id="8945" loc="13.506">hinc petere et patrios uisu contingere manis.</TextUnit>
    <TextUnit id="8946" loc="13.507">armifero uictor patrem ulcisceris Hibero</TextUnit>
    <TextUnit id="8947" loc="13.508">creditus ante annos Martem, ferroque resolues</TextUnit>
    <TextUnit id="8948" loc="13.509">gaudia Poenorum et missum laetabere bello</TextUnit>
    <TextUnit id="8949" loc="13.510">omen, Hiberiacis uicta Carthagine terris.</TextUnit>
    <TextUnit id="8950" loc="13.511">maius ad imperium posthac capiere, nec ante</TextUnit>
    <TextUnit id="8951" loc="13.512">Iuppiter absistet cura, quam cuncta fugarit</TextUnit>
    <TextUnit id="8952" loc="13.513">in Libyam bella et uincendum duxerit ipse</TextUnit>
    <TextUnit id="8953" loc="13.514">Sidonium tibi rectorem. pudet urbis iniquae</TextUnit>
    <TextUnit id="8954" loc="13.515">quod post haec decus hoc patriaque domoque carebit.”</TextUnit>
    <TextUnit id="8955" loc="13.516">sic uates gressumque lacus uertebat ad atros.</TextUnit>
    <TextUnit id="8956" loc="13.517">Tum iuuenis Quaecumque datur sors durior aeui,</TextUnit>
    <TextUnit id="8957" loc="13.518">obnitemur,” ait culpa modo pectora cessent.</TextUnit>
    <TextUnit id="8958" loc="13.519">sed, te oro, quando uitae tibi causa labores</TextUnit>
    <TextUnit id="8959" loc="13.520">humanos iuuisse fuit, siste, inclita uirgo,</TextUnit>
    <TextUnit id="8960" loc="13.521">paulisper gressum et nobis manisque silentum</TextUnit>
    <TextUnit id="8961" loc="13.522">enumera Stygiaeque aperi formidinis aulam.”</TextUnit>
    <TextUnit id="8962" loc="13.523">Adnuit illa quidem, sed Non optanda recludis</TextUnit>
    <TextUnit id="8963" loc="13.524">regna:” ait hic tenebras habitant uolitantque per umbras</TextUnit>
    <TextUnit id="8964" loc="13.525">innumeri quondam populi. domus omnibus una.</TextUnit>
    <TextUnit id="8965" loc="13.526">in medio uastum late se tendit inane:</TextUnit>
    <TextUnit id="8966" loc="13.527">huc, quicquid terrae, quicquid freta et igneus aer</TextUnit>
    <TextUnit id="8967" loc="13.528">nutriuit primo mundi genitalis ab aeuo</TextUnit>
    <TextUnit id="8968" loc="13.529">Mors communis agit: descendunt cuncta, capitque</TextUnit>
    <TextUnit id="8969" loc="13.530">campus iners quantum interiit restatque futurum.</TextUnit>
    <TextUnit id="8970" loc="13.531">cingunt regna decem portae: quarum una receptat</TextUnit>
    <TextUnit id="8971" loc="13.532">belligeros dura Gradiui sorte creatos;</TextUnit>
    <TextUnit id="8972" loc="13.533">altera, qui legis posuere atque inclita iura</TextUnit>
    <TextUnit id="8973" loc="13.534">gentibus et primas fundarunt moenibus urbes;</TextUnit>
    <TextUnit id="8974" loc="13.535">tertia ruricolas, Cereris iustissima turba</TextUnit>
    <TextUnit id="8975" loc="13.536">quae uenit ad manis et fraudum inlaesa ueneno.</TextUnit>
    <TextUnit id="8976" loc="13.537">exin, qui laetas artis uitaeque colendae</TextUnit>
    <TextUnit id="8977" loc="13.538">inuenere uiam nec dedignanda parenti</TextUnit>
    <TextUnit id="8978" loc="13.539">carmina fuderunt Phoebo, sua limina seruant.</TextUnit>
    <TextUnit id="8979" loc="13.540">proxima, quos uenti saeuaeque hausere procellae,</TextUnit>
    <TextUnit id="8980" loc="13.541">naufraga porta rapit: sic illam nomine dicunt.</TextUnit>
    <TextUnit id="8981" loc="13.542">finitima huic noxa grauido et peccasse fatenti</TextUnit>
    <TextUnit id="8982" loc="13.543">uasta patet populo: poenas Rhadamanthus in ipso</TextUnit>
    <TextUnit id="8983" loc="13.544">expetit introitu mortumque exercet inanem.</TextUnit>
    <TextUnit id="8984" loc="13.545">septima femineis reseratur porta cateruis,</TextUnit>
    <TextUnit id="8985" loc="13.546">umentis ubi casta fouet Proserpina lucos.</TextUnit>
    <TextUnit id="8986" loc="13.547">infantum hinc gregibus uersasque ad funera taedas</TextUnit>
    <TextUnit id="8987" loc="13.548">passis uirginibus turbaeque in limine lucis</TextUnit>
    <TextUnit id="8988" loc="13.549">est iter extinctae et uagitu ianua nota.</TextUnit>
    <TextUnit id="8989" loc="13.550">tum seducta loco et laxata lucida nocte</TextUnit>
    <TextUnit id="8990" loc="13.551">claustra nitent, quae secreti per limitis umbram</TextUnit>
    <TextUnit id="8991" loc="13.552">Elysios ducunt campos: hic turba piorum,</TextUnit>
    <TextUnit id="8992" loc="13.553">nec Stygio in regno, caeli nec posta sub axe,</TextUnit>
    <TextUnit id="8993" loc="13.554">uerum ultra Oceanum sacro contermina fonti</TextUnit>
    <TextUnit id="8994" loc="13.555">Lethaeos potat latices, obliuia mentis.</TextUnit>
    <TextUnit id="8995" loc="13.556">extrema hinc auro fulgens iam lucis honorem</TextUnit>
    <TextUnit id="8996" loc="13.557">sentit et admoto splendet ceu sidere lunae.</TextUnit>
    <TextUnit id="8997" loc="13.558">hac animae caelum repetunt ac mille peractis</TextUnit>
    <TextUnit id="8998" loc="13.559">oblitae Ditem redeunt in corpora lustris.</TextUnit>
    <TextUnit id="8999" loc="13.560">has passim nigrum pandens Mors lurida rictum</TextUnit>
    <TextUnit id="9000" loc="13.561">itque reditque uias et portis omnibus errat.</TextUnit>
    <TextUnit id="9001" loc="13.562">Tum iacet in spatium sine corpore pigra uorago</TextUnit>
    <TextUnit id="9002" loc="13.563">limosique lacus: large exundantibus urit</TextUnit>
    <TextUnit id="9003" loc="13.564">ripas saeuus aquis Phlegethon et turbine anhelo</TextUnit>
    <TextUnit id="9004" loc="13.565">flammarum resonans saxosa incendia torquet.</TextUnit>
    <TextUnit id="9005" loc="13.566">parte alia torrens Cocytos sanguinis atri</TextUnit>
    <TextUnit id="9006" loc="13.567">uerticibus furit et spumanti gurgite fertur.</TextUnit>
    <TextUnit id="9007" loc="13.568">at, magnis semper diuis regique deorum</TextUnit>
    <TextUnit id="9008" loc="13.569">iurari dignata palus, picis horrida riuo,</TextUnit>
    <TextUnit id="9009" loc="13.570">fumiferum uoluit Styx inter sulphura limum.</TextUnit>
    <TextUnit id="9010" loc="13.571">tristior his Acheron sanie crassoque ueneno</TextUnit>
    <TextUnit id="9011" loc="13.572">aestuat et gelidam eructans cum murmure harenam</TextUnit>
    <TextUnit id="9012" loc="13.573">descendit nigra lentus per stagna palude.</TextUnit>
    <TextUnit id="9013" loc="13.574">hanc potat saniem non uno Cerberus ore,</TextUnit>
    <TextUnit id="9014" loc="13.575">haec et Tisiphones sunt pocula, et atra Megaera</TextUnit>
    <TextUnit id="9015" loc="13.576">hanc sitit ac nullo rabies restinguitur haustu.</TextUnit>
    <TextUnit id="9016" loc="13.577">ultimus erumpit lacrimarum fontibus amnis</TextUnit>
    <TextUnit id="9017" loc="13.578">ante aulam atque aditus et inexorabile limen.</TextUnit>
    <TextUnit id="9018" loc="13.579">Quanta cohors omni stabulante per atria monstro</TextUnit>
    <TextUnit id="9019" loc="13.580">excubat et manis permixto murmure terret!</TextUnit>
    <TextUnit id="9020" loc="13.581">luctus edax Maciesque, malis comes addita morbis,</TextUnit>
    <TextUnit id="9021" loc="13.582">et Maeror pastus fletu et sine sanguine Pallor</TextUnit>
    <TextUnit id="9022" loc="13.583">Curaeque Insidiaeque atque hinc queribunda Senectus,</TextUnit>
    <TextUnit id="9023" loc="13.584">hinc angens utraque manu sua guttura Liuor</TextUnit>
    <TextUnit id="9024" loc="13.585">et, deforme malum ac sceleri procliuis, Egestas</TextUnit>
    <TextUnit id="9025" loc="13.586">Errorque infido gressu et Discordia gaudens</TextUnit>
    <TextUnit id="9026" loc="13.587">permiscere fretum caelo. sedet ostia Ditis</TextUnit>
    <TextUnit id="9027" loc="13.588">centenis suetus Briareus recludere palmis</TextUnit>
    <TextUnit id="9028" loc="13.589">et Sphinx uirgineos rictus infecta cruore</TextUnit>
    <TextUnit id="9029" loc="13.590">Scyllaque Centaurique truces umbraeque Gigantum.</TextUnit>
    <TextUnit id="9030" loc="13.591">Cerberus hic ruptis peragrat cum Tartara uinclis,</TextUnit>
    <TextUnit id="9031" loc="13.592">non ipsa Alecto, non feta furore Megaera</TextUnit>
    <TextUnit id="9032" loc="13.593">audet adire ferum, dum fractis mille catenis</TextUnit>
    <TextUnit id="9033" loc="13.594">uiperea latrans circumligat ilia cauda.</TextUnit>
    <TextUnit id="9034" loc="13.595">Dextra uasta comas nemorosaque brachia fundit</TextUnit>
    <TextUnit id="9035" loc="13.596">taxus Cocyti rigua frondosior unda.</TextUnit>
    <TextUnit id="9036" loc="13.597">hic dirae uolucres pastusque cadauere uultur</TextUnit>
    <TextUnit id="9037" loc="13.598">et multus bubo ac sparsis strix sanguine pennis</TextUnit>
    <TextUnit id="9038" loc="13.599">Harpyiaeque fouent nidos atque omnibus haerent</TextUnit>
    <TextUnit id="9039" loc="13.600">condensae foliis: saeuit stridoribus arbor.</TextUnit>
    <TextUnit id="9040" loc="13.601">has inter formas coniunx Iunonis Auernae</TextUnit>
    <TextUnit id="9041" loc="13.602">suggestu residens cognoscit crimina regum.</TextUnit>
    <TextUnit id="9042" loc="13.603">stant uincti, seroque piget sub iudice culpae:</TextUnit>
    <TextUnit id="9043" loc="13.604">circum errant Furiae Poenarumque omnis imago.</TextUnit>
    <TextUnit id="9044" loc="13.605">quam uellent numquam sceptris fulsisse superbis!</TextUnit>
    <TextUnit id="9045" loc="13.606">insultant duro imperio non digna nec aequa</TextUnit>
    <TextUnit id="9046" loc="13.607">ad superos passi manes, quaeque ante profari</TextUnit>
    <TextUnit id="9047" loc="13.608">non licitum uiuis, tandem permissa queruntur.</TextUnit>
    <TextUnit id="9048" loc="13.609">tunc alius saeuis religatur rupe catenis,</TextUnit>
    <TextUnit id="9049" loc="13.610">ast alius subigit saxum contra ardua montis,</TextUnit>
    <TextUnit id="9050" loc="13.611">uipereo domat hunc aeterna Megaera flagello.</TextUnit>
    <TextUnit id="9051" loc="13.612">talia letiferis restant patienda tyrannis.</TextUnit>
    <TextUnit id="9052" loc="13.613">sed te maternos tempus cognoscere uultus,</TextUnit>
    <TextUnit id="9053" loc="13.614">cuius prima uenit non tardis passibus umbra.”</TextUnit>
    <TextUnit id="9054" loc="13.615">Astabat fecunda Iouis Pomponia furto.</TextUnit>
    <TextUnit id="9055" loc="13.616">namque ubi cognouit Latio surgentia bella</TextUnit>
    <TextUnit id="9056" loc="13.617">Poenorum Venus, insidias anteire laborans</TextUnit>
    <TextUnit id="9057" loc="13.618">Iunonis fusa sensim per pectora patrem</TextUnit>
    <TextUnit id="9058" loc="13.619">implicuit flamma. quae ni prouisa fuissent,</TextUnit>
    <TextUnit id="9059" loc="13.620">Sidonia Iliacas nunc uirgo accenderet aras.</TextUnit>
    <TextUnit id="9060" loc="13.621">ergo ubi gustatus cruor admonuitque Sibylla</TextUnit>
    <TextUnit id="9061" loc="13.622">et dedit alternos ambobus noscere uultus,</TextUnit>
    <TextUnit id="9062" loc="13.623">sic iuuenis prior: O magni mihi numinis instar,</TextUnit>
    <TextUnit id="9063" loc="13.624">cara parens, quam, te ut nobis uidisse liceret,</TextUnit>
    <TextUnit id="9064" loc="13.625">optassem Stygias uel leto intrare tenebras!</TextUnit>
    <TextUnit id="9065" loc="13.626">quae sors nostra fuit, cui te, cum prima subiret,</TextUnit>
    <TextUnit id="9066" loc="13.627">eripuit sine honore dies et funere carpsit?”</TextUnit>
    <TextUnit id="9067" loc="13.628">excipit his mater: Nullos, o nate, labores</TextUnit>
    <TextUnit id="9068" loc="13.629">mors habuit nostra: aetherio dum pondere partum</TextUnit>
    <TextUnit id="9069" loc="13.630">exsoluor, miti dextra Cyllenia proles</TextUnit>
    <TextUnit id="9070" loc="13.631">imperio Iouis Elysias deduxit in oras</TextUnit>
    <TextUnit id="9071" loc="13.632">attribuitque paris sedes, ubi magna moratur</TextUnit>
    <TextUnit id="9072" loc="13.633">Alcidae genetrix, ubi sacro munere Leda.</TextUnit>
    <TextUnit id="9073" loc="13.634">uerum age, nate, tuos ortus, ne bella pauescas</TextUnit>
    <TextUnit id="9074" loc="13.635">ulla nec in caelum dubites te attollere factis,</TextUnit>
    <TextUnit id="9075" loc="13.636">quando aperire datur nobis, nunc denique disce.</TextUnit>
    <TextUnit id="9076" loc="13.637">sola die caperem medio cum forte petitos</TextUnit>
    <TextUnit id="9077" loc="13.638">ad requiem somnos, subitus mihi membra ligauit</TextUnit>
    <TextUnit id="9078" loc="13.639">amplexus, non ille meo ueniente marito</TextUnit>
    <TextUnit id="9079" loc="13.640">adsuetus facilisque mihi. tum luce corusca,</TextUnit>
    <TextUnit id="9080" loc="13.641">implebat quamquam languentia lumina somnus,</TextUnit>
    <TextUnit id="9081" loc="13.642">uidi, crede, Iouem. nec me mutata fefellit</TextUnit>
    <TextUnit id="9082" loc="13.643">forma dei, quod squalentem conuersus in anguem</TextUnit>
    <TextUnit id="9083" loc="13.644">ingenti traxit curuata uolumina gyro.</TextUnit>
    <TextUnit id="9084" loc="13.645">sed mihi post partum non ultra ducere uitam</TextUnit>
    <TextUnit id="9085" loc="13.646">concessum. heu, quantum gemui, quod spiritus ante</TextUnit>
    <TextUnit id="9086" loc="13.647">haec tibi quam noscenda darem discessit in auras!”</TextUnit>
    <TextUnit id="9087" loc="13.648">his alacer colla amplexu materna petebat,</TextUnit>
    <TextUnit id="9088" loc="13.649">umbraque ter frustra per inane petita fefellit.</TextUnit>
    <TextUnit id="9089" loc="13.650">Succedunt simulacra uirum concordia, patris</TextUnit>
    <TextUnit id="9090" loc="13.651">unanimique simul patrui. ruit ipse per umbram</TextUnit>
    <TextUnit id="9091" loc="13.652">oscula uana petens iuuenis fumoque uolucri</TextUnit>
    <TextUnit id="9092" loc="13.653">et nebulis similes animas adprendere certat.</TextUnit>
    <TextUnit id="9093" loc="13.654">Quis te, care pater, quo stabant Itala regna</TextUnit>
    <TextUnit id="9094" loc="13.655">exosus Latium deus abstulit? hei mihi! nam cur</TextUnit>
    <TextUnit id="9095" loc="13.656">ulla fuere adeo quibus a te saeuus abessem</TextUnit>
    <TextUnit id="9096" loc="13.657">momenta? opposito mutassem pectore mortem.</TextUnit>
    <TextUnit id="9097" loc="13.658">quantos funeribus uestris gens Itala passim</TextUnit>
    <TextUnit id="9098" loc="13.659">dat gemitus! tumulus uobis censente senatu</TextUnit>
    <TextUnit id="9099" loc="13.660">Mauortis geminus surgit per gramina campo.”</TextUnit>
    <TextUnit id="9100" loc="13.661">nec passi plura, in medio sermone loquentis</TextUnit>
    <TextUnit id="9101" loc="13.662">sic adeo incipiunt. prior haec genitoris imago:</TextUnit>
    <TextUnit id="9102" loc="13.663">Ipsa quidem uirtus sibimet pulcherrima merces;</TextUnit>
    <TextUnit id="9103" loc="13.664">dulce tamen uenit ad manis, cum gratia uitae</TextUnit>
    <TextUnit id="9104" loc="13.665">durat apud superos nec edunt obliuia laudem.</TextUnit>
    <TextUnit id="9105" loc="13.666">uerum age, fare, decus nostrum, te quanta fatiget</TextUnit>
    <TextUnit id="9106" loc="13.667">militia. heu, quotiens intrat mea pectora terror,</TextUnit>
    <TextUnit id="9107" loc="13.668">cum repeto, quam saeuus eas, ubi magna pericla</TextUnit>
    <TextUnit id="9108" loc="13.669">contingunt tibi. per nostri, fortissime, leti</TextUnit>
    <TextUnit id="9109" loc="13.670">obtestor causas, Martis moderare furori.</TextUnit>
    <TextUnit id="9110" loc="13.671">sat tibi sint documenta domus. octaua terebat</TextUnit>
    <TextUnit id="9111" loc="13.672">arentem culmis messem crepitantibus aestas,</TextUnit>
    <TextUnit id="9112" loc="13.673">ex quo cuncta mihi calcata meoque subibat</TextUnit>
    <TextUnit id="9113" loc="13.674">germano deuicta iugum Tartessia tellus.</TextUnit>
    <TextUnit id="9114" loc="13.675">nos miserae muros et tecta renata Sagunto,</TextUnit>
    <TextUnit id="9115" loc="13.676">nos dedimus Baetem nullo potare sub hoste,</TextUnit>
    <TextUnit id="9116" loc="13.677">nobis indomitus conuertit terque quaterque</TextUnit>
    <TextUnit id="9117" loc="13.678">germanus terga Hannibalis. pro barbara numquam</TextUnit>
    <TextUnit id="9118" loc="13.679">impolluta fides! peterem cum uictor adesum</TextUnit>
    <TextUnit id="9119" loc="13.680">cladibus Hasdrubalem, subito uenale, cohortes</TextUnit>
    <TextUnit id="9120" loc="13.681">Hispanae, uulgus, Libyci quas fecerat auri</TextUnit>
    <TextUnit id="9121" loc="13.682">Hasdrubal, abrupto liquerunt agmine signa.</TextUnit>
    <TextUnit id="9122" loc="13.683">tunc hostis socio desertos milite multum</TextUnit>
    <TextUnit id="9123" loc="13.684">ditior ipse uiris spisso circumdedit orbe.</TextUnit>
    <TextUnit id="9124" loc="13.685">non segnis nobis nec inultis, nate, peracta est</TextUnit>
    <TextUnit id="9125" loc="13.686">illa suprema dies, et laude inclusimus aeuum.”</TextUnit>
    <TextUnit id="9126" loc="13.687">Excipit inde suos frater coniungere casus:</TextUnit>
    <TextUnit id="9127" loc="13.688">Excelsae turris post ultima rebus in artis</TextUnit>
    <TextUnit id="9128" loc="13.689">subsidium optaram supremaque bella ciebam.</TextUnit>
    <TextUnit id="9129" loc="13.690">fumantis taedas ac lata incendia passim</TextUnit>
    <TextUnit id="9130" loc="13.691">et mille iniecere faces. nil nomine leti</TextUnit>
    <TextUnit id="9131" loc="13.692">de superis queror: haud paruo data membra sepulcro</TextUnit>
    <TextUnit id="9132" loc="13.693">nostra cremauerunt in morte haerentibus armis.</TextUnit>
    <TextUnit id="9133" loc="13.694">sed me luctus habet, geminae ne clade ruinae</TextUnit>
    <TextUnit id="9134" loc="13.695">cesserit adfusis oppressa Hispania Poenis.”</TextUnit>
    <TextUnit id="9135" loc="13.696">Contra quae iuuenis turbato fletibus ore:</TextUnit>
    <TextUnit id="9136" loc="13.697">Di, quaeso, ut merita est, dignas pro talibus ausis</TextUnit>
    <TextUnit id="9137" loc="13.698">Carthago expendat poenas. sed continet acris</TextUnit>
    <TextUnit id="9138" loc="13.699">Pyrenes populos qui uestro Marte probatus</TextUnit>
    <TextUnit id="9139" loc="13.700">excepit fessos et notis Marcius armis</TextUnit>
    <TextUnit id="9140" loc="13.701">successit bello. fusos quoque fama ferebat</TextUnit>
    <TextUnit id="9141" loc="13.702">uictores acie atque exacta piacula caedis.”</TextUnit>
    <TextUnit id="9142" loc="13.703">His laeti rediere duces loca amoena piorum,</TextUnit>
    <TextUnit id="9143" loc="13.704">prosequiturque oculis puer adueneratus euntis.</TextUnit>
    <TextUnit id="9144" loc="13.705">iamque aderat multa uix adgnoscendus in umbra</TextUnit>
    <TextUnit id="9145" loc="13.706">Paulus et epoto fundebat sanguine uerba:</TextUnit>
    <TextUnit id="9146" loc="13.707">Lux Italum, cuius spectaui Martia facta</TextUnit>
    <TextUnit id="9147" loc="13.708">multum uno maiora uiro, descendere nocti</TextUnit>
    <TextUnit id="9148" loc="13.709">atque habitanda semel subigit quis uisere regna?”</TextUnit>
    <TextUnit id="9149" loc="13.710">cui contra talis effundit Scipio uoces:</TextUnit>
    <TextUnit id="9150" loc="13.711">Armipotens ductor, quam sunt tua fata per urbem</TextUnit>
    <TextUnit id="9151" loc="13.712">lamentata diu! quam paene ruentia tecum</TextUnit>
    <TextUnit id="9152" loc="13.713">traxisti ad Stygias Oenotria tecta tenebras.</TextUnit>
    <TextUnit id="9153" loc="13.714">tum tibi defuncto tumulum Sidonius hostis</TextUnit>
    <TextUnit id="9154" loc="13.715">constituit laudemque tuo quaesiuit honore.”</TextUnit>
    <TextUnit id="9155" loc="13.716">dumque audit lacrimans hostilia funera Paulus,</TextUnit>
    <TextUnit id="9156" loc="13.717">ante oculos iam Flaminius, iam Gracchus et aegro</TextUnit>
    <TextUnit id="9157" loc="13.718">absumptus Cannis stabat Seruilius ore.</TextUnit>
    <TextUnit id="9158" loc="13.719">Appellare uiros erat ardor et addere uerba,</TextUnit>
    <TextUnit id="9159" loc="13.720">sed raptabat amor priscos cognoscere manis.</TextUnit>
    <TextUnit id="9160" loc="13.721">nunc meritum saeua Brutum immortale securi</TextUnit>
    <TextUnit id="9161" loc="13.722">nomen, nunc superos aequantem laude Camillum,</TextUnit>
    <TextUnit id="9162" loc="13.723">nunc auro Curium non umquam cernit amicum.</TextUnit>
    <TextUnit id="9163" loc="13.724">ora Sibylla docet uenientum et nomina pandit.</TextUnit>
    <TextUnit id="9164" loc="13.725">hic fraudes pacis Pyrrhumque a limine portae</TextUnit>
    <TextUnit id="9165" loc="13.726">reiecit uisus orbus, tulit ille ruentem</TextUnit>
    <TextUnit id="9166" loc="13.727">Thybridis in ripas regem solusque reuulso</TextUnit>
    <TextUnit id="9167" loc="13.728">pone ferox ponte exclusit redeuntia regna.</TextUnit>
    <TextUnit id="9168" loc="13.729">Si tibi dulce uirum, primo qui foedera bello</TextUnit>
    <TextUnit id="9169" loc="13.730">Phoenicum pepigit, uidisse: hic inclitus ille</TextUnit>
    <TextUnit id="9170" loc="13.731">aequoreis uictor cum classe Lutatius armis.</TextUnit>
    <TextUnit id="9171" loc="13.732">si studium et saeuam cognoscere Hamilcaris umbram,</TextUnit>
    <TextUnit id="9172" loc="13.733">ille est (cerne procul) cui frons nec morte remissa</TextUnit>
    <TextUnit id="9173" loc="13.734">irarum seruat rabiem. si iungere cordi est</TextUnit>
    <TextUnit id="9174" loc="13.735">conloquium, sine gustato det sanguine uocem.”</TextUnit>
    <TextUnit id="9175" loc="13.736">atque ubi permissum et sitiens se impleuit imago,</TextUnit>
    <TextUnit id="9176" loc="13.737">sic prior increpitat non mitis Scipio uultu:</TextUnit>
    <TextUnit id="9177" loc="13.738">Taliane, o fraudum genitor, sunt foedera uobis,</TextUnit>
    <TextUnit id="9178" loc="13.739">aut haec Sicania pepigisti captus in ora?</TextUnit>
    <TextUnit id="9179" loc="13.740">bella tuus toto natus contra omnia pacta</TextUnit>
    <TextUnit id="9180" loc="13.741">exercet Latio et perruptis molibus Alpis</TextUnit>
    <TextUnit id="9181" loc="13.742">eluctatus adest: feruet gens Itala Marte</TextUnit>
    <TextUnit id="9182" loc="13.743">barbarico, et refluunt obstructi stragibus amnes.”</TextUnit>
    <TextUnit id="9183" loc="13.744">post quae Poenus ait: Decimum modo coeperat annum</TextUnit>
    <TextUnit id="9184" loc="13.745">excessisse puer, nostro cum bella Latinis</TextUnit>
    <TextUnit id="9185" loc="13.746">concepit iussu, licitum nec fallere diuos</TextUnit>
    <TextUnit id="9186" loc="13.747">iuratos patri. quod si Laurentia uastat</TextUnit>
    <TextUnit id="9187" loc="13.748">nunc igni regna et Phrygias res uertere temptat,</TextUnit>
    <TextUnit id="9188" loc="13.749">o pietas, o sancta fides, o uera propago!</TextUnit>
    <TextUnit id="9189" loc="13.750">atque utinam amissum reparet decus!” inde citato</TextUnit>
    <TextUnit id="9190" loc="13.751">celsus abit gressu, maiorque recessit imago.</TextUnit>
    <TextUnit id="9191" loc="13.752">Exin designat uates, qui iura sub armis</TextUnit>
    <TextUnit id="9192" loc="13.753">poscenti dederint populo primique petitas</TextUnit>
    <TextUnit id="9193" loc="13.754">miscuerint Italis Piraeo litore leges.</TextUnit>
    <TextUnit id="9194" loc="13.755">laetatur spectatque uirum insatiabilis ora</TextUnit>
    <TextUnit id="9195" loc="13.756">Scipio et appellet cunctos, ni magna sacerdos</TextUnit>
    <TextUnit id="9196" loc="13.757">admoneat turbae innumerae: Quot milia toto</TextUnit>
    <TextUnit id="9197" loc="13.758">credis in orbe, puer, lustras dum singula uisu,</TextUnit>
    <TextUnit id="9198" loc="13.759">descendisse Erebo? nullo non tempore abundans</TextUnit>
    <TextUnit id="9199" loc="13.760">umbrarum huc agitur torrens, uectatque capaci</TextUnit>
    <TextUnit id="9200" loc="13.761">agmina mole Charon, et sufficit improba puppis.”</TextUnit>
    <TextUnit id="9201" loc="13.762">post haec ostendens iuuenem sic uirgo profatur:</TextUnit>
    <TextUnit id="9202" loc="13.763">Hic ille est, tellure uagus qui uictor in omni</TextUnit>
    <TextUnit id="9203" loc="13.764">cursu signa tulit, cui peruia Bactra Dahaeque,</TextUnit>
    <TextUnit id="9204" loc="13.765">qui Gangen bibit et Pellaeo ponte Niphaten</TextUnit>
    <TextUnit id="9205" loc="13.766">astrinxit, cui stant sacro sua moenia Nilo.”</TextUnit>
    <TextUnit id="9206" loc="13.767">incipit Aeneades: Libyci certissima proles</TextUnit>
    <TextUnit id="9207" loc="13.768">Hammonis, quando exuperat tua gloria cunctos</TextUnit>
    <TextUnit id="9208" loc="13.769">indubitata duces similique cupidine rerum</TextUnit>
    <TextUnit id="9209" loc="13.770">pectora nostra calent, quae te uia, fare, superbum</TextUnit>
    <TextUnit id="9210" loc="13.771">ad decus et summas laudum perduxerit arces.”</TextUnit>
    <TextUnit id="9211" loc="13.772">ille sub haec: Turpis lenti sollertia Martis.</TextUnit>
    <TextUnit id="9212" loc="13.773">audendo bella expedias. pigra extulit artis</TextUnit>
    <TextUnit id="9213" loc="13.774">haud umquam sese uirtus. tu magna gerendi</TextUnit>
    <TextUnit id="9214" loc="13.775">praecipita tempus: mors atra impendet agenti.”</TextUnit>
    <TextUnit id="9215" loc="13.776">haec effatus abit. Croesi mox aduolat umbra,</TextUnit>
    <TextUnit id="9216" loc="13.777">diues apud superos, sed mors aequarat egenis.</TextUnit>
    <TextUnit id="9217" loc="13.778">Atque hic Elysio tendentem limite cernens</TextUnit>
    <TextUnit id="9218" loc="13.779">effigiem iuuenis, caste cui uitta ligabat</TextUnit>
    <TextUnit id="9219" loc="13.780">purpurea effusos per colla nitentia crines,</TextUnit>
    <TextUnit id="9220" loc="13.781">Dic,” ait hic quinam, uirgo? nam luce refulget</TextUnit>
    <TextUnit id="9221" loc="13.782">praecipua frons sacra uiro, multaeque secuntur</TextUnit>
    <TextUnit id="9222" loc="13.783">mirantes animae et laeto clamore frequentant.</TextUnit>
    <TextUnit id="9223" loc="13.784">qui uultus! quam, si Stygia non esset in umbra,</TextUnit>
    <TextUnit id="9224" loc="13.785">dixissem facile esse deum!” Non falleris:” inquit</TextUnit>
    <TextUnit id="9225" loc="13.786">docta comes Triuiae meruit deus esse uideri,</TextUnit>
    <TextUnit id="9226" loc="13.787">et fuit in tanto non paruum pectore numen.</TextUnit>
    <TextUnit id="9227" loc="13.788">carmine complexus terram, mare, sidera, manis</TextUnit>
    <TextUnit id="9228" loc="13.789">et cantu Musas et Phoebum aequauit honore.</TextUnit>
    <TextUnit id="9229" loc="13.790">atque haec cuncta prius quam cerneret ordine terris</TextUnit>
    <TextUnit id="9230" loc="13.791">prodidit ac uestram tulit usque ad sidera Troiam.”</TextUnit>
    <TextUnit id="9231" loc="13.792">Scipio perlustrans oculis laetantibus umbram,</TextUnit>
    <TextUnit id="9232" loc="13.793">Si nunc fata darent, ut Romula facta per orbem</TextUnit>
    <TextUnit id="9233" loc="13.794">hic caneret uates, quanto maiora futuros</TextUnit>
    <TextUnit id="9234" loc="13.795">facta eadem intrarent hoc” inquit teste nepotes!</TextUnit>
    <TextUnit id="9235" loc="13.796">felix Aeacide, cui tali contigit ore</TextUnit>
    <TextUnit id="9236" loc="13.797">gentibus ostendi, creuit tua carmine uirtus.”</TextUnit>
    <TextUnit id="9237" loc="13.798">Sed, quae tanta adeo grassantum turba, requirens,</TextUnit>
    <TextUnit id="9238" loc="13.799">heroum effigies maiorisque accipit umbras.</TextUnit>
    <TextUnit id="9239" loc="13.800">inuicto stupet Aeacide, stupet Hectore magno</TextUnit>
    <TextUnit id="9240" loc="13.801">Aiacisque gradum uenerandaque Nestoris ora</TextUnit>
    <TextUnit id="9241" loc="13.802">miratur, geminos aspectat laetus Atridas</TextUnit>
    <TextUnit id="9242" loc="13.803">iamque Ithacum corde aequantem Peleia facta.</TextUnit>
    <TextUnit id="9243" loc="13.804">uicturam hinc cernit Ledaei Castoris umbram:</TextUnit>
    <TextUnit id="9244" loc="13.805">alternam lucem peragebat in aethere Pollux.</TextUnit>
    <TextUnit id="9245" loc="13.806">Sed subito uultus monstrata Lauinia traxit.</TextUnit>
    <TextUnit id="9246" loc="13.807">nam uirgo admonuit tempus cognoscere manis</TextUnit>
    <TextUnit id="9247" loc="13.808">femineos, ne cunctantem lux alma uocaret.</TextUnit>
    <TextUnit id="9248" loc="13.809">Felix haec” inquit Veneris nurus ordine longo</TextUnit>
    <TextUnit id="9249" loc="13.810">Troiugenas iunxit sociata prole Latinis.</TextUnit>
    <TextUnit id="9250" loc="13.811">uis et Martigenae thalamos spectare Quirini?</TextUnit>
    <TextUnit id="9251" loc="13.812">Hersiliam cerne: hirsutos cum sperneret olim</TextUnit>
    <TextUnit id="9252" loc="13.813">gens uicina procos, pastori rapta marito</TextUnit>
    <TextUnit id="9253" loc="13.814">intrauitque casae culmique e stramine fultum</TextUnit>
    <TextUnit id="9254" loc="13.815">pressit laeta torum et soceros reuocauit ab armis.</TextUnit>
    <TextUnit id="9255" loc="13.816">aspice Carmentis gressus. Euandria mater</TextUnit>
    <TextUnit id="9256" loc="13.817">haec fuit et uestros tetigit praesaga labores.</TextUnit>
    <TextUnit id="9257" loc="13.818">uis et, quos Tanaquil uultus gerat? haec quoque castae</TextUnit>
    <TextUnit id="9258" loc="13.819">augurio ualuit mentis uenturaque dixit</TextUnit>
    <TextUnit id="9259" loc="13.820">regna uiro et dextros agnouit in alite diuos.</TextUnit>
    <TextUnit id="9260" loc="13.821">ecce pudicitiae Latium decus, inclita leti</TextUnit>
    <TextUnit id="9261" loc="13.822">fert frontem atque oculos terrae Lucretia fixos.</TextUnit>
    <TextUnit id="9262" loc="13.823">non datur, heu tibi, Roma (nec est, quod malle deceret),</TextUnit>
    <TextUnit id="9263" loc="13.824">hanc laudem retinere diu. Verginia iuxta,</TextUnit>
    <TextUnit id="9264" loc="13.825">cerne, cruentato uulnus sub pectore seruat,</TextUnit>
    <TextUnit id="9265" loc="13.826">tristia defensi ferro monumenta pudoris,</TextUnit>
    <TextUnit id="9266" loc="13.827">et patriam laudat miserando in uulnere dextram.</TextUnit>
    <TextUnit id="9267" loc="13.828">illa est, quae Thybrim, quae fregit Lydia bella,</TextUnit>
    <TextUnit id="9268" loc="13.829">nondum passa marem, qualis optabit habere</TextUnit>
    <TextUnit id="9269" loc="13.830">quondam Roma uiros, contemptrix Cloelia sexus.”</TextUnit>
    <TextUnit id="9270" loc="13.831">cum subito aspectu turbatus Scipio poscit,</TextUnit>
    <TextUnit id="9271" loc="13.832">quae poenae causa, et qui sint in crimine manes,</TextUnit>
    <TextUnit id="9272" loc="13.833">tum uirgo: Patrios fregit quae curribus artus</TextUnit>
    <TextUnit id="9273" loc="13.834">et stetit adductis super ora trementia frenis,</TextUnit>
    <TextUnit id="9274" loc="13.835">Tullia non ullos satis exhaustura labores</TextUnit>
    <TextUnit id="9275" loc="13.836">ardenti Phlegethonte natat. fornacibus atris</TextUnit>
    <TextUnit id="9276" loc="13.837">fons rapidus furit atque ustas sub gurgite cautes</TextUnit>
    <TextUnit id="9277" loc="13.838">egerit et scopulis pulsat flagrantibus ora.</TextUnit>
    <TextUnit id="9278" loc="13.839">illa autem, quae tondetur praecordia rostro</TextUnit>
    <TextUnit id="9279" loc="13.840">alitis (en quantum resonat plangentibus alis</TextUnit>
    <TextUnit id="9280" loc="13.841">armiger ad pastus rediens Iouis!), hostibus arcem</TextUnit>
    <TextUnit id="9281" loc="13.842">uirgo, immane nefas, adamato prodidit auro</TextUnit>
    <TextUnit id="9282" loc="13.843">Tarpeia et pactis reserauit claustra Sabinis.</TextUnit>
    <TextUnit id="9283" loc="13.844">iuxta (nonne uides? neque enim leuiora domantur</TextUnit>
    <TextUnit id="9284" loc="13.845">delicta) inlatrat ieiunis faucibus Orthrus,</TextUnit>
    <TextUnit id="9285" loc="13.846">armenti quondam custos immanis Hiberi,</TextUnit>
    <TextUnit id="9286" loc="13.847">et morsu petit et polluto euiscerat ungue.</TextUnit>
    <TextUnit id="9287" loc="13.848">nec par poena tamen sceleri: sacraria Vestae</TextUnit>
    <TextUnit id="9288" loc="13.849">polluit exuta sibi uirginitate sacerdos.</TextUnit>
    <TextUnit id="9289" loc="13.850">sed satis haec uidisse, satis.” Mox deinde: Videnti</TextUnit>
    <TextUnit id="9290" loc="13.851">nunc animas tibi, quae potant obliuia, paucas</TextUnit>
    <TextUnit id="9291" loc="13.852">in fine enumerasse paro et remeare tenebris.</TextUnit>
    <TextUnit id="9292" loc="13.853">hic Marius: nec multa dies iam restat ituro</TextUnit>
    <TextUnit id="9293" loc="13.854">aetheriam in lucem. ueniet tibi origine parua</TextUnit>
    <TextUnit id="9294" loc="13.855">in longum imperium consul. nec Sulla morari</TextUnit>
    <TextUnit id="9295" loc="13.856">iussa potest aut amne diu potare soporo:</TextUnit>
    <TextUnit id="9296" loc="13.857">lux uocat et nulli diuum mutabile fatum.</TextUnit>
    <TextUnit id="9297" loc="13.858">imperium hic primus rapiet, sed gloria culpae,</TextUnit>
    <TextUnit id="9298" loc="13.859">quod reddet solus, nec tanto in nomine quisquam</TextUnit>
    <TextUnit id="9299" loc="13.860">existet, Sullae qui se uelit esse secundum.</TextUnit>
    <TextUnit id="9300" loc="13.861">ille, hirta cui subrigitur coma fronte, decorum</TextUnit>
    <TextUnit id="9301" loc="13.862">et gratum terris Magnus caput: ille deum gens,</TextUnit>
    <TextUnit id="9302" loc="13.863">stelligerum attollens apicem, Troianus Iulo</TextUnit>
    <TextUnit id="9303" loc="13.864">Caesar auo. quantas moles, cum sede reclusa</TextUnit>
    <TextUnit id="9304" loc="13.865">hinc tandem erumpent, terraque marique mouebunt!</TextUnit>
    <TextUnit id="9305" loc="13.866">heu miseri, quotiens toto pugnabitis orbe,</TextUnit>
    <TextUnit id="9306" loc="13.867">nec leuiora lues quam uictus crimina, uictor.”</TextUnit>
    <TextUnit id="9307" loc="13.868">Tum iuuenis lacrimans: Restare haec ordine duro</TextUnit>
    <TextUnit id="9308" loc="13.869">lamentor rebus Latiis. sed luce remota</TextUnit>
    <TextUnit id="9309" loc="13.870">si nulla est uenia et merito mors ipsa laborat,</TextUnit>
    <TextUnit id="9310" loc="13.871">perfidiae Poenus quibus aut Phlegethontis in undis</TextUnit>
    <TextUnit id="9311" loc="13.872">exuret ductor scelus, aut quae digna renatos</TextUnit>
    <TextUnit id="9312" loc="13.873">ales in aeternum laniabit morsibus artus?”</TextUnit>
    <TextUnit id="9313" loc="13.874">Ne metue:” exclamat uates non uita sequetur</TextUnit>
    <TextUnit id="9314" loc="13.875">inuiolata uirum: patria non ossa quiescent.</TextUnit>
    <TextUnit id="9315" loc="13.876">namque ubi fractus opum magnae certamine pugnae</TextUnit>
    <TextUnit id="9316" loc="13.877">pertulerit uinci turpemque orare salutem,</TextUnit>
    <TextUnit id="9317" loc="13.878">rursus bella uolet Macetum instaurare sub armis.</TextUnit>
    <TextUnit id="9318" loc="13.879">damnatusque doli desertis coniuge fida</TextUnit>
    <TextUnit id="9319" loc="13.880">et dulci nato linquet Carthaginis arces</TextUnit>
    <TextUnit id="9320" loc="13.881">atque una profugus lustrabit caerula puppe.</TextUnit>
    <TextUnit id="9321" loc="13.882">hinc Cilicis Tauri saxosa cacumina uiset.</TextUnit>
    <TextUnit id="9322" loc="13.883">pro! quanto leuius mortalibus aegra subire</TextUnit>
    <TextUnit id="9323" loc="13.884">seruitia atque hiemes aestusque fugamque fretumque</TextUnit>
    <TextUnit id="9324" loc="13.885">atque famem, quam posse mori! post Itala bella</TextUnit>
    <TextUnit id="9325" loc="13.886">Assyrio famulus regi falsusque cupiti</TextUnit>
    <TextUnit id="9326" loc="13.887">Ausoniae motus dubio petet aequora uelo,</TextUnit>
    <TextUnit id="9327" loc="13.888">donec Prusiacas delatus segniter oras</TextUnit>
    <TextUnit id="9328" loc="13.889">altera seruitia imbelli patietur in aeuo</TextUnit>
    <TextUnit id="9329" loc="13.890">et latebram munus regni. perstantibus inde</TextUnit>
    <TextUnit id="9330" loc="13.891">Aeneadis reddique sibi poscentibus hostem,</TextUnit>
    <TextUnit id="9331" loc="13.892">pocula furtiuo rapiet properata ueneno</TextUnit>
    <TextUnit id="9332" loc="13.893">ac tandem terras longa formidine soluet.”</TextUnit>
    <TextUnit id="9333" loc="13.894">Haec uates, Erebique cauis se reddidit umbris.</TextUnit>
    <TextUnit id="9334" loc="13.895">tum laetus socios iuuenis portumque reuisit.</TextUnit>
    <TextUnit id="9335" loc="14.1">Flectite nunc uestros, Heliconis numina, cantus</TextUnit>
    <TextUnit id="9336" loc="14.2">Ortygiae pelagus Siculique ad litoris urbes.</TextUnit>
    <TextUnit id="9337" loc="14.3">muneris hic uestri labor est, modo Daunia regna</TextUnit>
    <TextUnit id="9338" loc="14.4">Aeneadum, modo Sicanios accedere portus,</TextUnit>
    <TextUnit id="9339" loc="14.5">aut Macetum lustrare domos et Achaica rura</TextUnit>
    <TextUnit id="9340" loc="14.6">aut uaga Sardoo uestigia tinguere fluctu</TextUnit>
    <TextUnit id="9341" loc="14.7">uel Tyriae quondam regnata mapalia genti</TextUnit>
    <TextUnit id="9342" loc="14.8">extremumue diem et terrarum inuisere metas.</TextUnit>
    <TextUnit id="9343" loc="14.9">sic poscit sparsis Mauors agitatus in oris.</TextUnit>
    <TextUnit id="9344" loc="14.10">ergo age, qua litui, qua ducunt bella, sequamur.</TextUnit>
    <TextUnit id="9345" loc="14.11">Ausoniae pars magna iacet Trinacria tellus,</TextUnit>
    <TextUnit id="9346" loc="14.12">ut semel expugnante Noto et uastantibus undis</TextUnit>
    <TextUnit id="9347" loc="14.13">accepit freta caeruleo propulsa tridente.</TextUnit>
    <TextUnit id="9348" loc="14.14">namque per occultum caeca ui turbinis olim</TextUnit>
    <TextUnit id="9349" loc="14.15">impactum pelagus laceratae uiscera terrae</TextUnit>
    <TextUnit id="9350" loc="14.16">discidit et medio perrumpens arua profundo</TextUnit>
    <TextUnit id="9351" loc="14.17">cum populis pariter conuulsis transtulit urbes.</TextUnit>
    <TextUnit id="9352" loc="14.18">ex illo seruans rapidus diuortia Nereus</TextUnit>
    <TextUnit id="9353" loc="14.19">saeuo diuiduos coniungi pernegat aestu.</TextUnit>
    <TextUnit id="9354" loc="14.20">sed spatium, quod dissociat consortia terrae,</TextUnit>
    <TextUnit id="9355" loc="14.21">latratus fama est (sic arta interuenit unda)</TextUnit>
    <TextUnit id="9356" loc="14.22">et matutinos uolucrum tramittere cantus.</TextUnit>
    <TextUnit id="9357" loc="14.23">multa solo uirtus: iam reddere faenus aratris,</TextUnit>
    <TextUnit id="9358" loc="14.24">iam montis umbrare olea, dare nomina Baccho</TextUnit>
    <TextUnit id="9359" loc="14.25">cornipedemque citum lituis generasse ferendis,</TextUnit>
    <TextUnit id="9360" loc="14.26">nectare Cecropias Hyblaeo accedere ceras.</TextUnit>
    <TextUnit id="9361" loc="14.27">hic et Paeonios arcano sulphure fontis,</TextUnit>
    <TextUnit id="9362" loc="14.28">hic Phoebo digna et Musis uenerabere uatum</TextUnit>
    <TextUnit id="9363" loc="14.29">ora excellentum, sacras qui carmine siluas</TextUnit>
    <TextUnit id="9364" loc="14.30">quique Syracosia resonant Helicona camena.</TextUnit>
    <TextUnit id="9365" loc="14.31">promptae gens linguae, ast eadem, cum bella cieret,</TextUnit>
    <TextUnit id="9366" loc="14.32">portus aequoreis sueta insignire tropaeis.</TextUnit>
    <TextUnit id="9367" loc="14.33">Post dirum Antiphatae sceptrum et Cyclopia regna</TextUnit>
    <TextUnit id="9368" loc="14.34">uomere uerterunt primum noua rura Sicano—</TextUnit>
    <TextUnit id="9369" loc="14.35">Pyrene misit populos, qui nomen ab amne</TextUnit>
    <TextUnit id="9370" loc="14.36">ascitum patrio terrae imposuere uacanti.</TextUnit>
    <TextUnit id="9371" loc="14.37">mox Ligurum pubes Siculo ductore nouauit</TextUnit>
    <TextUnit id="9372" loc="14.38">possessis bello mutata uocabula regnis.</TextUnit>
    <TextUnit id="9373" loc="14.39">nec Cres dedecori fuit accola: duxerat actos</TextUnit>
    <TextUnit id="9374" loc="14.40">moenibus e centum non fausta ad proelia Minos,</TextUnit>
    <TextUnit id="9375" loc="14.41">Daedaleam repetens poenam. qui fraude nefanda</TextUnit>
    <TextUnit id="9376" loc="14.42">postquam perpetuas iudex concessit ad umbras</TextUnit>
    <TextUnit id="9377" loc="14.43">Cocalidum insidiis, fesso Minoia turba</TextUnit>
    <TextUnit id="9378" loc="14.44">bellandi studio Siculis subsedit in oris.</TextUnit>
    <TextUnit id="9379" loc="14.45">miscuerunt Phrygiam prolem Troianus Acestes</TextUnit>
    <TextUnit id="9380" loc="14.46">Troianusque Helymus, structis qui pube secuta</TextUnit>
    <TextUnit id="9381" loc="14.47">in longum ex sese donarunt nomina muris.</TextUnit>
    <TextUnit id="9382" loc="14.48">nec Zanclaea gerunt obscuram moenia famam,</TextUnit>
    <TextUnit id="9383" loc="14.49">dextera quam tribuit posito Saturnia telo.</TextUnit>
    <TextUnit id="9384" loc="14.50">sed decus Hennaeis haud ullum pulchrius oris,</TextUnit>
    <TextUnit id="9385" loc="14.51">quam quae Sisyphio fundauit nomen ab Isthmo</TextUnit>
    <TextUnit id="9386" loc="14.52">et multum ante alias Ephyraeis fulget alumnis.</TextUnit>
    <TextUnit id="9387" loc="14.53">hic Arethusa suum piscoso fonte receptat</TextUnit>
    <TextUnit id="9388" loc="14.54">Alpheon sacrae portantem signa coronae.</TextUnit>
    <TextUnit id="9389" loc="14.55">At non aecus amat Trinacria Mulciber antra.</TextUnit>
    <TextUnit id="9390" loc="14.56">nam Lipare uastis subter depasta caminis</TextUnit>
    <TextUnit id="9391" loc="14.57">sulphureum uomit exeso de uertice fumum.</TextUnit>
    <TextUnit id="9392" loc="14.58">ast Aetna eructat tremefactis cautibus ignis</TextUnit>
    <TextUnit id="9393" loc="14.59">inclusi gemitus, pelagique imitata furorem</TextUnit>
    <TextUnit id="9394" loc="14.60">murmure per caecos tonat inrequieta fragoris</TextUnit>
    <TextUnit id="9395" loc="14.61">nocte dieque simul. fonte e Phlegethontis ut atro</TextUnit>
    <TextUnit id="9396" loc="14.62">flammarum exundat torrens piceaque procella</TextUnit>
    <TextUnit id="9397" loc="14.63">semiambusta rotat liquefactis saxa cauernis.</TextUnit>
    <TextUnit id="9398" loc="14.64">sed quamquam largo flammarum exaestuet intus</TextUnit>
    <TextUnit id="9399" loc="14.65">turbine et adsidue subnascens profluat ignis,</TextUnit>
    <TextUnit id="9400" loc="14.66">summo cana iugo cohibet, mirabile dictu,</TextUnit>
    <TextUnit id="9401" loc="14.67">uicinam flammis glaciem, aeternoque rigore</TextUnit>
    <TextUnit id="9402" loc="14.68">ardentes horrent scopuli: stat uertice celsi</TextUnit>
    <TextUnit id="9403" loc="14.69">collis hiemps calidaque niuem tegit atra fauilla.</TextUnit>
    <TextUnit id="9404" loc="14.70">Quid referam Aeolio regnatas nomine terras</TextUnit>
    <TextUnit id="9405" loc="14.71">uentorumque domos atque addita claustra procellis?</TextUnit>
    <TextUnit id="9406" loc="14.72">hic uersi penitus Pelopea ad regna Pachyni</TextUnit>
    <TextUnit id="9407" loc="14.73">pulsata Ionio respondent saxa profundo.</TextUnit>
    <TextUnit id="9408" loc="14.74">hic contra Libyamque situm Caurosque furentis</TextUnit>
    <TextUnit id="9409" loc="14.75">cernit deuexas Lilybaeon nobile chelas.</TextUnit>
    <TextUnit id="9410" loc="14.76">at, qua diuersi lateris frons tertia terrae</TextUnit>
    <TextUnit id="9411" loc="14.77">uergit in Italiam prolato ad litora dorso,</TextUnit>
    <TextUnit id="9412" loc="14.78">celsus harenosa tollit se mole Pelorus.</TextUnit>
    <TextUnit id="9413" loc="14.79">His longo mitis placide dominator in aeuo</TextUnit>
    <TextUnit id="9414" loc="14.80">praefuerat terris Hieron, tractare sereno</TextUnit>
    <TextUnit id="9415" loc="14.81">imperio uulgum pollens et pectora nullo</TextUnit>
    <TextUnit id="9416" loc="14.82">parentum exagitare metu, pactamque per aras</TextUnit>
    <TextUnit id="9417" loc="14.83">haud facilis temerare fidem socialia iura</TextUnit>
    <TextUnit id="9418" loc="14.84">Ausoniis multos seruarat casta per annos.</TextUnit>
    <TextUnit id="9419" loc="14.85">uerum, ubi fata uirum fragili soluere senecta,</TextUnit>
    <TextUnit id="9420" loc="14.86">primaeuo cessit sceptrum exitiale nepoti,</TextUnit>
    <TextUnit id="9421" loc="14.87">et placida indomitos accepit regia mores.</TextUnit>
    <TextUnit id="9422" loc="14.88">namque bis octonis nondum rex praeditus annis</TextUnit>
    <TextUnit id="9423" loc="14.89">caligare alto in solio nec pondera regni</TextUnit>
    <TextUnit id="9424" loc="14.90">posse pati et nimium fluxis confidere rebus.</TextUnit>
    <TextUnit id="9425" loc="14.91">iamque breui nullum, delicta tuentibus armis,</TextUnit>
    <TextUnit id="9426" loc="14.92">fas notum ignotumque nefas. uilissima regi</TextUnit>
    <TextUnit id="9427" loc="14.93">cura pudor. tam praecipiti materna furori</TextUnit>
    <TextUnit id="9428" loc="14.94">Pyrrhus origo dabat stimulos proauique superbum</TextUnit>
    <TextUnit id="9429" loc="14.95">Aeacidae genus atque aeternus carmine Achilles.</TextUnit>
    <TextUnit id="9430" loc="14.96">ergo ardor subitus Poenorum incepta fouendi,</TextUnit>
    <TextUnit id="9431" loc="14.97">nec sceleri mora: iam iungit noua foedera, pacto</TextUnit>
    <TextUnit id="9432" loc="14.98">cederet ut Siculis uictor Sidonius oris.</TextUnit>
    <TextUnit id="9433" loc="14.99">sed stabant Poenae, tumulumque negabat Erinys,</TextUnit>
    <TextUnit id="9434" loc="14.100">qua modo pactus erat socium non cernere, terra.</TextUnit>
    <TextUnit id="9435" loc="14.101">saeuos namque pati fastus iuuenemque cruento</TextUnit>
    <TextUnit id="9436" loc="14.102">flagrantem luxu et miscentem turpia diris</TextUnit>
    <TextUnit id="9437" loc="14.103">haud ultra faciles, quos ira metusque coquebat,</TextUnit>
    <TextUnit id="9438" loc="14.104">iurati obtruncant. nec iam modus ensibus: addunt</TextUnit>
    <TextUnit id="9439" loc="14.105">femineam caedem atque insontum rapta sororum</TextUnit>
    <TextUnit id="9440" loc="14.106">corpora prosternunt ferro. noua saeuit in armis</TextUnit>
    <TextUnit id="9441" loc="14.107">libertas iactatque iugum: pars Punica castra,</TextUnit>
    <TextUnit id="9442" loc="14.108">pars Italos et nota uolunt, nec turba furentum</TextUnit>
    <TextUnit id="9443" loc="14.109">defit quae neutro sociari foedere malit.</TextUnit>
    <TextUnit id="9444" loc="14.110">Tali Trinacriae motu rebusque Sicanis</TextUnit>
    <TextUnit id="9445" loc="14.111">exitio regis trepidis, sublimis honore</TextUnit>
    <TextUnit id="9446" loc="14.112">(tertia nam Latios renouarat purpura fasces)</TextUnit>
    <TextUnit id="9447" loc="14.113">Marcellus classem Zanclaeis appulit oris.</TextUnit>
    <TextUnit id="9448" loc="14.114">atque ubi cuncta uiro caedesque exposta tyranni</TextUnit>
    <TextUnit id="9449" loc="14.115">ambiguaeque hominum mentes, Carthaginis arma</TextUnit>
    <TextUnit id="9450" loc="14.116">quos teneant et quanta locos, quod uulgus amicum</TextUnit>
    <TextUnit id="9451" loc="14.117">duret Troiugenis, quantos Arethusa tumores</TextUnit>
    <TextUnit id="9452" loc="14.118">concipiat perstetque suas non pandere portas,</TextUnit>
    <TextUnit id="9453" loc="14.119">incumbit bello ac totam per proxima raptim</TextUnit>
    <TextUnit id="9454" loc="14.120">armorum effundit flammato pectore pestem.</TextUnit>
    <TextUnit id="9455" loc="14.121">non aliter Boreas, Rhodopes a uertice praeceps</TextUnit>
    <TextUnit id="9456" loc="14.122">cum sese immisit decimoque uolumine pontum</TextUnit>
    <TextUnit id="9457" loc="14.123">expulit in terras, sequitur cum murmure molem</TextUnit>
    <TextUnit id="9458" loc="14.124">eiecti maris et stridentibus adfremit alis.</TextUnit>
    <TextUnit id="9459" loc="14.125">prima Leontinos uastarunt proelia campos,</TextUnit>
    <TextUnit id="9460" loc="14.126">regnatam diro quondam Laestrygone terram.</TextUnit>
    <TextUnit id="9461" loc="14.127">instabat ductor, cui tarde uincere Graias</TextUnit>
    <TextUnit id="9462" loc="14.128">par erat ac uinci turmas. ruit aequore toto</TextUnit>
    <TextUnit id="9463" loc="14.129">(femineum credas maribus concurrere uulgum)</TextUnit>
    <TextUnit id="9464" loc="14.130">et Cereri placitos fecundat sanguine campos.</TextUnit>
    <TextUnit id="9465" loc="14.131">sternuntur passim, pedibusque euadere letum</TextUnit>
    <TextUnit id="9466" loc="14.132">eripuit rapidus Mauors. nam ut cuique salutem</TextUnit>
    <TextUnit id="9467" loc="14.133">promisit fuga, praeueniens dux occupat ense.</TextUnit>
    <TextUnit id="9468" loc="14.134">Ite, gregem metite imbellem ac succidite ferro:”</TextUnit>
    <TextUnit id="9469" loc="14.135">clamat cunctantis urgens umbone cateruas</TextUnit>
    <TextUnit id="9470" loc="14.136">pigro luctandi studio certamen in umbra</TextUnit>
    <TextUnit id="9471" loc="14.137">molle pati docta et gaudens splendescere oliuo</TextUnit>
    <TextUnit id="9472" loc="14.138">stat, mediocre decus uincentum, ignaua iuuentus.</TextUnit>
    <TextUnit id="9473" loc="14.139">haec laus sola datur, si uiso uincitis hoste.”</TextUnit>
    <TextUnit id="9474" loc="14.140">ingruit audito ductore exercitus omnis,</TextUnit>
    <TextUnit id="9475" loc="14.141">solaque, quod superest, secum certamina norunt,</TextUnit>
    <TextUnit id="9476" loc="14.142">quis dextra antistet spoliisque excellat opimis.</TextUnit>
    <TextUnit id="9477" loc="14.143">Euboici non per scopulos inlisa Caphereo</TextUnit>
    <TextUnit id="9478" loc="14.144">Euripi magis unda furit, pontumue sonantem</TextUnit>
    <TextUnit id="9479" loc="14.145">eicit angusto uiolentius ore Propontis,</TextUnit>
    <TextUnit id="9480" loc="14.146">nec feruet maiore fretum rapiturque tumultu</TextUnit>
    <TextUnit id="9481" loc="14.147">quod ferit Herculeas extremo sole columnas.</TextUnit>
    <TextUnit id="9482" loc="14.148">Mite tamen dextrae decus inter proelia tanta</TextUnit>
    <TextUnit id="9483" loc="14.149">enituit fama. miles Tyrrhenus (Asilo</TextUnit>
    <TextUnit id="9484" loc="14.150">nomen erat) captus quondam ad Trasimenna fluenta,</TextUnit>
    <TextUnit id="9485" loc="14.151">seruitium facile et dominantis mollia iussa</TextUnit>
    <TextUnit id="9486" loc="14.152">expertus Beryae, patrias remearat ad oras</TextUnit>
    <TextUnit id="9487" loc="14.153">sponte fauentis eri, repetitisque impiger armis</TextUnit>
    <TextUnit id="9488" loc="14.154">tum ueteres Siculo casus Mauorte piabat.</TextUnit>
    <TextUnit id="9489" loc="14.155">atque is, dum medios inter fera proelia miscet,</TextUnit>
    <TextUnit id="9490" loc="14.156">inlatus Beryae, cui, pacta ad regia misso</TextUnit>
    <TextUnit id="9491" loc="14.157">Poenorum a populis sociataque bella gerenti,</TextUnit>
    <TextUnit id="9492" loc="14.158">aerato cassis munimine clauserat ora,</TextUnit>
    <TextUnit id="9493" loc="14.159">inuadit ferro iuuenem trepideque ferentem</TextUnit>
    <TextUnit id="9494" loc="14.160">instabilis retro gressus prosternit harena.</TextUnit>
    <TextUnit id="9495" loc="14.161">at miser audita uictoris uoce trementem</TextUnit>
    <TextUnit id="9496" loc="14.162">cunctantemque animam Stygia ceu sede reducens,</TextUnit>
    <TextUnit id="9497" loc="14.163">cassidis a mento male fidae uincula rumpit</TextUnit>
    <TextUnit id="9498" loc="14.164">iungebatque preces atque addere uerba parabat.</TextUnit>
    <TextUnit id="9499" loc="14.165">sed subito aspectu et noto conterritus ore</TextUnit>
    <TextUnit id="9500" loc="14.166">Tyrrhenus ferrumque manu reuocauit et ultro</TextUnit>
    <TextUnit id="9501" loc="14.167">talia cum gemitu lacrimis effudit obortis:</TextUnit>
    <TextUnit id="9502" loc="14.168">Ne, quaeso, supplex lucem dubiusque precare:</TextUnit>
    <TextUnit id="9503" loc="14.169">fas hostem seruare mihi. multo optimus ille</TextUnit>
    <TextUnit id="9504" loc="14.170">militiae, cui postremum est primumque, tueri</TextUnit>
    <TextUnit id="9505" loc="14.171">inter bella fidem: tu letum euadere nobis</TextUnit>
    <TextUnit id="9506" loc="14.172">das prior et seruas nondum seruatus ab hoste.</TextUnit>
    <TextUnit id="9507" loc="14.173">haud equidem dignum memet, quae tristia uidi,</TextUnit>
    <TextUnit id="9508" loc="14.174">abnuerim dignumque iterum in peiora reuolui,</TextUnit>
    <TextUnit id="9509" loc="14.175">si tibi per medios ignis mediosque per ensis</TextUnit>
    <TextUnit id="9510" loc="14.176">non dederit mea dextra uiam.” sic fatur et ultro</TextUnit>
    <TextUnit id="9511" loc="14.177">attollit uitaque exaequat munera uitae.</TextUnit>
    <TextUnit id="9512" loc="14.178">At, compos Sicula primum certaminis ora</TextUnit>
    <TextUnit id="9513" loc="14.179">coepti, Marcellus uictricia signa quieto</TextUnit>
    <TextUnit id="9514" loc="14.180">agmine progrediens Ephyraea ad moenia uertit.</TextUnit>
    <TextUnit id="9515" loc="14.181">inde Syracosias castris circumdedit arces.</TextUnit>
    <TextUnit id="9516" loc="14.182">sed ferri languebat amor. sedare monendo</TextUnit>
    <TextUnit id="9517" loc="14.183">pectora caeca uirum atque iras euellere hauebat.</TextUnit>
    <TextUnit id="9518" loc="14.184">nec (renuant si forte sibi et si mitia malle</TextUnit>
    <TextUnit id="9519" loc="14.185">credant esse metum) laxis seruatur omissa</TextUnit>
    <TextUnit id="9520" loc="14.186">obsidio claustris: quin contra intentior ipse</TextUnit>
    <TextUnit id="9521" loc="14.187">inuigilat cautis, fronte imperterritus, armis</TextUnit>
    <TextUnit id="9522" loc="14.188">et struit arcana necopina pericula cura.</TextUnit>
    <TextUnit id="9523" loc="14.189">haud secus Eridani stagnis ripaue Caystri</TextUnit>
    <TextUnit id="9524" loc="14.190">innatat albus olor pronoque immobile corpus</TextUnit>
    <TextUnit id="9525" loc="14.191">dat fluuio et pedibus tacitas eremigat undas.</TextUnit>
    <TextUnit id="9526" loc="14.192">Interea, dum incerta labat sententia clausis,</TextUnit>
    <TextUnit id="9527" loc="14.193">exciti populi atque urbes socia arma ferebant:</TextUnit>
    <TextUnit id="9528" loc="14.194">incumbens Messena freto minimumque reuulsa</TextUnit>
    <TextUnit id="9529" loc="14.195">discreta Italia atque Osco memorabilis ortu:</TextUnit>
    <TextUnit id="9530" loc="14.196">tum Catane, nimium ardenti uicina Typhoeo</TextUnit>
    <TextUnit id="9531" loc="14.197">et generasse pios quondam celeberrima fratres,</TextUnit>
    <TextUnit id="9532" loc="14.198">et cui non licitum fatis, Camarina, moueri:</TextUnit>
    <TextUnit id="9533" loc="14.199">tum, quae nectareis uocat ad certamen Hymetton,</TextUnit>
    <TextUnit id="9534" loc="14.200">audax Hybla, fauis, palmaque arbusta Selinus</TextUnit>
    <TextUnit id="9535" loc="14.201">et, iusti quondam portus, nunc litore solo</TextUnit>
    <TextUnit id="9536" loc="14.202">subsidium infidum fugientibus aequora, Mylae:</TextUnit>
    <TextUnit id="9537" loc="14.203">necnon altus Eryx, necnon e uertice celso</TextUnit>
    <TextUnit id="9538" loc="14.204">Centuripae largoque uirens Entella Lyaeo,</TextUnit>
    <TextUnit id="9539" loc="14.205">Entella, Hectoreo dilectum nomen Acestae.</TextUnit>
    <TextUnit id="9540" loc="14.206">non Thapsos, non e tumulis glacialibus Acrae</TextUnit>
    <TextUnit id="9541" loc="14.207">defuerunt. Agyrina manus geminoque Lacone</TextUnit>
    <TextUnit id="9542" loc="14.208">Tyndaris attollens sese adfluit. altus equorum</TextUnit>
    <TextUnit id="9543" loc="14.209">mille rapit turmam atque hinnitibus aera flammat</TextUnit>
    <TextUnit id="9544" loc="14.210">pulueream uoluens Acragas ad inania nubem.</TextUnit>
    <TextUnit id="9545" loc="14.211">ductor Grosphus erat, cuius caelata gerebat</TextUnit>
    <TextUnit id="9546" loc="14.212">taurum parma trucem, poenae monimenta uetustae.</TextUnit>
    <TextUnit id="9547" loc="14.213">ille, ubi torreret subiectis corpora flammis,</TextUnit>
    <TextUnit id="9548" loc="14.214">mutabat gemitus mugitibus, actaque ueras</TextUnit>
    <TextUnit id="9549" loc="14.215">credere erat stabulis armenta effundere uoces,</TextUnit>
    <TextUnit id="9550" loc="14.216">haud impune quidem: nam dirae conditor artis</TextUnit>
    <TextUnit id="9551" loc="14.217">ipse suo moriens immugit flebile tauro.</TextUnit>
    <TextUnit id="9552" loc="14.218">uenit ab amne trahens nomen Gela, uenit Halaesa</TextUnit>
    <TextUnit id="9553" loc="14.219">et qui praesenti domitant periura Palici</TextUnit>
    <TextUnit id="9554" loc="14.220">pectora supplicio, Troianaque uenit Acesta,</TextUnit>
    <TextUnit id="9555" loc="14.221">quique per Aetnaeos Acis petit aequora fines</TextUnit>
    <TextUnit id="9556" loc="14.222">et dulci gratam Nereida perluit unda.</TextUnit>
    <TextUnit id="9557" loc="14.223">aemulus ille tuo quondam, Polypheme, calori,</TextUnit>
    <TextUnit id="9558" loc="14.224">dum fugit agrestem uiolenti pectoris iram,</TextUnit>
    <TextUnit id="9559" loc="14.225">in tenuis liquefactus aquas euasit et hostem</TextUnit>
    <TextUnit id="9560" loc="14.226">et tibi uictricem, Galatea, immiscuit undam.</TextUnit>
    <TextUnit id="9561" loc="14.227">necnon qui potant Hypsamque Alabimque sonoros</TextUnit>
    <TextUnit id="9562" loc="14.228">et perlucentem splendenti gurgite Achaten,</TextUnit>
    <TextUnit id="9563" loc="14.229">qui fontis, uage Chrysa, tuos et pauperis aluei</TextUnit>
    <TextUnit id="9564" loc="14.230">Hipparin ac facilem superari gurgite parco</TextUnit>
    <TextUnit id="9565" loc="14.231">Pantagian rapidique colunt uada flaua Symaethi.</TextUnit>
    <TextUnit id="9566" loc="14.232">litora Thermarum, prisca dotata camena,</TextUnit>
    <TextUnit id="9567" loc="14.233">armauere suos, qua mergitur Himera ponto</TextUnit>
    <TextUnit id="9568" loc="14.234">Aeolio. nam diuiduas se scindit in oras</TextUnit>
    <TextUnit id="9569" loc="14.235">nec minus occasus petit incita quam petit ortus.</TextUnit>
    <TextUnit id="9570" loc="14.236">Nebrodes gemini nutrit diuortia fontis,</TextUnit>
    <TextUnit id="9571" loc="14.237">quo mons Sicania non surgit ditior umbrae.</TextUnit>
    <TextUnit id="9572" loc="14.238">Henna deum lucis sacras dedit ardua dextras.</TextUnit>
    <TextUnit id="9573" loc="14.239">hic specus ingentem laxans telluris hiatum</TextUnit>
    <TextUnit id="9574" loc="14.240">caecum iter ad manis tenebroso limite pandit,</TextUnit>
    <TextUnit id="9575" loc="14.241">qua nouus ignotas Hymenaeus uenit in oras,</TextUnit>
    <TextUnit id="9576" loc="14.242">hac Stygius quondam stimulante cupidine rector</TextUnit>
    <TextUnit id="9577" loc="14.243">ausus adire diem, maestoque Acheronte relicto</TextUnit>
    <TextUnit id="9578" loc="14.244">egit in inlicitas currum per inania terras.</TextUnit>
    <TextUnit id="9579" loc="14.245">tum rapta praeceps Hennaea uirgine flexit</TextUnit>
    <TextUnit id="9580" loc="14.246">attonitos caeli uisus lucemque pauentis</TextUnit>
    <TextUnit id="9581" loc="14.247">in Styga rursus equos et praedam condidit umbris.</TextUnit>
    <TextUnit id="9582" loc="14.248">Romanos Petraea duces, Romana petiuit</TextUnit>
    <TextUnit id="9583" loc="14.249">foedera Callipolis lapidosique Engyon arui,</TextUnit>
    <TextUnit id="9584" loc="14.250">Hadranum Ergetiumque simul telaque superba</TextUnit>
    <TextUnit id="9585" loc="14.251">lanigera Melite et litus piscosa Calacte,</TextUnit>
    <TextUnit id="9586" loc="14.252">quaeque procelloso Cephaloedias ora profundo</TextUnit>
    <TextUnit id="9587" loc="14.253">caeruleis horret campis pascentia cete,</TextUnit>
    <TextUnit id="9588" loc="14.254">et qui correptas sorbentem uerticis haustu</TextUnit>
    <TextUnit id="9589" loc="14.255">atque iterum e fundo iaculantem ad sidera puppis</TextUnit>
    <TextUnit id="9590" loc="14.256">Tauromenitana cernunt de sede Charybdim.</TextUnit>
    <TextUnit id="9591" loc="14.257">haec Latium manus et Laurentia signa fouebat.</TextUnit>
    <TextUnit id="9592" loc="14.258">Cetera Elissaeis aderat gens Sicana uotis.</TextUnit>
    <TextUnit id="9593" loc="14.259">mille Agathyrna dedit perflataque Trogilos Austris,</TextUnit>
    <TextUnit id="9594" loc="14.260">mille Thoanteae sedes Phacelina Dianae.</TextUnit>
    <TextUnit id="9595" loc="14.261">tergemino uenit numero fecunda Panhormos,</TextUnit>
    <TextUnit id="9596" loc="14.262">seu siluis sectere feras seu retibus aequor</TextUnit>
    <TextUnit id="9597" loc="14.263">uerrere seu caelo libeat traxisse uolucrem.</TextUnit>
    <TextUnit id="9598" loc="14.264">non Herbesos iners, non Naulocha pigra pericli</TextUnit>
    <TextUnit id="9599" loc="14.265">sederunt, non frondosis Morgentia campis</TextUnit>
    <TextUnit id="9600" loc="14.266">abstinuit Marte infido. comitata Menaeis</TextUnit>
    <TextUnit id="9601" loc="14.267">uenit Amastra uiris et paruo nomine Tisse</TextUnit>
    <TextUnit id="9602" loc="14.268">et Netum et Mutyce pubesque liquentis Achaeti.</TextUnit>
    <TextUnit id="9603" loc="14.269">Sidonios Drepane atque undae clamosus Helorus</TextUnit>
    <TextUnit id="9604" loc="14.270">et mox seruili uastata Triocala bello,</TextUnit>
    <TextUnit id="9605" loc="14.271">Sidonios Arbela ferox et celsus Ietas</TextUnit>
    <TextUnit id="9606" loc="14.272">et bellare Tabas docilis Cossyraque parua</TextUnit>
    <TextUnit id="9607" loc="14.273">nec maior† Megara iunctae concordibus ausis</TextUnit>
    <TextUnit id="9608" loc="14.274">iuuere et strato Gaulum spectabile ponto,</TextUnit>
    <TextUnit id="9609" loc="14.275">cum sonat alcyones cantu nidosque natantis</TextUnit>
    <TextUnit id="9610" loc="14.276">immota gestat sopitis fluctibus unda.</TextUnit>
    <TextUnit id="9611" loc="14.277">ipsa Syracusae patulos urbs inclita muros</TextUnit>
    <TextUnit id="9612" loc="14.278">milite collecto uariisque impleuerat armis.</TextUnit>
    <TextUnit id="9613" loc="14.279">ductores facilem impelli laetamque tumultus</TextUnit>
    <TextUnit id="9614" loc="14.280">uaniloquo plebem furiabant insuper ore:</TextUnit>
    <TextUnit id="9615" loc="14.281">numquam hoste intratos muros et quattuor arces,</TextUnit>
    <TextUnit id="9616" loc="14.282">et Salaminiacis quantam Eoisque tropaeis</TextUnit>
    <TextUnit id="9617" loc="14.283">ingenio portus urbs inuia fecerit umbram,</TextUnit>
    <TextUnit id="9618" loc="14.284">spectatum proauis: ter centum ante ora triremes</TextUnit>
    <TextUnit id="9619" loc="14.285">unum naufragium, mersasque impune profundo</TextUnit>
    <TextUnit id="9620" loc="14.286">clade pharetrigeri subnixas regis Athenas.</TextUnit>
    <TextUnit id="9621" loc="14.287">flammabant uulgum geniti Carthagine fratres,</TextUnit>
    <TextUnit id="9622" loc="14.288">Poeni matre genus, sed quos, sub crimine pulsus</TextUnit>
    <TextUnit id="9623" loc="14.289">urbe Syracosia, Libycis eduxerat oris</TextUnit>
    <TextUnit id="9624" loc="14.290">Trinacrius genitor, geminaque a stirpe parentum</TextUnit>
    <TextUnit id="9625" loc="14.291">astus miscebant Tyrios leuitate Sicana.</TextUnit>
    <TextUnit id="9626" loc="14.292">Quae cernens ductor, postquam immedicabile uisum</TextUnit>
    <TextUnit id="9627" loc="14.293">seditio, atque ultro bellum surgebat ab hoste,</TextUnit>
    <TextUnit id="9628" loc="14.294">testatus diuos Siculorum amnesque lacusque</TextUnit>
    <TextUnit id="9629" loc="14.295">et fontis, Arethusa, tuos, ad bella uocari</TextUnit>
    <TextUnit id="9630" loc="14.296">inuitum (quae sponte diu non sumpserit, hostem</TextUnit>
    <TextUnit id="9631" loc="14.297">induere arma sibi), telorum turbine uasto</TextUnit>
    <TextUnit id="9632" loc="14.298">adgreditur muros atque armis intonat urbi.</TextUnit>
    <TextUnit id="9633" loc="14.299">par omnis simul ira rapit, certantque ruuntque.</TextUnit>
    <TextUnit id="9634" loc="14.300">turris multiplici surgens ad sidera tecto</TextUnit>
    <TextUnit id="9635" loc="14.301">exibat, tabulata decem cui crescere Graius</TextUnit>
    <TextUnit id="9636" loc="14.302">fecerat et multas nemorum consumpserat umbras.</TextUnit>
    <TextUnit id="9637" loc="14.303">armatam hinc igni pinum et deuoluere saxa</TextUnit>
    <TextUnit id="9638" loc="14.304">certabant calidaeque picis diffundere pestem.</TextUnit>
    <TextUnit id="9639" loc="14.305">huic procul ardentem iaculatus lampada Cimber</TextUnit>
    <TextUnit id="9640" loc="14.306">conicit et lateri telum exitiabile figit.</TextUnit>
    <TextUnit id="9641" loc="14.307">pascitur adiutus Vulcanus turbine uenti,</TextUnit>
    <TextUnit id="9642" loc="14.308">gliscentemque trahens turris per uiscera labem</TextUnit>
    <TextUnit id="9643" loc="14.309">perque altam molem et totiens nascentia tecta</TextUnit>
    <TextUnit id="9644" loc="14.310">scandit ouans rapidusque uorat crepitantia flammis</TextUnit>
    <TextUnit id="9645" loc="14.311">robora et, ingenti simul exundante uapore</TextUnit>
    <TextUnit id="9646" loc="14.312">ad caelum, uictor nutantia culmina lambit.</TextUnit>
    <TextUnit id="9647" loc="14.313">implentur fumo et nebula caliginis atrae,</TextUnit>
    <TextUnit id="9648" loc="14.314">nec cuiquam euasisse datur, ceu fulminis ictu</TextUnit>
    <TextUnit id="9649" loc="14.315">correptae rapido in cineres abiere ruinae.</TextUnit>
    <TextUnit id="9650" loc="14.316">Par contra pelago miseris fortuna carinis.</TextUnit>
    <TextUnit id="9651" loc="14.317">namque ubi se propius tectis urbique tulere,</TextUnit>
    <TextUnit id="9652" loc="14.318">qua portus muris pacatas adplicat undas,</TextUnit>
    <TextUnit id="9653" loc="14.319">improuisa nouo pestis conterruit astu.</TextUnit>
    <TextUnit id="9654" loc="14.320">trabs fabre teres atque erasis undique nodis</TextUnit>
    <TextUnit id="9655" loc="14.321">nauali similis malo praefixa gerebat</TextUnit>
    <TextUnit id="9656" loc="14.322">uncae tela manus: ea celso ex aggere muri</TextUnit>
    <TextUnit id="9657" loc="14.323">bellantis curui rapiebat in aera ferri</TextUnit>
    <TextUnit id="9658" loc="14.324">unguibus et mediam reuocata ferebat in urbem.</TextUnit>
    <TextUnit id="9659" loc="14.325">nec solos uis illa uiros, quin saepe triremem</TextUnit>
    <TextUnit id="9660" loc="14.326">belligerae rapuere trabes, cum desuper actum</TextUnit>
    <TextUnit id="9661" loc="14.327">incuterent puppi chalybem morsusque tenacis.</TextUnit>
    <TextUnit id="9662" loc="14.328">qui, simul adfixo uicina in robora ferro</TextUnit>
    <TextUnit id="9663" loc="14.329">sustulerant sublime ratem, miserabile uisu,</TextUnit>
    <TextUnit id="9664" loc="14.330">per subitum rursus laxatis arte catenis</TextUnit>
    <TextUnit id="9665" loc="14.331">tanta praecipitem reddebant mole profundo</TextUnit>
    <TextUnit id="9666" loc="14.332">ut totam haurirent undae cum milite puppem.</TextUnit>
    <TextUnit id="9667" loc="14.333">his super insidiis angusta foramina murus</TextUnit>
    <TextUnit id="9668" loc="14.334">arte cauata dabat, per quae clam fundere tela</TextUnit>
    <TextUnit id="9669" loc="14.335">tutum erat, opposito mittentibus aggere ualli.</TextUnit>
    <TextUnit id="9670" loc="14.336">nec sine fraude labos, arta ne rursus eodem</TextUnit>
    <TextUnit id="9671" loc="14.337">spicula ab hoste uia uicibus contorta redirent.</TextUnit>
    <TextUnit id="9672" loc="14.338">calliditas Graia atque astus pollentior armis</TextUnit>
    <TextUnit id="9673" loc="14.339">Marcellum tantasque minas terraque marique</TextUnit>
    <TextUnit id="9674" loc="14.340">arcebat, stabatque ingens ad moenia bellum.</TextUnit>
    <TextUnit id="9675" loc="14.341">Vir fuit Isthmiacis decus immortale colonis,</TextUnit>
    <TextUnit id="9676" loc="14.342">ingenio facile ante alios telluris alumnos,</TextUnit>
    <TextUnit id="9677" loc="14.343">nudus opum, sed cui caelum terraeque paterent.</TextUnit>
    <TextUnit id="9678" loc="14.344">ille, nouus pluuias Titan ut proderet ortu</TextUnit>
    <TextUnit id="9679" loc="14.345">fuscatis tristis radiis, ille, haereat anne</TextUnit>
    <TextUnit id="9680" loc="14.346">pendeat instabilis tellus, cur foedere certo</TextUnit>
    <TextUnit id="9681" loc="14.347">hunc adfusa globum Tethys circumliget undis</TextUnit>
    <TextUnit id="9682" loc="14.348">nouerat atque una pelagi lunaeque labores,</TextUnit>
    <TextUnit id="9683" loc="14.349">et pater Oceanus qua lege effunderet aestus.</TextUnit>
    <TextUnit id="9684" loc="14.350">non illum mundi numerasse capacis harenas</TextUnit>
    <TextUnit id="9685" loc="14.351">uana fides. puppis etiam constructaque saxa</TextUnit>
    <TextUnit id="9686" loc="14.352">feminea traxisse ferunt contra ardua dextra.</TextUnit>
    <TextUnit id="9687" loc="14.353">Hic dum Italum ductorem astu Teucrosque fatigat,</TextUnit>
    <TextUnit id="9688" loc="14.354">adnabat centum late Sidonia uelis</TextUnit>
    <TextUnit id="9689" loc="14.355">classis subsidio et scindebat caerula rostris.</TextUnit>
    <TextUnit id="9690" loc="14.356">erigitur subitas in spes Arethusia proles</TextUnit>
    <TextUnit id="9691" loc="14.357">adiungitque suas portu progressa carinas.</TextUnit>
    <TextUnit id="9692" loc="14.358">nec contra Ausonius tonsis aptare lacertos</TextUnit>
    <TextUnit id="9693" loc="14.359">addubitat mersisque celer fodit aequora remis.</TextUnit>
    <TextUnit id="9694" loc="14.360">uerberibus torsere fretum: salis icta frequenti</TextUnit>
    <TextUnit id="9695" loc="14.361">albescit pulsu facies, perque aequora late</TextUnit>
    <TextUnit id="9696" loc="14.362">spumat canenti sulcatus gurgite limes.</TextUnit>
    <TextUnit id="9697" loc="14.363">insultant pariter pelago, ac Neptunia regna</TextUnit>
    <TextUnit id="9698" loc="14.364">tempestate noua trepidant. tum uocibus aequor</TextUnit>
    <TextUnit id="9699" loc="14.365">personat, et clamat scopulis clamoris imago.</TextUnit>
    <TextUnit id="9700" loc="14.366">ac iam diffusus uacua bellator in unda</TextUnit>
    <TextUnit id="9701" loc="14.367">cornibus ambierat patulos ad proelia fluctus,</TextUnit>
    <TextUnit id="9702" loc="14.368">nauali claudens umentem indagine campum:</TextUnit>
    <TextUnit id="9703" loc="14.369">ac simili curuata sinu diuersa ruebat</TextUnit>
    <TextUnit id="9704" loc="14.370">classis et artabat lunato caerula gyro.</TextUnit>
    <TextUnit id="9705" loc="14.371">nec mora: terrificis saeuae stridoribus aeris,</TextUnit>
    <TextUnit id="9706" loc="14.372">per uacuum late cantu resonante profundum,</TextUnit>
    <TextUnit id="9707" loc="14.373">increpuere tubae, quis excitus aequore Triton</TextUnit>
    <TextUnit id="9708" loc="14.374">expauit tortae certantia murmura conchae.</TextUnit>
    <TextUnit id="9709" loc="14.375">uix meminere maris: tam uasto ad proelia nisu</TextUnit>
    <TextUnit id="9710" loc="14.376">incumbunt proni positisque in margine puppis</TextUnit>
    <TextUnit id="9711" loc="14.377">extremae plantis nutantes spicula torquent.</TextUnit>
    <TextUnit id="9712" loc="14.378">sternitur effusis pelagi media area telis,</TextUnit>
    <TextUnit id="9713" loc="14.379">celsaque anhelatis exurgens ictibus alnus</TextUnit>
    <TextUnit id="9714" loc="14.380">caerula nigranti findit spumantia sulco.</TextUnit>
    <TextUnit id="9715" loc="14.381">Ast aliae latere atque incussi roboris ictu</TextUnit>
    <TextUnit id="9716" loc="14.382">detergent remos, aliae per uiscera pinus</TextUnit>
    <TextUnit id="9717" loc="14.383">tramissis ipso retinentur uulnere rostris</TextUnit>
    <TextUnit id="9718" loc="14.384">quo retinent. medias inter sublimior ibat</TextUnit>
    <TextUnit id="9719" loc="14.385">terribilis uisu puppis, qua nulla per omne</TextUnit>
    <TextUnit id="9720" loc="14.386">egressa est Libycis maior naualibus aeuum.</TextUnit>
    <TextUnit id="9721" loc="14.387">sed quater haec centum numeroso remige pontum</TextUnit>
    <TextUnit id="9722" loc="14.388">pulsabat tonsis, ueloque superba capaci</TextUnit>
    <TextUnit id="9723" loc="14.389">cum rapidum hauriret Borean et cornibus omnis</TextUnit>
    <TextUnit id="9724" loc="14.390">colligeret flatus, lento se robore agebat,</TextUnit>
    <TextUnit id="9725" loc="14.391">intraret fluctus solis ceu pulsa lacertis:</TextUnit>
    <TextUnit id="9726" loc="14.392">procurrunt leuitate agili docilesque regentis</TextUnit>
    <TextUnit id="9727" loc="14.393">audiuisse manum Latio cum milite puppes.</TextUnit>
    <TextUnit id="9728" loc="14.394">Has ut per laeuum uenientis aequor Himilco</TextUnit>
    <TextUnit id="9729" loc="14.395">in latus obliquas iussamque incurrere proram</TextUnit>
    <TextUnit id="9730" loc="14.396">conspexit, propere diuis in uota uocatis</TextUnit>
    <TextUnit id="9731" loc="14.397">aequoris, intento uolucrem de more sagittam</TextUnit>
    <TextUnit id="9732" loc="14.398">adsignat neruo, utque oculis librauit in hostem</TextUnit>
    <TextUnit id="9733" loc="14.399">et calamo monstrauit iter, diuersa relaxans</TextUnit>
    <TextUnit id="9734" loc="14.400">brachia deduxit uultu comitante per auras</TextUnit>
    <TextUnit id="9735" loc="14.401">in uulnus telum ac residentis puppe magistri</TextUnit>
    <TextUnit id="9736" loc="14.402">adfixit plectro dextram. nec deinde regenda</TextUnit>
    <TextUnit id="9737" loc="14.403">puppe manus ualuit flectenti immortua clauo.</TextUnit>
    <TextUnit id="9738" loc="14.404">dumque ad opem accurrit ceu capta nauita puppe,</TextUnit>
    <TextUnit id="9739" loc="14.405">ecce iterum fatoque pari neruoque sagitta</TextUnit>
    <TextUnit id="9740" loc="14.406">in medium perlapsa globum transuerberat ictu</TextUnit>
    <TextUnit id="9741" loc="14.407">orba gubernacli subeuntem munera Taurum.</TextUnit>
    <TextUnit id="9742" loc="14.408">Inrumpit Cumana ratis, quam Corbulo ductor</TextUnit>
    <TextUnit id="9743" loc="14.409">lectaque complebat Stabiarum litore pubes.</TextUnit>
    <TextUnit id="9744" loc="14.410">numen erat celsae puppis uicina Dione.</TextUnit>
    <TextUnit id="9745" loc="14.411">sed superingestis propior quia subdita telis</TextUnit>
    <TextUnit id="9746" loc="14.412">bella capessebat, media subsedit in unda</TextUnit>
    <TextUnit id="9747" loc="14.413">diuisitque fretum. clamantum spumeus ora</TextUnit>
    <TextUnit id="9748" loc="14.414">Nereus implet aquis, palmaeque, trahente profundo,</TextUnit>
    <TextUnit id="9749" loc="14.415">luctantum frustra summis in fluctibus extant.</TextUnit>
    <TextUnit id="9750" loc="14.416">hic audax ira magno per caerula saltu</TextUnit>
    <TextUnit id="9751" loc="14.417">Corbulo transgressus (nam textam robore turrim</TextUnit>
    <TextUnit id="9752" loc="14.418">appulerant nexae ferri compage triremes)</TextUnit>
    <TextUnit id="9753" loc="14.419">euadit tabulata super flammaque comantem</TextUnit>
    <TextUnit id="9754" loc="14.420">multifida pinum celso de culmine quassat.</TextUnit>
    <TextUnit id="9755" loc="14.421">inde atros alacer pastosque bitumine torquet,</TextUnit>
    <TextUnit id="9756" loc="14.422">ammentante Noto, Poenorum aplustribus ignes.</TextUnit>
    <TextUnit id="9757" loc="14.423">intrat diffusos pestis Vulcania passim</TextUnit>
    <TextUnit id="9758" loc="14.424">atque implet dispersa foros: trepidatur omisso</TextUnit>
    <TextUnit id="9759" loc="14.425">summis remigio, sed enim tam rebus in artis</TextUnit>
    <TextUnit id="9760" loc="14.426">fama mali nondum tanti penetrarat ad imos.</TextUnit>
    <TextUnit id="9761" loc="14.427">at rapidus feruor, per pinguis unguine taedas</TextUnit>
    <TextUnit id="9762" loc="14.428">inlapsus, flammis uictricibus insonat alueo.</TextUnit>
    <TextUnit id="9763" loc="14.429">qua nondum tamen intulerat uim Dardana lampas</TextUnit>
    <TextUnit id="9764" loc="14.430">parcebatque uapor, saxorum grandine dirus</TextUnit>
    <TextUnit id="9765" loc="14.431">arcebat fatumque ratis retinebat Himilco.</TextUnit>
    <TextUnit id="9766" loc="14.432">hic miser, igniferam dum uentilat aere pinum,</TextUnit>
    <TextUnit id="9767" loc="14.433">murali saxo per lubrica sanguine transtra</TextUnit>
    <TextUnit id="9768" loc="14.434">uoluitur in fluctus Lycchaei uulnere Cydnus.</TextUnit>
    <TextUnit id="9769" loc="14.435">fax nidore graui foedauit comminus auras</TextUnit>
    <TextUnit id="9770" loc="14.436">ambusto instridens pelago. ferus inde citatum</TextUnit>
    <TextUnit id="9771" loc="14.437">missile adorata contorquet Sabratha puppe</TextUnit>
    <TextUnit id="9772" loc="14.438">(Hammon numen erat Libycae gentile carinae</TextUnit>
    <TextUnit id="9773" loc="14.439">cornigeraque sedens spectabat caerula fronte):</TextUnit>
    <TextUnit id="9774" loc="14.440">Fer, pater, adflictis, fer,” ait Garamantice uates,</TextUnit>
    <TextUnit id="9775" loc="14.441">rebus opem inque Italos da certa effundere tela.”</TextUnit>
    <TextUnit id="9776" loc="14.442">has inter uoces tremulo uenit agmine cornus</TextUnit>
    <TextUnit id="9777" loc="14.443">et Neptunicolae transuerberat ora Telonis.</TextUnit>
    <TextUnit id="9778" loc="14.444">Vrgebant nihilo leuius iam in limine mortis,</TextUnit>
    <TextUnit id="9779" loc="14.445">quos fuga praecipitis partem glomerarat in unam</TextUnit>
    <TextUnit id="9780" loc="14.446">puppis, adhuc uacuam taedae. sed, proxima cursu</TextUnit>
    <TextUnit id="9781" loc="14.447">fulmineo populatus, ineuitabilis ardor</TextUnit>
    <TextUnit id="9782" loc="14.448">correptam flammis inuoluit ouantibus alnum.</TextUnit>
    <TextUnit id="9783" loc="14.449">primus, ope aequorei funis delapsus in undas,</TextUnit>
    <TextUnit id="9784" loc="14.450">qua nondum Stygios glomerabat Mulciber aestus,</TextUnit>
    <TextUnit id="9785" loc="14.451">ambustus socium remis aufertur Himilco.</TextUnit>
    <TextUnit id="9786" loc="14.452">proxima nudarunt miserandi fata Batonis</TextUnit>
    <TextUnit id="9787" loc="14.453">desertam ductore ratem. bonus ille per artem</TextUnit>
    <TextUnit id="9788" loc="14.454">crudo luctari pelago atque exire procellas.</TextUnit>
    <TextUnit id="9789" loc="14.455">idem, quid Boreas, quid uellet crastinus Auster,</TextUnit>
    <TextUnit id="9790" loc="14.456">anteibat, nec peruigilem tu fallere uultum</TextUnit>
    <TextUnit id="9791" loc="14.457">obscuro quamuis cursu, Cynosura, ualeres.</TextUnit>
    <TextUnit id="9792" loc="14.458">is, postquam aduersis nullus modus, Accipe nostrum,</TextUnit>
    <TextUnit id="9793" loc="14.459">Hammon, sanguinem,” ait spectator cladis iniquae.”</TextUnit>
    <TextUnit id="9794" loc="14.460">atque, acto in pectus gladio, dextra inde cruorem</TextUnit>
    <TextUnit id="9795" loc="14.461">excipit et large sacra inter cornua fundit.</TextUnit>
    <TextUnit id="9796" loc="14.462">Hos inter Daphnis, deductum ab origine nomen</TextUnit>
    <TextUnit id="9797" loc="14.463">antiqua, fuit infelix, cui linquere saltus</TextUnit>
    <TextUnit id="9798" loc="14.464">et mutare casas infido marmore uisum.</TextUnit>
    <TextUnit id="9799" loc="14.465">at princeps generis quanto maiora parauit</TextUnit>
    <TextUnit id="9800" loc="14.466">intra pastorem sibi nomina! Daphnin amarunt</TextUnit>
    <TextUnit id="9801" loc="14.467">Sicelides Musae, dexter donauit auena</TextUnit>
    <TextUnit id="9802" loc="14.468">Phoebus Castalia et iussit, proiectus in herba</TextUnit>
    <TextUnit id="9803" loc="14.469">si quando caneret, laetos per prata, per arua</TextUnit>
    <TextUnit id="9804" loc="14.470">ad Daphnin properare greges riuosque silere.</TextUnit>
    <TextUnit id="9805" loc="14.471">ille ubi septena modulatus harundine carmen</TextUnit>
    <TextUnit id="9806" loc="14.472">mulcebat siluas, non umquam tempore eodem</TextUnit>
    <TextUnit id="9807" loc="14.473">Siren adsuetos effudit in aequore cantus,</TextUnit>
    <TextUnit id="9808" loc="14.474">Scyllaei tacuere canes, stetit atra Charybdis,</TextUnit>
    <TextUnit id="9809" loc="14.475">et laetus scopulis audiuit iubila Cyclops.</TextUnit>
    <TextUnit id="9810" loc="14.476">progeniem hauserunt et nomen amabile flammae.</TextUnit>
    <TextUnit id="9811" loc="14.477">Innatat ecce super transtris fumantibus asper</TextUnit>
    <TextUnit id="9812" loc="14.478">Ornytos ac longam sibimet facit aequore mortem,</TextUnit>
    <TextUnit id="9813" loc="14.479">qualis Oiliades, fulmen iaculante Minerua,</TextUnit>
    <TextUnit id="9814" loc="14.480">surgentis domuit fluctus ardentibus ulnis.</TextUnit>
    <TextUnit id="9815" loc="14.481">transigitur ualida medius, dum se adleuat, alni</TextUnit>
    <TextUnit id="9816" loc="14.482">cuspide Marmarides Sciron. pars subnatat unda</TextUnit>
    <TextUnit id="9817" loc="14.483">membrorum, pars extat aquis totumque per aequor</TextUnit>
    <TextUnit id="9818" loc="14.484">portatur, rigido, miserandum, immortua rostro.</TextUnit>
    <TextUnit id="9819" loc="14.485">accelerant puppes utrimque atque ora ruentum</TextUnit>
    <TextUnit id="9820" loc="14.486">sanguinei feriunt remorum aspergine rores.</TextUnit>
    <TextUnit id="9821" loc="14.487">ipse adeo senis ductor Rhoeteius ibat</TextUnit>
    <TextUnit id="9822" loc="14.488">pulsibus et ualido superabat remige uentos.</TextUnit>
    <TextUnit id="9823" loc="14.489">quam rapidis puppem manibus frenare Lilaeus</TextUnit>
    <TextUnit id="9824" loc="14.490">dum temptat, saeua truncatur membra bipenni,</TextUnit>
    <TextUnit id="9825" loc="14.491">ac fert haerentis trabibus ratis incita palmas.</TextUnit>
    <TextUnit id="9826" loc="14.492">Sicania Aeoliden portabant transtra Podaetum.</TextUnit>
    <TextUnit id="9827" loc="14.493">hic, aeuo quamquam nondum excessisset ephebos,</TextUnit>
    <TextUnit id="9828" loc="14.494">seu laeui traxere dei, seu feruida corda</TextUnit>
    <TextUnit id="9829" loc="14.495">nec sat maturus laudum bellique cupido,</TextUnit>
    <TextUnit id="9830" loc="14.496">arma puer niueis aptarat picta lacertis</TextUnit>
    <TextUnit id="9831" loc="14.497">et freta gaudebat celsa turbare Chimaera.</TextUnit>
    <TextUnit id="9832" loc="14.498">iamque super Rutula, super et Garamantide pinu</TextUnit>
    <TextUnit id="9833" loc="14.499">ibat ouans, melior remo meliorque sagitta,</TextUnit>
    <TextUnit id="9834" loc="14.500">et iam turrigerum demerserat aequore Nessum.</TextUnit>
    <TextUnit id="9835" loc="14.501">heu puero malesuada rudi noua gloria pugnae!</TextUnit>
    <TextUnit id="9836" loc="14.502">dum cristam galeae trucis exuuiasque precatur</TextUnit>
    <TextUnit id="9837" loc="14.503">de duce Marcello superos temerarius, hasta</TextUnit>
    <TextUnit id="9838" loc="14.504">excepit raptim uulnus letale remissa,</TextUnit>
    <TextUnit id="9839" loc="14.505">pro qualis! seu splendentem sub sidera nisu</TextUnit>
    <TextUnit id="9840" loc="14.506">exigeret discum, iaculo seu nubila supra</TextUnit>
    <TextUnit id="9841" loc="14.507">surgeret, aligeras ferret seu puluere plantas</TextUnit>
    <TextUnit id="9842" loc="14.508">uix tacto, uel dimensi spatia improba campi</TextUnit>
    <TextUnit id="9843" loc="14.509">transiret uelox saltu, decuere labores.</TextUnit>
    <TextUnit id="9844" loc="14.510">sat prorsus, sat erat decoris discrimine tuto,</TextUnit>
    <TextUnit id="9845" loc="14.511">sat laudis. cur facta, puer, maiora petebas?</TextUnit>
    <TextUnit id="9846" loc="14.512">illum, ubi labentem pepulerunt tela sub undas,</TextUnit>
    <TextUnit id="9847" loc="14.513">ossa Syracosio fraudatum naufraga busto,</TextUnit>
    <TextUnit id="9848" loc="14.514">fleuerunt freta, fleuerunt Cyclopia saxa</TextUnit>
    <TextUnit id="9849" loc="14.515">et Cyane et Anapus et Ortygie Arethusa.</TextUnit>
    <TextUnit id="9850" loc="14.516">Parte alia Perseus (puppem hanc Tiberinus agebat)</TextUnit>
    <TextUnit id="9851" loc="14.517">quaque uehebatur Crantor Sidonius Io</TextUnit>
    <TextUnit id="9852" loc="14.518">concurrunt. iniecta ligant hinc uincula ferri</TextUnit>
    <TextUnit id="9853" loc="14.519">atque illinc, steteruntque rates ad proelia nexae.</TextUnit>
    <TextUnit id="9854" loc="14.520">nec iaculo aut longe certatur harundine fusa:</TextUnit>
    <TextUnit id="9855" loc="14.521">comminus et gladio terrestria proelia miscent.</TextUnit>
    <TextUnit id="9856" loc="14.522">perrumpunt Itali, qua caedes prima reclusit</TextUnit>
    <TextUnit id="9857" loc="14.523">monstrauitque uiam; uasta sed mole catenas</TextUnit>
    <TextUnit id="9858" loc="14.524">hortatur socios et uincla abrumpere ferri</TextUnit>
    <TextUnit id="9859" loc="14.525">ac parat hostili resoluta puppe receptos</TextUnit>
    <TextUnit id="9860" loc="14.526">auehere et paribus pelago diducere ab armis—</TextUnit>
    <TextUnit id="9861" loc="14.527">Aetnaeo Polyphemus erat nutritus in antro</TextUnit>
    <TextUnit id="9862" loc="14.528">atque inde antiquae nomen feritatis amabat.</TextUnit>
    <TextUnit id="9863" loc="14.529">ubera praebuerat paruo lupa, corporis alti</TextUnit>
    <TextUnit id="9864" loc="14.530">terribilis moles, mens aspera, uultus in ira</TextUnit>
    <TextUnit id="9865" loc="14.531">semper et ad caedes Cyclopia corde libido.</TextUnit>
    <TextUnit id="9866" loc="14.532">isque relaxatis membrorum pondere uinclis</TextUnit>
    <TextUnit id="9867" loc="14.533">impulerat puppim et mergebat gurgite tonsas</TextUnit>
    <TextUnit id="9868" loc="14.534">duxissetque ratem, pressa Laronius hasta</TextUnit>
    <TextUnit id="9869" loc="14.535">ni propere duro nitentem exurgere uelox</TextUnit>
    <TextUnit id="9870" loc="14.536">adfixet transtro. uix morte incepta remittit:</TextUnit>
    <TextUnit id="9871" loc="14.537">namque manus seruat dum suetos languida ductus,</TextUnit>
    <TextUnit id="9872" loc="14.538">ignauum summo traxit super aequore remum.</TextUnit>
    <TextUnit id="9873" loc="14.539">Perculsi cuneo Poeni densentur in unum,</TextUnit>
    <TextUnit id="9874" loc="14.540">quod caret hoste, latus, subito cum pondere uictus,</TextUnit>
    <TextUnit id="9875" loc="14.541">insiliente mari, summergitur alueus undis.</TextUnit>
    <TextUnit id="9876" loc="14.542">scuta uirum cristaeque et inerti spicula ferro</TextUnit>
    <TextUnit id="9877" loc="14.543">tutelaeque deum fluitant. hic robore fracto</TextUnit>
    <TextUnit id="9878" loc="14.544">pugnat inops chalybis seseque in proelia rursus</TextUnit>
    <TextUnit id="9879" loc="14.545">armat naufragio, remis male feruidus ille</TextUnit>
    <TextUnit id="9880" loc="14.546">festinat spoliare ratem, discrimine nullo</TextUnit>
    <TextUnit id="9881" loc="14.547">nautarum interdum conuulsa sedilia torquens.</TextUnit>
    <TextUnit id="9882" loc="14.548">non plectro ratis aut frangendae in uulnera prorae</TextUnit>
    <TextUnit id="9883" loc="14.549">parcitur, et pelago repetuntur nantia tela.</TextUnit>
    <TextUnit id="9884" loc="14.550">uulneribus patulis intrat mare. mox sua ponto</TextUnit>
    <TextUnit id="9885" loc="14.551">singultante anima propulsa refunditur unda.</TextUnit>
    <TextUnit id="9886" loc="14.552">nec desunt, qui correptos complexibus artis</TextUnit>
    <TextUnit id="9887" loc="14.553">immergant pelago et, iaculis cessantibus, hostem</TextUnit>
    <TextUnit id="9888" loc="14.554">morte sua perimant. remeantum gurgite mentes</TextUnit>
    <TextUnit id="9889" loc="14.555">crudescunt, ac pro ferro stat fluctibus uti.</TextUnit>
    <TextUnit id="9890" loc="14.556">haurit sanguineus contorta cadauera uertex.</TextUnit>
    <TextUnit id="9891" loc="14.557">hinc clamor, gemitus illinc mortesque fugaeque</TextUnit>
    <TextUnit id="9892" loc="14.558">remorumque fragor flictuque sonantia rostra.</TextUnit>
    <TextUnit id="9893" loc="14.559">perfusum bello feruet mare. fessus acerbis</TextUnit>
    <TextUnit id="9894" loc="14.560">terga fuga celeri Libyae conuertit ad oras</TextUnit>
    <TextUnit id="9895" loc="14.561">exigua sese furatus Himilco carina.</TextUnit>
    <TextUnit id="9896" loc="14.562">Concessere mari tandem Graiusque Libysque,</TextUnit>
    <TextUnit id="9897" loc="14.563">et iam captiuae uinclis ad litora longo</TextUnit>
    <TextUnit id="9898" loc="14.564">ordine ducuntur puppes. flagrantibus alto</TextUnit>
    <TextUnit id="9899" loc="14.565">stant aliae taedis. splendet lucente profundo</TextUnit>
    <TextUnit id="9900" loc="14.566">Mulciber, et tremula uibratur imagine pontus.</TextUnit>
    <TextUnit id="9901" loc="14.567">ardet nota fretis Cyane pennataque Siren,</TextUnit>
    <TextUnit id="9902" loc="14.568">ardet et Europe, niuei sub imagine tauri</TextUnit>
    <TextUnit id="9903" loc="14.569">uecta Ioue ac prenso tramittens aequora cornu,</TextUnit>
    <TextUnit id="9904" loc="14.570">et quae fusa comas curuum per caerula piscem</TextUnit>
    <TextUnit id="9905" loc="14.571">Nereis umenti moderatur roscida freno.</TextUnit>
    <TextUnit id="9906" loc="14.572">uritur undiuagus Python et corniger Hammon</TextUnit>
    <TextUnit id="9907" loc="14.573">et, quae Sidonios uultus portabat Elissae,</TextUnit>
    <TextUnit id="9908" loc="14.574">bis ternis ratis ordinibus grassata per undas.</TextUnit>
    <TextUnit id="9909" loc="14.575">at uinclis trahitur cognata in litora Anapus</TextUnit>
    <TextUnit id="9910" loc="14.576">Gorgoneasque ferens ad sidera Pegasus alas.</TextUnit>
    <TextUnit id="9911" loc="14.577">ducitur et Libyae puppis signata figuram</TextUnit>
    <TextUnit id="9912" loc="14.578">et Triton captiuus et ardua rupibus Aetne,</TextUnit>
    <TextUnit id="9913" loc="14.579">spirantis rogus Enceladi, Cadmeaque Sidon.</TextUnit>
    <TextUnit id="9914" loc="14.580">Nec mora tum trepidos hac clade inrumpere muros</TextUnit>
    <TextUnit id="9915" loc="14.581">signaque ferre deum templis iam iamque fuisset,</TextUnit>
    <TextUnit id="9916" loc="14.582">ni subito importuna lues inimicaque pestis,</TextUnit>
    <TextUnit id="9917" loc="14.583">inuidia diuum pelagique labore parata,</TextUnit>
    <TextUnit id="9918" loc="14.584">polluto miseris rapuisset gaudia caelo.</TextUnit>
    <TextUnit id="9919" loc="14.585">criniger aestiferis Titan feruoribus auras</TextUnit>
    <TextUnit id="9920" loc="14.586">et patulam Cyanen lateque palustribus undis</TextUnit>
    <TextUnit id="9921" loc="14.587">stagnantem Stygio Cocyti oppleuit odore</TextUnit>
    <TextUnit id="9922" loc="14.588">temporaque autumni laetis florentia donis</TextUnit>
    <TextUnit id="9923" loc="14.589">foedauit rapidoque accendit fulminis igni.</TextUnit>
    <TextUnit id="9924" loc="14.590">fumabat crassus nebulis caliginis aer,</TextUnit>
    <TextUnit id="9925" loc="14.591">squalebat tellus uitiato feruida dorso</TextUnit>
    <TextUnit id="9926" loc="14.592">nec uictum dabat aut ullas languentibus umbras,</TextUnit>
    <TextUnit id="9927" loc="14.593">atque ater picea uapor expirabat in aethra.</TextUnit>
    <TextUnit id="9928" loc="14.594">uim primi sensere canes. mox nubibus atris</TextUnit>
    <TextUnit id="9929" loc="14.595">fluxit deficiens penna labente uolucris.</TextUnit>
    <TextUnit id="9930" loc="14.596">inde ferae siluis sterni. tum serpere labes</TextUnit>
    <TextUnit id="9931" loc="14.597">Tartarea atque haustis populari castra maniplis.</TextUnit>
    <TextUnit id="9932" loc="14.598">arebat lingua, et gelidus per uiscera sudor</TextUnit>
    <TextUnit id="9933" loc="14.599">corpore manabat tremulo. descendere fauces</TextUnit>
    <TextUnit id="9934" loc="14.600">abnuerant siccae iussorum alimenta ciborum.</TextUnit>
    <TextUnit id="9935" loc="14.601">aspera pulmonem tussis quatit, et per anhela</TextUnit>
    <TextUnit id="9936" loc="14.602">igneus efflatur sitientum spiritus ora.</TextUnit>
    <TextUnit id="9937" loc="14.603">lumina ferre grauem uix sufficientia lucem</TextUnit>
    <TextUnit id="9938" loc="14.604">unca nare iacent, saniesque immixta cruore</TextUnit>
    <TextUnit id="9939" loc="14.605">expuitur, membrisque cutis tegit ossa peresis.</TextUnit>
    <TextUnit id="9940" loc="14.606">heu dolor! insignis notis bellator in armis</TextUnit>
    <TextUnit id="9941" loc="14.607">ignauo rapitur leto. iactantur in ignem</TextUnit>
    <TextUnit id="9942" loc="14.608">dona superba uirum, multo Mauorte parata.</TextUnit>
    <TextUnit id="9943" loc="14.609">succubuit medicina malis. cumulantur aceruo</TextUnit>
    <TextUnit id="9944" loc="14.610">labentum et magno cineres sese aggere tollunt.</TextUnit>
    <TextUnit id="9945" loc="14.611">passim etiam deserta iacent inhumataque late</TextUnit>
    <TextUnit id="9946" loc="14.612">corpora, pestiferos tetigisse timentibus artus.</TextUnit>
    <TextUnit id="9947" loc="14.613">serpit pascendo crescens Acherusia pestis</TextUnit>
    <TextUnit id="9948" loc="14.614">nec leuiore quatit Trinacria moenia luctu</TextUnit>
    <TextUnit id="9949" loc="14.615">Poenorumque parem castris fert atra laborem.</TextUnit>
    <TextUnit id="9950" loc="14.616">aequato par exitio et communis ubique</TextUnit>
    <TextUnit id="9951" loc="14.617">ira deum atque eadem leti uersatur imago.</TextUnit>
    <TextUnit id="9952" loc="14.618">Nulla tamen Latios fregit uis dura malorum,</TextUnit>
    <TextUnit id="9953" loc="14.619">incolumi ductore, uiros, clademque rependit</TextUnit>
    <TextUnit id="9954" loc="14.620">unum inter strages tutum caput. ut grauis ergo</TextUnit>
    <TextUnit id="9955" loc="14.621">primum letiferos repressit Sirius aestus,</TextUnit>
    <TextUnit id="9956" loc="14.622">et minuere auidae mortis contagia pestes,</TextUnit>
    <TextUnit id="9957" loc="14.623">ceu, sidente Noto cum se maria alta reponunt,</TextUnit>
    <TextUnit id="9958" loc="14.624">propulsa inuadit piscator caerula cumba,</TextUnit>
    <TextUnit id="9959" loc="14.625">sic tandem ereptam morbis grassantibus armat</TextUnit>
    <TextUnit id="9960" loc="14.626">Marcellus pubem, lustratis rite maniplis.</TextUnit>
    <TextUnit id="9961" loc="14.627">circumstant alacres signa auditisque tubarum</TextUnit>
    <TextUnit id="9962" loc="14.628">respirant laeti clangoribus. itur in hostem,</TextUnit>
    <TextUnit id="9963" loc="14.629">et, si fata ferant, iuuat inter proelia ferro</TextUnit>
    <TextUnit id="9964" loc="14.630">posse mori. socium miseret, qui sorte pudenda</TextUnit>
    <TextUnit id="9965" loc="14.631">in morem pecudum effudere cubilibus atris</TextUnit>
    <TextUnit id="9966" loc="14.632">inlaudatam animam. tumulos inhonoraque busta</TextUnit>
    <TextUnit id="9967" loc="14.633">respiciunt, et uel nullo iacuisse sepulcro</TextUnit>
    <TextUnit id="9968" loc="14.634">quam debellari morbis placet. ardua primus</TextUnit>
    <TextUnit id="9969" loc="14.635">ad muros dux signa rapit. tenuata iacendo</TextUnit>
    <TextUnit id="9970" loc="14.636">et macie in galeis abscondunt ora, malusque,</TextUnit>
    <TextUnit id="9971" loc="14.637">ne sit spes hosti, uelatur casside pallor.</TextUnit>
    <TextUnit id="9972" loc="14.638">infundunt rapidum conuulsis moenibus agmen</TextUnit>
    <TextUnit id="9973" loc="14.639">condensique ruunt: tot bellis inuia tecta</TextUnit>
    <TextUnit id="9974" loc="14.640">totque uno introitu capiuntur militis arces.</TextUnit>
    <TextUnit id="9975" loc="14.641">Totum, qua uehitur Titan, non ulla per orbem</TextUnit>
    <TextUnit id="9976" loc="14.642">tum sese Isthmiacis aequassent oppida tectis.</TextUnit>
    <TextUnit id="9977" loc="14.643">tot delubra deum totque intra moenia portus,</TextUnit>
    <TextUnit id="9978" loc="14.644">adde fora et celsis suggesta theatra columnis</TextUnit>
    <TextUnit id="9979" loc="14.645">certantisque mari moles, adde ordine longo</TextUnit>
    <TextUnit id="9980" loc="14.646">innumeras spatioque domos aequare superbas</TextUnit>
    <TextUnit id="9981" loc="14.647">rura. quid, inclusos porrecto limite longis</TextUnit>
    <TextUnit id="9982" loc="14.648">porticibus sacros iuuenum certamine lucos?</TextUnit>
    <TextUnit id="9983" loc="14.649">quid tot captiuis fulgentia culmina rostris</TextUnit>
    <TextUnit id="9984" loc="14.650">armaque fixa deis, aut quae Marathonius hostis</TextUnit>
    <TextUnit id="9985" loc="14.651">perdidit aut Libya quae sunt aduecta subacta?</TextUnit>
    <TextUnit id="9986" loc="14.652">hic Agathocleis sedes ornata tropaeis,</TextUnit>
    <TextUnit id="9987" loc="14.653">hic mites Hieronis opes; hic sancta uetustas</TextUnit>
    <TextUnit id="9988" loc="14.654">artificum manibus. non usquam clarior illo</TextUnit>
    <TextUnit id="9989" loc="14.655">gloria picturae saeclo; non aera iuuabat</TextUnit>
    <TextUnit id="9990" loc="14.656">†quem scire Ephyren; fuluo certauerit auro</TextUnit>
    <TextUnit id="9991" loc="14.657">uestis spirantis referens subtemine uultus—</TextUnit>
    <TextUnit id="9992" loc="14.658">quae radio caelat Babylon uel murice picto</TextUnit>
    <TextUnit id="9993" loc="14.659">laeta Tyros, quaeque Attalicis uariata per artem</TextUnit>
    <TextUnit id="9994" loc="14.660">aulaeis scribuntur acu aut Memphitide tela.</TextUnit>
    <TextUnit id="9995" loc="14.661">iam simul argento fulgentia pocula, mixta</TextUnit>
    <TextUnit id="9996" loc="14.662">quis gemma quaesitus honos, simulacra deorum</TextUnit>
    <TextUnit id="9997" loc="14.663">numen ab arte datum seruantia; munera Rubri</TextUnit>
    <TextUnit id="9998" loc="14.664">praeterea ponti depexaque uellera ramis,</TextUnit>
    <TextUnit id="9999" loc="14.665">femineus pudor.His tectis opibusque potitus</TextUnit>
    <TextUnit id="10000" loc="14.666">Ausonius ductor, postquam sublimis ab alto</TextUnit>
    <TextUnit id="10001" loc="14.667">aggere despexit trepidam clangoribus urbem,</TextUnit>
    <TextUnit id="10002" loc="14.668">inque suo positum nutu, stent moenia regum</TextUnit>
    <TextUnit id="10003" loc="14.669">an nullos oriens uideat lux crastina muros,</TextUnit>
    <TextUnit id="10004" loc="14.670">ingemuit nimio iuris tantumque licere</TextUnit>
    <TextUnit id="10005" loc="14.671">horruit et propere reuocata militis ira</TextUnit>
    <TextUnit id="10006" loc="14.672">iussit stare domos, indulgens templa uetustis</TextUnit>
    <TextUnit id="10007" loc="14.673">incolere atque habitare deis. sic parcere uictis</TextUnit>
    <TextUnit id="10008" loc="14.674">pro praeda fuit, et sese contenta nec ullo</TextUnit>
    <TextUnit id="10009" loc="14.675">sanguine pollutis plausit Victoria pennis.</TextUnit>
    <TextUnit id="10010" loc="14.676">tu quoque ductoris lacrimas, memorande, tulisti,</TextUnit>
    <TextUnit id="10011" loc="14.677">defensor patriae, meditantem in puluere formas</TextUnit>
    <TextUnit id="10012" loc="14.678">nec turbatum animi tanta feriente ruina.</TextUnit>
    <TextUnit id="10013" loc="14.679">ast relicum uulgus resoluta in gaudia mente</TextUnit>
    <TextUnit id="10014" loc="14.680">certarunt uicti uictoribus. aemulus ipse</TextUnit>
    <TextUnit id="10015" loc="14.681">ingenii superum seruando condidit urbem.</TextUnit>
    <TextUnit id="10016" loc="14.682">ergo extat saeclis stabitque insigne tropaeum</TextUnit>
    <TextUnit id="10017" loc="14.683">et dabit antiquos ductorum noscere mores.</TextUnit>
    <TextUnit id="10018" loc="14.684">Felices populi, si, quondam ut bella solebant,</TextUnit>
    <TextUnit id="10019" loc="14.685">nunc quoque inexhaustas pax nostra relinqueret urbes!</TextUnit>
    <TextUnit id="10020" loc="14.686">at, ni cura uiri qui nunc dedit otia mundo</TextUnit>
    <TextUnit id="10021" loc="14.687">effrenum arceret populandi cuncta furorem,</TextUnit>
    <TextUnit id="10022" loc="14.688">nudassent auidae terrasque fretumque rapinae.</TextUnit>
    <TextUnit id="10023" loc="15.1">At noua Romuleum carpebat cura senatum,</TextUnit>
    <TextUnit id="10024" loc="15.2">quis trepidas gentes Martemque subiret Hiberum</TextUnit>
    <TextUnit id="10025" loc="15.3">attritis rebus. geminus iacet hoste superbo</TextUnit>
    <TextUnit id="10026" loc="15.4">Scipio, belligeri Mauortia pectora fratres.</TextUnit>
    <TextUnit id="10027" loc="15.5">hinc metus, in Tyrias ne iam Tartessia leges</TextUnit>
    <TextUnit id="10028" loc="15.6">concedat tellus propioraque bella pauescat.</TextUnit>
    <TextUnit id="10029" loc="15.7">anxia turba patrum quasso medicamina maesti</TextUnit>
    <TextUnit id="10030" loc="15.8">imperio circumspectant diuosque precantur</TextUnit>
    <TextUnit id="10031" loc="15.9">qui laceris ausit ductor succedere castris.</TextUnit>
    <TextUnit id="10032" loc="15.10">Absterret iuuenem patrios patruique piare</TextUnit>
    <TextUnit id="10033" loc="15.11">optantem manis tristi conterrita luctu</TextUnit>
    <TextUnit id="10034" loc="15.12">et reputans annos cognato sanguine turba:</TextUnit>
    <TextUnit id="10035" loc="15.13">si gentem petat infaustam, inter busta suorum</TextUnit>
    <TextUnit id="10036" loc="15.14">decertandum hosti, qui fregerit arma duorum,</TextUnit>
    <TextUnit id="10037" loc="15.15">qui consulta ducum, ac flagret meliore Gradiuo:</TextUnit>
    <TextUnit id="10038" loc="15.16">nec promptum teneris immania bella lacertis</TextUnit>
    <TextUnit id="10039" loc="15.17">moliri regimenque rudi deposcere in aeuo.</TextUnit>
    <TextUnit id="10040" loc="15.18">Has lauri residens iuuenis uiridante sub umbra</TextUnit>
    <TextUnit id="10041" loc="15.19">aedibus extremis uoluebat pectore curas,</TextUnit>
    <TextUnit id="10042" loc="15.20">cum subito adsistunt, dextra laeuaque per auras</TextUnit>
    <TextUnit id="10043" loc="15.21">adlapsae, haud paulum mortali maior imago,</TextUnit>
    <TextUnit id="10044" loc="15.22">hinc Virtus, illinc Virtuti inimica Voluptas.</TextUnit>
    <TextUnit id="10045" loc="15.23">altera Achaemenium spirabat uertice odorem</TextUnit>
    <TextUnit id="10046" loc="15.24">ambrosias diffusa comas et ueste refulgens,</TextUnit>
    <TextUnit id="10047" loc="15.25">ostrum qua fuluo Tyrium suffuderat auro.</TextUnit>
    <TextUnit id="10048" loc="15.26">fronte decor quaesitus acu, lasciuaque crebras</TextUnit>
    <TextUnit id="10049" loc="15.27">ancipiti motu iaciebant lumina flammas.</TextUnit>
    <TextUnit id="10050" loc="15.28">alterius dispar habitus: frons hirta nec umquam</TextUnit>
    <TextUnit id="10051" loc="15.29">composita mutata coma, stans uultus, et ore</TextUnit>
    <TextUnit id="10052" loc="15.30">incessuque uiro propior laetique pudoris</TextUnit>
    <TextUnit id="10053" loc="15.31">celsa umeros niueae fulgebat stamine pallae.</TextUnit>
    <TextUnit id="10054" loc="15.32">Occupat inde prior promissis fisa Voluptas:</TextUnit>
    <TextUnit id="10055" loc="15.33">Quis furor hic non digne puer consumere bello</TextUnit>
    <TextUnit id="10056" loc="15.34">florem aeui? Cannaene tibi grauiorque palude</TextUnit>
    <TextUnit id="10057" loc="15.35">Maeonius Stygia lacus excessere Padusque?</TextUnit>
    <TextUnit id="10058" loc="15.36">quem tandem ad finem bellando fata lacesses?</TextUnit>
    <TextUnit id="10059" loc="15.37">tune etiam temptare paras Atlantica regna</TextUnit>
    <TextUnit id="10060" loc="15.38">Sidoniasque domos? moneo, certare periclis</TextUnit>
    <TextUnit id="10061" loc="15.39">desine et armisonae caput obiectare procellae.</TextUnit>
    <TextUnit id="10062" loc="15.40">ni fugis hos ritus, Virtus te saeua iubebit</TextUnit>
    <TextUnit id="10063" loc="15.41">per medias uolitare acies mediosque per ignis.</TextUnit>
    <TextUnit id="10064" loc="15.42">haec patrem patruumque tuos, haec prodiga Paulum,</TextUnit>
    <TextUnit id="10065" loc="15.43">haec Decios Stygias Erebi detrusit ad undas,</TextUnit>
    <TextUnit id="10066" loc="15.44">dum cineri titulum memorandaque nomina bustis</TextUnit>
    <TextUnit id="10067" loc="15.45">praetendit nec sensurae, quod gesserit, umbrae.</TextUnit>
    <TextUnit id="10068" loc="15.46">at si me comitere, puer, non limite duro</TextUnit>
    <TextUnit id="10069" loc="15.47">iam tibi decurrat concessi temporis aetas.</TextUnit>
    <TextUnit id="10070" loc="15.48">haud umquam trepidos abrumpet bucina somnos,</TextUnit>
    <TextUnit id="10071" loc="15.49">non glaciem Arctoam, non experiere furentis</TextUnit>
    <TextUnit id="10072" loc="15.50">ardorem Cancri nec mensas saepe cruento</TextUnit>
    <TextUnit id="10073" loc="15.51">gramine compositas. aberunt sitis aspera et haustus</TextUnit>
    <TextUnit id="10074" loc="15.52">sub galea puluis †partique minore† labores.</TextUnit>
    <TextUnit id="10075" loc="15.53">sed current albusque dies horaeque serenae,</TextUnit>
    <TextUnit id="10076" loc="15.54">et molli dabitur uictu sperare senectam.</TextUnit>
    <TextUnit id="10077" loc="15.55">quantas ipse deus laetos generauit in usus</TextUnit>
    <TextUnit id="10078" loc="15.56">res homini plenaque dedit bona gaudia dextra!</TextUnit>
    <TextUnit id="10079" loc="15.57">atque idem, exemplar lenis mortalibus aeui,</TextUnit>
    <TextUnit id="10080" loc="15.58">imperturbata placidus tenet otia mente.</TextUnit>
    <TextUnit id="10081" loc="15.59">illa ego sum, Anchisae Venerem Simoentos ad undas</TextUnit>
    <TextUnit id="10082" loc="15.60">quae iunxi, generis uobis unde editus auctor.</TextUnit>
    <TextUnit id="10083" loc="15.61">illa ego sum, uerti superum quae saepe parentem</TextUnit>
    <TextUnit id="10084" loc="15.62">nunc auis in formam, nunc torui in cornua tauri.</TextUnit>
    <TextUnit id="10085" loc="15.63">huc aduerte aures. currit mortalibus aeuum,</TextUnit>
    <TextUnit id="10086" loc="15.64">nec nasci bis posse datur: fugit hora, rapitque</TextUnit>
    <TextUnit id="10087" loc="15.65">Tartareus torrens ac secum ferre sub umbras,</TextUnit>
    <TextUnit id="10088" loc="15.66">si qua animo placuere, negat. quis luce suprema</TextUnit>
    <TextUnit id="10089" loc="15.67">dimisisse meas sero non ingemit horas?”</TextUnit>
    <TextUnit id="10090" loc="15.68">Postquam conticuit finisque est addita dictis,</TextUnit>
    <TextUnit id="10091" loc="15.69">tum Virtus Quasnam iuuenem florentibus” inquit,</TextUnit>
    <TextUnit id="10092" loc="15.70">pellicis in fraudes annis uitaeque tenebras,</TextUnit>
    <TextUnit id="10093" loc="15.71">cui ratio et magnae caelestia semina mentis</TextUnit>
    <TextUnit id="10094" loc="15.72">munere sunt concessa deum? mortalibus alti</TextUnit>
    <TextUnit id="10095" loc="15.73">quantum caelicolae, tantumdem animalibus isti</TextUnit>
    <TextUnit id="10096" loc="15.74">praecellunt cunctis. tribuit namque ipsa minores</TextUnit>
    <TextUnit id="10097" loc="15.75">hos terris Natura deos; sed foedere certo</TextUnit>
    <TextUnit id="10098" loc="15.76">degeneres tenebris animas damnauit Auernis.</TextUnit>
    <TextUnit id="10099" loc="15.77">at, quis aetherii seruatur seminis ortus,</TextUnit>
    <TextUnit id="10100" loc="15.78">caeli porta patet. referam quid cuncta domantem</TextUnit>
    <TextUnit id="10101" loc="15.79">Amphitryoniaden? quid, cui, post Seras et Indos</TextUnit>
    <TextUnit id="10102" loc="15.80">captiuo Liber cum signa referret ab Euro,</TextUnit>
    <TextUnit id="10103" loc="15.81">Caucaseae currum duxere per oppida tigres?</TextUnit>
    <TextUnit id="10104" loc="15.82">quid suspiratos magno in discrimine nautis</TextUnit>
    <TextUnit id="10105" loc="15.83">Ledaeos referam fratres uestrumque Quirinum?</TextUnit>
    <TextUnit id="10106" loc="15.84">nonne uides, hominum ut celsos ad sidera uultus</TextUnit>
    <TextUnit id="10107" loc="15.85">sustulerit deus ac sublimia finxerit ora,</TextUnit>
    <TextUnit id="10108" loc="15.86">cum pecudes uolucrumque genus formasque ferarum</TextUnit>
    <TextUnit id="10109" loc="15.87">segnem atque obscenam passim strauisset in aluum?</TextUnit>
    <TextUnit id="10110" loc="15.88">ad laudes genitum, capiat si munera diuum,</TextUnit>
    <TextUnit id="10111" loc="15.89">felix ad laudes hominum genus. huc, age, paulum</TextUnit>
    <TextUnit id="10112" loc="15.90">aspice (nec longe repetam), modo Roma minanti</TextUnit>
    <TextUnit id="10113" loc="15.91">impar Fidenae contentaque crescere asylo</TextUnit>
    <TextUnit id="10114" loc="15.92">quo sese extulerit dextris: idem aspice, late</TextUnit>
    <TextUnit id="10115" loc="15.93">florentis quondam luxus quas uerterit urbes.</TextUnit>
    <TextUnit id="10116" loc="15.94">quippe nec ira deum tantum nec tela nec hostes,</TextUnit>
    <TextUnit id="10117" loc="15.95">quantum sola noces animis inlapsa, Voluptas.</TextUnit>
    <TextUnit id="10118" loc="15.96">Ebrietas tibi foeda comes, tibi Luxus et atris</TextUnit>
    <TextUnit id="10119" loc="15.97">circa te semper uolitans Infamia pennis.</TextUnit>
    <TextUnit id="10120" loc="15.98">mecum Honor ac Laudes et laeto Gloria uultu</TextUnit>
    <TextUnit id="10121" loc="15.99">et Decus ac niueis Victoria concolor alis.</TextUnit>
    <TextUnit id="10122" loc="15.100">me cinctus lauro producit ad astra Triumphus.</TextUnit>
    <TextUnit id="10123" loc="15.101">casta mihi domus et celso stant colle penates:</TextUnit>
    <TextUnit id="10124" loc="15.102">ardua saxoso perducit semita cliuo.</TextUnit>
    <TextUnit id="10125" loc="15.103">asper principio (neque enim mihi fallere mos est)</TextUnit>
    <TextUnit id="10126" loc="15.104">prosequitur labor. adnitendum intrare uolenti,</TextUnit>
    <TextUnit id="10127" loc="15.105">nec bona censendum, quae Fors infida dedisse</TextUnit>
    <TextUnit id="10128" loc="15.106">atque eadem rapuisse ualet. mox celsus ab alto</TextUnit>
    <TextUnit id="10129" loc="15.107">infra te cernes hominum genus. omnia contra</TextUnit>
    <TextUnit id="10130" loc="15.108">experienda manent quam spondet blanda Voluptas.</TextUnit>
    <TextUnit id="10131" loc="15.109">stramine proiectus duro patiere sub astris</TextUnit>
    <TextUnit id="10132" loc="15.110">insomnis noctes frigusque famemque domabis.</TextUnit>
    <TextUnit id="10133" loc="15.111">idem iustitiae cultor, quaecumque capesses,</TextUnit>
    <TextUnit id="10134" loc="15.112">testis factorum stare arbitrabere diuos.</TextUnit>
    <TextUnit id="10135" loc="15.113">tunc, quotiens patriae rerumque pericula poscent,</TextUnit>
    <TextUnit id="10136" loc="15.114">arma feres primus, primus te in moenia tolles</TextUnit>
    <TextUnit id="10137" loc="15.115">hostica, nec ferro mentem uincere nec auro.</TextUnit>
    <TextUnit id="10138" loc="15.116">hinc tibi non Tyrio uitiatas murice uestes</TextUnit>
    <TextUnit id="10139" loc="15.117">nec donum deforme uiro fragrantis amomi</TextUnit>
    <TextUnit id="10140" loc="15.118">sed dabo, qui uestrum saeuo nunc Marte fatigat</TextUnit>
    <TextUnit id="10141" loc="15.119">imperium, superare manu laurumque superbam</TextUnit>
    <TextUnit id="10142" loc="15.120">in gremio Iouis excisis deponere Poenis.”</TextUnit>
    <TextUnit id="10143" loc="15.121">Quae postquam cecinit sacrato pectore Virtus,</TextUnit>
    <TextUnit id="10144" loc="15.122">exemplis laetum uultuque audita probantem</TextUnit>
    <TextUnit id="10145" loc="15.123">conuertit iuuenem. sed enim indignata Voluptas</TextUnit>
    <TextUnit id="10146" loc="15.124">non tenuit uoces. Nil uos iam demoror ultra:”</TextUnit>
    <TextUnit id="10147" loc="15.125">exclamat uenient, uenient mea tempora quondam,</TextUnit>
    <TextUnit id="10148" loc="15.126">cum docilis nostris magno certamine Roma</TextUnit>
    <TextUnit id="10149" loc="15.127">seruiet imperiis, et honos mihi habebitur uni.”</TextUnit>
    <TextUnit id="10150" loc="15.128">sic quassans caput in nubis se sustulit atras.</TextUnit>
    <TextUnit id="10151" loc="15.129">At iuuenis plenus monitis ingentia corde</TextUnit>
    <TextUnit id="10152" loc="15.130">molitur iussaeque calet uirtutis amore.</TextUnit>
    <TextUnit id="10153" loc="15.131">ardua rostra petit, nullo fera bella uolente,</TextUnit>
    <TextUnit id="10154" loc="15.132">et grauia ancipitis deposcit munera Martis.</TextUnit>
    <TextUnit id="10155" loc="15.133">arrecti cunctorum animi: pars lumina patris,</TextUnit>
    <TextUnit id="10156" loc="15.134">pars credunt toruos patrui reuirescere uultus.</TextUnit>
    <TextUnit id="10157" loc="15.135">sed quamquam instinctis tacitus tamen aegra pericli</TextUnit>
    <TextUnit id="10158" loc="15.136">pectora subrepit terror, molemque pauentes</TextUnit>
    <TextUnit id="10159" loc="15.137">expendunt belli, et numerat fauor anxius annos.</TextUnit>
    <TextUnit id="10160" loc="15.138">Dumque ea confuso percenset murmure uulgus,</TextUnit>
    <TextUnit id="10161" loc="15.139">ecce per oblicum caeli squalentibus auro</TextUnit>
    <TextUnit id="10162" loc="15.140">effulgens maculis ferri inter nubila uisus</TextUnit>
    <TextUnit id="10163" loc="15.141">anguis et ardenti radiare per aera sulco,</TextUnit>
    <TextUnit id="10164" loc="15.142">quaque ad caeliferi tendit plaga litus Atlantis</TextUnit>
    <TextUnit id="10165" loc="15.143">perlabi resonante polo. bis terque coruscum</TextUnit>
    <TextUnit id="10166" loc="15.144">addidit augurio fulmen pater, et uaga late</TextUnit>
    <TextUnit id="10167" loc="15.145">per subitum moto strepuere tonitrua mundo.</TextUnit>
    <TextUnit id="10168" loc="15.146">tum uero capere arma iubent genibusque salutant</TextUnit>
    <TextUnit id="10169" loc="15.147">summissi augurium: hac iret qua ducere diuos</TextUnit>
    <TextUnit id="10170" loc="15.148">perspicuum et patrio monstraret semina signo.</TextUnit>
    <TextUnit id="10171" loc="15.149">Certatim comites rerum bellique ministros</TextUnit>
    <TextUnit id="10172" loc="15.150">adglomerant sese atque acris sociare labores</TextUnit>
    <TextUnit id="10173" loc="15.151">exposcunt, laudumque loco est isdem esse sub armis.</TextUnit>
    <TextUnit id="10174" loc="15.152">tum noua caeruleum descendit classis in aequor.</TextUnit>
    <TextUnit id="10175" loc="15.153">it comes Ausonia atque in terras transit Hiberas:</TextUnit>
    <TextUnit id="10176" loc="15.154">ut, cum saeua fretis immisit proelia, Corus</TextUnit>
    <TextUnit id="10177" loc="15.155">Isthmon curuata sublime superiacit unda</TextUnit>
    <TextUnit id="10178" loc="15.156">et spumante ruens per saxa gementia fluctu</TextUnit>
    <TextUnit id="10179" loc="15.157">Ionium Aegaeo miscet mare. celsus in arma</TextUnit>
    <TextUnit id="10180" loc="15.158">emicat ac prima stans Scipio puppe profatur:</TextUnit>
    <TextUnit id="10181" loc="15.159">Diue tridentipotens, cuius maria ire per alta</TextUnit>
    <TextUnit id="10182" loc="15.160">ordimur, si iusta paro, decurrere classi</TextUnit>
    <TextUnit id="10183" loc="15.161">da, pater, ac nostros ne sperne iuuare labores.</TextUnit>
    <TextUnit id="10184" loc="15.162">per pontum pia bella ueho.” leuis inde secunda</TextUnit>
    <TextUnit id="10185" loc="15.163">aspirans aura propellit carbasa flatus.</TextUnit>
    <TextUnit id="10186" loc="15.164">iamque agiles, Tyrrhena sonant qua caerula, puppes</TextUnit>
    <TextUnit id="10187" loc="15.165">Ausonium euasere latus Ligurumque citatis</TextUnit>
    <TextUnit id="10188" loc="15.166">litora tramittunt proris. hinc gurgite ab alto</TextUnit>
    <TextUnit id="10189" loc="15.167">tellurem procul inrumpentem in sidera cernunt,</TextUnit>
    <TextUnit id="10190" loc="15.168">aerias Alpis. occurrunt moenia Grais</TextUnit>
    <TextUnit id="10191" loc="15.169">condita Massiliae: populis haec cincta superbis,</TextUnit>
    <TextUnit id="10192" loc="15.170">barbarus immani cum territet accola ritu,</TextUnit>
    <TextUnit id="10193" loc="15.171">antiquae morem patriae cultumque habitumque</TextUnit>
    <TextUnit id="10194" loc="15.172">Phocais armiferas inter tenet hospita gentes.</TextUnit>
    <TextUnit id="10195" loc="15.173">hinc legit Ausonius sinuatos gurgite ductor</TextUnit>
    <TextUnit id="10196" loc="15.174">anfractus pelagi. nemoroso uertice celsus</TextUnit>
    <TextUnit id="10197" loc="15.175">apparet collis, fugiuntque in nubila siluae</TextUnit>
    <TextUnit id="10198" loc="15.176">Pyrenes, tunc Emporiae ueteresque per ortus</TextUnit>
    <TextUnit id="10199" loc="15.177">Graiorum uulgus, tunc hospita Tarraco Baccho.</TextUnit>
    <TextUnit id="10200" loc="15.178">considunt portu. securae gurgite clauso</TextUnit>
    <TextUnit id="10201" loc="15.179">stant puppes, positusque labor terrorque profundi.</TextUnit>
    <TextUnit id="10202" loc="15.180">Nox similes morti dederat placidissima somnos:</TextUnit>
    <TextUnit id="10203" loc="15.181">uisa uiro stare effigies ante ora parentis</TextUnit>
    <TextUnit id="10204" loc="15.182">atque hac aspectu turbatum uoce monere:</TextUnit>
    <TextUnit id="10205" loc="15.183">Nate, salus quondam genitoris, nate, parentis</TextUnit>
    <TextUnit id="10206" loc="15.184">et post fata decus, bellorum dira creatrix</TextUnit>
    <TextUnit id="10207" loc="15.185">euastanda tibi tellus, et caede superbi</TextUnit>
    <TextUnit id="10208" loc="15.186">ductores Libyae cauta uirtute domandi,</TextUnit>
    <TextUnit id="10209" loc="15.187">qui sua nunc trinis diducunt agmina castris.</TextUnit>
    <TextUnit id="10210" loc="15.188">si conferre manum libeat, coeantque uocatae</TextUnit>
    <TextUnit id="10211" loc="15.189">hinc atque hinc acies, ualeat quis ferre ruentis</TextUnit>
    <TextUnit id="10212" loc="15.190">tergemina cum mole uiros? absiste labore</TextUnit>
    <TextUnit id="10213" loc="15.191">ancipiti, sed nec segnis potiora capesse.</TextUnit>
    <TextUnit id="10214" loc="15.192">urbs colitur Teucro quondam fundata uetusto,</TextUnit>
    <TextUnit id="10215" loc="15.193">nomine Carthago: Tyrius tenet incola muros.</TextUnit>
    <TextUnit id="10216" loc="15.194">ut Libyae sua, sic terris memorabile Hiberis</TextUnit>
    <TextUnit id="10217" loc="15.195">haec caput est. non ulla opibus certauerit auri,</TextUnit>
    <TextUnit id="10218" loc="15.196">non portu celsoue situ, non dotibus arui</TextUnit>
    <TextUnit id="10219" loc="15.197">uberis aut agili fabricanda ad tela uigore.</TextUnit>
    <TextUnit id="10220" loc="15.198">inuade auersis, nate, hanc ductoribus urbem:</TextUnit>
    <TextUnit id="10221" loc="15.199">nulla acies famae tantum praedaeue pararit.”</TextUnit>
    <TextUnit id="10222" loc="15.200">Talia monstrabat genitor propiusque monebat,</TextUnit>
    <TextUnit id="10223" loc="15.201">cum iuuenem sopor et dilapsa reliquit imago.</TextUnit>
    <TextUnit id="10224" loc="15.202">surgit et infernis habitantia numina lucis</TextUnit>
    <TextUnit id="10225" loc="15.203">ac supplex patrios compellat nomine manis:</TextUnit>
    <TextUnit id="10226" loc="15.204">Este duces bello et monstratam ducite ad urbem;</TextUnit>
    <TextUnit id="10227" loc="15.205">uobis ultor ego et Sarrano murice fulgens</TextUnit>
    <TextUnit id="10228" loc="15.206">inferias mittam fusis insignis Hiberis</TextUnit>
    <TextUnit id="10229" loc="15.207">et tumulis addam sacros certamine ludos.”</TextUnit>
    <TextUnit id="10230" loc="15.208">Praegreditur celeratque uias et corripit agmen</TextUnit>
    <TextUnit id="10231" loc="15.209">pernici rapidum cursu camposque fatigat.</TextUnit>
    <TextUnit id="10232" loc="15.210">sic, ubi prosiluit Pisaeo carcere praeceps,</TextUnit>
    <TextUnit id="10233" loc="15.211">non solum ante alios, sed enim, mirabile dictu,</TextUnit>
    <TextUnit id="10234" loc="15.212">ante suos it uictor ecus, currumque per auras</TextUnit>
    <TextUnit id="10235" loc="15.213">haud ulli durant uisus aequare uolantem.</TextUnit>
    <TextUnit id="10236" loc="15.214">iamque Hyperionia lux septima lampade surgens</TextUnit>
    <TextUnit id="10237" loc="15.215">sensim attollebat propius subeuntibus arces</TextUnit>
    <TextUnit id="10238" loc="15.216">urbis et admoto crescebant culmina gressu,</TextUnit>
    <TextUnit id="10239" loc="15.217">ac pelago uectus seruata Laelius hora</TextUnit>
    <TextUnit id="10240" loc="15.218">quam dederat ductor subigendae ab moenia classi</TextUnit>
    <TextUnit id="10241" loc="15.219">a tergo adfusis cingebat tecta carinis.</TextUnit>
    <TextUnit id="10242" loc="15.220">Carthago, impenso naturae adiuta fauore,</TextUnit>
    <TextUnit id="10243" loc="15.221">excelsos tollit pelago circumflua muros.</TextUnit>
    <TextUnit id="10244" loc="15.222">artatas ponti fauces modica insula claudit,</TextUnit>
    <TextUnit id="10245" loc="15.223">qua Titan ortu terras aspergit Eoo.</TextUnit>
    <TextUnit id="10246" loc="15.224">at, qua prospectat Phoebi iuga sera cadentis,</TextUnit>
    <TextUnit id="10247" loc="15.225">pigram in planitiem stagnantis egerit undas</TextUnit>
    <TextUnit id="10248" loc="15.226">quas auget ueniens refluusque reciprocat aestus.</TextUnit>
    <TextUnit id="10249" loc="15.227">sed gelidas a fronte sedet sublimis ad Arctos</TextUnit>
    <TextUnit id="10250" loc="15.228">urbs imposta iugo pronumque excurrit in aequor</TextUnit>
    <TextUnit id="10251" loc="15.229">et tuta aeterno defendit moenia fluctu.</TextUnit>
    <TextUnit id="10252" loc="15.230">Audax, ceu plano gradiens uictricia campo</TextUnit>
    <TextUnit id="10253" loc="15.231">ferret signa, iugum certabat scandere miles.</TextUnit>
    <TextUnit id="10254" loc="15.234">pugnabat natura soli, paruoque superne</TextUnit>
    <TextUnit id="10255" loc="15.235">bellantum nisu passim per prona uoluti</TextUnit>
    <TextUnit id="10256" loc="15.236">truncato instabiles fundebant corpore uitam.</TextUnit>
    <TextUnit id="10257" loc="15.237">uerum ubi concessit pelagi reuolubilis unda</TextUnit>
    <TextUnit id="10258" loc="15.238">et fluctus rapido fugiebat in aequora lapsu,</TextUnit>
    <TextUnit id="10259" loc="15.239">quaque modo excelsae sulcarant caerula puppes</TextUnit>
    <TextUnit id="10260" loc="15.240">hac impune dabat Nereus transcurrere planta,</TextUnit>
    <TextUnit id="10261" loc="15.241">hinc tacite nitens informidatus adire</TextUnit>
    <TextUnit id="10262" loc="15.242">ductor Dardanius subitam trahit aequore pubem</TextUnit>
    <TextUnit id="10263" loc="15.243">perque undas muris pedes aduolat. inde citati</TextUnit>
    <TextUnit id="10264" loc="15.244">a tergo accelerant, qua fisus fluctibus Aris</TextUnit>
    <TextUnit id="10265" loc="15.245">incustoditam sine milite liquerat urbem.</TextUnit>
    <TextUnit id="10266" loc="15.246">tum prostratus humi, miserandum, uicta catenis</TextUnit>
    <TextUnit id="10267" loc="15.247">Poenus colla dedit populumque addixit inermem.</TextUnit>
    <TextUnit id="10268" loc="15.248">hanc oriens uidit Titan, cum surgeret, urbem</TextUnit>
    <TextUnit id="10269" loc="15.249">uallari castris captamque aspexit eandem</TextUnit>
    <TextUnit id="10270" loc="15.250">ocius Hesperio quam gurgite tingueret axem.</TextUnit>
    <TextUnit id="10271" loc="15.251">Aurora ingrediens terris exegerat umbras:</TextUnit>
    <TextUnit id="10272" loc="15.252">principio statuunt aras. cadit ardua taurus</TextUnit>
    <TextUnit id="10273" loc="15.253">uictima Neptuno pariter pariterque Tonanti.</TextUnit>
    <TextUnit id="10274" loc="15.254">tum merita aequantur donis, ac praemia uirtus</TextUnit>
    <TextUnit id="10275" loc="15.255">sanguine parta capit: phaleris hic pectora fulget,</TextUnit>
    <TextUnit id="10276" loc="15.256">hic torque aurato circumdat bellica colla,</TextUnit>
    <TextUnit id="10277" loc="15.257">ille nitet celsus muralis honore coronae.</TextUnit>
    <TextUnit id="10278" loc="15.258">Laelius ante omnis, cui dextera clara domusque,</TextUnit>
    <TextUnit id="10279" loc="15.259">ter dena boue et aequorei certaminis alto</TextUnit>
    <TextUnit id="10280" loc="15.260">donatur titulo Poenique recentibus armis</TextUnit>
    <TextUnit id="10281" loc="15.261">rectoris. tunc hasta uiris, tunc Martia cuique</TextUnit>
    <TextUnit id="10282" loc="15.262">uexilla, ut meritum, et praedae libamina dantur.</TextUnit>
    <TextUnit id="10283" loc="15.263">Postquam perfectae laudes hominumque deumque,</TextUnit>
    <TextUnit id="10284" loc="15.264">captiuae spectantur opes digestaque praeda:</TextUnit>
    <TextUnit id="10285" loc="15.265">hoc aurum patribus, bello haec Martique talenta,</TextUnit>
    <TextUnit id="10286" loc="15.266">hoc regum donis, diuum hoc ante omnia templis,</TextUnit>
    <TextUnit id="10287" loc="15.267">cetera bellantum dextrae pulchroque labori.</TextUnit>
    <TextUnit id="10288" loc="15.268">quin etiam accitus populi regnator Hiberi,</TextUnit>
    <TextUnit id="10289" loc="15.269">cui sponsa et sponsae defixus in ossibus ardor.</TextUnit>
    <TextUnit id="10290" loc="15.270">hanc notam formae concessit laetus ouansque</TextUnit>
    <TextUnit id="10291" loc="15.271">indelibata gaudenti uirgine donum.</TextUnit>
    <TextUnit id="10292" loc="15.272">tum uacui curis uicino litore mensas</TextUnit>
    <TextUnit id="10293" loc="15.273">instituunt festoque agitant conuiuia ludo.</TextUnit>
    <TextUnit id="10294" loc="15.274">Laelius effatur: Macte, o uenerande, pudici,</TextUnit>
    <TextUnit id="10295" loc="15.275">ductor, macte animi. cedat tibi gloria lausque</TextUnit>
    <TextUnit id="10296" loc="15.276">magnorum heroum celebrataque carmine uirtus.</TextUnit>
    <TextUnit id="10297" loc="15.277">mille Mycenaeus qui traxit in aequora proras</TextUnit>
    <TextUnit id="10298" loc="15.278">rector, et Inachiis qui Thessala miscuit arma,</TextUnit>
    <TextUnit id="10299" loc="15.279">femineo socium uiolarunt foedus amore,</TextUnit>
    <TextUnit id="10300" loc="15.280">nullaque tum Phrygio steterunt tentoria campo</TextUnit>
    <TextUnit id="10301" loc="15.281">captiuis non plena toris: tibi barbara soli</TextUnit>
    <TextUnit id="10302" loc="15.282">sanctius Iliaca seruata est Phoebade uirgo.”</TextUnit>
    <TextUnit id="10303" loc="15.283">haec atque his paria alterno sermone serebant,</TextUnit>
    <TextUnit id="10304" loc="15.284">donec Nox atro circumdata corpus amictu</TextUnit>
    <TextUnit id="10305" loc="15.285">nigrantis inuexit equos suasitque quietem.</TextUnit>
    <TextUnit id="10306" loc="15.286">Emathio interea tellus Aetola tumultu</TextUnit>
    <TextUnit id="10307" loc="15.287">feruebat, Macetum subitis perculsa carinis.</TextUnit>
    <TextUnit id="10308" loc="15.288">proximus hinc hosti dextras iungebat Acarnan.</TextUnit>
    <TextUnit id="10309" loc="15.289">causa noui motus Poenis regique Philippo</TextUnit>
    <TextUnit id="10310" loc="15.290">in bellum Ausonium sociatae foedere uires.</TextUnit>
    <TextUnit id="10311" loc="15.291">hic, gente egregius ueterisque ab origine regni,</TextUnit>
    <TextUnit id="10312" loc="15.292">Aeacidum sceptris proauoque tumebat Achille.</TextUnit>
    <TextUnit id="10313" loc="15.293">ille et nocturnis conterruit Oricon armis,</TextUnit>
    <TextUnit id="10314" loc="15.294">quaque per Illyricum Taulantius incola litus</TextUnit>
    <TextUnit id="10315" loc="15.295">exiguos habitat non ullo nomine muros,</TextUnit>
    <TextUnit id="10316" loc="15.296">turbidus incessit telis. ille aequore uectus</TextUnit>
    <TextUnit id="10317" loc="15.297">nunc et Phaeacum Thesprotiaque arua lacessens</TextUnit>
    <TextUnit id="10318" loc="15.298">Epirum cassis lustrabat futtilis ausis,</TextUnit>
    <TextUnit id="10319" loc="15.299">nunc et Anactoria signa ostentauit in ora</TextUnit>
    <TextUnit id="10320" loc="15.300">Ambraciosque sinus Olpaeaque litora bello</TextUnit>
    <TextUnit id="10321" loc="15.301">perfudit rapido. pepulit uada feruida remis</TextUnit>
    <TextUnit id="10322" loc="15.302">Leucatae et Phoebi uidit citus Actia templa.</TextUnit>
    <TextUnit id="10323" loc="15.303">nec portus Ithacae, Laertia regna, Samenque</TextUnit>
    <TextUnit id="10324" loc="15.304">liquit inaccessam fluctuque sonantia cano</TextUnit>
    <TextUnit id="10325" loc="15.305">saxa Cephallenum et scopulosis Neriton aruis.</TextUnit>
    <TextUnit id="10326" loc="15.306">ille etiam, Pelopis sedes et Achaica adire</TextUnit>
    <TextUnit id="10327" loc="15.307">moenia praegaudens, tristem Calydona Dianae</TextUnit>
    <TextUnit id="10328" loc="15.308">Oeneasque domos, Curetica tecta, subibat,</TextUnit>
    <TextUnit id="10329" loc="15.309">promittens contra Hesperiam sua proelia Grais.</TextUnit>
    <TextUnit id="10330" loc="15.310">tum lustrata Ephyre Patraeque et regia Pleuron</TextUnit>
    <TextUnit id="10331" loc="15.311">Parnasusque biceps Phoeboque loquentia saxa.</TextUnit>
    <TextUnit id="10332" loc="15.312">ac saepe ad patrios bello reuocante penatis,</TextUnit>
    <TextUnit id="10333" loc="15.313">cum modo Sarmaticus regna infestaret Orestes,</TextUnit>
    <TextUnit id="10334" loc="15.314">aspera nunc Dolopum uis exundasset in agros,</TextUnit>
    <TextUnit id="10335" loc="15.315">incepto tamen haud facilis desistere uano</TextUnit>
    <TextUnit id="10336" loc="15.316">belli per Graias umbram circumtulit oras:</TextUnit>
    <TextUnit id="10337" loc="15.317">donec, nunc pelago, nunc terra exutus, omisit</TextUnit>
    <TextUnit id="10338" loc="15.318">spem positam in Tyriis et supplex foedera sanxit</TextUnit>
    <TextUnit id="10339" loc="15.319">Dardana nec legem regno accepisse refugit.</TextUnit>
    <TextUnit id="10340" loc="15.320">Tunc et Tyndarei Latias fortuna Tarenti</TextUnit>
    <TextUnit id="10341" loc="15.321">auxit opes laudemque simul. nam perfida tandem</TextUnit>
    <TextUnit id="10342" loc="15.322">urbs Fabio deuicta seni, postremus in armis</TextUnit>
    <TextUnit id="10343" loc="15.323">ductoris titulus cauti. sollertia tutum</TextUnit>
    <TextUnit id="10344" loc="15.324">tum quoque adepta decus, captis sine sanguine muris.</TextUnit>
    <TextUnit id="10345" loc="15.325">namque ut compertum, qui Punica signa regebat</TextUnit>
    <TextUnit id="10346" loc="15.326">feminea exuri flamma, tacitusque quietae</TextUnit>
    <TextUnit id="10347" loc="15.327">exin uirtuti placuit dolus, ire sorori</TextUnit>
    <TextUnit id="10348" loc="15.328">(nam castris erat in Rutulis) germanus amatae</TextUnit>
    <TextUnit id="10349" loc="15.329">cogitur et magnis muliebria uincere corda</TextUnit>
    <TextUnit id="10350" loc="15.330">pollicitis, si reclusas tramittere portas</TextUnit>
    <TextUnit id="10351" loc="15.331">concedat Libycus rector. uotique potitus</TextUnit>
    <TextUnit id="10352" loc="15.332">euicto Fabius Poeno circumdata telis</TextUnit>
    <TextUnit id="10353" loc="15.333">incustodita penetrauit moenia nocte.</TextUnit>
    <TextUnit id="10354" loc="15.334">Sed quisnam auersos Phoebum tunc iungere ab urbe</TextUnit>
    <TextUnit id="10355" loc="15.335">Romulea dubitaret equos, qui tempore eodem</TextUnit>
    <TextUnit id="10356" loc="15.336">Marcellum acciperet letum oppetiisse sub armis?</TextUnit>
    <TextUnit id="10357" loc="15.337">moles illa uiri calidoque habitata Gradiuo</TextUnit>
    <TextUnit id="10358" loc="15.338">pectora et haud ullis umquam tremefacta periclis,</TextUnit>
    <TextUnit id="10359" loc="15.339">heu quantum Hannibalem clara factura ruina,</TextUnit>
    <TextUnit id="10360" loc="15.340">procubuere. iacet campis Carthaginis horror,</TextUnit>
    <TextUnit id="10361" loc="15.341">forsan Scipiadae confecti nomina belli</TextUnit>
    <TextUnit id="10362" loc="15.342">rapturus, si quis paulum deus adderet aeuo.</TextUnit>
    <TextUnit id="10363" loc="15.343">Collis Agenoreum dirimebat ab aggere uallum</TextUnit>
    <TextUnit id="10364" loc="15.344">Ausonio (Dauni Mauors consederat aruis).</TextUnit>
    <TextUnit id="10365" loc="15.345">curarum comes et summi Crispinus honoris</TextUnit>
    <TextUnit id="10366" loc="15.346">Marcello socius communia bella ciebat.</TextUnit>
    <TextUnit id="10367" loc="15.347">ad quem Marcellus: Gestit lustrare propinquas</TextUnit>
    <TextUnit id="10368" loc="15.348">mens siluas medioque uiros imponere monti,</TextUnit>
    <TextUnit id="10369" loc="15.349">ne Libys occultis tumulum prior occupet ausis.</TextUnit>
    <TextUnit id="10370" loc="15.350">si cordi est, te participem, Crispine, laboris</TextUnit>
    <TextUnit id="10371" loc="15.351">esse uelim. numquam desunt consulta duobus.”</TextUnit>
    <TextUnit id="10372" loc="15.352">haec ubi sedere, ardentis attollere sese</TextUnit>
    <TextUnit id="10373" loc="15.353">iam dudum certant in equos. Marcellus, ut arma</TextUnit>
    <TextUnit id="10374" loc="15.354">aptantem natum aspexit laetumque tumultu,</TextUnit>
    <TextUnit id="10375" loc="15.355">Vincis” ait nostros mirando ardore uigores.</TextUnit>
    <TextUnit id="10376" loc="15.356">sit praematurus felix labor. urbe Sicana</TextUnit>
    <TextUnit id="10377" loc="15.357">qualem te uidi, nondum permitteret aetas</TextUnit>
    <TextUnit id="10378" loc="15.358">cum tibi bella, meo tractantem proelia uultu!</TextUnit>
    <TextUnit id="10379" loc="15.359">huc, decus, huc, nostrum, lateri te iunge paterno</TextUnit>
    <TextUnit id="10380" loc="15.360">et me disce nouum Martem temptare magistro.”</TextUnit>
    <TextUnit id="10381" loc="15.361">tum pueri colla amplectens sic pauca precatur:</TextUnit>
    <TextUnit id="10382" loc="15.362">Summe deum, Libyco, faxis, de praeside nunc his,</TextUnit>
    <TextUnit id="10383" loc="15.363">his umeris tibi opima feram.” nec plura, sereno</TextUnit>
    <TextUnit id="10384" loc="15.364">sanguineos fudit cum Iuppiter aethere rores</TextUnit>
    <TextUnit id="10385" loc="15.365">atque atris arma aspersit non prospera guttis.</TextUnit>
    <TextUnit id="10386" loc="15.366">uixdum finitis intrarant uocibus artas</TextUnit>
    <TextUnit id="10387" loc="15.367">letiferi collis fauces, cum turba uolucris</TextUnit>
    <TextUnit id="10388" loc="15.368">inuadunt Nomades iaculis nimboque feruntur</TextUnit>
    <TextUnit id="10389" loc="15.369">aetherio similes, caeca fundente latebra</TextUnit>
    <TextUnit id="10390" loc="15.370">armatos in bella globos. circumdata postquam</TextUnit>
    <TextUnit id="10391" loc="15.371">nil restare uidet uirtus quod debeat ultra</TextUnit>
    <TextUnit id="10392" loc="15.372">iam superis, magnum secum portare sub umbras</TextUnit>
    <TextUnit id="10393" loc="15.373">nomen mortis hauet. tortae nunc eminus hastae</TextUnit>
    <TextUnit id="10394" loc="15.374">altius insurgit, nunc saeuit comminus ense.</TextUnit>
    <TextUnit id="10395" loc="15.375">forsan et enasset rapidi freta saeua pericli,</TextUnit>
    <TextUnit id="10396" loc="15.376">ni telum aduersos nati uenisset in artus.</TextUnit>
    <TextUnit id="10397" loc="15.377">tum patriae tremuere manus, laxataque luctu</TextUnit>
    <TextUnit id="10398" loc="15.378">fluxerunt rigidis arma infelicia palmis.</TextUnit>
    <TextUnit id="10399" loc="15.379">obuia nudatum tramittit lancea pectus,</TextUnit>
    <TextUnit id="10400" loc="15.380">labensque impresso signauit gramina mento.</TextUnit>
    <TextUnit id="10401" loc="15.381">At postquam Tyrius saeua inter proelia ductor</TextUnit>
    <TextUnit id="10402" loc="15.382">infixum aduerso uidit sub pectore telum,</TextUnit>
    <TextUnit id="10403" loc="15.383">immane exclamat: Latias, Carthago, timere</TextUnit>
    <TextUnit id="10404" loc="15.384">desine iam leges: iacet exitiabile nomen,</TextUnit>
    <TextUnit id="10405" loc="15.385">Ausonii columen regni. sed dextera nostrae</TextUnit>
    <TextUnit id="10406" loc="15.386">tam similis non obscurus mittatur ad umbras.</TextUnit>
    <TextUnit id="10407" loc="15.387">magnanima inuidia uirtus caret.” alta sepulcri</TextUnit>
    <TextUnit id="10408" loc="15.388">protinus extruitur caeloque educitur ara.</TextUnit>
    <TextUnit id="10409" loc="15.389">conuectant siluis ingentia robora: credas</TextUnit>
    <TextUnit id="10410" loc="15.390">Sidonium cecidisse ducem. tum tura dapesque</TextUnit>
    <TextUnit id="10411" loc="15.391">et fasces clipeusque uiri, pompa ultima, fertur.</TextUnit>
    <TextUnit id="10412" loc="15.392">ipse facem subdens Laus” inquit parta perennis:</TextUnit>
    <TextUnit id="10413" loc="15.393">Marcellum abstulimus Latio. deponere forsan</TextUnit>
    <TextUnit id="10414" loc="15.394">gens Italum tandem arma uelit. uos ite superbae</TextUnit>
    <TextUnit id="10415" loc="15.395">exequias animae et cinerem donate supremi</TextUnit>
    <TextUnit id="10416" loc="15.396">muneris officio: numquam hoc tibi, Roma, negabo.”</TextUnit>
    <TextUnit id="10417" loc="15.397">alterius par atque eadem fortuna laborum</TextUnit>
    <TextUnit id="10418" loc="15.398">consulis: exanimem sonipes ad signa reuexit.</TextUnit>
    <TextUnit id="10419" loc="15.399">Talia in Ausonia. sed non et talis Hiberis</TextUnit>
    <TextUnit id="10420" loc="15.400">armorum euentus campis. Carthaginis omnes</TextUnit>
    <TextUnit id="10421" loc="15.401">per subitum raptae pernix uictoria late</TextUnit>
    <TextUnit id="10422" loc="15.402">terruerat gentes. ducibus spes una salutis,</TextUnit>
    <TextUnit id="10423" loc="15.403">si socias iungant uires. ingentibus orsum</TextUnit>
    <TextUnit id="10424" loc="15.404">auspiciis iuuenem, ceu patria gestet in armis</TextUnit>
    <TextUnit id="10425" loc="15.405">fulmina, sublimi uallatam uertice montis</TextUnit>
    <TextUnit id="10426" loc="15.406">et scopulis urbem, cumulatam strage uirorum,</TextUnit>
    <TextUnit id="10427" loc="15.407">non toto rapuisse die, qua Martius ille</TextUnit>
    <TextUnit id="10428" loc="15.408">Hannibal in terra consumpto uerterit anno</TextUnit>
    <TextUnit id="10429" loc="15.409">nec pube aequandam nec opum ubertate Saguntum.</TextUnit>
    <TextUnit id="10430" loc="15.410">Proximus, adplicito saxosis aggere siluis,</TextUnit>
    <TextUnit id="10431" loc="15.411">tendebat fratris spirans ingentia facta</TextUnit>
    <TextUnit id="10432" loc="15.412">Hasdrubal. hic robur mixtusque rebellibus Afris</TextUnit>
    <TextUnit id="10433" loc="15.413">Cantaber, hic uolucri Mauro pernicior Astur;</TextUnit>
    <TextUnit id="10434" loc="15.414">tantaque maiestas terra rectoris Hibera,</TextUnit>
    <TextUnit id="10435" loc="15.415">Hannibalis quantus Laurenti terror in ora.</TextUnit>
    <TextUnit id="10436" loc="15.416">forte dies priscum Tyriis solemnis honorem</TextUnit>
    <TextUnit id="10437" loc="15.417">rettulerat, quo primum orsi Carthaginis altae</TextUnit>
    <TextUnit id="10438" loc="15.418">fundamenta nouam coepere mapalibus urbem.</TextUnit>
    <TextUnit id="10439" loc="15.419">et laetus, repetens gentis primordia, ductor</TextUnit>
    <TextUnit id="10440" loc="15.420">festa coronatis agitabat gaudia signis,</TextUnit>
    <TextUnit id="10441" loc="15.421">pacificans diuos. fraternum laena nitebat</TextUnit>
    <TextUnit id="10442" loc="15.422">demissa ex umeris donum, quam foederis arti</TextUnit>
    <TextUnit id="10443" loc="15.423">Trinacrius Libyco rex inter munera pignus</TextUnit>
    <TextUnit id="10444" loc="15.424">miserat, Aeoliis gestatum insigne tyrannis.</TextUnit>
    <TextUnit id="10445" loc="15.425">aurata puerum rapiebat ad aethera penna</TextUnit>
    <TextUnit id="10446" loc="15.426">per nubes aquila intexto librata uolatu.</TextUnit>
    <TextUnit id="10447" loc="15.427">antrum ingens iuxta, quod acus simulauit in ostro,</TextUnit>
    <TextUnit id="10448" loc="15.428">Cyclopum domus. hic recubans manantia tabo</TextUnit>
    <TextUnit id="10449" loc="15.429">corpora letifero sorbet Polyphemus hiatu.</TextUnit>
    <TextUnit id="10450" loc="15.430">circa fracta iacent excussaque morsibus ossa.</TextUnit>
    <TextUnit id="10451" loc="15.431">ipse manu extenta Laertia pocula poscit</TextUnit>
    <TextUnit id="10452" loc="15.432">permiscetque mero ructatos ore cruores.</TextUnit>
    <TextUnit id="10453" loc="15.433">Conspicuus Siculi Tyrius subteminis arte</TextUnit>
    <TextUnit id="10454" loc="15.434">gramineas pacem superum poscebat ad aras:</TextUnit>
    <TextUnit id="10455" loc="15.435">ecce inter medios hostilia nuntius arma,</TextUnit>
    <TextUnit id="10456" loc="15.436">quadrupedante inuectus equo, aduentare ferebat.</TextUnit>
    <TextUnit id="10457" loc="15.437">turbatae mentes, imperfectusque deorum</TextUnit>
    <TextUnit id="10458" loc="15.438">cessit honos. ruptis lincunt altaria sacris:</TextUnit>
    <TextUnit id="10459" loc="15.439">clauduntur uallo, tenuemque ut roscida misit</TextUnit>
    <TextUnit id="10460" loc="15.440">lucem Aurora polo, rapiunt certamina Martis.</TextUnit>
    <TextUnit id="10461" loc="15.441">audax Scipiadae stridentem Sabbura cornum</TextUnit>
    <TextUnit id="10462" loc="15.442">excepit, geminaeque acies uelut omine motae.</TextUnit>
    <TextUnit id="10463" loc="15.443">exclamat Latius ductor: Prima hostia uobis,</TextUnit>
    <TextUnit id="10464" loc="15.444">sacrati manes, campo iacet. en age, miles,</TextUnit>
    <TextUnit id="10465" loc="15.445">in pugnam et caedes, qualis spirantibus ire</TextUnit>
    <TextUnit id="10466" loc="15.446">adsueras ducibus, talis rue.” dumque ea fatur,</TextUnit>
    <TextUnit id="10467" loc="15.447">incumbunt. Myconum Laenas Cirtamque Latinus</TextUnit>
    <TextUnit id="10468" loc="15.448">et Thysdrum Maro et incestum Catilina Nealcen</TextUnit>
    <TextUnit id="10469" loc="15.449">germanae thalamo obtruncat. cadit obuius acri</TextUnit>
    <TextUnit id="10470" loc="15.450">Kartalo Nasidio, Libycae regnator harenae.</TextUnit>
    <TextUnit id="10471" loc="15.451">te quoque Pyrenes uidit conterrita tellus</TextUnit>
    <TextUnit id="10472" loc="15.452">permixtum Poenis et uix credenda furentem,</TextUnit>
    <TextUnit id="10473" loc="15.453">magnum Dardaniae, Laeli, decus, omnia felix</TextUnit>
    <TextUnit id="10474" loc="15.454">cui natura dedit, nullo renuente deorum</TextUnit>
    <TextUnit id="10475" loc="15.455">ille foro auditus, cum dulcia soluerat ora,</TextUnit>
    <TextUnit id="10476" loc="15.456">aequabat Pyliae Neleia mella senectae.</TextUnit>
    <TextUnit id="10477" loc="15.457">ille, ubi suspensi patres et curia uocem</TextUnit>
    <TextUnit id="10478" loc="15.458">posceret, ut cantu ducebat corda senatus.</TextUnit>
    <TextUnit id="10479" loc="15.459">idem, cum subitum campo perstrinxerat auris</TextUnit>
    <TextUnit id="10480" loc="15.460">murmur triste tubae, tanto feruore ruebat</TextUnit>
    <TextUnit id="10481" loc="15.461">in pugnam atque acies, ut natum ad sola liqueret</TextUnit>
    <TextUnit id="10482" loc="15.462">bella: nihil uitae peragi sine laude placebat.</TextUnit>
    <TextUnit id="10483" loc="15.463">tunc et furtiua tractantem proelia luce</TextUnit>
    <TextUnit id="10484" loc="15.464">deiecit Galam. sacris Carthaginis illum</TextUnit>
    <TextUnit id="10485" loc="15.465">supposito mater partu subduxerat olim,</TextUnit>
    <TextUnit id="10486" loc="15.466">sed stant nulla diu deceptis gaudia diuis.</TextUnit>
    <TextUnit id="10487" loc="15.467">tunc Alabim Murrum atque Dracen demisit ad umbras,</TextUnit>
    <TextUnit id="10488" loc="15.468">femineo clamore Dracen extrema rogantem.</TextUnit>
    <TextUnit id="10489" loc="15.469">huius ceruicem gladio inter uerba precesque</TextUnit>
    <TextUnit id="10490" loc="15.470">amputat: absciso durabant murmura collo.</TextUnit>
    <TextUnit id="10491" loc="15.471">At non ductori Libyco par ardor in armis.</TextUnit>
    <TextUnit id="10492" loc="15.472">frondosi collis latebras ac saxa capessit</TextUnit>
    <TextUnit id="10493" loc="15.473">auia, nec caedes extremaue damna mouebant</TextUnit>
    <TextUnit id="10494" loc="15.474">agminis. Italiam profugus spectabat et Alpis,</TextUnit>
    <TextUnit id="10495" loc="15.475">praemia magna fugae. tacitum dat tessera signum:</TextUnit>
    <TextUnit id="10496" loc="15.476">dimissa in collis pugna siluasque ferantur</TextUnit>
    <TextUnit id="10497" loc="15.477">dispersi et summam, quicumque euaserit, arcem</TextUnit>
    <TextUnit id="10498" loc="15.478">Pyrenes culmenque petat. tum primus honore</TextUnit>
    <TextUnit id="10499" loc="15.479">armorum exuto et parma celatus Hibera</TextUnit>
    <TextUnit id="10500" loc="15.480">in montis abit atque uolens palantia linquit</TextUnit>
    <TextUnit id="10501" loc="15.481">agmina. desertis Latius uictricia signa</TextUnit>
    <TextUnit id="10502" loc="15.482">immittit miles castris. non urbe recepta</TextUnit>
    <TextUnit id="10503" loc="15.483">plus ulla partum praedae, tenuitque moratas</TextUnit>
    <TextUnit id="10504" loc="15.484">a caede, ut Libycus ductor prouiderat, iras:</TextUnit>
    <TextUnit id="10505" loc="15.485">fluminei ueluti deprensus gurgitis undis,</TextUnit>
    <TextUnit id="10506" loc="15.486">auulsa parte inguinibus causaque pericli,</TextUnit>
    <TextUnit id="10507" loc="15.487">enatat intento praedae fiber auius hoste.</TextUnit>
    <TextUnit id="10508" loc="15.488">impiger occultis Poenus postquam abditur umbris,</TextUnit>
    <TextUnit id="10509" loc="15.489">saxosae fidens siluae, maiora petuntur</TextUnit>
    <TextUnit id="10510" loc="15.490">rursus bella retro et superari certior hostis.</TextUnit>
    <TextUnit id="10511" loc="15.491">Pyrenes tumulo clipeum cum carmine figunt:</TextUnit>
    <TextUnit id="10512" loc="15.492">hasdrvbalis spolivm gradivo scipio victor.</TextUnit>
    <TextUnit id="10513" loc="15.493">Terrore interea posito trans ardua montis</TextUnit>
    <TextUnit id="10514" loc="15.494">Bebrycia populos armabat Poenus in aula,</TextUnit>
    <TextUnit id="10515" loc="15.495">mercandi dextras largus belloque parata</TextUnit>
    <TextUnit id="10516" loc="15.496">prodigere in bellum facilis. praemissa ferocis</TextUnit>
    <TextUnit id="10517" loc="15.497">augebant animos argenti pondera et auri</TextUnit>
    <TextUnit id="10518" loc="15.498">parta metalliferis longo discrimine terris.</TextUnit>
    <TextUnit id="10519" loc="15.499">hinc noua complerunt haud tardo milite castra</TextUnit>
    <TextUnit id="10520" loc="15.500">uenales animae, Rhodani qui gurgite gaudent,</TextUnit>
    <TextUnit id="10521" loc="15.501">quorum serpit Arar per rura pigerrimus undae.</TextUnit>
    <TextUnit id="10522" loc="15.502">iamque hieme adfecta mitescere coeperat annus:</TextUnit>
    <TextUnit id="10523" loc="15.503">inde iter ingrediens rapidum per Celtica rura</TextUnit>
    <TextUnit id="10524" loc="15.504">miratur domitas Alpis ac peruia montis</TextUnit>
    <TextUnit id="10525" loc="15.505">ardua et Herculeae quaerit uestigia plantae</TextUnit>
    <TextUnit id="10526" loc="15.506">germanique uias diuinis comparat ausis.</TextUnit>
    <TextUnit id="10527" loc="15.507">Vt uero uentum in culmen, castrisque resedit</TextUnit>
    <TextUnit id="10528" loc="15.508">Hannibalis, Quos Roma,” inquit quos altius, oro,</TextUnit>
    <TextUnit id="10529" loc="15.509">attollit muros, qui post haec moenia fratri</TextUnit>
    <TextUnit id="10530" loc="15.510">uicta meo stent incolumes? sit gloria dextrae</TextUnit>
    <TextUnit id="10531" loc="15.511">felix tanta precor, neue usque ad sidera adisse</TextUnit>
    <TextUnit id="10532" loc="15.512">inuideat laeuus nobis deus.” agmine celso</TextUnit>
    <TextUnit id="10533" loc="15.513">inde alacer, qua munitum decliuis ab alto</TextUnit>
    <TextUnit id="10534" loc="15.514">agger monstrat iter, properatis deuolat armis.</TextUnit>
    <TextUnit id="10535" loc="15.515">non tanto strepuere metu primordia belli:</TextUnit>
    <TextUnit id="10536" loc="15.516">nunc geminum Hannibalem, nunc iactant bina coire</TextUnit>
    <TextUnit id="10537" loc="15.517">hinc atque hinc castra, et pastos per prospera bella</TextUnit>
    <TextUnit id="10538" loc="15.518">sanguine ductores Italo coniungere Martem</TextUnit>
    <TextUnit id="10539" loc="15.519">et duplicare acies: uenturum ad moenia cursu</TextUnit>
    <TextUnit id="10540" loc="15.520">hostem praecipiti et uisurum haerentia porta</TextUnit>
    <TextUnit id="10541" loc="15.521">spicula Elissaeis nuper contorta lacertis.</TextUnit>
    <TextUnit id="10542" loc="15.522">His super infrendens sic secum Oenotria Tellus:</TextUnit>
    <TextUnit id="10543" loc="15.523">Tantone, heu superi! spernor contempta furore</TextUnit>
    <TextUnit id="10544" loc="15.524">Sidoniae gentis, quae quondam sceptra timentem</TextUnit>
    <TextUnit id="10545" loc="15.525">nati Saturnum nostris considere in oris</TextUnit>
    <TextUnit id="10546" loc="15.526">et regnare dedi? decima haec iam uertitur aestas</TextUnit>
    <TextUnit id="10547" loc="15.527">ex quo proterimur. iuuenis, cui sola supersunt</TextUnit>
    <TextUnit id="10548" loc="15.528">in superos bella, extremo de litore rapta</TextUnit>
    <TextUnit id="10549" loc="15.529">intulit arma mihi temeratisque Alpibus ardens</TextUnit>
    <TextUnit id="10550" loc="15.530">in nostros descendit agros. quot corpora texi</TextUnit>
    <TextUnit id="10551" loc="15.531">caesorum, stratis totiens deformis alumnis!</TextUnit>
    <TextUnit id="10552" loc="15.532">nulla mihi floret bacis felicibus arbor:</TextUnit>
    <TextUnit id="10553" loc="15.533">immatura seges rapido succiditur ense:</TextUnit>
    <TextUnit id="10554" loc="15.534">culmina uillarum nostrum delapsa feruntur</TextUnit>
    <TextUnit id="10555" loc="15.535">in gremium foedantque suis mea regna ruinis.</TextUnit>
    <TextUnit id="10556" loc="15.536">hunc etiam, uastis qui nunc sese intulit oris,</TextUnit>
    <TextUnit id="10557" loc="15.537">perpetiar, miseras quaerentem exurere belli</TextUnit>
    <TextUnit id="10558" loc="15.538">reliquias? tum me scindat uagus Afer aratro</TextUnit>
    <TextUnit id="10559" loc="15.539">et Libys Ausoniis commendet semina sulcis,</TextUnit>
    <TextUnit id="10560" loc="15.540">ni cuncta exultant quae latis agmina campis</TextUnit>
    <TextUnit id="10561" loc="15.541">uno condiderim tumulo.” dum talia uersat,</TextUnit>
    <TextUnit id="10562" loc="15.542">et thalamos claudit Nox atra deumque hominumque,</TextUnit>
    <TextUnit id="10563" loc="15.543">tendit Amyclaei praeceps ad castra nepotis.</TextUnit>
    <TextUnit id="10564" loc="15.544">is tum Lucanis cohibentem finibus arma</TextUnit>
    <TextUnit id="10565" loc="15.545">Poenum uicini seruabat caespite ualli.</TextUnit>
    <TextUnit id="10566" loc="15.546">hic iuuenem adgreditur Latiae telluris imago:</TextUnit>
    <TextUnit id="10567" loc="15.547">Clausorum decus atque erepto maxima Romae</TextUnit>
    <TextUnit id="10568" loc="15.548">spes Nero Marcello, rumpe atque expelle quietem.</TextUnit>
    <TextUnit id="10569" loc="15.549">magnum aliquid tibi, si patriae uis credere fatis,</TextUnit>
    <TextUnit id="10570" loc="15.550">audendum est, quod depulso quoque moenibus hoste</TextUnit>
    <TextUnit id="10571" loc="15.551">uictores fecisse tremant. fulgentibus armis</TextUnit>
    <TextUnit id="10572" loc="15.552">Poenus inundauit campos, qua Sena relictum</TextUnit>
    <TextUnit id="10573" loc="15.553">Gallorum a populis seruat per saecula nomen.</TextUnit>
    <TextUnit id="10574" loc="15.554">ni propere alipedes rapis ad certamina turmas,</TextUnit>
    <TextUnit id="10575" loc="15.555">serus deletae post auxiliabere Romae.</TextUnit>
    <TextUnit id="10576" loc="15.556">surge, age, fer gressus. patulos regione Metauri</TextUnit>
    <TextUnit id="10577" loc="15.557">damnaui tumulis Poenorum atque ossibus agros.”</TextUnit>
    <TextUnit id="10578" loc="15.558">His dictis abit atque abscedens uisa pauentem</TextUnit>
    <TextUnit id="10579" loc="15.559">attrahere et fractis turmas propellere portis.</TextUnit>
    <TextUnit id="10580" loc="15.560">rumpit flammato turbatus corde soporem</TextUnit>
    <TextUnit id="10581" loc="15.561">ac supplex geminas tendens ad sidera palmas</TextUnit>
    <TextUnit id="10582" loc="15.562">tellurem Noctemque et caelo sparsa precatur</TextUnit>
    <TextUnit id="10583" loc="15.563">astra ducemque uiae tacito sub lumine Phoeben.</TextUnit>
    <TextUnit id="10584" loc="15.564">inde legit dignas tanta ad conamina dextras,</TextUnit>
    <TextUnit id="10585" loc="15.565">quaque iacet superi Larinas accola ponti,</TextUnit>
    <TextUnit id="10586" loc="15.566">qua duri bello gens Marrucina fidemque</TextUnit>
    <TextUnit id="10587" loc="15.567">exuere indocilis sociis Frentanus in armis,</TextUnit>
    <TextUnit id="10588" loc="15.568">tum, qua uitiferos domitat Praetutia pubes</TextUnit>
    <TextUnit id="10589" loc="15.569">laeta laboris agros, et penna et fulmine et undis</TextUnit>
    <TextUnit id="10590" loc="15.570">hibernis et Achaemenio uelocior arcu</TextUnit>
    <TextUnit id="10591" loc="15.571">euolat. hortator sibi quisque: Age, perge, salutem</TextUnit>
    <TextUnit id="10592" loc="15.572">Ausoniae ancipites superi et, stet Roma cadatne,</TextUnit>
    <TextUnit id="10593" loc="15.573">in pedibus posuere tuis,” clamantque ruuntque.</TextUnit>
    <TextUnit id="10594" loc="15.574">hortandi genus acer habet praecedere ductor:</TextUnit>
    <TextUnit id="10595" loc="15.575">illum augent cursus adnisi aequare sequendo</TextUnit>
    <TextUnit id="10596" loc="15.576">atque indefessi noctemque diemque feruntur.</TextUnit>
    <TextUnit id="10597" loc="15.577">At Roma, aduersi tantum mala gliscere belli</TextUnit>
    <TextUnit id="10598" loc="15.578">accipiens, trepidare metu nimiumque Neronem</TextUnit>
    <TextUnit id="10599" loc="15.579">sperauisse queri, atque uno sibi uulnere posse</TextUnit>
    <TextUnit id="10600" loc="15.580">auferri restantem animam. non arma nec aurum</TextUnit>
    <TextUnit id="10601" loc="15.581">nec pubem nec, quem fundat, superesse cruorem.</TextUnit>
    <TextUnit id="10602" loc="15.582">scilicet Hasdrubalem inuadat, qui ad proelia soli</TextUnit>
    <TextUnit id="10603" loc="15.583">Hannibali satis esse nequit? iam rursus, ubi arma</TextUnit>
    <TextUnit id="10604" loc="15.584">auertisse suo cognorit deuia uallo,</TextUnit>
    <TextUnit id="10605" loc="15.585">haesurum portis Poenum. uenisse, superbo</TextUnit>
    <TextUnit id="10606" loc="15.586">qui fratri certet, cui maxima gloria cedat</TextUnit>
    <TextUnit id="10607" loc="15.587">urbis deletae. fremit amens corde sub imo</TextUnit>
    <TextUnit id="10608" loc="15.588">ordo patrum ac magno interea meditatur amore</TextUnit>
    <TextUnit id="10609" loc="15.589">seruandi decoris, quonam se fine minanti</TextUnit>
    <TextUnit id="10610" loc="15.590">seruitio eripiat diuosque euadat iniquos.</TextUnit>
    <TextUnit id="10611" loc="15.591">hos inter gemitus obscuro noctis opacae</TextUnit>
    <TextUnit id="10612" loc="15.592">succedit castris Nero, quae coniuncta feroci</TextUnit>
    <TextUnit id="10613" loc="15.593">Liuius Hasdrubali uallo custode tenebat.</TextUnit>
    <TextUnit id="10614" loc="15.594">belliger is quondam scitusque accendere Martem</TextUnit>
    <TextUnit id="10615" loc="15.595">floruerat primo clarus pugnator in aeuo,</TextUnit>
    <TextUnit id="10616" loc="15.596">mox falso laesus non aequi crimine uulgi</TextUnit>
    <TextUnit id="10617" loc="15.597">secretis ruris tristes absconderat annos.</TextUnit>
    <TextUnit id="10618" loc="15.598">sed, postquam grauior moles terrorque periclo</TextUnit>
    <TextUnit id="10619" loc="15.599">poscebat propiore uirum, reuocatus ad arma</TextUnit>
    <TextUnit id="10620" loc="15.600">tot caesis ducibus patriae donauerat iram.</TextUnit>
    <TextUnit id="10621" loc="15.601">At non Hasdrubalem fraudes latuere recentum</TextUnit>
    <TextUnit id="10622" loc="15.602">armorum, quamquam tenebris Nox texerat astus.</TextUnit>
    <TextUnit id="10623" loc="15.603">pulueris in clipeis uestigia uisa mouebant</TextUnit>
    <TextUnit id="10624" loc="15.604">et, properi signum accursus, sonipesque uirique</TextUnit>
    <TextUnit id="10625" loc="15.605">substricti corpus. bis clarum bucina signum</TextUnit>
    <TextUnit id="10626" loc="15.606">praeterea gemino prodebat iuncta magistro</TextUnit>
    <TextUnit id="10627" loc="15.607">castra regi. uerum, fratri si uita supersit,</TextUnit>
    <TextUnit id="10628" loc="15.608">qui tandem licitum socias coniungere uires</TextUnit>
    <TextUnit id="10629" loc="15.609">consulibus? sed enim solum, dum uera patescant,</TextUnit>
    <TextUnit id="10630" loc="15.610">cunctandi restare dolum Martemque trahendi.</TextUnit>
    <TextUnit id="10631" loc="15.611">Nec consulta fugae segni formidine differt.</TextUnit>
    <TextUnit id="10632" loc="15.612">nox somni genetrix mortalia pectora curis</TextUnit>
    <TextUnit id="10633" loc="15.613">purgarat, tenebraeque horrenda silentia alebant:</TextUnit>
    <TextUnit id="10634" loc="15.614">erepit suspensa ferens uestigia castris</TextUnit>
    <TextUnit id="10635" loc="15.615">et muta elabi tacito iubet agmina passu.</TextUnit>
    <TextUnit id="10636" loc="15.616">inlunem nacti per rura tacentia noctem</TextUnit>
    <TextUnit id="10637" loc="15.617">accelerant uitantque sonos. sed percita falli</TextUnit>
    <TextUnit id="10638" loc="15.618">sub tanto motu Tellus nequit: implicat actas</TextUnit>
    <TextUnit id="10639" loc="15.619">caeco errore uias umbrisque fauentibus arto</TextUnit>
    <TextUnit id="10640" loc="15.620">circumagit spatio sua per uestigia ductos.</TextUnit>
    <TextUnit id="10641" loc="15.621">nam, qua curuatas sinuosis flexibus amnis</TextUnit>
    <TextUnit id="10642" loc="15.622">obliquat ripas refluoque per aspera lapsu</TextUnit>
    <TextUnit id="10643" loc="15.623">in sese redit, hac, casso ducente labore,</TextUnit>
    <TextUnit id="10644" loc="15.624">exiguum inuoluunt frustratis gressibus orbem,</TextUnit>
    <TextUnit id="10645" loc="15.625">inque errore uiae tenebrarum munus ademptum.</TextUnit>
    <TextUnit id="10646" loc="15.626">Lux urget panditque fugam. ruit acer apertis</TextUnit>
    <TextUnit id="10647" loc="15.627">turbo equitum portis, atque omnis ferrea late</TextUnit>
    <TextUnit id="10648" loc="15.628">tempestas operit campos. nondum arma manusque</TextUnit>
    <TextUnit id="10649" loc="15.629">permixtae: iam tela bibunt praemissa cruorem.</TextUnit>
    <TextUnit id="10650" loc="15.630">hinc iussae Poenum fugientem sistere pennae</TextUnit>
    <TextUnit id="10651" loc="15.631">Dictaeae uolitant, hinc lancea turbine nigro</TextUnit>
    <TextUnit id="10652" loc="15.632">fert letum cuicumque uiro, quem prenderit ictus.</TextUnit>
    <TextUnit id="10653" loc="15.633">deponunt abitus curam trepidique coactas</TextUnit>
    <TextUnit id="10654" loc="15.634">constituunt acies et spes ad proelia uertunt.</TextUnit>
    <TextUnit id="10655" loc="15.635">Ipse inter medios (nam rerum dura uidebat)</TextUnit>
    <TextUnit id="10656" loc="15.636">Sidonius ductor, tergo sublimis ab alto</TextUnit>
    <TextUnit id="10657" loc="15.637">quadrupedantis equi, tendens uocemque manusque:</TextUnit>
    <TextUnit id="10658" loc="15.638">Per decora, extremo uobis quaesita sub axe,</TextUnit>
    <TextUnit id="10659" loc="15.639">per fratris laudes oro, uenisse probemus</TextUnit>
    <TextUnit id="10660" loc="15.640">germanum Hannibalis. Latio Fortuna laborat</TextUnit>
    <TextUnit id="10661" loc="15.641">aduersis documenta dare atque ostendere, quantus</TextUnit>
    <TextUnit id="10662" loc="15.642">uerterit in Rutulos domitor telluris Hiberae,</TextUnit>
    <TextUnit id="10663" loc="15.643">suetus ad Herculeas miles bellare columnas.</TextUnit>
    <TextUnit id="10664" loc="15.644">forsitan et pugnas ueniat germanus in ipsas.</TextUnit>
    <TextUnit id="10665" loc="15.645">digna uiro, digna, obtestor, spectacula pleno</TextUnit>
    <TextUnit id="10666" loc="15.646">corporibus properate solo. quicumque timeri</TextUnit>
    <TextUnit id="10667" loc="15.647">dux bello poterat, fratri iacet. unica nunc spes</TextUnit>
    <TextUnit id="10668" loc="15.648">e poena ac latebris infracto Liuius aeuo</TextUnit>
    <TextUnit id="10669" loc="15.649">damnatum offertur uobis caput. ite, agite, oro,</TextUnit>
    <TextUnit id="10670" loc="15.650">sternite ductorem, cum quo concurrere fratri</TextUnit>
    <TextUnit id="10671" loc="15.651">sit pudor, et turpi finem donate senectae.”</TextUnit>
    <TextUnit id="10672" loc="15.652">At contra Nero: Quid cessas clusisse labores</TextUnit>
    <TextUnit id="10673" loc="15.653">ingentis belli? pedibus tibi gloria, miles,</TextUnit>
    <TextUnit id="10674" loc="15.654">parta ingens: nunc accumula coepta ardua dextra.</TextUnit>
    <TextUnit id="10675" loc="15.655">heu temere abducto liquisti robore castra,</TextUnit>
    <TextUnit id="10676" loc="15.656">ni factum absoluit uictoria. praecipe laudem:</TextUnit>
    <TextUnit id="10677" loc="15.657">aduentu cecidisse tuo memorabitur hostis.”</TextUnit>
    <TextUnit id="10678" loc="15.658">Parte alia insignis nudatis casside canis</TextUnit>
    <TextUnit id="10679" loc="15.659">Liuius: Huc, iuuenes, huc me spectate ruentem</TextUnit>
    <TextUnit id="10680" loc="15.660">in pugnas, quantumque meus patefecerit ensis,</TextUnit>
    <TextUnit id="10681" loc="15.661">tantum intrate loci, et tandem praecludite ferro</TextUnit>
    <TextUnit id="10682" loc="15.662">iam nimium patulas Poenis grassantibus Alpis.</TextUnit>
    <TextUnit id="10683" loc="15.663">quod ni ueloci prosternimus agmina Marte</TextUnit>
    <TextUnit id="10684" loc="15.664">et fulmen subitum Carthaginis Hannibal adsit,</TextUnit>
    <TextUnit id="10685" loc="15.665">qui deus infernis quemquam nostrum eximat umbris?”</TextUnit>
    <TextUnit id="10686" loc="15.666">hinc galea capite accepta dicta horrida ferro</TextUnit>
    <TextUnit id="10687" loc="15.667">sancit et obtectus senium fera proelia miscet.</TextUnit>
    <TextUnit id="10688" loc="15.668">illum, per cuneos et per densissima campi</TextUnit>
    <TextUnit id="10689" loc="15.669">corpora tot dantem leto quot spicula torsit,</TextUnit>
    <TextUnit id="10690" loc="15.670">turbati fugere Macae, fugere feroces</TextUnit>
    <TextUnit id="10691" loc="15.671">Autololes Rhodanique comas intonsa iuuentus.</TextUnit>
    <TextUnit id="10692" loc="15.672">Fatidicis Nabis ueniens Hammonis harenis</TextUnit>
    <TextUnit id="10693" loc="15.673">improba miscebat securus proelia fati,</TextUnit>
    <TextUnit id="10694" loc="15.674">ceu tutante deo, ac patriis spolia Itala templis</TextUnit>
    <TextUnit id="10695" loc="15.675">fixurum uano tumidus promiserat ore.</TextUnit>
    <TextUnit id="10696" loc="15.676">ardebat gemma Garamantide caerula uestis,</TextUnit>
    <TextUnit id="10697" loc="15.677">ut cum sparsa micant stellarum lumina caelo,</TextUnit>
    <TextUnit id="10698" loc="15.678">et gemmis galeam clipeumque accenderat auro.</TextUnit>
    <TextUnit id="10699" loc="15.679">casside cornigera dependens infula sacros</TextUnit>
    <TextUnit id="10700" loc="15.680">prae se terrores diuumque ferebat honorem.</TextUnit>
    <TextUnit id="10701" loc="15.681">arcus erat pharetraeque uiro atque incocta cerastis</TextUnit>
    <TextUnit id="10702" loc="15.682">spicula, et armatus peragebat bella ueneno.</TextUnit>
    <TextUnit id="10703" loc="15.683">necnon, cornipedis tergo de more repostus,</TextUnit>
    <TextUnit id="10704" loc="15.684">sustentata genu per campum pondera conti</TextUnit>
    <TextUnit id="10705" loc="15.685">Sarmatici prona aduersos urgebat in hostis.</TextUnit>
    <TextUnit id="10706" loc="15.686">tum quoque transfixum telo per membra, per arma</TextUnit>
    <TextUnit id="10707" loc="15.687">consulis ante oculos magno clamore Sabellum</TextUnit>
    <TextUnit id="10708" loc="15.688">asportabat ouans et ouans Hammona canebat.</TextUnit>
    <TextUnit id="10709" loc="15.689">non tulit hanc iram tantosque in corde tumores</TextUnit>
    <TextUnit id="10710" loc="15.690">barbarico senior telumque intorsit et una</TextUnit>
    <TextUnit id="10711" loc="15.691">praedam animamque simul uictori uictor ademit.</TextUnit>
    <TextUnit id="10712" loc="15.692">Adsilit, audito tristis clamore ruinae,</TextUnit>
    <TextUnit id="10713" loc="15.693">Hasdrubal, et coeptantem Arabum raptare perempto</TextUnit>
    <TextUnit id="10714" loc="15.694">gemmiferi spolium cultus auroque rigentis</TextUnit>
    <TextUnit id="10715" loc="15.695">exuuias iaculum a tergo perlibrat ad ossa.</TextUnit>
    <TextUnit id="10716" loc="15.696">iam correpta miser geminis uelamina palmis</TextUnit>
    <TextUnit id="10717" loc="15.697">carpebat propere et trepidos nudauerat artus:</TextUnit>
    <TextUnit id="10718" loc="15.698">concidit ac sacras uestes atque aurea fila</TextUnit>
    <TextUnit id="10719" loc="15.699">reddidit exanimo, spoliatum lapsus in hostem.</TextUnit>
    <TextUnit id="10720" loc="15.700">at Canthus Rutilum, Canthus possessor harenae</TextUnit>
    <TextUnit id="10721" loc="15.701">qua celebre inuicti nomen posuere Philaeni,</TextUnit>
    <TextUnit id="10722" loc="15.702">ditem ouium Rutilum obtruncat, cui mille sub altis</TextUnit>
    <TextUnit id="10723" loc="15.703">lanigerae balant stabulis. ipse otia molli</TextUnit>
    <TextUnit id="10724" loc="15.704">exercens cura gelido nunc flumine soles</TextUnit>
    <TextUnit id="10725" loc="15.705">frangebat nimios pecori, nunc laetus in herba</TextUnit>
    <TextUnit id="10726" loc="15.706">tondebat niueae splendentia uellera lanae,</TextUnit>
    <TextUnit id="10727" loc="15.707">aut, pecus e pastu cum sese ad tecta referret,</TextUnit>
    <TextUnit id="10728" loc="15.708">noscentis matres spectabat ouilibus agnos.</TextUnit>
    <TextUnit id="10729" loc="15.709">occubuit clipei transfixo proditus aere</TextUnit>
    <TextUnit id="10730" loc="15.710">et sero ingemuit stabulis exire paternis.</TextUnit>
    <TextUnit id="10731" loc="15.711">Acrius hoc Italum pubes incurrit et urget:</TextUnit>
    <TextUnit id="10732" loc="15.712">ut torrens, ut tempestas, ut flamma corusci</TextUnit>
    <TextUnit id="10733" loc="15.713">fulminis, ut Borean pontus fugit, ut caua currunt</TextUnit>
    <TextUnit id="10734" loc="15.714">nubila, cum pelago caelum permiscuit Eurus.</TextUnit>
    <TextUnit id="10735" loc="15.715">procerae stabant, Celtarum signa, cohortes,</TextUnit>
    <TextUnit id="10736" loc="15.716">prima acies. hos impulsu cuneoque feroci</TextUnit>
    <TextUnit id="10737" loc="15.717">laxat uis subita, et fessos errore uiarum</TextUnit>
    <TextUnit id="10738" loc="15.718">nec soli faciles longique laboris anhelos</TextUnit>
    <TextUnit id="10739" loc="15.719">auertit patrius genti pauor. addere tergo</TextUnit>
    <TextUnit id="10740" loc="15.720">hastas Ausonius teloque instare sequaci</TextUnit>
    <TextUnit id="10741" loc="15.721">nec donare fugam. cadit uno uulnere Thyrmis,</TextUnit>
    <TextUnit id="10742" loc="15.722">non uno Rhodanus, profligatumque sagitta</TextUnit>
    <TextUnit id="10743" loc="15.723">lancea deturbat Morinum et iam iamque cadentem.</TextUnit>
    <TextUnit id="10744" loc="15.724">cedentis urget, totas largitus habenas,</TextUnit>
    <TextUnit id="10745" loc="15.725">Liuius acer equo et turmis abeuntibus infert</TextUnit>
    <TextUnit id="10746" loc="15.726">cornipedem. tunc auersi fugientia colla</TextUnit>
    <TextUnit id="10747" loc="15.727">disicit ense Mosae. percussit pondere terram</TextUnit>
    <TextUnit id="10748" loc="15.728">cum galea ex alto lapsum caput: at residentem</TextUnit>
    <TextUnit id="10749" loc="15.729">turbatus rapuit sonipes in proelia truncum.</TextUnit>
    <TextUnit id="10750" loc="15.730">hic Cato (nam medio uibrabat et ipse tumultu)</TextUnit>
    <TextUnit id="10751" loc="15.731">Si, primas” inquit bello cum amisimus Alpes,</TextUnit>
    <TextUnit id="10752" loc="15.732">hic iuueni oppositus Tyrio foret! hei mihi quanta</TextUnit>
    <TextUnit id="10753" loc="15.733">cessauit Latio dextra, et quot funera Poenis</TextUnit>
    <TextUnit id="10754" loc="15.734">donarunt praui suffragia tristia campi!”</TextUnit>
    <TextUnit id="10755" loc="15.735">Iamque inclinabant acies, cunctisque pauorem</TextUnit>
    <TextUnit id="10756" loc="15.736">Gallorum induerat pauor, et Fortuna ruebat</TextUnit>
    <TextUnit id="10757" loc="15.737">Sidonia: ad Rutulos Victoria uerterat alas.</TextUnit>
    <TextUnit id="10758" loc="15.738">celsus ceu prima reflorescente iuuenta</TextUnit>
    <TextUnit id="10759" loc="15.739">ibat consul ouans, maior maiorque uideri.</TextUnit>
    <TextUnit id="10760" loc="15.740">ecce trahens secum canentem puluere turmam</TextUnit>
    <TextUnit id="10761" loc="15.741">ductor Agenoreus subit, intorquensque lacertis</TextUnit>
    <TextUnit id="10762" loc="15.742">tela sonat: Cohibete fugam. cui cedimus hosti?</TextUnit>
    <TextUnit id="10763" loc="15.743">nonne pudet? conuersa senex marcentibus annis</TextUnit>
    <TextUnit id="10764" loc="15.744">agmina agit. nunc, quaeso, mihi nunc dextera in armis</TextUnit>
    <TextUnit id="10765" loc="15.745">degenerat, nostrique piget? mihi Belus auorum</TextUnit>
    <TextUnit id="10766" loc="15.746">principium, mihi cognatum Sidonia Dido</TextUnit>
    <TextUnit id="10767" loc="15.747">nomen, et ante omnis bello numerandus Hamilcar</TextUnit>
    <TextUnit id="10768" loc="15.748">est genitor. mihi, cui cedunt montesque lacusque</TextUnit>
    <TextUnit id="10769" loc="15.749">et campi atque amnes, frater. me magna secundum</TextUnit>
    <TextUnit id="10770" loc="15.750">Carthago putat Hannibali, me Baetis in oris</TextUnit>
    <TextUnit id="10771" loc="15.751">aequant germano passae mea proelia gentes.”</TextUnit>
    <TextUnit id="10772" loc="15.752">talia dum memorat, medios ablatus in hostis,</TextUnit>
    <TextUnit id="10773" loc="15.753">ut noua conspecti fulserunt consulis arma,</TextUnit>
    <TextUnit id="10774" loc="15.754">hastam praepropero nisu iacit. illa per oras</TextUnit>
    <TextUnit id="10775" loc="15.755">aerati clipei et loricae tegmina summo</TextUnit>
    <TextUnit id="10776" loc="15.756">incidit haud felix umero parceque petitum</TextUnit>
    <TextUnit id="10777" loc="15.757">perstrinxit corpus nec multo tincta cruore,</TextUnit>
    <TextUnit id="10778" loc="15.758">uana sed optanti promisit gaudia Poeno.</TextUnit>
    <TextUnit id="10779" loc="15.759">Turbati Rutuli, confusaque pectora uisu</TextUnit>
    <TextUnit id="10780" loc="15.760">terrifico. tunc increpitans conamina consul:</TextUnit>
    <TextUnit id="10781" loc="15.761">Femineis laesum uana inter cornua corpus</TextUnit>
    <TextUnit id="10782" loc="15.762">unguibus aut palmis credas puerilibus ictum.</TextUnit>
    <TextUnit id="10783" loc="15.763">ite, docete, uiri, Romanae uulnera suerint</TextUnit>
    <TextUnit id="10784" loc="15.764">quanta adferre manus.” tum uero effunditur ingens</TextUnit>
    <TextUnit id="10785" loc="15.765">telorum uis, et densa sol uincitur umbra.</TextUnit>
    <TextUnit id="10786" loc="15.766">iamque per extentos alterna strage uirorum</TextUnit>
    <TextUnit id="10787" loc="15.767">corpora fusa iacent campos, demersaque in undam</TextUnit>
    <TextUnit id="10788" loc="15.768">iunxerunt cumulo crescente cadauera ripas:</TextUnit>
    <TextUnit id="10789" loc="15.769">ut, cum uenatu saltus exercet opacos</TextUnit>
    <TextUnit id="10790" loc="15.770">Dictynna et laetae praebet spectacula matri,</TextUnit>
    <TextUnit id="10791" loc="15.771">aut Pindi nemora excutiens aut Maenala lustrans</TextUnit>
    <TextUnit id="10792" loc="15.772">(omnis Naiadum plenis comitata pharetris</TextUnit>
    <TextUnit id="10793" loc="15.773">turba ruit, striduntque sagittiferi goryti),</TextUnit>
    <TextUnit id="10794" loc="15.774">tum per saxa ferae perque ipsa cubilia fusae,</TextUnit>
    <TextUnit id="10795" loc="15.775">per uallis fluuiosque atque antra uirentia musco</TextUnit>
    <TextUnit id="10796" loc="15.776">multa strage iacent: exultat uertice montis</TextUnit>
    <TextUnit id="10797" loc="15.777">gratam perlustrans oculis Latonia praedam.</TextUnit>
    <TextUnit id="10798" loc="15.778">Audito ante alios senioris uulnere, rumpit</TextUnit>
    <TextUnit id="10799" loc="15.779">per medios Nero saeuus iter, uisaque uirorum</TextUnit>
    <TextUnit id="10800" loc="15.780">aequali pugna Quid enim, quid deinde relictum est</TextUnit>
    <TextUnit id="10801" loc="15.781">Italiae fatis? hunc si non uincitis hostem,</TextUnit>
    <TextUnit id="10802" loc="15.782">Hannibalem uincetis?” ait. ruit ocius amens</TextUnit>
    <TextUnit id="10803" loc="15.783">in medios, Tyriumque ducem inter prima frementem</TextUnit>
    <TextUnit id="10804" loc="15.784">agmina ut aspexit, rabidi ceu belua ponti,</TextUnit>
    <TextUnit id="10805" loc="15.785">per longum sterili ad pastus iactata profundo,</TextUnit>
    <TextUnit id="10806" loc="15.786">cum procul in fluctu piscem male saucia uidit,</TextUnit>
    <TextUnit id="10807" loc="15.787">aestuat et lustrans nantem sub gurgite praedam</TextUnit>
    <TextUnit id="10808" loc="15.788">absorbet late permixtum piscibus aequor:</TextUnit>
    <TextUnit id="10809" loc="15.789">non telo mora, non dictis. Haud amplius” inquit</TextUnit>
    <TextUnit id="10810" loc="15.790">elabere mihi. non hic nemora auia fallent</TextUnit>
    <TextUnit id="10811" loc="15.791">Pyrenes, nec promissis frustrabere uanis,</TextUnit>
    <TextUnit id="10812" loc="15.792">ut quondam terra fallax deprensus Hibera</TextUnit>
    <TextUnit id="10813" loc="15.793">euasti nostram mentito foedere dextram.”</TextUnit>
    <TextUnit id="10814" loc="15.794">Haec Nero, et intorquet iaculum, nec futtilis ictus.</TextUnit>
    <TextUnit id="10815" loc="15.795">nam latere extremo cuspis librata resedit.</TextUnit>
    <TextUnit id="10816" loc="15.796">inuadit stricto super haec interritus ense</TextUnit>
    <TextUnit id="10817" loc="15.797">conlapsique premens umbone trementia membra,</TextUnit>
    <TextUnit id="10818" loc="15.798">Si qua sub extremo casu mandata referri</TextUnit>
    <TextUnit id="10819" loc="15.799">germano uis forte tuo, portabimus” inquit.</TextUnit>
    <TextUnit id="10820" loc="15.800">contra Sidonius: Leto non terreor ullo.</TextUnit>
    <TextUnit id="10821" loc="15.801">utere Marte tuo, dum nostris manibus adsit</TextUnit>
    <TextUnit id="10822" loc="15.802">actutum uindex. mea si suprema referre</TextUnit>
    <TextUnit id="10823" loc="15.803">fratri uerba paras, mando, Capitolia uictor</TextUnit>
    <TextUnit id="10824" loc="15.804">exurat cinerique Iouis permisceat ossa</TextUnit>
    <TextUnit id="10825" loc="15.805">et cineres nostros.” cupientem adnectere plura</TextUnit>
    <TextUnit id="10826" loc="15.806">feruentemque ira mortis transuerberat ense</TextUnit>
    <TextUnit id="10827" loc="15.807">et rapit infidum uictor caput. agmina fuso</TextUnit>
    <TextUnit id="10828" loc="15.808">sternuntur duce non ultra fidentia Marti.</TextUnit>
    <TextUnit id="10829" loc="15.809">Iamque diem solisque uias nox abstulit atra,</TextUnit>
    <TextUnit id="10830" loc="15.810">cum uires parco uictu somnoque reducunt,</TextUnit>
    <TextUnit id="10831" loc="15.811">ac, nondum remeante die, uictricia signa,</TextUnit>
    <TextUnit id="10832" loc="15.812">qua uentum, referunt clausis formidine castris.</TextUnit>
    <TextUnit id="10833" loc="15.813">tum Nero procera sublimia cuspide portans</TextUnit>
    <TextUnit id="10834" loc="15.814">ora ducis caesi Cannas pensauimus,” inquit</TextUnit>
    <TextUnit id="10835" loc="15.815">Hannibal, et Trebiam et Trasimenni litora tecum</TextUnit>
    <TextUnit id="10836" loc="15.816">fraterno capite. i, duplica nunc perfida bella</TextUnit>
    <TextUnit id="10837" loc="15.817">et geminas accerse acies. haec praemia restant</TextUnit>
    <TextUnit id="10838" loc="15.818">qui tua tramissis optarint Alpibus arma.”</TextUnit>
    <TextUnit id="10839" loc="15.819">compressit lacrimas Poenus minuitque ferendo</TextUnit>
    <TextUnit id="10840" loc="15.820">constanter mala et inferias in tempore dignas</TextUnit>
    <TextUnit id="10841" loc="15.821">missurum fratri clauso commurmurat ore.</TextUnit>
    <TextUnit id="10842" loc="15.822">tum castris procul amotis, aduersa quiete</TextUnit>
    <TextUnit id="10843" loc="15.823">dissimulans, dubia exclusit certamina Martis.</TextUnit>
    <TextUnit id="10844" loc="16.1">Bruttia maerentem casus patriaeque suosque</TextUnit>
    <TextUnit id="10845" loc="16.2">Hannibalem accepit tellus. hic aggere saeptus</TextUnit>
    <TextUnit id="10846" loc="16.3">in tempus posita ad renouandum bella coquebat:</TextUnit>
    <TextUnit id="10847" loc="16.4">abditus ut silua, stabulis cum cessit ademptis,</TextUnit>
    <TextUnit id="10848" loc="16.5">amisso taurus regno gregis auia clauso</TextUnit>
    <TextUnit id="10849" loc="16.6">molitur saltu certamina iamque feroci</TextUnit>
    <TextUnit id="10850" loc="16.7">mugitu nemora exterret perque ardua cursu</TextUnit>
    <TextUnit id="10851" loc="16.8">saxa ruit, sternit siluas rupesque lacessit</TextUnit>
    <TextUnit id="10852" loc="16.9">irato rabidus cornu: tremit omnis ab alto</TextUnit>
    <TextUnit id="10853" loc="16.10">prospectans scopulo pastor noua bella parantem.</TextUnit>
    <TextUnit id="10854" loc="16.11">sed uigor hausurus Latium, si cetera Marti</TextUnit>
    <TextUnit id="10855" loc="16.12">adiumenta forent, praua obtrectante suorum</TextUnit>
    <TextUnit id="10856" loc="16.13">inuidia, reuocare animos ac stare negata</TextUnit>
    <TextUnit id="10857" loc="16.14">cogebatur ope et senio torpescere rerum.</TextUnit>
    <TextUnit id="10858" loc="16.15">parta tamen formido manu et tot caedibus olim</TextUnit>
    <TextUnit id="10859" loc="16.16">quaesitus terror uelut inuiolabile telis</TextUnit>
    <TextUnit id="10860" loc="16.17">seruabant sacrumque caput, proque omnibus armis</TextUnit>
    <TextUnit id="10861" loc="16.18">et castrorum opibus dextrisque recentibus unum</TextUnit>
    <TextUnit id="10862" loc="16.19">Hannibalis sat nomen erat. tot dissona lingua</TextUnit>
    <TextUnit id="10863" loc="16.20">agmina, barbarico tot discordantia ritu</TextUnit>
    <TextUnit id="10864" loc="16.21">corda uirum mansere gradu, rebusque retusis</TextUnit>
    <TextUnit id="10865" loc="16.22">fidas ductoris tenuit reuerentia mentes.</TextUnit>
    <TextUnit id="10866" loc="16.23">Nec uero Ausonia tantum se laetus agebat</TextUnit>
    <TextUnit id="10867" loc="16.24">Dardanidis Mauors: iam terra cedit Hibera</TextUnit>
    <TextUnit id="10868" loc="16.25">auriferis tandem Phoenix depulsus ab aruis,</TextUnit>
    <TextUnit id="10869" loc="16.26">iam Mago exutus castris agitante pauore</TextUnit>
    <TextUnit id="10870" loc="16.27">in Libyam propero tramisit caerula uelo.</TextUnit>
    <TextUnit id="10871" loc="16.28">ecce aliud decus haud uno contenta fauore</TextUnit>
    <TextUnit id="10872" loc="16.29">nutribat Fortuna duci. nam concitus Hannon</TextUnit>
    <TextUnit id="10873" loc="16.30">aduentabat, agens crepitantibus agmina caetris</TextUnit>
    <TextUnit id="10874" loc="16.31">barbara, et indigenas serus raptabat Hiberos.</TextUnit>
    <TextUnit id="10875" loc="16.32">non ars aut astus belli uel dextera deerat,</TextUnit>
    <TextUnit id="10876" loc="16.33">si non Scipiadae concurreret. omnia ductor</TextUnit>
    <TextUnit id="10877" loc="16.34">magna adeo Ausonius maiori mole premebat:</TextUnit>
    <TextUnit id="10878" loc="16.35">ut Phoebe stellas, ut fratris lumina Phoeben</TextUnit>
    <TextUnit id="10879" loc="16.36">exuperant montisque Atlas et flumina Nilus,</TextUnit>
    <TextUnit id="10880" loc="16.37">ut pater Oceanus Neptunia caerula uincit.</TextUnit>
    <TextUnit id="10881" loc="16.38">uallantem castra (obscuro nam uesper Olympo</TextUnit>
    <TextUnit id="10882" loc="16.39">fundere non aequam trepidanti coeperat umbram)</TextUnit>
    <TextUnit id="10883" loc="16.40">adgreditur Latius rector, subitoque tumultu</TextUnit>
    <TextUnit id="10884" loc="16.41">caeduntur passim coepti munimina ualli</TextUnit>
    <TextUnit id="10885" loc="16.42">imperfecta super. contexere herbida lapsos</TextUnit>
    <TextUnit id="10886" loc="16.43">pondera, et in tumuli concessit caespes honorem.</TextUnit>
    <TextUnit id="10887" loc="16.44">Vix uni mens digna uiro, nouisse minores</TextUnit>
    <TextUnit id="10888" loc="16.45">quam deceat pretiumque operis sit tradere famae.</TextUnit>
    <TextUnit id="10889" loc="16.46">Cantaber ingenio membrorum et mole timeri</TextUnit>
    <TextUnit id="10890" loc="16.47">uel nudus telis poterat Larus. hic fera gentis</TextUnit>
    <TextUnit id="10891" loc="16.48">more securigera miscebat proelia dextra</TextUnit>
    <TextUnit id="10892" loc="16.49">et, quamquam fundi se circum pulsa uideret</TextUnit>
    <TextUnit id="10893" loc="16.50">agmina, deleta gentilis pube cateruae</TextUnit>
    <TextUnit id="10894" loc="16.51">caesorum implebat solus loca: seu foret hostis</TextUnit>
    <TextUnit id="10895" loc="16.52">comminus, expleri gaudebat uulnere frontis</TextUnit>
    <TextUnit id="10896" loc="16.53">aduersae, seu laeua acies in bella uocaret,</TextUnit>
    <TextUnit id="10897" loc="16.54">obliquo telum reflexum Marte rotabat.</TextUnit>
    <TextUnit id="10898" loc="16.55">at, cum pone ferox auersi in terga ueniret</TextUnit>
    <TextUnit id="10899" loc="16.56">uictor, nil trepidans retro iactare bipennem</TextUnit>
    <TextUnit id="10900" loc="16.57">callebat, nulla belli non parte timendus.</TextUnit>
    <TextUnit id="10901" loc="16.58">huic ducis inuicti germanus turbine uasto</TextUnit>
    <TextUnit id="10902" loc="16.59">Scipio contorquens hastam, cudone comantis</TextUnit>
    <TextUnit id="10903" loc="16.60">disiecit crinis. namque altius acta cucurrit</TextUnit>
    <TextUnit id="10904" loc="16.61">cuspis et elata procul est eiecta securi.</TextUnit>
    <TextUnit id="10905" loc="16.62">at iuuenis, cui telum ingens accesserat ira,</TextUnit>
    <TextUnit id="10906" loc="16.63">barbaricam adsiliens magno clamore bipennem</TextUnit>
    <TextUnit id="10907" loc="16.64">incutit. intremuere acies, sonuitque per auras</TextUnit>
    <TextUnit id="10908" loc="16.65">pondere belligero pulsati tegminis umbo,</TextUnit>
    <TextUnit id="10909" loc="16.66">haud impune quidem. remeans nam dextera ab ictu</TextUnit>
    <TextUnit id="10910" loc="16.67">decisa est gladio ac dilecto immortua telo.</TextUnit>
    <TextUnit id="10911" loc="16.68">qui postquam murus miseris ruit, agmina concors</TextUnit>
    <TextUnit id="10912" loc="16.69">auertit fuga confestim dispersa per agros.</TextUnit>
    <TextUnit id="10913" loc="16.70">nec pugnae species, sed poenae tristis imago</TextUnit>
    <TextUnit id="10914" loc="16.71">illa erat, hinc tantum caedentum atque inde ruentum.</TextUnit>
    <TextUnit id="10915" loc="16.72">per medios Hannon palmas post terga reuinctus</TextUnit>
    <TextUnit id="10916" loc="16.73">ecce trahebatur lucemque (heu dulcia caeli</TextUnit>
    <TextUnit id="10917" loc="16.74">lumina!) captiuus lucem inter uincla petebat.</TextUnit>
    <TextUnit id="10918" loc="16.75">cui rector Latius: Tanta, en, qui regna reposcant,</TextUnit>
    <TextUnit id="10919" loc="16.76">quis cedat toga et armiferi gens sacra Quirini.</TextUnit>
    <TextUnit id="10920" loc="16.77">seruitio si tam faciles, cur bella refertis?”</TextUnit>
    <TextUnit id="10921" loc="16.78">Haec inter celerare gradum, coniungat ut arma,</TextUnit>
    <TextUnit id="10922" loc="16.79">Hasdrubalem ignarum cladis praenuntius adfert</TextUnit>
    <TextUnit id="10923" loc="16.80">explorator eques. raptat dux obuia signa</TextUnit>
    <TextUnit id="10924" loc="16.81">ac, postquam optatam laetus contingere pugnam</TextUnit>
    <TextUnit id="10925" loc="16.82">uidit et ad letum magno uenientia cursu</TextUnit>
    <TextUnit id="10926" loc="16.83">agmina, suspiciens caelum Nil amplius” inquit</TextUnit>
    <TextUnit id="10927" loc="16.84">uos hodie posco, superi. protraxtis ad arma</TextUnit>
    <TextUnit id="10928" loc="16.85">quod profugos, satis est: in dextra cetera nobis</TextUnit>
    <TextUnit id="10929" loc="16.86">uota, uiri. rapite, ite, precor. uocat ecce furentis</TextUnit>
    <TextUnit id="10930" loc="16.87">hinc pater, hinc patruus. gemina o mihi numina belli,</TextUnit>
    <TextUnit id="10931" loc="16.88">ducite, adeste, sequor. dignas spectabitis, aut me</TextUnit>
    <TextUnit id="10932" loc="16.89">praescia mens fallit, uestro iam nomine caedes.</TextUnit>
    <TextUnit id="10933" loc="16.90">nam quis erit tandem campis telluris Hiberae</TextUnit>
    <TextUnit id="10934" loc="16.91">bellandi modus? en umquam lucebit in orbe</TextUnit>
    <TextUnit id="10935" loc="16.92">ille dies, quo te armorum, Carthago, meorum</TextUnit>
    <TextUnit id="10936" loc="16.93">aspiciam sonitus admotaque bella trementem?”</TextUnit>
    <TextUnit id="10937" loc="16.94">Dixerat, et raucus stridenti murmure clangor</TextUnit>
    <TextUnit id="10938" loc="16.95">increpuit: tonuere feris clamoribus astra.</TextUnit>
    <TextUnit id="10939" loc="16.96">concurrunt, quantumque rapit uiolentia ponti</TextUnit>
    <TextUnit id="10940" loc="16.97">et Notus et Boreas et inexorabilis Auster,</TextUnit>
    <TextUnit id="10941" loc="16.98">cum mergunt plenas tumefacta sub aequora classes,</TextUnit>
    <TextUnit id="10942" loc="16.99">aut cum letiferos accendens Sirius ignis</TextUnit>
    <TextUnit id="10943" loc="16.100">torret anhelantem saeuis ardoribus orbem,</TextUnit>
    <TextUnit id="10944" loc="16.101">tantum acies hominumque ferox discordia ferro</TextUnit>
    <TextUnit id="10945" loc="16.102">demetit. haud ullus terrarum aequarit hiatus</TextUnit>
    <TextUnit id="10946" loc="16.103">pugnarum damna, aut strages per inhospita lustra</TextUnit>
    <TextUnit id="10947" loc="16.104">umquam tot dederit rabies horrenda ferarum.</TextUnit>
    <TextUnit id="10948" loc="16.105">iam campi uallesque madent, hebetataque tela.</TextUnit>
    <TextUnit id="10949" loc="16.106">et Libys occubuere et amantes Martis Hiberi.</TextUnit>
    <TextUnit id="10950" loc="16.107">stat tamen una loco perfossis debilis armis</TextUnit>
    <TextUnit id="10951" loc="16.108">luctaturque acies, qua concutit Hasdrubal hastam.</TextUnit>
    <TextUnit id="10952" loc="16.109">nec finem daret ille dies animosaque uirtus,</TextUnit>
    <TextUnit id="10953" loc="16.110">ni perlapsa uiro loricae tegmen harundo</TextUnit>
    <TextUnit id="10954" loc="16.111">et parco summum uiolasset uulnere corpus</TextUnit>
    <TextUnit id="10955" loc="16.112">suasissetque fugam. rapido certamina linquit</TextUnit>
    <TextUnit id="10956" loc="16.113">in latebras euectus equo noctisque per umbram</TextUnit>
    <TextUnit id="10957" loc="16.114">ad Tartessiacos tendit per litora portus.</TextUnit>
    <TextUnit id="10958" loc="16.115">Proximus in pugna ductori Marte manuque</TextUnit>
    <TextUnit id="10959" loc="16.116">regnator Nomadum fuerat, mox foedere longo</TextUnit>
    <TextUnit id="10960" loc="16.117">cultuque Aeneadum nomen Masinissa superbum.</TextUnit>
    <TextUnit id="10961" loc="16.118">huic fesso, quos dura fuga et nox suaserat atra,</TextUnit>
    <TextUnit id="10962" loc="16.119">carpenti somnos subitus rutilante coruscum</TextUnit>
    <TextUnit id="10963" loc="16.120">uertice fulsit apex, crispamque inuoluere uisa est</TextUnit>
    <TextUnit id="10964" loc="16.121">mitis flamma comam atque hirta se spargere fronte.</TextUnit>
    <TextUnit id="10965" loc="16.122">concurrunt famuli et serpentis tempora circum</TextUnit>
    <TextUnit id="10966" loc="16.123">festinant gelidis restinguere fontibus ignis;</TextUnit>
    <TextUnit id="10967" loc="16.124">at grandaeua deum praenoscens omina mater</TextUnit>
    <TextUnit id="10968" loc="16.125">Sic, sic, caelicolae, portentaque uestra secundi</TextUnit>
    <TextUnit id="10969" loc="16.126">condite:” ait duret capiti per saecula lumen.</TextUnit>
    <TextUnit id="10970" loc="16.127">ne uero, ne, nate, deum tam laeta pauesce</TextUnit>
    <TextUnit id="10971" loc="16.128">prodigia aut sacras metue inter tempora flammas.</TextUnit>
    <TextUnit id="10972" loc="16.129">hic tibi Dardaniae promittit foedera gentis,</TextUnit>
    <TextUnit id="10973" loc="16.130">hic tibi regna dabit regnis maiora paternis</TextUnit>
    <TextUnit id="10974" loc="16.131">ignis et adiunget Latiis tua nomina fatis.”</TextUnit>
    <TextUnit id="10975" loc="16.132">sic uates, iuuenisque animum tam clara mouebant</TextUnit>
    <TextUnit id="10976" loc="16.133">monstra, nec a Poenis ulli uirtutis honores,</TextUnit>
    <TextUnit id="10977" loc="16.134">Hannibal ipse etiam iam iamque modestior armis.</TextUnit>
    <TextUnit id="10978" loc="16.135">Aurora obscuri tergebat nubila caeli</TextUnit>
    <TextUnit id="10979" loc="16.136">uixque Atlantiadum rubefecerat ora sororum:</TextUnit>
    <TextUnit id="10980" loc="16.137">tendit in Ausonios et adhuc hostilia castra.</TextUnit>
    <TextUnit id="10981" loc="16.138">atque, ubi se uallo intulerat, ductorque benigno</TextUnit>
    <TextUnit id="10982" loc="16.139">accepit Latius uultu, rex talibus infit:</TextUnit>
    <TextUnit id="10983" loc="16.140">Caelestum monita et sacrae responsa parentis</TextUnit>
    <TextUnit id="10984" loc="16.141">disque tua, o Rutulum rector, gratissima uirtus</TextUnit>
    <TextUnit id="10985" loc="16.142">auulsum Tyriis huc me duxere uolentem.</TextUnit>
    <TextUnit id="10986" loc="16.143">si tibi non segnes tua contra fulmina saepe</TextUnit>
    <TextUnit id="10987" loc="16.144">uisi stare sumus, dignam te, nate Tonantis,</TextUnit>
    <TextUnit id="10988" loc="16.145">adferimus dextram. nec nos aut uana subegit</TextUnit>
    <TextUnit id="10989" loc="16.146">incertae mentis leuitas et mobile pectus,</TextUnit>
    <TextUnit id="10990" loc="16.147">aut spes et laeti sectamur praemia Martis:</TextUnit>
    <TextUnit id="10991" loc="16.148">perfidiam fugio et periuram ab origine gentem.</TextUnit>
    <TextUnit id="10992" loc="16.149">tu, quando Herculeis finisti proelia metis,</TextUnit>
    <TextUnit id="10993" loc="16.150">nunc ipsam belli nobiscum inuade parentem.</TextUnit>
    <TextUnit id="10994" loc="16.151">ille tibi, qui iam gemino Laurentia lustro</TextUnit>
    <TextUnit id="10995" loc="16.152">possedit regna et scalas ad moenia Romae</TextUnit>
    <TextUnit id="10996" loc="16.153">admouet, in Libyam flammis ferroque trahendus.”</TextUnit>
    <TextUnit id="10997" loc="16.154">Sic Nomadum ductor. tunc dextra Scipio dextram</TextUnit>
    <TextUnit id="10998" loc="16.155">amplexus: Si pulchra tibi Mauorte uidetur,</TextUnit>
    <TextUnit id="10999" loc="16.156">pulchrior est gens nostra fide. dimitte bilinguis</TextUnit>
    <TextUnit id="11000" loc="16.157">ex animo socios. magna hinc te praemia clarae</TextUnit>
    <TextUnit id="11001" loc="16.158">uirtutis, Masinissa, manent, citiusque uel armis</TextUnit>
    <TextUnit id="11002" loc="16.159">quam gratae studio uincetur Scipio mentis.</TextUnit>
    <TextUnit id="11003" loc="16.160">cetera quae Libyam portari incendia suades,</TextUnit>
    <TextUnit id="11004" loc="16.161">expediet tempus. nec enim sunt talia rerum</TextUnit>
    <TextUnit id="11005" loc="16.162">non meditata mihi, et mentem Carthago fatigat.”</TextUnit>
    <TextUnit id="11006" loc="16.163">hinc iuueni dona insignem uelamine picto</TextUnit>
    <TextUnit id="11007" loc="16.164">dat chlamydem stratumque ostro, quem ceperat ipse</TextUnit>
    <TextUnit id="11008" loc="16.165">deiecto uictor Magone animique probarat,</TextUnit>
    <TextUnit id="11009" loc="16.166">cornipedem, tum, qua diuum libabat ad aras</TextUnit>
    <TextUnit id="11010" loc="16.167">Hasdrubal, ex auro pateram galeamque comantem.</TextUnit>
    <TextUnit id="11011" loc="16.168">exin firmato sociali foedere regis</TextUnit>
    <TextUnit id="11012" loc="16.169">uertendas agitat iam nunc Carthaginis arces.</TextUnit>
    <TextUnit id="11013" loc="16.170">Massylis regnator erat ditissimus oris</TextUnit>
    <TextUnit id="11014" loc="16.171">nec nudus uirtute Syphax, quem iura petebant</TextUnit>
    <TextUnit id="11015" loc="16.172">innumerae gentes extremaque litore Tethys.</TextUnit>
    <TextUnit id="11016" loc="16.173">multa uiro terra ac sonipes et belua, terror</TextUnit>
    <TextUnit id="11017" loc="16.174">bellorum, nec non Marti delecta iuuentus.</TextUnit>
    <TextUnit id="11018" loc="16.175">nec foret, aut ebore aut solido qui uinceret auro</TextUnit>
    <TextUnit id="11019" loc="16.176">Gaetulisue magis fucaret uellus aenis.</TextUnit>
    <TextUnit id="11020" loc="16.177">has adiungere opes auidus reputansque laborem,</TextUnit>
    <TextUnit id="11021" loc="16.178">si uertat rex ad Poenos, dare uela per altum</TextUnit>
    <TextUnit id="11022" loc="16.179">imperat atque animo iam tum Africa bella capessit.</TextUnit>
    <TextUnit id="11023" loc="16.180">uerum ubi peruentum, et portus tenuere carinae,</TextUnit>
    <TextUnit id="11024" loc="16.181">iam trepida fugiens per proxima litora puppe</TextUnit>
    <TextUnit id="11025" loc="16.182">Hasdrubal adflictis aderat noua foedera quaerens</TextUnit>
    <TextUnit id="11026" loc="16.183">rebus et ad Tyrios Massylia signa trahebat.</TextUnit>
    <TextUnit id="11027" loc="16.184">Audito pariter populorum in regna duorum</TextUnit>
    <TextUnit id="11028" loc="16.185">aduenisse duces, qui tota mole laborent</TextUnit>
    <TextUnit id="11029" loc="16.186">disceptentque armis terrarum uter imperet orbi,</TextUnit>
    <TextUnit id="11030" loc="16.187">celsus mente Syphax acciri in tecta benigne</TextUnit>
    <TextUnit id="11031" loc="16.188">imperat et tanto regni se tollit honore.</TextUnit>
    <TextUnit id="11032" loc="16.189">tum laetos uoluens oculos aduersa per ora,</TextUnit>
    <TextUnit id="11033" loc="16.190">sic Latium adfatur iuuenem ac prior incipit ultro:</TextUnit>
    <TextUnit id="11034" loc="16.191">Quam te, Dardanide pulcherrime, mente serena</TextUnit>
    <TextUnit id="11035" loc="16.192">accipio intueorque libens! quamque ora recordor</TextUnit>
    <TextUnit id="11036" loc="16.193">laetus Scipiadae! reuocat tua forma parentem.</TextUnit>
    <TextUnit id="11037" loc="16.194">nam repeto, Herculeas Erythia ad litora Gades</TextUnit>
    <TextUnit id="11038" loc="16.195">cum studio pelagi et spectandis aestibus undae</TextUnit>
    <TextUnit id="11039" loc="16.196">uenissem, magnos uicina ad flumina Baetis</TextUnit>
    <TextUnit id="11040" loc="16.197">ductores miro quodam me cernere amore.</TextUnit>
    <TextUnit id="11041" loc="16.198">tum mihi dona uiri praeda delecta tulere,</TextUnit>
    <TextUnit id="11042" loc="16.199">arma simul regnoque meo tum cognita primum</TextUnit>
    <TextUnit id="11043" loc="16.200">cornipedum frena atque arcus, quis cedere nostra</TextUnit>
    <TextUnit id="11044" loc="16.201">nunc norunt iacula, et ueteris tribuere magistros</TextUnit>
    <TextUnit id="11045" loc="16.202">militiae, qui dispersas sine lege cateruas</TextUnit>
    <TextUnit id="11046" loc="16.203">uestro formarent ritu ad certamina Martis.</TextUnit>
    <TextUnit id="11047" loc="16.204">ast ego, cum contra, nostris quae copia regnis,</TextUnit>
    <TextUnit id="11048" loc="16.205">nunc auri ferrem, niuei nunc munera dentis,</TextUnit>
    <TextUnit id="11049" loc="16.206">nil ualui precibus. solos sibi cepit uterque,</TextUnit>
    <TextUnit id="11050" loc="16.207">quos cohibebat ebur uaginae sectilis, enses.</TextUnit>
    <TextUnit id="11051" loc="16.208">quare, age, laetus haue nostros intrare penatis</TextUnit>
    <TextUnit id="11052" loc="16.209">ac, mea quando adfert Libycum fortuna per undas</TextUnit>
    <TextUnit id="11053" loc="16.210">ductorem, facili, quae dicam, percipe mente.</TextUnit>
    <TextUnit id="11054" loc="16.211">et uos, qui Tyriae regitis Carthaginis arces,</TextUnit>
    <TextUnit id="11055" loc="16.212">Hasdrubal, huc aures, huc quaeso aduertite sensus.</TextUnit>
    <TextUnit id="11056" loc="16.213">quanta per Ausonios populos torrentibus armis</TextUnit>
    <TextUnit id="11057" loc="16.214">tempestas ruat et Latio suprema minetur,</TextUnit>
    <TextUnit id="11058" loc="16.215">utque bibant Tyrium bis quinos saeua per annos</TextUnit>
    <TextUnit id="11059" loc="16.216">Sicana nunc tellus, nunc litora Hibera cruorem,</TextUnit>
    <TextUnit id="11060" loc="16.217">cui nescire licet? quin ergo tristia tandem</TextUnit>
    <TextUnit id="11061" loc="16.218">considunt bella, et deponitis arma uolentes?</TextUnit>
    <TextUnit id="11062" loc="16.219">tu Libya, tu te Ausonia cohibere memento.</TextUnit>
    <TextUnit id="11063" loc="16.220">haud deformis erit uobis ad foedera uersis</TextUnit>
    <TextUnit id="11064" loc="16.221">pacator mediusque Syphax.” subiungere plura</TextUnit>
    <TextUnit id="11065" loc="16.222">non passus, gentis morem arbitriumque senatus</TextUnit>
    <TextUnit id="11066" loc="16.223">Scipio demonstrat, uanique absistere coepti</TextUnit>
    <TextUnit id="11067" loc="16.224">spe iubet et patres docet haec expendere solos.</TextUnit>
    <TextUnit id="11068" loc="16.225">suadendi modus hic, quodque est de parte diei</TextUnit>
    <TextUnit id="11069" loc="16.226">exacti super ad mensas et pocula uertunt,</TextUnit>
    <TextUnit id="11070" loc="16.227">atque, epulis postquam finis, dant corpora somno</TextUnit>
    <TextUnit id="11071" loc="16.228">et dura in noctem curarum uincula soluunt.</TextUnit>
    <TextUnit id="11072" loc="16.229">Iamque nouum terris pariebat limine primo</TextUnit>
    <TextUnit id="11073" loc="16.230">egrediens Aurora diem, stabulisque subibant</TextUnit>
    <TextUnit id="11074" loc="16.231">ad iuga solis equi, necdum ipse ascenderat axem,</TextUnit>
    <TextUnit id="11075" loc="16.232">sed prorupturis rutilabant aequora flammis:</TextUnit>
    <TextUnit id="11076" loc="16.233">exigit e stratis corpus uultuque sereno</TextUnit>
    <TextUnit id="11077" loc="16.234">Scipio contendit Massyli ad limina regis.</TextUnit>
    <TextUnit id="11078" loc="16.235">illi mos patrius fetus nutrire leonum</TextUnit>
    <TextUnit id="11079" loc="16.236">et catulis rabiem atque iras expellere alendo.</TextUnit>
    <TextUnit id="11080" loc="16.237">tum quoque fulua manu mulcebat colla iubasque</TextUnit>
    <TextUnit id="11081" loc="16.238">et fera tractabat ludentum interritus ora.</TextUnit>
    <TextUnit id="11082" loc="16.239">Dardanium postquam ductorem accepit adesse,</TextUnit>
    <TextUnit id="11083" loc="16.240">induitur chlamydem, regnique insigne uetusti</TextUnit>
    <TextUnit id="11084" loc="16.241">gestat laeua decus. cinguntur tempora uitta</TextUnit>
    <TextUnit id="11085" loc="16.242">albente, ac lateri de more adstringitur ensis.</TextUnit>
    <TextUnit id="11086" loc="16.243">hinc in tecta uocat, secretisque aedibus hospes</TextUnit>
    <TextUnit id="11087" loc="16.244">sceptrifero cum rege pari sub honore residunt.</TextUnit>
    <TextUnit id="11088" loc="16.245">Tum prior his infit terrae pacator Hiberae:</TextUnit>
    <TextUnit id="11089" loc="16.246">Prima mihi, domitis Pyrenes gentibus, ire</TextUnit>
    <TextUnit id="11090" loc="16.247">ad tua regna fuit properantem et maxima cura,</TextUnit>
    <TextUnit id="11091" loc="16.248">o sceptri uenerande Syphax. nec me aequore saeuus</TextUnit>
    <TextUnit id="11092" loc="16.249">tardauit medio pontus. non ardua regnis</TextUnit>
    <TextUnit id="11093" loc="16.250">quaesumus aut inhonora tuis: coniunge Latinis</TextUnit>
    <TextUnit id="11094" loc="16.251">unanimum pectus sociusque accede secundis.</TextUnit>
    <TextUnit id="11095" loc="16.252">non tibi Massylae gentes extentaque tellus</TextUnit>
    <TextUnit id="11096" loc="16.253">Syrtibus et latis proauita potentia campis</TextUnit>
    <TextUnit id="11097" loc="16.254">amplius attulerint decoris, quam Romula uirtus</TextUnit>
    <TextUnit id="11098" loc="16.255">certa iuncta fide et populi Laurentis honores.</TextUnit>
    <TextUnit id="11099" loc="16.256">cetera quid referam? non ullus scilicet ulli</TextUnit>
    <TextUnit id="11100" loc="16.257">aecus caelicolum, qui Dardana laeserit arma.”</TextUnit>
    <TextUnit id="11101" loc="16.258">Audiuit laeto Massylus et adnuit ore</TextUnit>
    <TextUnit id="11102" loc="16.259">complexusque uirum Firmemus prospera” dixit</TextUnit>
    <TextUnit id="11103" loc="16.260">omina, nec uotis superi concordibus absint,</TextUnit>
    <TextUnit id="11104" loc="16.261">cornigerumque Iouem Tarpeiumque ore uocemus.”</TextUnit>
    <TextUnit id="11105" loc="16.262">et simul extructis caespes surrexerat aris</TextUnit>
    <TextUnit id="11106" loc="16.263">uictimaque admotae stabat subiecta bipenni,</TextUnit>
    <TextUnit id="11107" loc="16.264">cum subito abruptis fugiens altaria taurus</TextUnit>
    <TextUnit id="11108" loc="16.265">exiluit uinclis mugituque excita late</TextUnit>
    <TextUnit id="11109" loc="16.266">impleuit tecta et fremitu suspiria rauco</TextUnit>
    <TextUnit id="11110" loc="16.267">congeminans trepida terrorem sparsit in aula.</TextUnit>
    <TextUnit id="11111" loc="16.268">uittaque, maiorum decoramen, fronte sine ullo</TextUnit>
    <TextUnit id="11112" loc="16.269">delapsa attactu nudauit tempora regis.</TextUnit>
    <TextUnit id="11113" loc="16.270">talia caelicolae casuro tristia regno</TextUnit>
    <TextUnit id="11114" loc="16.271">signa dabant, saeuique aderant grauia omina fati.</TextUnit>
    <TextUnit id="11115" loc="16.272">hunc fractum bello regem solioque reuulsum,</TextUnit>
    <TextUnit id="11116" loc="16.273">tempus erit, cum ducet agens ad templa Tonantis</TextUnit>
    <TextUnit id="11117" loc="16.274">qui tunc orabat socialia foedera supplex.</TextUnit>
    <TextUnit id="11118" loc="16.275">his actis repetit portum puppesque secundo</TextUnit>
    <TextUnit id="11119" loc="16.276">dat uento et notis reddit se Scipio terris.</TextUnit>
    <TextUnit id="11120" loc="16.277">Concurrere auidae gentes, uariosque subacta</TextUnit>
    <TextUnit id="11121" loc="16.278">Pyrene misit populos. mens omnibus una:</TextUnit>
    <TextUnit id="11122" loc="16.279">concordes regem appellant regemque salutant.</TextUnit>
    <TextUnit id="11123" loc="16.280">scilicet hunc summum norunt uirtutis honorem.</TextUnit>
    <TextUnit id="11124" loc="16.281">sed, postquam miti reiecit munera uultu,</TextUnit>
    <TextUnit id="11125" loc="16.282">Ausonio non digna uiro, patriosque uicissim</TextUnit>
    <TextUnit id="11126" loc="16.283">edocuit ritus et Romam nomina regum</TextUnit>
    <TextUnit id="11127" loc="16.284">monstrauit nescire pati, tum uersus in unam,</TextUnit>
    <TextUnit id="11128" loc="16.285">quae restat, curam, nullo super hoste relicto,</TextUnit>
    <TextUnit id="11129" loc="16.286">et Latios simul et uulgum Baetisque Tagique</TextUnit>
    <TextUnit id="11130" loc="16.287">conuocat ac medio in coetu sic deinde profatur</TextUnit>
    <TextUnit id="11131" loc="16.288">Quando ita caelicolum nobis propensa uoluntas</TextUnit>
    <TextUnit id="11132" loc="16.289">adnuit, extremo Libys ut deiectus ab orbe</TextUnit>
    <TextUnit id="11133" loc="16.290">aut his occideret campis, aut axe relicto</TextUnit>
    <TextUnit id="11134" loc="16.291">Hesperio patrias exul lustraret harenas:</TextUnit>
    <TextUnit id="11135" loc="16.292">iam uestra tumulos terra celebrare meorum</TextUnit>
    <TextUnit id="11136" loc="16.293">est animus pacemque dare exposcentibus umbris.</TextUnit>
    <TextUnit id="11137" loc="16.294">mente fauete pari atque aures aduertite uestras.</TextUnit>
    <TextUnit id="11138" loc="16.295">septima cum solis renouabitur orbita caelo,</TextUnit>
    <TextUnit id="11139" loc="16.296">quique armis ferroque ualent, quique arte regendi</TextUnit>
    <TextUnit id="11140" loc="16.297">quadriiugos pollent currus, quis uincere planta</TextUnit>
    <TextUnit id="11141" loc="16.298">spes est, et studium iaculis impellere uentos,</TextUnit>
    <TextUnit id="11142" loc="16.299">adsint ac pulchrae certent de laude coronae.</TextUnit>
    <TextUnit id="11143" loc="16.300">praemia digna dabo, e Tyria spolia incluta praeda,</TextUnit>
    <TextUnit id="11144" loc="16.301">nec quisquam nostri discedet muneris expers.”</TextUnit>
    <TextUnit id="11145" loc="16.302">sic donis uulgum laudumque cupidine flammat.</TextUnit>
    <TextUnit id="11146" loc="16.303">Iamque dies praedicta aderat, coetuque sonabat</TextUnit>
    <TextUnit id="11147" loc="16.304">innumero campus, simulatasque ordine iusto</TextUnit>
    <TextUnit id="11148" loc="16.305">exequias rector lacrimis ducebat obortis.</TextUnit>
    <TextUnit id="11149" loc="16.306">omnis Hiber, omnis Latio sub nomine miles</TextUnit>
    <TextUnit id="11150" loc="16.307">dona ferunt tumulisque super flagrantibus addunt.</TextUnit>
    <TextUnit id="11151" loc="16.308">ipse, tenens nunc lacte, sacro nunc plena Lyaeo</TextUnit>
    <TextUnit id="11152" loc="16.309">pocula, odoriferis aspergit floribus aras.</TextUnit>
    <TextUnit id="11153" loc="16.310">tum manis uocat excitos laudesque uirorum</TextUnit>
    <TextUnit id="11154" loc="16.311">cum fletu canit et ueneratur facta iacentum.</TextUnit>
    <TextUnit id="11155" loc="16.312">Inde refert sese circo et certamina prima</TextUnit>
    <TextUnit id="11156" loc="16.313">incohat ac rapidos cursus proponit equorum.</TextUnit>
    <TextUnit id="11157" loc="16.314">fluctuat aequoreo fremitu rabieque fauentum,</TextUnit>
    <TextUnit id="11158" loc="16.315">carceribus nondum reseratis, mobile uulgus</TextUnit>
    <TextUnit id="11159" loc="16.316">atque fores oculis et limina seruat equorum.</TextUnit>
    <TextUnit id="11160" loc="16.317">iamque, ubi prolato sonuere repagula signo</TextUnit>
    <TextUnit id="11161" loc="16.318">et toto prima emicuit uix ungula cornu,</TextUnit>
    <TextUnit id="11162" loc="16.319">tollitur in caelum furiali turbine clamor,</TextUnit>
    <TextUnit id="11163" loc="16.320">pronique ac similes certantibus ore secuntur</TextUnit>
    <TextUnit id="11164" loc="16.321">quisque suos currus magnaque uolantibus idem</TextUnit>
    <TextUnit id="11165" loc="16.322">uoce locuntur equis. quatitur certamine circus</TextUnit>
    <TextUnit id="11166" loc="16.323">spectantum, ac nulli mentem non abstulit ardor:</TextUnit>
    <TextUnit id="11167" loc="16.324">instant praeceptis et equos clamore gubernant.</TextUnit>
    <TextUnit id="11168" loc="16.325">fuluus, harenosa surgens tellure, sub auras</TextUnit>
    <TextUnit id="11169" loc="16.326">erigitur globus atque operit caligine densa</TextUnit>
    <TextUnit id="11170" loc="16.327">cornipedumque uias aurigarumque labores.</TextUnit>
    <TextUnit id="11171" loc="16.328">hic studio furit acris equi, furit ille magistri.</TextUnit>
    <TextUnit id="11172" loc="16.329">hos patriae fauor, hos accendit nobile nomen</TextUnit>
    <TextUnit id="11173" loc="16.330">antiqui stabuli. sunt quos spes grata fatiget</TextUnit>
    <TextUnit id="11174" loc="16.331">et noua ferre iugum ceruix. sunt, cruda senectus</TextUnit>
    <TextUnit id="11175" loc="16.332">quos iuuet et longo sonipes spectatus in aeuo.</TextUnit>
    <TextUnit id="11176" loc="16.333">Euolat ante omnis rapidoque per aera curru</TextUnit>
    <TextUnit id="11177" loc="16.334">Callaicus Lampon fugit atque ingentia tranat</TextUnit>
    <TextUnit id="11178" loc="16.335">exultans spatia et uentos post terga relinquit.</TextUnit>
    <TextUnit id="11179" loc="16.336">conclamant plausuque fremunt uotique peractam</TextUnit>
    <TextUnit id="11180" loc="16.337">maiorem credunt praerepto limite partem.</TextUnit>
    <TextUnit id="11181" loc="16.338">at, quis interior cura et prudentia circi</TextUnit>
    <TextUnit id="11182" loc="16.339">altior, effusas primo certamine uires</TextUnit>
    <TextUnit id="11183" loc="16.340">damnare et cassis longe increpitare querelis</TextUnit>
    <TextUnit id="11184" loc="16.341">indispensato lassantem corpora nisu:</TextUnit>
    <TextUnit id="11185" loc="16.342">Quo nimius, quo, Cyrne, ruis?” (nam Cyrnus agebat)</TextUnit>
    <TextUnit id="11186" loc="16.343">uerbera dimitte et reuoca moderatus habenas.”</TextUnit>
    <TextUnit id="11187" loc="16.344">heu surdas aures! fertur securus equorum</TextUnit>
    <TextUnit id="11188" loc="16.345">nec meminit, quantum campi decurrere restet.</TextUnit>
    <TextUnit id="11189" loc="16.346">Proximus, a primo distans, quantum aequore currus</TextUnit>
    <TextUnit id="11190" loc="16.347">occupat ipse, loci tantum, sed proximus ibat</TextUnit>
    <TextUnit id="11191" loc="16.348">Astur Panchates: patrium frons alba nitebat</TextUnit>
    <TextUnit id="11192" loc="16.349">insigne et patrio pes omnis concolor albo.</TextUnit>
    <TextUnit id="11193" loc="16.350">ingentes animi, membra haud procera decusque</TextUnit>
    <TextUnit id="11194" loc="16.351">corporis exiguum, sed tum sibi fecerat alas</TextUnit>
    <TextUnit id="11195" loc="16.352">concitus atque ibat campo indignatus habenas:</TextUnit>
    <TextUnit id="11196" loc="16.353">crescere sublimem atque augeri membra putares.</TextUnit>
    <TextUnit id="11197" loc="16.354">Cinyphio rector cocco radiabat Hiberus.</TextUnit>
    <TextUnit id="11198" loc="16.355">Tertius aequata currebat fronte Peloro</TextUnit>
    <TextUnit id="11199" loc="16.356">Caucasus. ipse asper, nec qui ceruicis amaret</TextUnit>
    <TextUnit id="11200" loc="16.357">adplausae blandos sonitus clausumque cruento</TextUnit>
    <TextUnit id="11201" loc="16.358">spumeus admorsu gauderet mandere ferrum.</TextUnit>
    <TextUnit id="11202" loc="16.359">at docilis freni et melior parere Pelorus</TextUnit>
    <TextUnit id="11203" loc="16.360">non umquam effusum sinuabat deuius axem,</TextUnit>
    <TextUnit id="11204" loc="16.361">sed laeuo interior stringebat tramite metam,</TextUnit>
    <TextUnit id="11205" loc="16.362">insignis multa ceruice et plurimus idem</TextUnit>
    <TextUnit id="11206" loc="16.363">ludentis per colla iubae. mirabile dictu,</TextUnit>
    <TextUnit id="11207" loc="16.364">nullus erat pater: ad Zephyri noua flamina campis</TextUnit>
    <TextUnit id="11208" loc="16.365">Vettonum eductum genetrix effuderat Harpe.</TextUnit>
    <TextUnit id="11209" loc="16.366">nobilis hunc Durius stimulabat in aequore currum,</TextUnit>
    <TextUnit id="11210" loc="16.367">Caucasus antiquo fidebat Atlante magistro.</TextUnit>
    <TextUnit id="11211" loc="16.368">ipsum Aetola, uago Diomedi condita, Tyde</TextUnit>
    <TextUnit id="11212" loc="16.369">miserat: exceptum Troiana ab origine equorum</TextUnit>
    <TextUnit id="11213" loc="16.370">tradebant, quos Aeneae Simoentos ad undas</TextUnit>
    <TextUnit id="11214" loc="16.371">uictor Tydides magnis abduxerat ausis.</TextUnit>
    <TextUnit id="11215" loc="16.372">iamque fere medium euecti certamine campum</TextUnit>
    <TextUnit id="11216" loc="16.373">in spatio addebant, nisusque adprendere primos</TextUnit>
    <TextUnit id="11217" loc="16.374">Panchates animosus equos super altior ire</TextUnit>
    <TextUnit id="11218" loc="16.375">et praecedentem iam iamque ascendere currum</TextUnit>
    <TextUnit id="11219" loc="16.376">pone uidebatur, curuatisque ungula prima</TextUnit>
    <TextUnit id="11220" loc="16.377">Callaicum quatiens pulsabat calcibus axem.</TextUnit>
    <TextUnit id="11221" loc="16.378">At postremus Atlas, sed non et segnior ibat</TextUnit>
    <TextUnit id="11222" loc="16.379">postremo Durio: pacis de more putares</TextUnit>
    <TextUnit id="11223" loc="16.380">aequata fronte et concordi currere freno.</TextUnit>
    <TextUnit id="11224" loc="16.381">sensit ut exhaustas, qui proximus ibat, Hiberus</TextUnit>
    <TextUnit id="11225" loc="16.382">Callaicas Cyrni uires, nec ut ante salire</TextUnit>
    <TextUnit id="11226" loc="16.383">praecipitem currum, et fumantis uerbere cogi</TextUnit>
    <TextUnit id="11227" loc="16.384">adsiduo uiolenter equos, ceu monte procella</TextUnit>
    <TextUnit id="11228" loc="16.385">cum subita ex alto ruit, usque ad colla repente</TextUnit>
    <TextUnit id="11229" loc="16.386">cornipedum protentus et in capita ardua pendens</TextUnit>
    <TextUnit id="11230" loc="16.387">concitat ardentem, quod ferret lora secundus,</TextUnit>
    <TextUnit id="11231" loc="16.388">Panchatem uocesque addit cum uerbere mixtas:</TextUnit>
    <TextUnit id="11232" loc="16.389">Tene, Astur, certante feret quisquam aequore palmam</TextUnit>
    <TextUnit id="11233" loc="16.390">erepto? consurge, uola, perlabere campum</TextUnit>
    <TextUnit id="11234" loc="16.391">adsuetis uelox pennis. decrescit anhelo</TextUnit>
    <TextUnit id="11235" loc="16.392">pectore consumptus Lampon, nec restat hianti,</TextUnit>
    <TextUnit id="11236" loc="16.393">quem ferat ad metas, iam spiritus.” haec ubi dicta,</TextUnit>
    <TextUnit id="11237" loc="16.394">tollit se sonipes, ceu tunc e carcere primo</TextUnit>
    <TextUnit id="11238" loc="16.395">corriperet spatium, et nitentem opponere curuos</TextUnit>
    <TextUnit id="11239" loc="16.396">aut aequare gradus Cyrnum post terga relinquit.</TextUnit>
    <TextUnit id="11240" loc="16.397">confremit et caelum et percussus uocibus altis</TextUnit>
    <TextUnit id="11241" loc="16.398">spectantum circus. fertur sublime per auras</TextUnit>
    <TextUnit id="11242" loc="16.399">altius attollens ceruicem uictor ouantem</TextUnit>
    <TextUnit id="11243" loc="16.400">Panchates sociosque trahit prior ipse iugalis.</TextUnit>
    <TextUnit id="11244" loc="16.401">At postremus Atlas, Durius postremus in orbem</TextUnit>
    <TextUnit id="11245" loc="16.402">exercent artis: laeuos nunc adpetit ille</TextUnit>
    <TextUnit id="11246" loc="16.403">conatus, nunc ille premit certatque subire</TextUnit>
    <TextUnit id="11247" loc="16.404">dexter, et alterni nequiquam fallere temptant:</TextUnit>
    <TextUnit id="11248" loc="16.405">donec confisus primaeuae flore iuuentae</TextUnit>
    <TextUnit id="11249" loc="16.406">oblicum Durius conuersis pronus habenis</TextUnit>
    <TextUnit id="11250" loc="16.407">opposuit currum atque euersum propulit axem</TextUnit>
    <TextUnit id="11251" loc="16.408">Atlantis senio inualidi, sed iusta querentis:</TextUnit>
    <TextUnit id="11252" loc="16.409">Quo ruis? aut quinam hic rabidi certaminis est mos?</TextUnit>
    <TextUnit id="11253" loc="16.410">et nobis et equis letum commune laboras.”</TextUnit>
    <TextUnit id="11254" loc="16.411">dumque ea proclamat, perfracto uoluitur axe</TextUnit>
    <TextUnit id="11255" loc="16.412">cernuus, ac pariter fusi, miserabile, campo</TextUnit>
    <TextUnit id="11256" loc="16.413">discordes sternuntur equi. quatit aequore aperto</TextUnit>
    <TextUnit id="11257" loc="16.414">lora suis uictor, mediaque Pelorus harena</TextUnit>
    <TextUnit id="11258" loc="16.415">surgere nitentem fugiens Atlanta reliquit.</TextUnit>
    <TextUnit id="11259" loc="16.416">nec longum Cyrni defessos prendere currus.</TextUnit>
    <TextUnit id="11260" loc="16.417">hunc quoque cunctantem et sero moderamina equorum</TextUnit>
    <TextUnit id="11261" loc="16.418">discentem rapido praeteruolat incitus axe.</TextUnit>
    <TextUnit id="11262" loc="16.419">impellit currum clamor uocesque fauentum,</TextUnit>
    <TextUnit id="11263" loc="16.420">iamque etiam dorso atque umeris trepidantis Hiberi</TextUnit>
    <TextUnit id="11264" loc="16.421">ora superposuit sonipes, flatusque uapore</TextUnit>
    <TextUnit id="11265" loc="16.422">terga premi et spumis auriga calescere sentit.</TextUnit>
    <TextUnit id="11266" loc="16.423">incubuit campo Durius misitque citatos</TextUnit>
    <TextUnit id="11267" loc="16.424">uerbere quadrupedes, nec frustra: aequare uidetur,</TextUnit>
    <TextUnit id="11268" loc="16.425">aut etiam aequauit iuga praecedentia dexter.</TextUnit>
    <TextUnit id="11269" loc="16.426">attonitus tum spe tanta: Genitore, Pelore,</TextUnit>
    <TextUnit id="11270" loc="16.427">te Zephyro eductum nunc nunc ostendere tempus.</TextUnit>
    <TextUnit id="11271" loc="16.428">discant, qui pecudum ducunt ab origine nomen,</TextUnit>
    <TextUnit id="11272" loc="16.429">quantum diuini praecellat seminis ortus.</TextUnit>
    <TextUnit id="11273" loc="16.430">uictor dona dabis statuesque altaria patri.”</TextUnit>
    <TextUnit id="11274" loc="16.431">et, ni successu nimio laetoque pauore</TextUnit>
    <TextUnit id="11275" loc="16.432">proditus elapso foret inter uerba flagello,</TextUnit>
    <TextUnit id="11276" loc="16.433">forsan sacrasset Zephyro, quas uouerat, aras.</TextUnit>
    <TextUnit id="11277" loc="16.434">tum uero infelix, ueluti delapsa corona</TextUnit>
    <TextUnit id="11278" loc="16.435">uictoris capiti foret, in se uersus ab ira</TextUnit>
    <TextUnit id="11279" loc="16.436">auratam medio discindit pectore uestem,</TextUnit>
    <TextUnit id="11280" loc="16.437">ac lacrimae simul et questus ad sidera fusi.</TextUnit>
    <TextUnit id="11281" loc="16.438">nec iam subducto parebat uerbere currus.</TextUnit>
    <TextUnit id="11282" loc="16.439">pro stimulis dorso quatiuntur inania lora.</TextUnit>
    <TextUnit id="11283" loc="16.440">Interea metis certus iam laudis agebat</TextUnit>
    <TextUnit id="11284" loc="16.441">sese Panchates et praemia prima petebat</TextUnit>
    <TextUnit id="11285" loc="16.442">arduus. effusas lenis per colla, per armos</TextUnit>
    <TextUnit id="11286" loc="16.443">uentilat aura iubas, tum mollia crura superbi</TextUnit>
    <TextUnit id="11287" loc="16.444">attollens gressus magno clamore triumphat.</TextUnit>
    <TextUnit id="11288" loc="16.445">par donum solido argento caelata bipennis</TextUnit>
    <TextUnit id="11289" loc="16.446">omnibus, at uario distantia cetera honore.</TextUnit>
    <TextUnit id="11290" loc="16.447">primus ecum uolucrem, Massyli munera regis</TextUnit>
    <TextUnit id="11291" loc="16.448">haud spernenda, tulit. tulit hinc uirtute secundus</TextUnit>
    <TextUnit id="11292" loc="16.449">e Tyria, quae multa iacet, duo pocula, praeda,</TextUnit>
    <TextUnit id="11293" loc="16.450">aurifero perfusa Tago. uillosa leonis</TextUnit>
    <TextUnit id="11294" loc="16.451">terga feri et cristis horrens Sidonia cassis</TextUnit>
    <TextUnit id="11295" loc="16.452">tertius inde honor est. postremo munere Atlantem,</TextUnit>
    <TextUnit id="11296" loc="16.453">quamuis perfracto senior subsederat axe,</TextUnit>
    <TextUnit id="11297" loc="16.454">accitum donat ductor, miseratus et aeuum</TextUnit>
    <TextUnit id="11298" loc="16.455">et sortem casus. famulus florente iuuenta</TextUnit>
    <TextUnit id="11299" loc="16.456">huic datur, adiuncto gentilis honore galeri.</TextUnit>
    <TextUnit id="11300" loc="16.457">His actis ductor laeta ad certamina plantae</TextUnit>
    <TextUnit id="11301" loc="16.458">inuitat positisque accendit pectora donis:</TextUnit>
    <TextUnit id="11302" loc="16.459">Hanc primus galeam (hac acies terrebat Hiberas</TextUnit>
    <TextUnit id="11303" loc="16.460">Hasdrubal), hunc ensem, cui proxima gloria cursus,</TextUnit>
    <TextUnit id="11304" loc="16.461">accipiet: caeso pater hunc detraxit Hyempsae.</TextUnit>
    <TextUnit id="11305" loc="16.462">tertius extremam tauro solabere palmam.</TextUnit>
    <TextUnit id="11306" loc="16.463">cetera contenti discedent turba duobus</TextUnit>
    <TextUnit id="11307" loc="16.464">quisque ferox iaculis, quae dat gentile metallum.”</TextUnit>
    <TextUnit id="11308" loc="16.465">Fulgentes pueri Tartessos et Hesperos ora</TextUnit>
    <TextUnit id="11309" loc="16.466">ostendere simul uulgi clamore secundo.</TextUnit>
    <TextUnit id="11310" loc="16.467">hos Tyria misere domo patria inclita Gades.</TextUnit>
    <TextUnit id="11311" loc="16.468">mox subit aspersus prima lanugine malas</TextUnit>
    <TextUnit id="11312" loc="16.469">Baeticus: hoc dederat puero cognomen ab amne</TextUnit>
    <TextUnit id="11313" loc="16.470">Corduba et haud paruo certamina laeta fouebat.</TextUnit>
    <TextUnit id="11314" loc="16.471">inde comam rutilus, sed cum fulgore niuali</TextUnit>
    <TextUnit id="11315" loc="16.472">corporis, impleuit caueam clamoribus omnem</TextUnit>
    <TextUnit id="11316" loc="16.473">Eurytus: excelso nutritum colle crearat</TextUnit>
    <TextUnit id="11317" loc="16.474">Saetabis, atque aderant trepidi pietate parentes.</TextUnit>
    <TextUnit id="11318" loc="16.475">tum Lamus et Sicoris, proles bellacis Ilerdae,</TextUnit>
    <TextUnit id="11319" loc="16.476">et Theron, potator aquae, sub nomine Lethes</TextUnit>
    <TextUnit id="11320" loc="16.477">quae fluit immemori perstringens gurgite ripas.</TextUnit>
    <TextUnit id="11321" loc="16.478">Qui postquam arrecti plantis et pectora proni</TextUnit>
    <TextUnit id="11322" loc="16.479">pulsantesque aestu laudum exultantia corda</TextUnit>
    <TextUnit id="11323" loc="16.480">accepere tuba spatium, exiluere per auras</TextUnit>
    <TextUnit id="11324" loc="16.481">ocius effusis neruo exturbante sagittis.</TextUnit>
    <TextUnit id="11325" loc="16.482">diuersa et studia et clamor, pendentque fauentes</TextUnit>
    <TextUnit id="11326" loc="16.483">unguibus atque suos, ut cuique est gratia, anheli</TextUnit>
    <TextUnit id="11327" loc="16.484">nomine quemque cient. grex inclitus aequore fertur</TextUnit>
    <TextUnit id="11328" loc="16.485">nullaque tramissa uestigia signat harena,</TextUnit>
    <TextUnit id="11329" loc="16.486">omnes primaeui flauentiaque ora decori,</TextUnit>
    <TextUnit id="11330" loc="16.487">omnes ire leues atque omnes uincere digni.</TextUnit>
    <TextUnit id="11331" loc="16.488">Extulit incumbens medio iam limite gressum</TextUnit>
    <TextUnit id="11332" loc="16.489">Eurytus et primus breuibus, sed primus, abibat</TextUnit>
    <TextUnit id="11333" loc="16.490">praecedens spatiis. instat non segnius acer</TextUnit>
    <TextUnit id="11334" loc="16.491">Hesperos ac prima stringit uestigia planta</TextUnit>
    <TextUnit id="11335" loc="16.492">praegressae calcis. satis est huic esse priori,</TextUnit>
    <TextUnit id="11336" loc="16.493">huic sperare sat est fieri se posse priorem.</TextUnit>
    <TextUnit id="11337" loc="16.494">acrius hoc tendunt gressus animique uigore</TextUnit>
    <TextUnit id="11338" loc="16.495">corpora agunt. auget pueris labor ipse decorem.</TextUnit>
    <TextUnit id="11339" loc="16.496">ecce leui nisu postremoque agmine currens,</TextUnit>
    <TextUnit id="11340" loc="16.497">postquam sat uisus sibi concepisse uigoris,</TextUnit>
    <TextUnit id="11341" loc="16.498">celsus inexhaustas effundit turbine uires</TextUnit>
    <TextUnit id="11342" loc="16.499">non expectato subitusque erumpit et auras</TextUnit>
    <TextUnit id="11343" loc="16.500">praeuehitur Theron: credas Cyllenida plantam</TextUnit>
    <TextUnit id="11344" loc="16.501">aetherio nexis cursu talaribus ire.</TextUnit>
    <TextUnit id="11345" loc="16.502">iamque hos iamque illos, populo mirante, relinquit</TextUnit>
    <TextUnit id="11346" loc="16.503">et, modo postremus, nunc ordine tertia palma,</TextUnit>
    <TextUnit id="11347" loc="16.504">Hesperon infestat sua per uestigia pressum.</TextUnit>
    <TextUnit id="11348" loc="16.505">nec iam, quem sequitur tantum, sed prima coronae</TextUnit>
    <TextUnit id="11349" loc="16.506">spes trepidat tantis uenientibus Eurytus alis.</TextUnit>
    <TextUnit id="11350" loc="16.507">quartus sorte loci, sed, si tres ordine seruent</TextUnit>
    <TextUnit id="11351" loc="16.508">inceptos cursus, nequiquam uana laborans,</TextUnit>
    <TextUnit id="11352" loc="16.509">Tartessos fratrem medio Therone premebat.</TextUnit>
    <TextUnit id="11353" loc="16.510">nec patiens ultra tollit sese aequore Theron</TextUnit>
    <TextUnit id="11354" loc="16.511">igneus et plenum praeteruolat Hesperon irae.</TextUnit>
    <TextUnit id="11355" loc="16.512">unus erat super, et metae propioribus aegros</TextUnit>
    <TextUnit id="11356" loc="16.513">urebat finis stimulis; quascumque reliquit</TextUnit>
    <TextUnit id="11357" loc="16.514">hinc labor, hinc penetrans pauor in praecordia uires,</TextUnit>
    <TextUnit id="11358" loc="16.515">dum sperare licet, breuia ad conamina uterque</TextUnit>
    <TextUnit id="11359" loc="16.516">aduocat: aequantur cursus, pariterque ruebant.</TextUnit>
    <TextUnit id="11360" loc="16.517">et forsan gemina meruissent praemia palma,</TextUnit>
    <TextUnit id="11361" loc="16.518">peruecti simul ad metas, ni, terga secutus</TextUnit>
    <TextUnit id="11362" loc="16.519">Theronis, fusam late per lactea colla</TextUnit>
    <TextUnit id="11363" loc="16.520">Hesperos ingenti tenuisset saeuus ab ira</TextUnit>
    <TextUnit id="11364" loc="16.521">traxissetque comam. tardato laetus ouansque</TextUnit>
    <TextUnit id="11365" loc="16.522">Eurytus euadit iuuene atque ad praemia uictor</TextUnit>
    <TextUnit id="11366" loc="16.523">emicat et galeae fert donum insigne coruscae.</TextUnit>
    <TextUnit id="11367" loc="16.524">cetera promisso donata est munere pubes</TextUnit>
    <TextUnit id="11368" loc="16.525">intonsasque comas uiridi redimita corona</TextUnit>
    <TextUnit id="11369" loc="16.526">bina tulit patrio quatiens hastilia ferro.</TextUnit>
    <TextUnit id="11370" loc="16.527">Hinc grauiora uirum certamina, comminus ensis</TextUnit>
    <TextUnit id="11371" loc="16.528">destrictus bellique feri simulacra cientur.</TextUnit>
    <TextUnit id="11372" loc="16.529">nec, quos culpa tulit, quos crimina noxia uitae,</TextUnit>
    <TextUnit id="11373" loc="16.530">sed uirtus animusque ferox ad laudis amorem,</TextUnit>
    <TextUnit id="11374" loc="16.531">hi creuere pares ferro; spectacula digna</TextUnit>
    <TextUnit id="11375" loc="16.532">Martigena uulgo suetique laboris imago.</TextUnit>
    <TextUnit id="11376" loc="16.533">hos inter gemini (quid iam non regibus ausum?</TextUnit>
    <TextUnit id="11377" loc="16.534">aut quod iam regni restat scelus?) impia circo</TextUnit>
    <TextUnit id="11378" loc="16.535">innumero fratres, cauea damnante furorem,</TextUnit>
    <TextUnit id="11379" loc="16.536">pro sceptro armatis inierunt proelia dextris.</TextUnit>
    <TextUnit id="11380" loc="16.537">is genti mos dirus erat, patriumque petebant</TextUnit>
    <TextUnit id="11381" loc="16.538">orbati solium lucis discrimine fratres.</TextUnit>
    <TextUnit id="11382" loc="16.539">concurrere animis, quantis confligere par est</TextUnit>
    <TextUnit id="11383" loc="16.540">quos regni furor exagitat, multoque cruore</TextUnit>
    <TextUnit id="11384" loc="16.541">exsatiata simul portantes corda sub umbras</TextUnit>
    <TextUnit id="11385" loc="16.542">occubuere. pari nisu per pectora adactus</TextUnit>
    <TextUnit id="11386" loc="16.543">intima descendit mucro; superaddita saeuis</TextUnit>
    <TextUnit id="11387" loc="16.544">ultima uulneribus uerba; et, conuicia uoluens,</TextUnit>
    <TextUnit id="11388" loc="16.545">dirus in inuitas effugit spiritus auras.</TextUnit>
    <TextUnit id="11389" loc="16.546">nec manes pacem passi. nam corpora iunctus</TextUnit>
    <TextUnit id="11390" loc="16.547">una cum raperet flamma rogus, impius ignis</TextUnit>
    <TextUnit id="11391" loc="16.548">dissiluit, cineresque simul iacuisse negarunt.</TextUnit>
    <TextUnit id="11392" loc="16.549">cetera distincto donata est munere turba,</TextUnit>
    <TextUnit id="11393" loc="16.550">ut uirtus et dextra fuit. duxere iuuencos</TextUnit>
    <TextUnit id="11394" loc="16.551">impressis dociles terram proscindere aratris,</TextUnit>
    <TextUnit id="11395" loc="16.552">duxere adsuetos lustra exagitare ferarum</TextUnit>
    <TextUnit id="11396" loc="16.553">uenatu iuuenes, quos dat Maurusia praeda.</TextUnit>
    <TextUnit id="11397" loc="16.554">necnon argenti necnon insignia uestis</TextUnit>
    <TextUnit id="11398" loc="16.555">captiuae pretia et sonipes et crista nitenti</TextUnit>
    <TextUnit id="11399" loc="16.556">insurgens cono, spolia exuuiaeque Libyssae.</TextUnit>
    <TextUnit id="11400" loc="16.557">Tum iaculo petiere decus, spectacula circi</TextUnit>
    <TextUnit id="11401" loc="16.558">postrema, et metae certarunt uincere finem</TextUnit>
    <TextUnit id="11402" loc="16.559">Burnus auis pollens, quem misit ripa †metalli</TextUnit>
    <TextUnit id="11403" loc="16.560">qua Tagus auriferis pallet turbatus harenis,</TextUnit>
    <TextUnit id="11404" loc="16.561">et Glagus insignis uentos anteire lacerto,</TextUnit>
    <TextUnit id="11405" loc="16.562">et, cuius numquam fugisse hastilia cerui</TextUnit>
    <TextUnit id="11406" loc="16.563">praerapida potuere fuga, uenator Aconteus,</TextUnit>
    <TextUnit id="11407" loc="16.564">Indibilisque, diu laetus bellare Latinis,</TextUnit>
    <TextUnit id="11408" loc="16.565">iam socius, uolucresque uagas deprendere nube</TextUnit>
    <TextUnit id="11409" loc="16.566">adsuetus iaculis, idem et bellator, Ilerdes.</TextUnit>
    <TextUnit id="11410" loc="16.567">laus Burni prima, infixit qui spicula metae:</TextUnit>
    <TextUnit id="11411" loc="16.568">est donum serua albentis inuertere lanas</TextUnit>
    <TextUnit id="11412" loc="16.569">murice Gaetulo docta. at, quem proxima honorant</TextUnit>
    <TextUnit id="11413" loc="16.570">praemia, uicinam metae qui propulit hastam,</TextUnit>
    <TextUnit id="11414" loc="16.571">accepto laetus puero discessit Ilerdes,</TextUnit>
    <TextUnit id="11415" loc="16.572">cui ludus nullam cursu non tollere dammam.</TextUnit>
    <TextUnit id="11416" loc="16.573">tertia palma habuit geminos insignis Aconteus</TextUnit>
    <TextUnit id="11417" loc="16.574">nec timidos agitare canes latratibus aprum.</TextUnit>
    <TextUnit id="11418" loc="16.575">Quos postquam clamor plaususque probauit honores,</TextUnit>
    <TextUnit id="11419" loc="16.576">germanus ducis atque effulgens Laelius ostro</TextUnit>
    <TextUnit id="11420" loc="16.577">nomina magna uocant laeti manesque iacentum</TextUnit>
    <TextUnit id="11421" loc="16.578">atque hastas simul effundunt. celebrare iuuabat</TextUnit>
    <TextUnit id="11422" loc="16.579">sacratos cineres atque hoc decus addere ludis.</TextUnit>
    <TextUnit id="11423" loc="16.580">ipse etiam mentis testatus gaudia uultu</TextUnit>
    <TextUnit id="11424" loc="16.581">ductor, ut aequauit meritis pia pectora donis,</TextUnit>
    <TextUnit id="11425" loc="16.582">et frater thoraca tulit multiplicis auri,</TextUnit>
    <TextUnit id="11426" loc="16.583">Laelius Asturica rapidos de gente iugales,</TextUnit>
    <TextUnit id="11427" loc="16.584">contorquet magnis uictricem uiribus hastam</TextUnit>
    <TextUnit id="11428" loc="16.585">consurgens umbrisque dari testatur honorem.</TextUnit>
    <TextUnit id="11429" loc="16.586">hasta uolans, mirum dictu, medio incita campo</TextUnit>
    <TextUnit id="11430" loc="16.587">substitit ante oculos et terrae infixa cohaesit.</TextUnit>
    <TextUnit id="11431" loc="16.588">tum subitae frondes celsoque cacumine rami</TextUnit>
    <TextUnit id="11432" loc="16.589">et latam spargens quercus, dum nascitur, umbram.</TextUnit>
    <TextUnit id="11433" loc="16.590">ad maiora iubent praesagi tendere uates:</TextUnit>
    <TextUnit id="11434" loc="16.591">id monstrare deos atque hoc portendere signis.</TextUnit>
    <TextUnit id="11435" loc="16.592">Quo super augurio, pulsis de litore cunctis</TextUnit>
    <TextUnit id="11436" loc="16.593">Hesperio Poenis, ultor patriaeque domusque</TextUnit>
    <TextUnit id="11437" loc="16.594">Ausoniam repetit Fama ducente triumphum.</TextUnit>
    <TextUnit id="11438" loc="16.595">nec Latium curis ardet flagrantius ullis,</TextUnit>
    <TextUnit id="11439" loc="16.596">quam iuueni Libyam et summos permittere fasces.</TextUnit>
    <TextUnit id="11440" loc="16.597">sed non par animis nec bello prospera turba</TextUnit>
    <TextUnit id="11441" loc="16.598">ancipiti senior temeraria coepta uetabant</TextUnit>
    <TextUnit id="11442" loc="16.599">magnosque horrebant cauta formidine casus.</TextUnit>
    <TextUnit id="11443" loc="16.600">Ergo, ubi delato consul sublimis honore</TextUnit>
    <TextUnit id="11444" loc="16.601">ad patres consulta refert deturque potestas</TextUnit>
    <TextUnit id="11445" loc="16.602">orat delendae Carthaginis, altius orsus</TextUnit>
    <TextUnit id="11446" loc="16.603">hoc grandaeua modo Fabius pater ora resoluit:</TextUnit>
    <TextUnit id="11447" loc="16.604">Haud equidem metuisse queam, satiatus et aeui</TextUnit>
    <TextUnit id="11448" loc="16.605">et decoris, cui iam superest et gloria et aetas,</TextUnit>
    <TextUnit id="11449" loc="16.606">ne credat nos inuidiae certamine consul</TextUnit>
    <TextUnit id="11450" loc="16.607">laudibus obtrectare suis. satis inclita nomen</TextUnit>
    <TextUnit id="11451" loc="16.608">gestat fama meum, nec egent tam prospera laude</TextUnit>
    <TextUnit id="11452" loc="16.609">facta noua. uerum et patriae, dum uita manebit,</TextUnit>
    <TextUnit id="11453" loc="16.610">deesse nefas animumque nefas scelerare silendo.</TextUnit>
    <TextUnit id="11454" loc="16.611">bella noua in Libyae moliris ducere terras?</TextUnit>
    <TextUnit id="11455" loc="16.612">hostis enim deest Ausoniae, nec uincere nobis</TextUnit>
    <TextUnit id="11456" loc="16.613">est satis Hannibalem. petitur quae gloria maior</TextUnit>
    <TextUnit id="11457" loc="16.614">litore Elissaeo? stimuli si laudis agunt nos,</TextUnit>
    <TextUnit id="11458" loc="16.615">hanc segetem mete. composuit propioribus ausis</TextUnit>
    <TextUnit id="11459" loc="16.616">dignum te Fortuna parem. uult Itala tellus</TextUnit>
    <TextUnit id="11460" loc="16.617">ductoris saeui, uult tandem, haurire cruorem.</TextUnit>
    <TextUnit id="11461" loc="16.618">quo Martem aut quo signa trahis? restinguere primum est</TextUnit>
    <TextUnit id="11462" loc="16.619">ardentem Italiam. tu fessos auius hostis</TextUnit>
    <TextUnit id="11463" loc="16.620">deseris ac septem denudas proditor arces.</TextUnit>
    <TextUnit id="11464" loc="16.621">an, cum tu Syrtim ac sterilis uastabis harenas,</TextUnit>
    <TextUnit id="11465" loc="16.622">non dira illa lues notis iam moenibus urbis</TextUnit>
    <TextUnit id="11466" loc="16.623">adsiliet uacuumque Iouem sine pube, sine armis</TextUnit>
    <TextUnit id="11467" loc="16.624">inuadet? quanti, ut cedas Romamque relinquas,</TextUnit>
    <TextUnit id="11468" loc="16.625">emerit! et tanto percussi fulmine belli</TextUnit>
    <TextUnit id="11469" loc="16.626">sicine te, ut nuper Capua est accitus ab alta</TextUnit>
    <TextUnit id="11470" loc="16.627">Fuluius, aequoreis Libyae reuocabimus oris?</TextUnit>
    <TextUnit id="11471" loc="16.628">uince domi et trinis maerentem funera lustris</TextUnit>
    <TextUnit id="11472" loc="16.629">Ausoniam purga bello. tum tende remotos</TextUnit>
    <TextUnit id="11473" loc="16.630">in Garamantas iter Nasamoniacosque triumphos</TextUnit>
    <TextUnit id="11474" loc="16.631">molire. angustae prohibent nunc talia coepta</TextUnit>
    <TextUnit id="11475" loc="16.632">res Italae. pater ille tuus, qui nomina uestrae</TextUnit>
    <TextUnit id="11476" loc="16.633">addidit haud segnis genti, cum consul Hiberi</TextUnit>
    <TextUnit id="11477" loc="16.634">tenderet ad ripas, reuocato milite primus</TextUnit>
    <TextUnit id="11478" loc="16.635">descendenti auide superatis Alpibus ultro</TextUnit>
    <TextUnit id="11479" loc="16.636">opposuit sese Hannibali. tu consul abire</TextUnit>
    <TextUnit id="11480" loc="16.637">a uictore paras hoste atque auellere nobis</TextUnit>
    <TextUnit id="11481" loc="16.638">scilicet hoc astu Poenum? si deinde sedebit</TextUnit>
    <TextUnit id="11482" loc="16.639">impauidus nec te in Libyam tuaque arma sequetur,</TextUnit>
    <TextUnit id="11483" loc="16.640">capta damnabis consulta improuida Roma.</TextUnit>
    <TextUnit id="11484" loc="16.641">sed fac turbatum conuertere signa tuaeque</TextUnit>
    <TextUnit id="11485" loc="16.642">classis uela sequi. nempe idem erit Hannibal, idem</TextUnit>
    <TextUnit id="11486" loc="16.643">cuius tu uallum uidisti e moenibus urbis.”</TextUnit>
    <TextUnit id="11487" loc="16.644">haec Fabius, seniorque manus paria ore fremebat.</TextUnit>
    <TextUnit id="11488" loc="16.645">Tum contra consul: Caesis ductoribus olim</TextUnit>
    <TextUnit id="11489" loc="16.646">magnanimis gemino leto, cum tota subisset</TextUnit>
    <TextUnit id="11490" loc="16.647">Sidonium possessa iugum Tartessia tellus,</TextUnit>
    <TextUnit id="11491" loc="16.648">non Fabio, non, quis eadem est sententia cordi,</TextUnit>
    <TextUnit id="11492" loc="16.649">quoquam ad opem uerso, fateor, primoribus annis</TextUnit>
    <TextUnit id="11493" loc="16.650">excepi nubem belli solusque ruenti</TextUnit>
    <TextUnit id="11494" loc="16.651">obieci caelo caput atque in me omnia uerti.</TextUnit>
    <TextUnit id="11495" loc="16.652">tum grandaeua manus puero male credita bella</TextUnit>
    <TextUnit id="11496" loc="16.653">atque idem hic uates temeraria coepta canebat.</TextUnit>
    <TextUnit id="11497" loc="16.654">dis grates laudemque fero, sub numine quorum</TextUnit>
    <TextUnit id="11498" loc="16.655">gens Troiana sumus: puer ille et futtilis aetas</TextUnit>
    <TextUnit id="11499" loc="16.656">imbellesque anni necdum maturus ad arma</TextUnit>
    <TextUnit id="11500" loc="16.657">Scipio restituit terras inlaesus Hiberas</TextUnit>
    <TextUnit id="11501" loc="16.658">Troiugenis, pepulit Poenos, solisque secutus</TextUnit>
    <TextUnit id="11502" loc="16.659">extremas ad Atlanta uias, exegit ab orbe</TextUnit>
    <TextUnit id="11503" loc="16.660">Hesperio nomen Libyae nec rettulit †auri</TextUnit>
    <TextUnit id="11504" loc="16.661">signa prius, quam fumantis circa aequora uidit</TextUnit>
    <TextUnit id="11505" loc="16.662">Romano Phoebum soluentem litore currus.</TextUnit>
    <TextUnit id="11506" loc="16.663">asciuit reges idem. nunc ultimus actis</TextUnit>
    <TextUnit id="11507" loc="16.664">restat Carthago nostris labor. hoc sator aeui</TextUnit>
    <TextUnit id="11508" loc="16.665">Iuppiter aeterni monet. Hannibali ecce senectus</TextUnit>
    <TextUnit id="11509" loc="16.666">intremit aut aegros simulat mentita timores,</TextUnit>
    <TextUnit id="11510" loc="16.667">ne finem longis tandem peperisse ruinis</TextUnit>
    <TextUnit id="11511" loc="16.668">sit noster titulus. certe iam dextera nobis</TextUnit>
    <TextUnit id="11512" loc="16.669">experta, et robur florentibus auximus annis.</TextUnit>
    <TextUnit id="11513" loc="16.670">ne uero fabricate moras, sed currere sortem</TextUnit>
    <TextUnit id="11514" loc="16.671">hanc sinite ad ueterum delenda opprobria cladum</TextUnit>
    <TextUnit id="11515" loc="16.672">quam mihi seruauere dei. sat gloria cauto</TextUnit>
    <TextUnit id="11516" loc="16.673">non uinci pulchra est Fabio, peperitque sedendo</TextUnit>
    <TextUnit id="11517" loc="16.674">omnia Cunctator. nobis nec Mago nec Hannon</TextUnit>
    <TextUnit id="11518" loc="16.675">nec Gisgone satus nec Hamilcare terga dedisset,</TextUnit>
    <TextUnit id="11519" loc="16.676">si segnes clauso traheremus proelia uallo.</TextUnit>
    <TextUnit id="11520" loc="16.677">Sidoniusne puer uix pubescente iuuenta</TextUnit>
    <TextUnit id="11521" loc="16.678">Laurentis potuit populos et Troia adire</TextUnit>
    <TextUnit id="11522" loc="16.679">moenia flauentemque sacro cum gurgite Thybrim</TextUnit>
    <TextUnit id="11523" loc="16.680">et potuit Latium longo depascere bello:</TextUnit>
    <TextUnit id="11524" loc="16.681">nos Libyae terris tramittere signa pigebit</TextUnit>
    <TextUnit id="11525" loc="16.682">et Tyrias agitare domos? secura pericli</TextUnit>
    <TextUnit id="11526" loc="16.683">litora lata patent, et opima pace quieta</TextUnit>
    <TextUnit id="11527" loc="16.684">stat tellus. timeat tandem Carthago timeri</TextUnit>
    <TextUnit id="11528" loc="16.685">adsueta, et nobis, quamuis Oenotria nondum</TextUnit>
    <TextUnit id="11529" loc="16.686">Hannibale arua uacent, superesse intellegat arma.</TextUnit>
    <TextUnit id="11530" loc="16.687">illum ego, quem uosmet cauti consultaque uestra</TextUnit>
    <TextUnit id="11531" loc="16.688">in Latio fecere senem, cui tertia large</TextUnit>
    <TextUnit id="11532" loc="16.689">fundenti nostrum ducuntur lustra cruorem,</TextUnit>
    <TextUnit id="11533" loc="16.690">illum ego ad incensas trepidantem et sera pauentem</TextUnit>
    <TextUnit id="11534" loc="16.691">aduertam patriae sedes. an Roma uidebit</TextUnit>
    <TextUnit id="11535" loc="16.692">turpia Agenoreae muris uestigia dextrae:</TextUnit>
    <TextUnit id="11536" loc="16.693">Carthago immunis nostros secura labores</TextUnit>
    <TextUnit id="11537" loc="16.694">audiet interea et portis bellabit apertis?</TextUnit>
    <TextUnit id="11538" loc="16.695">tum uero pulset nostras iterum improbus hostis</TextUnit>
    <TextUnit id="11539" loc="16.696">ariete Sidonio turris, si templa suorum</TextUnit>
    <TextUnit id="11540" loc="16.697">non ante audierit Rutulis crepitantia flammis.”</TextUnit>
    <TextUnit id="11541" loc="16.698">Talibus accensi patres, fatoque uocante,</TextUnit>
    <TextUnit id="11542" loc="16.699">consulis adnuerunt dictis, faustumque precati</TextUnit>
    <TextUnit id="11543" loc="16.700">ut foret Ausoniae, tramittere bella dederunt.</TextUnit>
    <TextUnit id="11544" loc="17.1">Hostis ut Ausoniis decederet aduena terris,</TextUnit>
    <TextUnit id="11545" loc="17.2">fatidicae fuerant oracula prisca Sibyllae</TextUnit>
    <TextUnit id="11546" loc="17.3">caelicolum Phrygia genetricem sede petitam</TextUnit>
    <TextUnit id="11547" loc="17.4">Laomedonteae sacrandam moenibus urbis:</TextUnit>
    <TextUnit id="11548" loc="17.5">aduectum exciperet numen, qui lectus ab omni</TextUnit>
    <TextUnit id="11549" loc="17.6">concilio patrum praesentis degeret aeui</TextUnit>
    <TextUnit id="11550" loc="17.7">optimus. en nomen melius maiusque triumphis!</TextUnit>
    <TextUnit id="11551" loc="17.8">iamque petita aderat Latia portante Cybebe</TextUnit>
    <TextUnit id="11552" loc="17.9">puppe, atque ante omnis magno cedente senatu</TextUnit>
    <TextUnit id="11553" loc="17.10">obuius accitis properabat Scipio sacris,</TextUnit>
    <TextUnit id="11554" loc="17.11">qui, genitus patruo ductoris ad Africa bella</TextUnit>
    <TextUnit id="11555" loc="17.12">tunc lecti, multa fulgebat imagine auorum.</TextUnit>
    <TextUnit id="11556" loc="17.13">isque ubi longinquo uenientia numina ponto</TextUnit>
    <TextUnit id="11557" loc="17.14">accepit supplex palmis Tuscique sonora</TextUnit>
    <TextUnit id="11558" loc="17.15">Thybridis adduxit sublimis ad ostia puppim,</TextUnit>
    <TextUnit id="11559" loc="17.16">femineae tum deinde manus subiere, per amnem</TextUnit>
    <TextUnit id="11560" loc="17.17">quae traherent celsam religatis funibus alnum.</TextUnit>
    <TextUnit id="11561" loc="17.18">circum arguta cauis tinnitibus aera, simulque</TextUnit>
    <TextUnit id="11562" loc="17.19">certabant rauco resonantia tympana pulsu,</TextUnit>
    <TextUnit id="11563" loc="17.20">semiuirique chori, gemino qui Dindyma monte</TextUnit>
    <TextUnit id="11564" loc="17.21">casta colunt, qui Dictaeo bacchantur in antro,</TextUnit>
    <TextUnit id="11565" loc="17.22">quique Idaea iuga et lucos nouere silentis.</TextUnit>
    <TextUnit id="11566" loc="17.23">hos inter fremitus ac laeto uota tumultu</TextUnit>
    <TextUnit id="11567" loc="17.24">substitit adductis renuens procedere uinclis</TextUnit>
    <TextUnit id="11568" loc="17.25">sacra ratis subitisque uadis immobilis haesit.</TextUnit>
    <TextUnit id="11569" loc="17.26">tum puppe a media magno clamore sacerdos:</TextUnit>
    <TextUnit id="11570" loc="17.27">Parcite pollutis contingere uincula palmis</TextUnit>
    <TextUnit id="11571" loc="17.28">et procul hinc, moneo, procul hinc, quaecumque profanae,</TextUnit>
    <TextUnit id="11572" loc="17.29">ferte gradus nec uos casto miscete labori,</TextUnit>
    <TextUnit id="11573" loc="17.30">dum satis est monuisse deae. quod si qua pudica</TextUnit>
    <TextUnit id="11574" loc="17.31">mente ualet, si qua inlaesi sibi corporis astat</TextUnit>
    <TextUnit id="11575" loc="17.32">conscia, uel sola subeat pia munera dextra.”</TextUnit>
    <TextUnit id="11576" loc="17.33">Hic, prisca ducens Clausorum ab origine nomen,</TextUnit>
    <TextUnit id="11577" loc="17.34">Claudia, non aequae populi male credita famae,</TextUnit>
    <TextUnit id="11578" loc="17.35">in puppim uersis palmisque oculisque profatur:</TextUnit>
    <TextUnit id="11579" loc="17.36">Caelicolum genetrix, numen, quod numina nobis</TextUnit>
    <TextUnit id="11580" loc="17.37">cuncta creas, cuius proles terramque fretumque</TextUnit>
    <TextUnit id="11581" loc="17.38">sideraque et manis regnorum sorte gubernant,</TextUnit>
    <TextUnit id="11582" loc="17.39">si nostrum nullo uiolatum est crimine corpus,</TextUnit>
    <TextUnit id="11583" loc="17.40">testis, diua, ueni et facili me absolue carina.”</TextUnit>
    <TextUnit id="11584" loc="17.41">tum secura capit funem, fremitusque leonum</TextUnit>
    <TextUnit id="11585" loc="17.42">audiri uisus subito, et grauiora per auris</TextUnit>
    <TextUnit id="11586" loc="17.43">nulla pulsa manu sonuerunt tympana diuae.</TextUnit>
    <TextUnit id="11587" loc="17.44">fertur prona ratis (uentos impellere credas)</TextUnit>
    <TextUnit id="11588" loc="17.45">contraque aduersas ducentem praeuenit undas.</TextUnit>
    <TextUnit id="11589" loc="17.46">extemplo maior cunctis spes pectora mulcet</TextUnit>
    <TextUnit id="11590" loc="17.47">finem armis tandem finemque uenire periclis.</TextUnit>
    <TextUnit id="11591" loc="17.48">Ipse alacer Sicula discedens Scipio terra</TextUnit>
    <TextUnit id="11592" loc="17.49">abscondit late propulsis puppibus aequor,</TextUnit>
    <TextUnit id="11593" loc="17.50">cui numen pelagi placauerat hostia taurus,</TextUnit>
    <TextUnit id="11594" loc="17.51">iactaque caeruleis innabant fluctibus exta.</TextUnit>
    <TextUnit id="11595" loc="17.52">tunc a sede deum purumque per aethera lapsae</TextUnit>
    <TextUnit id="11596" loc="17.53">armigerae Iouis ante oculos coepere uolucres</TextUnit>
    <TextUnit id="11597" loc="17.54">aequoreas monstrare uias ac ducere classem.</TextUnit>
    <TextUnit id="11598" loc="17.55">augurium clangor laetum dabat. inde secuti</TextUnit>
    <TextUnit id="11599" loc="17.56">tantum praegressos liquida sub nube uolatus</TextUnit>
    <TextUnit id="11600" loc="17.57">quantum non frustra speculantum lumina seruant,</TextUnit>
    <TextUnit id="11601" loc="17.58">litora Agenoreae tenuerunt perfida terrae.</TextUnit>
    <TextUnit id="11602" loc="17.59">Nec segnis tanta in semet ueniente procella</TextUnit>
    <TextUnit id="11603" loc="17.60">Africa terribilem magno sub nomine molem</TextUnit>
    <TextUnit id="11604" loc="17.61">regis opes contra et Massyla parauerat arma,</TextUnit>
    <TextUnit id="11605" loc="17.62">spesque Syphax Libycis una et Laurentibus unus</TextUnit>
    <TextUnit id="11606" loc="17.63">terror erat. campos pariter uallesque refusas</TextUnit>
    <TextUnit id="11607" loc="17.64">litoraque implerat nullo decorare tapete</TextUnit>
    <TextUnit id="11608" loc="17.65">cornipedem Nomas adsuetus, densaeque per auras</TextUnit>
    <TextUnit id="11609" loc="17.66">condebant iaculis stridentibus aethera nubes.</TextUnit>
    <TextUnit id="11610" loc="17.67">immemor hic dextraeque datae iunctique per aras</TextUnit>
    <TextUnit id="11611" loc="17.68">foederis, et mensas testis atque hospita iura</TextUnit>
    <TextUnit id="11612" loc="17.69">fasque fidemque simul, prauo mutatus amore,</TextUnit>
    <TextUnit id="11613" loc="17.70">ruperat atque toros regni mercede pararat.</TextUnit>
    <TextUnit id="11614" loc="17.71">uirgo erat eximia specie claroque parente,</TextUnit>
    <TextUnit id="11615" loc="17.72">Hasdrubalis proles, thalamis quam cepit ut altis,</TextUnit>
    <TextUnit id="11616" loc="17.73">ceu face succensus prima taedaque iugali,</TextUnit>
    <TextUnit id="11617" loc="17.74">uertit opes gener ad Poenos, Latiaeque soluto</TextUnit>
    <TextUnit id="11618" loc="17.75">foedere amicitiae dotalia transtulit arma.</TextUnit>
    <TextUnit id="11619" loc="17.76">Sed non Ausonio curarum extrema Syphacem</TextUnit>
    <TextUnit id="11620" loc="17.77">ductori monuisse fuit, missique minantur:</TextUnit>
    <TextUnit id="11621" loc="17.78">stet regno, reputet superos, pacta hospita seruet:</TextUnit>
    <TextUnit id="11622" loc="17.79">longe coniugia ac longe Tyrios hymenaeos</TextUnit>
    <TextUnit id="11623" loc="17.80">inter Dardanias acies fore. sanguine quippe,</TextUnit>
    <TextUnit id="11624" loc="17.81">si renuat, blando nimium facilique marito</TextUnit>
    <TextUnit id="11625" loc="17.82">statura obsequia et thalami flagrantis amores.</TextUnit>
    <TextUnit id="11626" loc="17.83">Sic Latius permixta minis, sed cassa monebat</TextUnit>
    <TextUnit id="11627" loc="17.84">ductor. nam surdas coniunx obstruxerat aures.</TextUnit>
    <TextUnit id="11628" loc="17.85">ergo, asper monitis frustra nitentibus, enses</TextUnit>
    <TextUnit id="11629" loc="17.86">aduocat et castas polluti foederis aras</TextUnit>
    <TextUnit id="11630" loc="17.87">testatus uaria Martem mouet impiger arte.</TextUnit>
    <TextUnit id="11631" loc="17.88">castra, leui calamo cannaque intecta palustri,</TextUnit>
    <TextUnit id="11632" loc="17.89">qualia Maurus amat dispersa mapalia pastor,</TextUnit>
    <TextUnit id="11633" loc="17.90">adgreditur, furtum armorum tutantibus umbris,</TextUnit>
    <TextUnit id="11634" loc="17.91">ac tacita spargit celata incendia nocte.</TextUnit>
    <TextUnit id="11635" loc="17.92">inde, ubi collecti rapidam diffundere pestem</TextUnit>
    <TextUnit id="11636" loc="17.93">coeperunt ignes et se per pinguia magno</TextUnit>
    <TextUnit id="11637" loc="17.94">pabula ferre sono, clare expatiantur in auras</TextUnit>
    <TextUnit id="11638" loc="17.95">et fumos uolucri propellunt lumine flammae.</TextUnit>
    <TextUnit id="11639" loc="17.96">it totis inimica lues cum turbine castris,</TextUnit>
    <TextUnit id="11640" loc="17.97">atque alimenta uorat strepitu Vulcanus anhelo</TextUnit>
    <TextUnit id="11641" loc="17.98">arida, et ex omni manant incendia tecto.</TextUnit>
    <TextUnit id="11642" loc="17.99">sentitur plerisque prius, quam cernitur, ignis</TextUnit>
    <TextUnit id="11643" loc="17.100">excitis somno, multorumque ora uocantum</TextUnit>
    <TextUnit id="11644" loc="17.101">auxilium inuadunt flammae. fluit undique uictor</TextUnit>
    <TextUnit id="11645" loc="17.102">Mulciber et rapidis amplexibus arma uirosque</TextUnit>
    <TextUnit id="11646" loc="17.103">corripit: exundat pestis, semustaque castra</TextUnit>
    <TextUnit id="11647" loc="17.104">albenti uolitant per nubila summa fauilla.</TextUnit>
    <TextUnit id="11648" loc="17.105">ipsius ingenti regis tentoria saltu</TextUnit>
    <TextUnit id="11649" loc="17.106">lugubre increpitans late circumuolat ardor,</TextUnit>
    <TextUnit id="11650" loc="17.107">hausissetque uirum, trepidus ni clade satelles</TextUnit>
    <TextUnit id="11651" loc="17.108">e somno ac stratis rapuisset inulta precantem.</TextUnit>
    <TextUnit id="11652" loc="17.109">Verum ubi mox iuncto sociarant aggere uires</TextUnit>
    <TextUnit id="11653" loc="17.110">Massylus Tyriusque duces, accitaque regno</TextUnit>
    <TextUnit id="11654" loc="17.111">lenierat pubes infaustae uulnera noctis,</TextUnit>
    <TextUnit id="11655" loc="17.112">ira pudorque dabant et coniunx, tertius ignis,</TextUnit>
    <TextUnit id="11656" loc="17.113">immanis animos, adflataque barbarus ora</TextUnit>
    <TextUnit id="11657" loc="17.114">castrorum flammis et se uelamine nullo</TextUnit>
    <TextUnit id="11658" loc="17.115">uix inter trepidas ereptum ex hoste cateruas</TextUnit>
    <TextUnit id="11659" loc="17.116">frendebat minitans: sed enim non luce Syphacem</TextUnit>
    <TextUnit id="11660" loc="17.117">nec claro potuisse die nec sole tuente</TextUnit>
    <TextUnit id="11661" loc="17.118">a quoquam uinci. iactarat talia uecors,</TextUnit>
    <TextUnit id="11662" loc="17.119">sed iam claudebat flatus nec plura sinebat</TextUnit>
    <TextUnit id="11663" loc="17.120">Atropos et tumidae properabat stamina linguae.</TextUnit>
    <TextUnit id="11664" loc="17.121">namque, ubi prosiluit castris, ceu turbidus amnis,</TextUnit>
    <TextUnit id="11665" loc="17.122">qui siluas ac saxa trahens per deuia praeceps</TextUnit>
    <TextUnit id="11666" loc="17.123">uoluitur et ripas spumanti gurgite laxat,</TextUnit>
    <TextUnit id="11667" loc="17.124">ante omnis praeuectus equo trahit agmina uoce.</TextUnit>
    <TextUnit id="11668" loc="17.125">contra naua manus Rutuli celsusque ruebat</TextUnit>
    <TextUnit id="11669" loc="17.126">uiso rege procul raptis exercitus armis,</TextUnit>
    <TextUnit id="11670" loc="17.127">ac sibi quisque: Videsne? uidesne, ut in agmine primo</TextUnit>
    <TextUnit id="11671" loc="17.128">Massylus uolitet deposcens proelia rector?</TextUnit>
    <TextUnit id="11672" loc="17.129">fac nostrum hoc, mea dextra, decus. uiolauit et aras</TextUnit>
    <TextUnit id="11673" loc="17.130">caelicolum et casti ductoris foedera rupit.</TextUnit>
    <TextUnit id="11674" loc="17.131">sit satis hunc castris semel effugisse crematis.”</TextUnit>
    <TextUnit id="11675" loc="17.132">sic secum taciti et certatim spicula fundunt.</TextUnit>
    <TextUnit id="11676" loc="17.133">prima in cornipedis sedit spirantibus ignem</TextUnit>
    <TextUnit id="11677" loc="17.134">naribus hasta uolans erexitque ore cruento</TextUnit>
    <TextUnit id="11678" loc="17.135">quadrupedem elatis pulsantem calcibus auras.</TextUnit>
    <TextUnit id="11679" loc="17.136">corruit asper ecus confixaque cuspide membra</TextUnit>
    <TextUnit id="11680" loc="17.137">huc illuc iactans rectorem prodidit hosti.</TextUnit>
    <TextUnit id="11681" loc="17.138">inuadunt uanumque fugae atque attollere fessos</TextUnit>
    <TextUnit id="11682" loc="17.139">adnitentem artus reuocato a uulnere telo</TextUnit>
    <TextUnit id="11683" loc="17.140">corripiunt, tum uincla uiro manicaeque, pudendum,</TextUnit>
    <TextUnit id="11684" loc="17.141">addita, et, exemplum non umquam fidere laetis,</TextUnit>
    <TextUnit id="11685" loc="17.142">sceptriferas arta palmas uinxere catena.</TextUnit>
    <TextUnit id="11686" loc="17.143">ducitur ex alto deiectus culmine regni,</TextUnit>
    <TextUnit id="11687" loc="17.144">qui modo sub pedibus terras et sceptra patensque</TextUnit>
    <TextUnit id="11688" loc="17.145">litora ad Oceani sub nutu uiderat aequor.</TextUnit>
    <TextUnit id="11689" loc="17.146">prostratis opibus regni Phoenissa metuntur</TextUnit>
    <TextUnit id="11690" loc="17.147">agmina, et inuisus Marti notusque fugarum</TextUnit>
    <TextUnit id="11691" loc="17.148">uertit terga citus damnatis Hasdrubal ausis.</TextUnit>
    <TextUnit id="11692" loc="17.149">Stabat Carthago, truncatis undique membris,</TextUnit>
    <TextUnit id="11693" loc="17.150">uni innixa uiro, tantoque fragore ruentem</TextUnit>
    <TextUnit id="11694" loc="17.151">Hannibal absenti retinebat nomine molem.</TextUnit>
    <TextUnit id="11695" loc="17.152">id relicum fessos opis auxiliique ciere</TextUnit>
    <TextUnit id="11696" loc="17.153">rerum extrema iubent, huc confugere pauentes,</TextUnit>
    <TextUnit id="11697" loc="17.154">postquam se superum desertos numine cernunt.</TextUnit>
    <TextUnit id="11698" loc="17.155">nec mora: propulsa sulcant uada salsa carina,</TextUnit>
    <TextUnit id="11699" loc="17.156">qui reuocent patriaeque ferant mandata monentis,</TextUnit>
    <TextUnit id="11700" loc="17.157">ne lentus nullas uideat Carthaginis arces.</TextUnit>
    <TextUnit id="11701" loc="17.158">Quarta Aurora ratem Dauni deuexerat oras,</TextUnit>
    <TextUnit id="11702" loc="17.159">et fera ductoris turbabant somnia mentem.</TextUnit>
    <TextUnit id="11703" loc="17.160">namque grauis curis carpit dum nocte quietem,</TextUnit>
    <TextUnit id="11704" loc="17.161">cernere Flaminium Gracchumque et cernere Paulum</TextUnit>
    <TextUnit id="11705" loc="17.162">uisus erat simul aduersos mucronibus in se</TextUnit>
    <TextUnit id="11706" loc="17.163">destrictis ruere atque Itala depellere terra,</TextUnit>
    <TextUnit id="11707" loc="17.164">omnisque a Cannis Trasimennique omnis ab undis</TextUnit>
    <TextUnit id="11708" loc="17.165">in pontum impellens umbrarum exercitus ibat.</TextUnit>
    <TextUnit id="11709" loc="17.166">ipse fugam cupiens notas euadere ad Alpes</TextUnit>
    <TextUnit id="11710" loc="17.167">quaerebat terraeque ulnis amplexus utrisque</TextUnit>
    <TextUnit id="11711" loc="17.168">haerebat Latiae, donec uis saeua profundo</TextUnit>
    <TextUnit id="11712" loc="17.169">truderet et rapidis daret asportare procellis.</TextUnit>
    <TextUnit id="11713" loc="17.170">His aegrum uisis adeunt mandata ferentes</TextUnit>
    <TextUnit id="11714" loc="17.171">legati patriaeque extrema pericula pandunt:</TextUnit>
    <TextUnit id="11715" loc="17.172">Massyla ut ruerint arma, ut ceruice catenas</TextUnit>
    <TextUnit id="11716" loc="17.173">regnator tulerit Libyae, letoque negato</TextUnit>
    <TextUnit id="11717" loc="17.174">seruetur noua pompa Ioui, Carthago laboret</TextUnit>
    <TextUnit id="11718" loc="17.175">ut trepidi Hasdrubalis, qui rerum agitarit habenas,</TextUnit>
    <TextUnit id="11719" loc="17.176">non una concussa fuga. se, triste profatu,</TextUnit>
    <TextUnit id="11720" loc="17.177">uidisse, arderent cum bina in nocte silenti</TextUnit>
    <TextUnit id="11721" loc="17.178">castra, et luceret sceleratis Africa flammis.</TextUnit>
    <TextUnit id="11722" loc="17.179">praerapidum iuuenem minitari, Bruttia seruet</TextUnit>
    <TextUnit id="11723" loc="17.180">litora dum Poenus, detracturum ignibus atris,</TextUnit>
    <TextUnit id="11724" loc="17.181">in quam se referat, patriam suaque inclita facta.</TextUnit>
    <TextUnit id="11725" loc="17.182">haec postquam dicta, et casus patuere metusque,</TextUnit>
    <TextUnit id="11726" loc="17.183">effundunt lacrimas dextramque ut numen adorant.</TextUnit>
    <TextUnit id="11727" loc="17.184">Audiuit toruo obtutu defixus et aegra</TextUnit>
    <TextUnit id="11728" loc="17.185">expendit tacite cura secum ipse uolutans</TextUnit>
    <TextUnit id="11729" loc="17.186">an tanti Carthago foret. sic deinde profatur:</TextUnit>
    <TextUnit id="11730" loc="17.187">O dirum exitium mortalibus! o nihil umquam</TextUnit>
    <TextUnit id="11731" loc="17.188">crescere nec magnas patiens exurgere laudes</TextUnit>
    <TextUnit id="11732" loc="17.189">inuidia! euersam iam pridem excindere Romam</TextUnit>
    <TextUnit id="11733" loc="17.190">atque aequasse solo potui, traducere captam</TextUnit>
    <TextUnit id="11734" loc="17.191">seruitum gentem Latioque imponere leges.</TextUnit>
    <TextUnit id="11735" loc="17.192">dum sumptus dumque arma duci fessosque secundis</TextUnit>
    <TextUnit id="11736" loc="17.193">summisso tirone negant recreare maniplos,</TextUnit>
    <TextUnit id="11737" loc="17.194">dumque etiam Cerere et uictu fraudasse cohortis</TextUnit>
    <TextUnit id="11738" loc="17.195">Hannoni placet, induitur tota Africa flammis,</TextUnit>
    <TextUnit id="11739" loc="17.196">pulsat Agenoreas Rhoeteia lancea portas.</TextUnit>
    <TextUnit id="11740" loc="17.197">nunc patriae decus et patriae nunc Hannibal unus</TextUnit>
    <TextUnit id="11741" loc="17.198">subsidium, nunc in nostra spes ultima dextra.</TextUnit>
    <TextUnit id="11742" loc="17.199">uertentur signa, ut patres statuere, simulque</TextUnit>
    <TextUnit id="11743" loc="17.200">et patriae muros et te seruabimus, Hannon.”</TextUnit>
    <TextUnit id="11744" loc="17.201">Haec ubi detonuit, celsas e litore puppes</TextUnit>
    <TextUnit id="11745" loc="17.202">propellit multumque gemens mouet aequore classem.</TextUnit>
    <TextUnit id="11746" loc="17.203">non terga est ausus cedentum inuadere quisquam,</TextUnit>
    <TextUnit id="11747" loc="17.204">non reuocare uirum: cuncti praestare uidentur,</TextUnit>
    <TextUnit id="11748" loc="17.205">quod sponte abscedat, superi, tandemque resoluat</TextUnit>
    <TextUnit id="11749" loc="17.206">Ausoniam. uentos optant, et litora ab hoste</TextUnit>
    <TextUnit id="11750" loc="17.207">nuda uidere sat est: ceu flamina comprimit Auster</TextUnit>
    <TextUnit id="11751" loc="17.208">cum fera et abscedens reddit mare, nauita parco</TextUnit>
    <TextUnit id="11752" loc="17.209">interea uoto non auras poscit amicas</TextUnit>
    <TextUnit id="11753" loc="17.210">contentus caruisse Noto, pacemque quietam</TextUnit>
    <TextUnit id="11754" loc="17.211">pro facili cursu reputat satis. omnis in altum</TextUnit>
    <TextUnit id="11755" loc="17.212">Sidonius uisus conuerterat undique miles:</TextUnit>
    <TextUnit id="11756" loc="17.213">ductor defixos Itala tellure tenebat</TextUnit>
    <TextUnit id="11757" loc="17.214">intentus uultus, manantesque ora rigabant</TextUnit>
    <TextUnit id="11758" loc="17.215">per tacitum lacrimae, et suspiria crebra ciebat,</TextUnit>
    <TextUnit id="11759" loc="17.216">haud secus ac patriam pulsus dulcisque penatis</TextUnit>
    <TextUnit id="11760" loc="17.217">linqueret et tristis exul traheretur in oras.</TextUnit>
    <TextUnit id="11761" loc="17.218">Vt uero adfusis puppes procedere uentis</TextUnit>
    <TextUnit id="11762" loc="17.219">et sensim coepere procul subsidere montes,</TextUnit>
    <TextUnit id="11763" loc="17.220">nullaque iam Hesperia et nusquam iam Daunia tellus,</TextUnit>
    <TextUnit id="11764" loc="17.221">hic secum infrendens: Mentisne ego compos et hoc nunc</TextUnit>
    <TextUnit id="11765" loc="17.222">indignus reditu, qui memet finibus umquam</TextUnit>
    <TextUnit id="11766" loc="17.223">amorim Ausoniae? flagrasset subdita taedis</TextUnit>
    <TextUnit id="11767" loc="17.224">Carthago, et potius cecidisset nomen Elissae.</TextUnit>
    <TextUnit id="11768" loc="17.225">quid? tunc sat compos, qui non ardentia tela</TextUnit>
    <TextUnit id="11769" loc="17.226">a Cannis in templa tuli Tarpeia, Iouemque</TextUnit>
    <TextUnit id="11770" loc="17.227">detraxi solio? sparsissem incendia montis</TextUnit>
    <TextUnit id="11771" loc="17.228">per septem bello uacuos gentique superbae</TextUnit>
    <TextUnit id="11772" loc="17.229">Iliacum exitium et proauorum fata dedissem.</TextUnit>
    <TextUnit id="11773" loc="17.230">cur porro haec angant? nunc, nunc inuadere ferro</TextUnit>
    <TextUnit id="11774" loc="17.231">quis prohibet rursumque ad moenia tendere gressus?</TextUnit>
    <TextUnit id="11775" loc="17.232">ibo et, castrorum relegens monumenta meorum,</TextUnit>
    <TextUnit id="11776" loc="17.233">qua uia nota uocat, remeabo Anienis ad undas.</TextUnit>
    <TextUnit id="11777" loc="17.234">flectite in Italiam proras, auertite classem:</TextUnit>
    <TextUnit id="11778" loc="17.235">faxo ut uallata reuocetur Scipio Roma.”</TextUnit>
    <TextUnit id="11779" loc="17.236">Talibus ardentem furiis Neptunus ut alto</TextUnit>
    <TextUnit id="11780" loc="17.237">prospexit uertique rates ad litora uidit,</TextUnit>
    <TextUnit id="11781" loc="17.238">quassans caeruleum genitor caput aequora fundo</TextUnit>
    <TextUnit id="11782" loc="17.239">eruit et tumidum mouet ultra litora pontum.</TextUnit>
    <TextUnit id="11783" loc="17.240">extemplo uentos imbresque et rupe procellas</TextUnit>
    <TextUnit id="11784" loc="17.241">concitat Aeolias ac nubibus aethera condit.</TextUnit>
    <TextUnit id="11785" loc="17.242">tum, penitus telo molitus regna tridenti</TextUnit>
    <TextUnit id="11786" loc="17.243">intima, ab occasu Tethyn impellit et ortu</TextUnit>
    <TextUnit id="11787" loc="17.244">ac totum Oceani turbat caput. aequora surgunt</TextUnit>
    <TextUnit id="11788" loc="17.245">spumea et inlisu scopulus tremit omnis aquarum.</TextUnit>
    <TextUnit id="11789" loc="17.246">primus se attollens Nasamonum sedibus Auster</TextUnit>
    <TextUnit id="11790" loc="17.247">nudauit Syrtim correpta nubilus unda.</TextUnit>
    <TextUnit id="11791" loc="17.248">insequitur sublime ferens nigrantibus alis</TextUnit>
    <TextUnit id="11792" loc="17.249">abruptum Boreas ponti latus. intonat ater</TextUnit>
    <TextUnit id="11793" loc="17.250">discordi flatu et partem rapit aequoris Eurus.</TextUnit>
    <TextUnit id="11794" loc="17.251">hinc rupti reboare poli, atque hinc crebra micare</TextUnit>
    <TextUnit id="11795" loc="17.252">fulmina, et in classem ruere implacabile caelum.</TextUnit>
    <TextUnit id="11796" loc="17.253">consensere ignes nimbique et fluctus et ira</TextUnit>
    <TextUnit id="11797" loc="17.254">uentorum, noctemque freto imposuere tenebrae.</TextUnit>
    <TextUnit id="11798" loc="17.255">ecce, intorta Noto ueniensque a puppe procella</TextUnit>
    <TextUnit id="11799" loc="17.256">antemnae immugit (stridorque immite rudentum</TextUnit>
    <TextUnit id="11800" loc="17.257">sibilat) ac similem monti nigrante profundo</TextUnit>
    <TextUnit id="11801" loc="17.258">ductoris frangit super ora trementia fluctum.</TextUnit>
    <TextUnit id="11802" loc="17.259">exclamat uoluens oculos caeloque fretoque:</TextUnit>
    <TextUnit id="11803" loc="17.260">Felix o frater diuisque aequate cadendo,</TextUnit>
    <TextUnit id="11804" loc="17.261">Hasdrubal! egregium fortis cui dextera in armis</TextUnit>
    <TextUnit id="11805" loc="17.262">pugnanti peperit letum, et cui fata dedere</TextUnit>
    <TextUnit id="11806" loc="17.263">Ausoniam extremo tellurem adprendere morsu.</TextUnit>
    <TextUnit id="11807" loc="17.264">at mihi Cannarum campis, ubi Paulus, ubi illae</TextUnit>
    <TextUnit id="11808" loc="17.265">egregiae occubuere animae, dimittere uitam</TextUnit>
    <TextUnit id="11809" loc="17.266">non licitum, uel, cum ferrem in Capitolia flammas,</TextUnit>
    <TextUnit id="11810" loc="17.267">Tarpeio Iouis ad manis descendere telo.”</TextUnit>
    <TextUnit id="11811" loc="17.268">Talia dum maeret, diuersis flatibus acta</TextUnit>
    <TextUnit id="11812" loc="17.269">in geminum ruit unda latus puppimque sub atris</TextUnit>
    <TextUnit id="11813" loc="17.270">aequoris aggeribus tenuit, ceu turbine mersam.</TextUnit>
    <TextUnit id="11814" loc="17.271">mox nigris alte pulsa exundantis harenae</TextUnit>
    <TextUnit id="11815" loc="17.272">uerticibus ratis aetherias remeauit ad auras</TextUnit>
    <TextUnit id="11816" loc="17.273">et fluctus supra uento librante pependit.</TextUnit>
    <TextUnit id="11817" loc="17.274">at geminas Notus in scopulos atque horrida saxa</TextUnit>
    <TextUnit id="11818" loc="17.275">dura sorte rapit, miserandum et triste, biremis.</TextUnit>
    <TextUnit id="11819" loc="17.276">increpuere ictu prorae. tum murice acuto</TextUnit>
    <TextUnit id="11820" loc="17.277">dissiliens sonuit rupta compage carina.</TextUnit>
    <TextUnit id="11821" loc="17.278">hic uaria ante oculos facies: natat aequore toto</TextUnit>
    <TextUnit id="11822" loc="17.279">arma inter galeasque uirum cristasque rubentis</TextUnit>
    <TextUnit id="11823" loc="17.280">florentis Capuae gaza et seposta triumpho</TextUnit>
    <TextUnit id="11824" loc="17.281">Laurens praeda ducis, tripodes mensaeque deorum</TextUnit>
    <TextUnit id="11825" loc="17.282">cultaque nequiquam miseris simulacra Latinis.</TextUnit>
    <TextUnit id="11826" loc="17.283">tum Venus emoti facie conterrita ponti</TextUnit>
    <TextUnit id="11827" loc="17.284">talibus adloquitur regem maris: Hoc satis irae</TextUnit>
    <TextUnit id="11828" loc="17.285">interea, genitor: satis ad maiora minarum.</TextUnit>
    <TextUnit id="11829" loc="17.286">cetera parce, precor, pelago, ne tollat acerba</TextUnit>
    <TextUnit id="11830" loc="17.287">hoc Carthago decus, nullo superabile bello</TextUnit>
    <TextUnit id="11831" loc="17.288">progenuisse caput, nostrosque in funera Poeni</TextUnit>
    <TextUnit id="11832" loc="17.289">Aeneadas undis totoque eguisse profundo.”</TextUnit>
    <TextUnit id="11833" loc="17.290">Sic Venus. et tumidi considunt gurgite fluctus.</TextUnit>
    <TextUnit id="11834" loc="17.291">obuiaque aduersis propellunt agmina castris.</TextUnit>
    <TextUnit id="11835" loc="17.292">Dux, uetus armorum scitusque accendere corda</TextUnit>
    <TextUnit id="11836" loc="17.293">laudibus, ignifero mentes furiabat in iram</TextUnit>
    <TextUnit id="11837" loc="17.294">hortatu decorisque urebat pectora flammis:</TextUnit>
    <TextUnit id="11838" loc="17.295">Tu mihi Flaminii portas rorantia caesi</TextUnit>
    <TextUnit id="11839" loc="17.296">ora ducis: nosco dextram. tu primus in ictus</TextUnit>
    <TextUnit id="11840" loc="17.297">ingentis Pauli ruis ac defigis in ossa</TextUnit>
    <TextUnit id="11841" loc="17.298">mucronem. tibi pugnacis gestantur opima</TextUnit>
    <TextUnit id="11842" loc="17.299">Marcelli, Gracchusque cadens tibi proluit ensem.</TextUnit>
    <TextUnit id="11843" loc="17.300">ecce manus, quae pulsantem te, belliger Appi,</TextUnit>
    <TextUnit id="11844" loc="17.301">moenia sublimis Capuae de culmine muri</TextUnit>
    <TextUnit id="11845" loc="17.302">excelso fusa moribundum perculit hasta.</TextUnit>
    <TextUnit id="11846" loc="17.303">ecce aliud fulmen dextrae, quo nobile nomen</TextUnit>
    <TextUnit id="11847" loc="17.304">Fuluius excepit non unum pectore uulnus.</TextUnit>
    <TextUnit id="11848" loc="17.305">huc prima te siste acie, cui consul in armis</TextUnit>
    <TextUnit id="11849" loc="17.306">Crispinus cecidit. me tu comitare per hostis,</TextUnit>
    <TextUnit id="11850" loc="17.307">qui nobis, memini, ad Cannas laetissimus irae</TextUnit>
    <TextUnit id="11851" loc="17.308">Seruili fers ora ducis suffixa ueruto.</TextUnit>
    <TextUnit id="11852" loc="17.309">cerno flagrantis oculos uultumque timendum</TextUnit>
    <TextUnit id="11853" loc="17.310">non ipso minus ense tuum, fortissime Poenum</TextUnit>
    <TextUnit id="11854" loc="17.311">o iuuenis, qualem uidi, cum flumine saeuo</TextUnit>
    <TextUnit id="11855" loc="17.312">insignis Trebiae complexum ingentibus ulnis</TextUnit>
    <TextUnit id="11856" loc="17.313">mersisti fundo luctantem uana tribunum.</TextUnit>
    <TextUnit id="11857" loc="17.314">at tu, qui gelidas Ticini primus ad undas</TextUnit>
    <TextUnit id="11858" loc="17.315">Scipiadae patris tinxisti sanguine ferrum,</TextUnit>
    <TextUnit id="11859" loc="17.316">incepta exequere et nati mihi redde cruorem.</TextUnit>
    <TextUnit id="11860" loc="17.317">horrescamne ipsos, ueniant si ad proelia, diuos,</TextUnit>
    <TextUnit id="11861" loc="17.318">cum stetis, turmae, uidi contermina caelo</TextUnit>
    <TextUnit id="11862" loc="17.319">quas iuga calcantis summas uolitare per Alpis,</TextUnit>
    <TextUnit id="11863" loc="17.320">cum uideam, quorum ferro manibusque capaces</TextUnit>
    <TextUnit id="11864" loc="17.321">arsere Argyripae campi? num segnior ibis</TextUnit>
    <TextUnit id="11865" loc="17.322">nunc mihi, qui primus torques in moenia telum</TextUnit>
    <TextUnit id="11866" loc="17.323">Dardana, nec nostrae facilis concedere laudi?</TextUnit>
    <TextUnit id="11867" loc="17.324">ten' uero, tene extimulem, qui, fulmina contra</TextUnit>
    <TextUnit id="11868" loc="17.325">et nimbos tonitrusque ac summi numinis iras</TextUnit>
    <TextUnit id="11869" loc="17.326">cum starem, perferre sonos ac uana iubebas</TextUnit>
    <TextUnit id="11870" loc="17.327">nubila et ante ducem Capitolia celsa petebas?</TextUnit>
    <TextUnit id="11871" loc="17.328">quid uos, quis claro deletum est Marte Saguntum,</TextUnit>
    <TextUnit id="11872" loc="17.329">exhorter, quos nobilitant primordia belli?</TextUnit>
    <TextUnit id="11873" loc="17.330">ut meque et uobis dignum, defendite, quaeso,</TextUnit>
    <TextUnit id="11874" loc="17.331">praeteritas dextrae laudes. diuum ipse fauore</TextUnit>
    <TextUnit id="11875" loc="17.332">uincendoque senex patriam post trina labantem</TextUnit>
    <TextUnit id="11876" loc="17.333">lustra et non uisos tam longa aetate penatis</TextUnit>
    <TextUnit id="11877" loc="17.334">ac natum et fidae iam pridem coniugis ora</TextUnit>
    <TextUnit id="11878" loc="17.335">confisus uobis repeto. non altera restat</TextUnit>
    <TextUnit id="11879" loc="17.336">iam Libyae, nec Dardaniis pugna altera restat.</TextUnit>
    <TextUnit id="11880" loc="17.337">certatus nobis hodie dominum accipit orbis.”</TextUnit>
    <TextUnit id="11881" loc="17.338">Hannibal haec. sed non patiens remorantia uerba</TextUnit>
    <TextUnit id="11882" loc="17.339">Ausonius miles, quotiens dux coeperat ora</TextUnit>
    <TextUnit id="11883" loc="17.340">soluere ad effatus, signum pugnamque petebant.</TextUnit>
    <TextUnit id="11884" loc="17.341">Haec procul aeria speculantem nube sororem</TextUnit>
    <TextUnit id="11885" loc="17.342">ut uidit diuum genitor maestosque sub acri</TextUnit>
    <TextUnit id="11886" loc="17.343">obtutu uultus, sic ore effatus amico est:</TextUnit>
    <TextUnit id="11887" loc="17.344">Qui te mentis edunt morsus? da noscere coniunx.</TextUnit>
    <TextUnit id="11888" loc="17.345">num Poeni casus ducis et Carthaginis angit</TextUnit>
    <TextUnit id="11889" loc="17.346">cura tuae? sed enim reputa tecum ipsa furores</TextUnit>
    <TextUnit id="11890" loc="17.347">Sidonios. gentem contra et fatalia regna</TextUnit>
    <TextUnit id="11891" loc="17.348">Teucrorum quis erit, quaeso, germana, rebelli</TextUnit>
    <TextUnit id="11892" loc="17.349">fractis foederibus populo modus? ipsa malorum</TextUnit>
    <TextUnit id="11893" loc="17.350">non plus Carthago tulit exhausitque laboris,</TextUnit>
    <TextUnit id="11894" loc="17.351">quam pro Cadmea subiisti exercita gente.</TextUnit>
    <TextUnit id="11895" loc="17.352">turbasti maria ac terras iuuenemque ferocem</TextUnit>
    <TextUnit id="11896" loc="17.353">immisti Latio. tremuerunt moenia Romae,</TextUnit>
    <TextUnit id="11897" loc="17.354">perque bis octonos primus fuit Hannibal annos</TextUnit>
    <TextUnit id="11898" loc="17.355">humani generis. tempus componere gentes.</TextUnit>
    <TextUnit id="11899" loc="17.356">ad finem uentum, et claudenda est ianua belli.”</TextUnit>
    <TextUnit id="11900" loc="17.357">Tum supplex Iuno: Neque ego, haec mutare laborans</TextUnit>
    <TextUnit id="11901" loc="17.358">quis est fixa dies, pendenti nube resedi,</TextUnit>
    <TextUnit id="11902" loc="17.359">nec reuocare acies bellumue extendere quaero.</TextUnit>
    <TextUnit id="11903" loc="17.360">quae donare potes, quoniam mihi gratia languet</TextUnit>
    <TextUnit id="11904" loc="17.361">et cecidit iam primus amor, nil fila sororum</TextUnit>
    <TextUnit id="11905" loc="17.362">aduersus posco: uertat terga Hannibal hosti,</TextUnit>
    <TextUnit id="11906" loc="17.363">ut placet, et cineres Troiae Carthagine regnent.</TextUnit>
    <TextUnit id="11907" loc="17.364">illud te gemini per mutua pignora amoris</TextUnit>
    <TextUnit id="11908" loc="17.365">et soror et coniunx oro: tranare pericla</TextUnit>
    <TextUnit id="11909" loc="17.366">magnanimum patiare ducem uitamque remittas</TextUnit>
    <TextUnit id="11910" loc="17.367">neue sinas captum Ausonias perferre catenas.</TextUnit>
    <TextUnit id="11911" loc="17.368">stent etiam contusa malis mea moenia, fracto</TextUnit>
    <TextUnit id="11912" loc="17.369">nomine Sidonio, et nostro seruentur honori.”</TextUnit>
    <TextUnit id="11913" loc="17.370">Sic Iuno, et contra breuiter sic Iuppiter orsus:</TextUnit>
    <TextUnit id="11914" loc="17.371">Do spatium muris, ut uis, Carthaginis altae.</TextUnit>
    <TextUnit id="11915" loc="17.372">stent lacrimis precibusque tuis. sed percipe, coniunx,</TextUnit>
    <TextUnit id="11916" loc="17.373">quatenus indulsisse uacet. non longa supersunt</TextUnit>
    <TextUnit id="11917" loc="17.374">fata urbi, uenietque pari sub nomine ductor,</TextUnit>
    <TextUnit id="11918" loc="17.375">qui nunc seruatas euertat funditus arces.</TextUnit>
    <TextUnit id="11919" loc="17.376">aetherias quoque, uti poscis, trahat Hannibal auras,</TextUnit>
    <TextUnit id="11920" loc="17.377">ereptus pugnae. miscere hic sidera ponto</TextUnit>
    <TextUnit id="11921" loc="17.378">et terras implere uolet redeuntibus armis:</TextUnit>
    <TextUnit id="11922" loc="17.379">noui feta uiri bello praecordia. sed lex</TextUnit>
    <TextUnit id="11923" loc="17.380">muneris haec esto nostri: Saturnia regna</TextUnit>
    <TextUnit id="11924" loc="17.381">ne post haec uideat, repetat neue amplius umquam</TextUnit>
    <TextUnit id="11925" loc="17.382">Ausoniam. nunc instanti raptum auehe leto</TextUnit>
    <TextUnit id="11926" loc="17.383">ne, latis si miscebit fera proelia campis,</TextUnit>
    <TextUnit id="11927" loc="17.384">Romulei nequeas iuuenis subducere dextrae.”</TextUnit>
    <TextUnit id="11928" loc="17.385">Dum statuit fata Omnipotens urbique ducique,</TextUnit>
    <TextUnit id="11929" loc="17.386">inuadunt acies pugnam et clamore lacessunt</TextUnit>
    <TextUnit id="11930" loc="17.387">sidera. non alio grauiores tempore uidit</TextUnit>
    <TextUnit id="11931" loc="17.388">aut populos tellus aut, qui patria arma mouerent,</TextUnit>
    <TextUnit id="11932" loc="17.389">maioris certare duces. discriminis alta</TextUnit>
    <TextUnit id="11933" loc="17.390">in medio merces, quicquid tegit undique caelum.</TextUnit>
    <TextUnit id="11934" loc="17.391">ibat Agenoreus praefulgens ductor in ostro,</TextUnit>
    <TextUnit id="11935" loc="17.392">excelsumque caput penna nutante leuabat</TextUnit>
    <TextUnit id="11936" loc="17.393">crista rubens. saeuus magno de nomine terror</TextUnit>
    <TextUnit id="11937" loc="17.394">praecedit, Latioque micat bene cognitus ensis.</TextUnit>
    <TextUnit id="11938" loc="17.395">at contra ardenti radiabat Scipio cocco,</TextUnit>
    <TextUnit id="11939" loc="17.396">terribilem ostentans clipeum, quo patris et una</TextUnit>
    <TextUnit id="11940" loc="17.397">caelarat patrui spirantis proelia dira</TextUnit>
    <TextUnit id="11941" loc="17.398">effigies: flammam ingentem frons alta uomebat.</TextUnit>
    <TextUnit id="11942" loc="17.399">sub tanta cunctis ui telorumque uirumque</TextUnit>
    <TextUnit id="11943" loc="17.400">in ducibus stabat spes et uictoria solis.</TextUnit>
    <TextUnit id="11944" loc="17.401">quin etiam, fauor ut subigit plerosque metusue,</TextUnit>
    <TextUnit id="11945" loc="17.402">Scipio si Libycis esset generatus in oris,</TextUnit>
    <TextUnit id="11946" loc="17.403">sceptra ad Agenoreos credunt uentura nepotes,</TextUnit>
    <TextUnit id="11947" loc="17.404">Hannibal Ausonia genitus si sede fuisset,</TextUnit>
    <TextUnit id="11948" loc="17.405">haud dubitant terras Itala in dicione futuras.</TextUnit>
    <TextUnit id="11949" loc="17.406">Contremuere aurae, rapido uibrantibus hastis</TextUnit>
    <TextUnit id="11950" loc="17.407">turbine, et horrificam traxere per aethera nubem.</TextUnit>
    <TextUnit id="11951" loc="17.408">inde ensis propiorque acies et comminus ora</TextUnit>
    <TextUnit id="11952" loc="17.409">admota ac dira flagrantia lumina flamma.</TextUnit>
    <TextUnit id="11953" loc="17.410">sternitur, in medium contemptrix turba pericli</TextUnit>
    <TextUnit id="11954" loc="17.411">quae primis se praecipitem tulit obuia telis,</TextUnit>
    <TextUnit id="11955" loc="17.412">gentilemque bibit tellus inuita cruorem.</TextUnit>
    <TextUnit id="11956" loc="17.413">feruidus ingenii Masinissa et feruidus aeui</TextUnit>
    <TextUnit id="11957" loc="17.414">in primas Macetum turmas immania membra</TextUnit>
    <TextUnit id="11958" loc="17.415">infert et iaculo circumuolat alite campum.</TextUnit>
    <TextUnit id="11959" loc="17.416">caerulus haud aliter, cum dimicat, incola Thyles</TextUnit>
    <TextUnit id="11960" loc="17.417">agmina falcigero circumuenit arta couinno.</TextUnit>
    <TextUnit id="11961" loc="17.418">Graia phalanx patrio densarat more cateruas</TextUnit>
    <TextUnit id="11962" loc="17.419">iunctisque astabat nulli penetrabilis hastis.</TextUnit>
    <TextUnit id="11963" loc="17.420">immemor has pacti post foedus in arma Philippus</TextUnit>
    <TextUnit id="11964" loc="17.421">miserat et quassam refouebat Agenoris urbem.</TextUnit>
    <TextUnit id="11965" loc="17.422">rarescit multo laxatus uulnere miles</TextUnit>
    <TextUnit id="11966" loc="17.423">atque aperit patulas prostrato corpore late</TextUnit>
    <TextUnit id="11967" loc="17.424">inter tela uias. inrumpit mole ruinae</TextUnit>
    <TextUnit id="11968" loc="17.425">Ausonius globus et periuria Graia resignat.</TextUnit>
    <TextUnit id="11969" loc="17.426">Archemorum Rutilus, Teucrum Norbanus (et ambo</TextUnit>
    <TextUnit id="11970" loc="17.427">Mantua pubenti genetrix dimiserat aeuo),</TextUnit>
    <TextUnit id="11971" loc="17.428">obtruncat Samium bellacis dextra Caleni,</TextUnit>
    <TextUnit id="11972" loc="17.429">at Clytium Selius, Pellaeum et uana tumentem</TextUnit>
    <TextUnit id="11973" loc="17.430">ad nomen patriae Clytium: sed gloria Pellae</TextUnit>
    <TextUnit id="11974" loc="17.431">haud ualuit misero defendere Daunia tela.</TextUnit>
    <TextUnit id="11975" loc="17.432">Saeuior his Latius uastabat Bruttia signa</TextUnit>
    <TextUnit id="11976" loc="17.433">Laelius increpitans: Adeone Oenotria tellus</TextUnit>
    <TextUnit id="11977" loc="17.434">detestanda fuit, quam per maria aspera perque</TextUnit>
    <TextUnit id="11978" loc="17.435">insanos Tyrio fugeretis remige fluctus?</TextUnit>
    <TextUnit id="11979" loc="17.436">sed fugisse satis fuerit. Latione cruore</TextUnit>
    <TextUnit id="11980" loc="17.437">insuper externas petitis perfundere terras?”</TextUnit>
    <TextUnit id="11981" loc="17.438">haec dicens Silarum meditantem in proelia telo</TextUnit>
    <TextUnit id="11982" loc="17.439">praeuenit. hasta uolans imo sub gutture sedit</TextUnit>
    <TextUnit id="11983" loc="17.440">et uitae uocisque uias simul incita clausit.</TextUnit>
    <TextUnit id="11984" loc="17.441">Vergilio Caudinus, acerbo Laus Amano</TextUnit>
    <TextUnit id="11985" loc="17.442">sternitur. accendunt iras uultusque uirorum</TextUnit>
    <TextUnit id="11986" loc="17.443">armorumque habitus noti et uox consona linguae.</TextUnit>
    <TextUnit id="11987" loc="17.444">quos ubi nudantis conspexit Hamilcare cretus</TextUnit>
    <TextUnit id="11988" loc="17.445">terga fuga, State ac nostram ne prodite gentem”</TextUnit>
    <TextUnit id="11989" loc="17.446">uociferans subit et conuertit proelia dextra:</TextUnit>
    <TextUnit id="11990" loc="17.447">qualis in aestiferis Garamantum feta ueneno</TextUnit>
    <TextUnit id="11991" loc="17.448">attollit campis feruenti pastus harena</TextUnit>
    <TextUnit id="11992" loc="17.449">colla Paraetonius serpens lateque per auras</TextUnit>
    <TextUnit id="11993" loc="17.450">undantem torquet perfundens nubila tabem.</TextUnit>
    <TextUnit id="11994" loc="17.451">continuo infesta portantem cuspide uulnus</TextUnit>
    <TextUnit id="11995" loc="17.452">impedit anteuolans Herium, cui nobile nomen</TextUnit>
    <TextUnit id="11996" loc="17.453">Marrucina domus clarumque Teate ferebat.</TextUnit>
    <TextUnit id="11997" loc="17.454">atque illi magnum nitenti et laudibus hostis</TextUnit>
    <TextUnit id="11998" loc="17.455">arrecto capuli ad finem manus incita sedit,</TextUnit>
    <TextUnit id="11999" loc="17.456">quaerebatque miser morienti lumine fratrem,</TextUnit>
    <TextUnit id="12000" loc="17.457">cum iuuenis subit et leto stimulatus acerbo</TextUnit>
    <TextUnit id="12001" loc="17.458">Pleminius saeuum mucronem ante ora coruscat</TextUnit>
    <TextUnit id="12002" loc="17.459">ac fratrem magno minitans clamore reposcit.</TextUnit>
    <TextUnit id="12003" loc="17.460">huic proles Barcae: Germanum reddere uero</TextUnit>
    <TextUnit id="12004" loc="17.461">si placet, haud renuo. maneant modo foedera nostra:</TextUnit>
    <TextUnit id="12005" loc="17.462">Hasdrubalem reuocate umbris. egone aspera ponam</TextUnit>
    <TextUnit id="12006" loc="17.463">umquam in Romanos odia, aut mansuescere corda</TextUnit>
    <TextUnit id="12007" loc="17.464">nostra sinam, parcamque uiro quem terra crearit</TextUnit>
    <TextUnit id="12008" loc="17.465">Itala? tum manes inimicos sede repellat</TextUnit>
    <TextUnit id="12009" loc="17.466">aeterna socioque abigat me frater Auerno.”</TextUnit>
    <TextUnit id="12010" loc="17.467">sic ait et clipei propulsum pondere toto,</TextUnit>
    <TextUnit id="12011" loc="17.468">lubrica qua tellus lapsantis sanguine fratris</TextUnit>
    <TextUnit id="12012" loc="17.469">fallebat nisus, prosternit et occupat ense.</TextUnit>
    <TextUnit id="12013" loc="17.470">extendit labens palmas, Heriumque iacentem</TextUnit>
    <TextUnit id="12014" loc="17.471">amplexus, iuncta leniuit morte dolores.</TextUnit>
    <TextUnit id="12015" loc="17.472">tum Libys inuadit mixtae certamina turbae</TextUnit>
    <TextUnit id="12016" loc="17.473">conuertitque ruens per longum hostilia terga,</TextUnit>
    <TextUnit id="12017" loc="17.474">ut cum fulminibus permixta tonitrua mundum</TextUnit>
    <TextUnit id="12018" loc="17.475">terrificant, summique labat domus alta parentis:</TextUnit>
    <TextUnit id="12019" loc="17.476">omne hominum terris trepidat genus, ipsaque ob ora</TextUnit>
    <TextUnit id="12020" loc="17.477">lux atrox micat, et praesens astare uiritim</TextUnit>
    <TextUnit id="12021" loc="17.478">creditur intento perculsis Iuppiter igne.</TextUnit>
    <TextUnit id="12022" loc="17.479">Parte alia, ceu sola forent discrimina campo</TextUnit>
    <TextUnit id="12023" loc="17.480">quo misceret agens truculentum Scipio Martem,</TextUnit>
    <TextUnit id="12024" loc="17.481">aspera pugna nouas uaria sub imagine leti</TextUnit>
    <TextUnit id="12025" loc="17.482">dat formas. hic ense iacet prostratus adacto,</TextUnit>
    <TextUnit id="12026" loc="17.483">hic saxo perfracta gemit lacrimabilis ossa,</TextUnit>
    <TextUnit id="12027" loc="17.484">ast hos, turpe, pauor fusos proiecit in ora,</TextUnit>
    <TextUnit id="12028" loc="17.485">horum aduersa dedit Gradiuo pectora uirtus.</TextUnit>
    <TextUnit id="12029" loc="17.486">ipse super strages ductor Rhoeteius instat,</TextUnit>
    <TextUnit id="12030" loc="17.487">qualis apud gelidum currus quatit altior Hebrum</TextUnit>
    <TextUnit id="12031" loc="17.488">et Geticas soluit feruenti sanguine Mauors</TextUnit>
    <TextUnit id="12032" loc="17.489">laetus caede niues, glaciemque Aquilonibus actam</TextUnit>
    <TextUnit id="12033" loc="17.490">perrumpit stridens sub pondere belliger axis.</TextUnit>
    <TextUnit id="12034" loc="17.491">iamque ardore truci lustrans fortissima quaeque</TextUnit>
    <TextUnit id="12035" loc="17.492">nomina obit ferro. claris spectata per orbem</TextUnit>
    <TextUnit id="12036" loc="17.493">stragibus occumbit late inter tela iuuentus:</TextUnit>
    <TextUnit id="12037" loc="17.494">qui muros rapuere tuos miserasque nefandi</TextUnit>
    <TextUnit id="12038" loc="17.495">principium belli fecere, Sagunte, ruinas,</TextUnit>
    <TextUnit id="12039" loc="17.496">qui sacros, Trasimenne, lacus, Phaethontia quique</TextUnit>
    <TextUnit id="12040" loc="17.497">polluerant tabo stagna, ac fiducia tanta</TextUnit>
    <TextUnit id="12041" loc="17.498">quos tulit, ut superum regi soliumque domosque</TextUnit>
    <TextUnit id="12042" loc="17.499">irent direptum: mactantur comminus uno</TextUnit>
    <TextUnit id="12043" loc="17.500">exitio, redduntque animas, temerata ferebant</TextUnit>
    <TextUnit id="12044" loc="17.501">qui secreta deum et primos reserasse negatas</TextUnit>
    <TextUnit id="12045" loc="17.502">gressibus humanis Alpis. formidinis huius</TextUnit>
    <TextUnit id="12046" loc="17.503">plena acies propere retro exanimata ruebat:</TextUnit>
    <TextUnit id="12047" loc="17.504">haud secus ac tectis urbis Vulcania pestis</TextUnit>
    <TextUnit id="12048" loc="17.505">cum sese infudit, rapidusque incendia flatus</TextUnit>
    <TextUnit id="12049" loc="17.506">uentilat et uolucris spargit per culmina flammas,</TextUnit>
    <TextUnit id="12050" loc="17.507">attonitum erumpit subita formidine uulgus,</TextUnit>
    <TextUnit id="12051" loc="17.508">lateque ut capta passim trepidatur in urbe.</TextUnit>
    <TextUnit id="12052" loc="17.509">Verum ubi cunctari taedet dispersa uirorum</TextUnit>
    <TextUnit id="12053" loc="17.510">proelia sectantem et leuiori Marte teneri,</TextUnit>
    <TextUnit id="12054" loc="17.511">omnes in causam belli auctoremque malorum</TextUnit>
    <TextUnit id="12055" loc="17.512">uertere iam uires tandem placet. Hannibal unus</TextUnit>
    <TextUnit id="12056" loc="17.513">dum restet, non, si muris Carthaginis ignis</TextUnit>
    <TextUnit id="12057" loc="17.514">subdatur caesique cadant exercitus omnis,</TextUnit>
    <TextUnit id="12058" loc="17.515">profectum Latio. contra, si concidat unus,</TextUnit>
    <TextUnit id="12059" loc="17.516">nequiquam fore Agenoreis cuncta arma uirosque.</TextUnit>
    <TextUnit id="12060" loc="17.517">illum igitur lustrans circumfert lumina campo</TextUnit>
    <TextUnit id="12061" loc="17.518">rimaturque ducem. iuuat in certamina summa</TextUnit>
    <TextUnit id="12062" loc="17.519">ferre gradum, cuperetque uiro concurrere, tota</TextUnit>
    <TextUnit id="12063" loc="17.520">spectante Ausonia. celsus clamore feroci</TextUnit>
    <TextUnit id="12064" loc="17.521">prouocat increpitans hostem et noua proelia poscit.</TextUnit>
    <TextUnit id="12065" loc="17.522">Quas postquam audiuit uoces conterrita Iuno,</TextUnit>
    <TextUnit id="12066" loc="17.523">ne Libyci ducis impauidas ferrentur ad aures,</TextUnit>
    <TextUnit id="12067" loc="17.524">effigiem informat Latiam propereque coruscis</TextUnit>
    <TextUnit id="12068" loc="17.525">attollit cristis, addit clipeumque iubasque</TextUnit>
    <TextUnit id="12069" loc="17.526">Romulei ducis atque umeris imponit honorem</TextUnit>
    <TextUnit id="12070" loc="17.527">fulgentis saguli, dat gressum habitusque cientis</TextUnit>
    <TextUnit id="12071" loc="17.528">proelia et audacis adicit sine corpore motus.</TextUnit>
    <TextUnit id="12072" loc="17.529">tum par effigies fallacis imagine uana</TextUnit>
    <TextUnit id="12073" loc="17.530">cornipedis moderanda cito per deuia passu</TextUnit>
    <TextUnit id="12074" loc="17.531">belligerae datur ad speciem certaminis umbrae.</TextUnit>
    <TextUnit id="12075" loc="17.532">sic Poeni ducis ante oculos exultat et ultro</TextUnit>
    <TextUnit id="12076" loc="17.533">Scipio Iunoni simulatus tela coruscat.</TextUnit>
    <TextUnit id="12077" loc="17.534">at, uiso laetus rectore ante ora Latino</TextUnit>
    <TextUnit id="12078" loc="17.535">et tandem propius sperans ingentia, Poenus</TextUnit>
    <TextUnit id="12079" loc="17.536">quadrupedi citus imponit uelocia membra</TextUnit>
    <TextUnit id="12080" loc="17.537">et iacit aduersam properati turbinis hastam.</TextUnit>
    <TextUnit id="12081" loc="17.538">dat terga et campo fugiens uolat ales imago</TextUnit>
    <TextUnit id="12082" loc="17.539">tramittitque acies. tum uero, ut uictor et alti</TextUnit>
    <TextUnit id="12083" loc="17.540">iam compos uoti, ferrata calce cruentat</TextUnit>
    <TextUnit id="12084" loc="17.541">cornipedem et largas Poenus quatit asper habenas:</TextUnit>
    <TextUnit id="12085" loc="17.542">Quo fugis, oblitus nostris te cedere regnis?</TextUnit>
    <TextUnit id="12086" loc="17.543">nulla tibi Libyca latebra est, o Scipio, terra.”</TextUnit>
    <TextUnit id="12087" loc="17.544">haec ait et stricto sequitur mucrone uolantem,</TextUnit>
    <TextUnit id="12088" loc="17.545">donec longinquo frustratum duxit in arua</TextUnit>
    <TextUnit id="12089" loc="17.546">diuersa spatio procul a certamine pugnae.</TextUnit>
    <TextUnit id="12090" loc="17.547">tum fallax subito simulacrum in nubila cessit.</TextUnit>
    <TextUnit id="12091" loc="17.548">fulmineus ductor Quisnam se numine caeco</TextUnit>
    <TextUnit id="12092" loc="17.549">composuit nobis” inquit deus? aut latet idem</TextUnit>
    <TextUnit id="12093" loc="17.550">cur monstro? tantumne obstat mea gloria diuis?</TextUnit>
    <TextUnit id="12094" loc="17.551">sed non auelles umquam, quicumque secundus</TextUnit>
    <TextUnit id="12095" loc="17.552">caelicolum stas Ausoniae, non artibus hostem</TextUnit>
    <TextUnit id="12096" loc="17.553">eripies uerum nobis.” frena inde citati</TextUnit>
    <TextUnit id="12097" loc="17.554">conuertit furibundus equi campumque petebat,</TextUnit>
    <TextUnit id="12098" loc="17.555">cum subito occultae pestis conlapsa tremore</TextUnit>
    <TextUnit id="12099" loc="17.556">cornipedis moles ruit atque efflauit anhelo</TextUnit>
    <TextUnit id="12100" loc="17.557">pectore Iunonis curis in nubila uitam.</TextUnit>
    <TextUnit id="12101" loc="17.558">tum uero impatiens Vestra est haec altera, uestra</TextUnit>
    <TextUnit id="12102" loc="17.559">fraus,” inquit superi: non fallitis. aequore mersum</TextUnit>
    <TextUnit id="12103" loc="17.560">texissent scopuli, pelagusque hausisset et undae!</TextUnit>
    <TextUnit id="12104" loc="17.561">anne huic seruabar leto? mea signa secuti,</TextUnit>
    <TextUnit id="12105" loc="17.562">quis pugnae auspicium dedimus, caeduntur, et absens</TextUnit>
    <TextUnit id="12106" loc="17.563">accipio gemitus uocesque ac uerba uocantum</TextUnit>
    <TextUnit id="12107" loc="17.564">Hannibalem. quis nostra satis delicta piabit</TextUnit>
    <TextUnit id="12108" loc="17.565">Tartareus torrens?” simul haec fundebat et una</TextUnit>
    <TextUnit id="12109" loc="17.566">spectabat dextram ac leti feruebat amore.</TextUnit>
    <TextUnit id="12110" loc="17.567">Tunc Iuno, miserata uirum, pastoris in ora</TextUnit>
    <TextUnit id="12111" loc="17.568">uertitur ac siluis subito procedit opacis</TextUnit>
    <TextUnit id="12112" loc="17.569">atque his adloquitur uersantem ingloria fata:</TextUnit>
    <TextUnit id="12113" loc="17.570">Quaenam te siluis accedere causa subegit</TextUnit>
    <TextUnit id="12114" loc="17.571">armatum nostris? num dura ad proelia tendis,</TextUnit>
    <TextUnit id="12115" loc="17.572">magnus ubi Ausoniae reliquos domat Hannibal armis?</TextUnit>
    <TextUnit id="12116" loc="17.573">si uelox gaudes ire et compendia grata</TextUnit>
    <TextUnit id="12117" loc="17.574">sunt tibi, uicino in medios te tramite ducam.”</TextUnit>
    <TextUnit id="12118" loc="17.575">adnuit atque onerat promissis pectora largis</TextUnit>
    <TextUnit id="12119" loc="17.576">pastoris patresque docet Carthaginis altae</TextUnit>
    <TextUnit id="12120" loc="17.577">magna repensuros, nec se leuiora daturum.</TextUnit>
    <TextUnit id="12121" loc="17.578">praecipitem et uasto superantem proxima saltu</TextUnit>
    <TextUnit id="12122" loc="17.579">circumagit Iuno ac fallens regione uiarum</TextUnit>
    <TextUnit id="12123" loc="17.580">non gratam inuito seruat celata salutem.</TextUnit>
    <TextUnit id="12124" loc="17.581">Interea Cadmea manus, deserta pauensque,</TextUnit>
    <TextUnit id="12125" loc="17.582">non ullum Hannibalem, nusquam certamina cernit</TextUnit>
    <TextUnit id="12126" loc="17.583">saeui nota ducis. pars ferro occumbere credunt,</TextUnit>
    <TextUnit id="12127" loc="17.584">pars damnasse aciem et diuis cessisse sinistris.</TextUnit>
    <TextUnit id="12128" loc="17.585">ingruit Ausonius uersosque agit aequore toto</TextUnit>
    <TextUnit id="12129" loc="17.586">rector. iamque ipsae trepidant Carthaginis arces:</TextUnit>
    <TextUnit id="12130" loc="17.587">impletur terrore uago cuncta Africa pulsis</TextUnit>
    <TextUnit id="12131" loc="17.588">agminibus, uolucrique fuga sine Marte ruentes</TextUnit>
    <TextUnit id="12132" loc="17.589">tendunt attonitos extrema ad litora cursus</TextUnit>
    <TextUnit id="12133" loc="17.590">ac Tartessiacas profugi sparguntur in oras;</TextUnit>
    <TextUnit id="12134" loc="17.591">pars Batti petiere domos, pars flumina Lagi.</TextUnit>
    <TextUnit id="12135" loc="17.592">sic ubi, ui caeca tandem deuictus, ad astra</TextUnit>
    <TextUnit id="12136" loc="17.593">euomuit pastos per saecula Vesbius ignis</TextUnit>
    <TextUnit id="12137" loc="17.594">et pelago et terris fusa est Vulcania pestis,</TextUnit>
    <TextUnit id="12138" loc="17.595">uidere Eoi, monstrum admirabile, Seres</TextUnit>
    <TextUnit id="12139" loc="17.596">lanigeros cinere Ausonio canescere lucos.</TextUnit>
    <TextUnit id="12140" loc="17.597">At fessum tumulo tandem regina propinquo</TextUnit>
    <TextUnit id="12141" loc="17.598">sistit Iuno ducem, facies unde omnis et atrae</TextUnit>
    <TextUnit id="12142" loc="17.599">apparent admota oculis uestigia pugnae.</TextUnit>
    <TextUnit id="12143" loc="17.600">qualem Gargani campum Trebiaeque paludem</TextUnit>
    <TextUnit id="12144" loc="17.601">et Tyrrhena uada et Phaethontis uiderat amnem</TextUnit>
    <TextUnit id="12145" loc="17.602">strage uirum undantem, talis, miserabile uisu,</TextUnit>
    <TextUnit id="12146" loc="17.603">prostratis facies aperitur dira maniplis.</TextUnit>
    <TextUnit id="12147" loc="17.604">tunc superas Iuno sedes turbata reuisit.</TextUnit>
    <TextUnit id="12148" loc="17.605">iamque propinquabant hostes tumuloque subibant,</TextUnit>
    <TextUnit id="12149" loc="17.606">cum secum Poenus: Caelum licet omne soluta</TextUnit>
    <TextUnit id="12150" loc="17.607">in caput hoc compage ruat terraeque dehiscant,</TextUnit>
    <TextUnit id="12151" loc="17.608">non ullo Cannas abolebis, Iuppiter, aeuo,</TextUnit>
    <TextUnit id="12152" loc="17.609">decedesque prius regnis, quam nomina gentes</TextUnit>
    <TextUnit id="12153" loc="17.610">aut facta Hannibalis sileant. nec deinde relinquo</TextUnit>
    <TextUnit id="12154" loc="17.611">securam te, Roma, mei, patriaeque superstes</TextUnit>
    <TextUnit id="12155" loc="17.612">ad spes armorum uiuam tibi. nam modo pugna</TextUnit>
    <TextUnit id="12156" loc="17.613">praecellis, resident hostes: mihi satque superque</TextUnit>
    <TextUnit id="12157" loc="17.614">ut me Dardaniae matres atque Itala tellus,</TextUnit>
    <TextUnit id="12158" loc="17.615">dum uiuam, expectent nec pacem pectore norint.”</TextUnit>
    <TextUnit id="12159" loc="17.616">sic rapitur paucis fugientum mixtus, et altos</TextUnit>
    <TextUnit id="12160" loc="17.617">inde petit retro montis tutasque latebras.</TextUnit>
    <TextUnit id="12161" loc="17.618">Hic finis bello. reserantur protinus arces</TextUnit>
    <TextUnit id="12162" loc="17.619">Ausonio iam sponte duci. iura improba adempta</TextUnit>
    <TextUnit id="12163" loc="17.620">armaque, et incisae leges, opibusque superbis</TextUnit>
    <TextUnit id="12164" loc="17.621">uis fracta, et posuit gestatas belua turris.</TextUnit>
    <TextUnit id="12165" loc="17.622">excelsae tum saeua rates spectacula Poenis</TextUnit>
    <TextUnit id="12166" loc="17.623">flammiferam accepere facem, subitaque procella</TextUnit>
    <TextUnit id="12167" loc="17.624">arserunt maria, atque expauit lumina Nereus.</TextUnit>
    <TextUnit id="12168" loc="17.625">Mansuri compos decoris per saecula rector,</TextUnit>
    <TextUnit id="12169" loc="17.626">deuictae referens primus cognomina terrae,</TextUnit>
    <TextUnit id="12170" loc="17.627">securus sceptri, repetit per caerula Romam</TextUnit>
    <TextUnit id="12171" loc="17.628">et patria inuehitur sublimi tecta triumpho.</TextUnit>
    <TextUnit id="12172" loc="17.629">ante Syphax feretro residens captiua premebat</TextUnit>
    <TextUnit id="12173" loc="17.630">lumina, et auratae seruabant colla catenae,</TextUnit>
    <TextUnit id="12174" loc="17.631">hic Hannon clarique genus Phoenissa iuuenta</TextUnit>
    <TextUnit id="12175" loc="17.632">et Macetum primi atque incocti corpora Mauri,</TextUnit>
    <TextUnit id="12176" loc="17.633">tum Nomades notusque sacro, cum lustrat harenas,</TextUnit>
    <TextUnit id="12177" loc="17.634">Hammoni Garamas et semper naufraga Syrtis.</TextUnit>
    <TextUnit id="12178" loc="17.635">mox uictas tendens Carthago ad sidera palmas</TextUnit>
    <TextUnit id="12179" loc="17.636">ibat et effigies orae iam lenis Hiberae,</TextUnit>
    <TextUnit id="12180" loc="17.637">terrarum finis Gades ac laudibus olim</TextUnit>
    <TextUnit id="12181" loc="17.638">terminus Herculeis Calpe Baetesque lauare</TextUnit>
    <TextUnit id="12182" loc="17.639">solis equos dulci consuetus fluminis unda,</TextUnit>
    <TextUnit id="12183" loc="17.640">frondosumque apicem subigens ad sidera mater</TextUnit>
    <TextUnit id="12184" loc="17.641">bellorum fera Pyrene nec mitis Hiberus,</TextUnit>
    <TextUnit id="12185" loc="17.642">cum simul inlidit ponto, quos attulit, amnes.</TextUnit>
    <TextUnit id="12186" loc="17.643">sed non ulla magis mentesque oculosque tenebat,</TextUnit>
    <TextUnit id="12187" loc="17.644">quam uisa Hannibalis campis fugientis imago.</TextUnit>
    <TextUnit id="12188" loc="17.645">ipse astans curru atque auro decoratus et ostro</TextUnit>
    <TextUnit id="12189" loc="17.646">Martia praebebat spectanda Quiritibus ora,</TextUnit>
    <TextUnit id="12190" loc="17.647">qualis odoratis descendens Liber ab Indis</TextUnit>
    <TextUnit id="12191" loc="17.648">egit pampineos frenata tigride currus;</TextUnit>
    <TextUnit id="12192" loc="17.649">aut cum Phlegraeis, confecta mole Gigantum,</TextUnit>
    <TextUnit id="12193" loc="17.650">incessit campis tangens Tirynthius astra.</TextUnit>
    <TextUnit id="12194" loc="17.651">salue, inuicte parens, non concessure Quirino</TextUnit>
    <TextUnit id="12195" loc="17.652">laudibus ac meritis non concessure Camillo:</TextUnit>
    <TextUnit id="12196" loc="17.653">nec uero, cum te memorat de stirpe deorum,</TextUnit>
    <TextUnit id="12197" loc="17.654">prolem Tarpei mentitur Roma Tonantis.</TextUnit>
  </Text>
</TessDocument>
