<?xml version="1.0" encoding="UTF-8"?>
<TessDocument id="ovid.tristia">
  <Metadata>
    <Author>ovid</Author>
    <Display>Tristia</Display>
    <Abbr>ov. tr.</Abbr>
    <Lang>la</Lang>
    <Prose>0</Prose>
    <PrintSource>Arthur Leslie Wheeler, P. Ovidius Naso: Tristia. Cambridge, MA: Harvard University Press, 1939.</PrintSource>
    <DigitalSourceDisplay>Perseus</DigitalSourceDisplay>
    <DigitalSourceURL>http://www.perseus.tufts.edu/hopper/text?doc=Perseus%3atext%3a2008.01.0492</DigitalSourceURL>
    <AddedBy>Chris Forstall</AddedBy>
    <URI>urn:cts:latinLit:phi0959.phi008.perseus-lat1</URI>
  </Metadata>
  <Parts><Part id="1"><Display>Book 1</Display><MaskLower>0</MaskLower><MaskUpper>737</MaskUpper><LocusLower>1.1.1</LocusLower><LocusUpper>1.11.44</LocusUpper></Part><Part id="2"><Display>Book 2</Display><MaskLower>738</MaskLower><MaskUpper>1315</MaskUpper><LocusLower>2.1.1</LocusLower><LocusUpper>2.1.578</LocusUpper></Part><Part id="3"><Display>Book 3</Display><MaskLower>1316</MaskLower><MaskUpper>2103</MaskUpper><LocusLower>3.1.1</LocusLower><LocusUpper>3.14.52</LocusUpper></Part><Part id="4"><Display>Book 4</Display><MaskLower>2104</MaskLower><MaskUpper>2781</MaskUpper><LocusLower>4.1.1</LocusLower><LocusUpper>4.10.132</LocusUpper></Part><Part id="5"><Display>Book 5</Display><MaskLower>2782</MaskLower><MaskUpper>3531</MaskUpper><LocusLower>5.1.1</LocusLower><LocusUpper>5.14.46</LocusUpper></Part></Parts><Text>
    <TextUnit id="0" loc="1.1.1">Parve - nec invideo - sine me, liber, ibis in urbem,</TextUnit>
    <TextUnit id="1" loc="1.1.2">ei mihi, quod  domino non licet ire tuo!</TextUnit>
    <TextUnit id="2" loc="1.1.3">vade, sed incultus, qualem decet exulis esse</TextUnit>
    <TextUnit id="3" loc="1.1.4">infelix habitum temporis huius habe.</TextUnit>
    <TextUnit id="4" loc="1.1.5">nec te purpureo velent vaccinia fuco -</TextUnit>
    <TextUnit id="5" loc="1.1.6">non est conveniens luctibus ille color -</TextUnit>
    <TextUnit id="6" loc="1.1.7">nec titulus minio, nec cedro charta notetur,</TextUnit>
    <TextUnit id="7" loc="1.1.8">candida nec nigra cornua fronte geras.</TextUnit>
    <TextUnit id="8" loc="1.1.9">felices ornent haec instrumenta libellos;</TextUnit>
    <TextUnit id="9" loc="1.1.10">fortunae memorem te decet esse meae.</TextUnit>
    <TextUnit id="10" loc="1.1.11">nec fragili geminae poliantur pumice frontes,</TextUnit>
    <TextUnit id="11" loc="1.1.12">hirsutus sparsis ut videare comis,</TextUnit>
    <TextUnit id="12" loc="1.1.13">neve liturarum pudeat; qui viderit illas,</TextUnit>
    <TextUnit id="13" loc="1.1.14">de lacrimis factas sentiet  esse meis.</TextUnit>
    <TextUnit id="14" loc="1.1.15">vade, liber, verbisque meis loca grata saluta:</TextUnit>
    <TextUnit id="15" loc="1.1.16">contingam certe quo licet illa pede.</TextUnit>
    <TextUnit id="16" loc="1.1.17">siquis, ut in populo, nostri non inmemor illi,</TextUnit>
    <TextUnit id="17" loc="1.1.18">siquis, qui, quid agam, forte requirat, erit,</TextUnit>
    <TextUnit id="18" loc="1.1.19">vivere me dices, salvum tamen esse negabis;</TextUnit>
    <TextUnit id="19" loc="1.1.20">id quoque, quod vivam, munus habere dei.</TextUnit>
    <TextUnit id="20" loc="1.1.21">atque ita tu tacitus - quaerenti plura legendus  -</TextUnit>
    <TextUnit id="21" loc="1.1.22">ne, quae non opus est, forte loquare, cave!</TextUnit>
    <TextUnit id="22" loc="1.1.23">protinus admonitus repetet mea crimina lector,</TextUnit>
    <TextUnit id="23" loc="1.1.24">et peragar populi publicus ore reus.</TextUnit>
    <TextUnit id="24" loc="1.1.25">tu cave defendas, quamvis mordebere dictis;</TextUnit>
    <TextUnit id="25" loc="1.1.26">causa patrocinio non bona maior  erit.</TextUnit>
    <TextUnit id="26" loc="1.1.27">invenies aliquem, qui me suspiret ademptum,</TextUnit>
    <TextUnit id="27" loc="1.1.28">carmina nec siccis perlegat ista genis,</TextUnit>
    <TextUnit id="28" loc="1.1.29">et tacitus secum, ne quis malus audiat, optet,</TextUnit>
    <TextUnit id="29" loc="1.1.30">sit mea lenito Caesare poena levis.</TextUnit>
    <TextUnit id="30" loc="1.1.31">nos quoque, quisquis erit, ne sit miser ille, precamur,</TextUnit>
    <TextUnit id="31" loc="1.1.32">placatos miseris qui volet esse deos,</TextUnit>
    <TextUnit id="32" loc="1.1.33">quaeque volet, rata sint, ablataque principis ira</TextUnit>
    <TextUnit id="33" loc="1.1.34">sedibus in patriis det mihi posse mori.</TextUnit>
    <TextUnit id="34" loc="1.1.35">ut peragas mandata, liber, culpabere forsan</TextUnit>
    <TextUnit id="35" loc="1.1.36">ingeniique minor laude ferere mei.</TextUnit>
    <TextUnit id="36" loc="1.1.37">iudicis officium est ut res, ita tempora rerum</TextUnit>
    <TextUnit id="37" loc="1.1.38">quaerere, quaesito tempore tutus eris.</TextUnit>
    <TextUnit id="38" loc="1.1.39">carmina proveniunt animo deducta sereno;</TextUnit>
    <TextUnit id="39" loc="1.1.40">nubila sunt subitis tempora nostra malis,</TextUnit>
    <TextUnit id="40" loc="1.1.41">carmina secessum scribentis et otia quaerunt;</TextUnit>
    <TextUnit id="41" loc="1.1.42">me mare, me venti, me fera iactat hiems.</TextUnit>
    <TextUnit id="42" loc="1.1.43">carminibus metus omnis obest ; perditus ensem</TextUnit>
    <TextUnit id="43" loc="1.1.44">haesurum iugulo iam puto iamque meo.</TextUnit>
    <TextUnit id="44" loc="1.1.45">haec quoque quod facio, iudex mirabitur aequus,</TextUnit>
    <TextUnit id="45" loc="1.1.46">scriptaque cum venia qualiacumque leget.</TextUnit>
    <TextUnit id="46" loc="1.1.47">da mihi Maeoniden et tot circumice  casus,</TextUnit>
    <TextUnit id="47" loc="1.1.48">ingenium tantis excidet omne malis.</TextUnit>
    <TextUnit id="48" loc="1.1.49">denique securus famae, liber, ire memento,</TextUnit>
    <TextUnit id="49" loc="1.1.50">nec tibi sit lecto displicuisse pudor.</TextUnit>
    <TextUnit id="50" loc="1.1.51">non ita se nobis praebet Fortuna secundam,</TextUnit>
    <TextUnit id="51" loc="1.1.52">ut tibi sit ratio laudis habenda tuae.</TextUnit>
    <TextUnit id="52" loc="1.1.53">donec eram sospes, tituli tangebar amore,</TextUnit>
    <TextUnit id="53" loc="1.1.54">quaerendique mihi nominis ardor erat.</TextUnit>
    <TextUnit id="54" loc="1.1.55">carmina nunc si non studiumque, quod obfuit, odi,</TextUnit>
    <TextUnit id="55" loc="1.1.56">sit satis; ingenio sic fuga parta meo.</TextUnit>
    <TextUnit id="56" loc="1.1.57">tu tamen i pro me, tu, cui licet, aspice Romam,</TextUnit>
    <TextUnit id="57" loc="1.1.58">di facerent, possem nunc meus esse liber!</TextUnit>
    <TextUnit id="58" loc="1.1.59">nec te, quod venias magnam peregrinus in urbem,</TextUnit>
    <TextUnit id="59" loc="1.1.60">ignotum populo posse venire puta.</TextUnit>
    <TextUnit id="60" loc="1.1.61">ut titulo careas, ipso noscere colore</TextUnit>
    <TextUnit id="61" loc="1.1.62">dissimulare velis, te liquet esse meum,</TextUnit>
    <TextUnit id="62" loc="1.1.63">clam tamen intrato, ne te mea carmina laedant;</TextUnit>
    <TextUnit id="63" loc="1.1.64">non sunt ut quondam plena favoris erant.</TextUnit>
    <TextUnit id="64" loc="1.1.65">siquis erit, qui te, quia sis meus, esse legendum</TextUnit>
    <TextUnit id="65" loc="1.1.66">non putet, e gremio reiciatque suo,</TextUnit>
    <TextUnit id="66" loc="1.1.67">"inspice " dic " titulum, non sum praeceptor amoris;</TextUnit>
    <TextUnit id="67" loc="1.1.68">quas meruit, poenas iam dedit illud opus.</TextUnit>
    <TextUnit id="68" loc="1.1.69">forsitan expectes, an in alta Palatia missum</TextUnit>
    <TextUnit id="69" loc="1.1.70">scandere te iubeam Caesareamque domum.</TextUnit>
    <TextUnit id="70" loc="1.1.71">ignoscant augusta mihi loca dique locorum!</TextUnit>
    <TextUnit id="71" loc="1.1.72">venit in hoc illa fulmen ab arce caput.</TextUnit>
    <TextUnit id="72" loc="1.1.73">esse quidem memini mitissima sedibus illis</TextUnit>
    <TextUnit id="73" loc="1.1.74">numina, sed timeo qui nocuere deos.</TextUnit>
    <TextUnit id="74" loc="1.1.75">terretur minimo pennae stridore columba,</TextUnit>
    <TextUnit id="75" loc="1.1.76">unguibus, accipiter, saucia facta tuis.</TextUnit>
    <TextUnit id="76" loc="1.1.77">nec procul a stabulis audet discedere, siqua</TextUnit>
    <TextUnit id="77" loc="1.1.78">excussa est avidi dentibus agna lupi.</TextUnit>
    <TextUnit id="78" loc="1.1.79">vitaret caelum Phaethon, si viveret, et quos</TextUnit>
    <TextUnit id="79" loc="1.1.80">optarat stulte, tangere nollet equos.</TextUnit>
    <TextUnit id="80" loc="1.1.81">me quoque, quae sensi, fateor Iovis arma timere :</TextUnit>
    <TextUnit id="81" loc="1.1.82">me reor infesto, cum tonat, igne peti.</TextUnit>
    <TextUnit id="82" loc="1.1.83">quicumque Argolica de classe Capherea fugit,</TextUnit>
    <TextUnit id="83" loc="1.1.84">semper ab Euboicis vela retorsit  aquis;</TextUnit>
    <TextUnit id="84" loc="1.1.85">et mea cumba semel vasta percussa procella</TextUnit>
    <TextUnit id="85" loc="1.1.86">illum, quo laesa est, horret adire locum,</TextUnit>
    <TextUnit id="86" loc="1.1.87">ergo cave, liber, et timida circumspice mente,</TextUnit>
    <TextUnit id="87" loc="1.1.88">ut satis a media sit tibi plebe legi.</TextUnit>
    <TextUnit id="88" loc="1.1.89">dum petit infirmis nimium sublimia pennis</TextUnit>
    <TextUnit id="89" loc="1.1.90">Icarus, aequoreas nomine fecit aquas.</TextUnit>
    <TextUnit id="90" loc="1.1.91">difficile est tamen hinc, remis utaris an aura,</TextUnit>
    <TextUnit id="91" loc="1.1.92">dicere: consilium resque locusque dabunt,</TextUnit>
    <TextUnit id="92" loc="1.1.93">si poteris vacuo tradi, si cuncta videbis</TextUnit>
    <TextUnit id="93" loc="1.1.94">mitia, si vires fregerit ira suas,</TextUnit>
    <TextUnit id="94" loc="1.1.95">siquis erit, qui te dubitantem et adire timentem</TextUnit>
    <TextUnit id="95" loc="1.1.96">tradat, et ante tamen pauca loquatur, adi.</TextUnit>
    <TextUnit id="96" loc="1.1.97">luce bona dominoque tuo felicior ipso</TextUnit>
    <TextUnit id="97" loc="1.1.98">pervenias illuc et mala nostra leves.</TextUnit>
    <TextUnit id="98" loc="1.1.99">namque ea vel nemo, vel qui mihi vulnera fecit</TextUnit>
    <TextUnit id="99" loc="1.1.100">solus Achilleo tollere more potest.</TextUnit>
    <TextUnit id="100" loc="1.1.101">tantum ne noceas, dum vis prodesse, videto -</TextUnit>
    <TextUnit id="101" loc="1.1.102">nam spes est animi nostra timore minor -</TextUnit>
    <TextUnit id="102" loc="1.1.103">quaeque quiescebat, ne mota resaeviat ira</TextUnit>
    <TextUnit id="103" loc="1.1.104">et poenae tu sis altera causa, cave!</TextUnit>
    <TextUnit id="104" loc="1.1.105">cum tamen in nostrum fueris penetrale receptus,</TextUnit>
    <TextUnit id="105" loc="1.1.106">contigerisque tuam, scrinia curva, domum,</TextUnit>
    <TextUnit id="106" loc="1.1.107">aspicies illic positos ex ordine fratres,</TextUnit>
    <TextUnit id="107" loc="1.1.108">quos studium cunctos evigilavit idem.</TextUnit>
    <TextUnit id="108" loc="1.1.109">cetera turba palam titulos ostendet apertos,</TextUnit>
    <TextUnit id="109" loc="1.1.110">et sua detecta nomina fronte geret;</TextUnit>
    <TextUnit id="110" loc="1.1.111">tres procul obscura latitantes parte videbis, -</TextUnit>
    <TextUnit id="111" loc="1.1.112">sic quoque, quod nemo nescit, amare docent.</TextUnit>
    <TextUnit id="112" loc="1.1.113">hos tu vel fugias, vel, si satis oris habebis,</TextUnit>
    <TextUnit id="113" loc="1.1.114">Oedipodas facito Telegonosque voces.</TextUnit>
    <TextUnit id="114" loc="1.1.115">deque tribus, moneo, si qua est tibi cura parentis,</TextUnit>
    <TextUnit id="115" loc="1.1.116">ne quemquam, quamvis ipse docebit, ames.</TextUnit>
    <TextUnit id="116" loc="1.1.117">sunt quoque mutatae, ter quinque volumina, formae,</TextUnit>
    <TextUnit id="117" loc="1.1.118">nuper ab exequiis carmina rapta meis.</TextUnit>
    <TextUnit id="118" loc="1.1.119">his mando dicas, inter mutata referri</TextUnit>
    <TextUnit id="119" loc="1.1.120">fortunae vultum corpora posse meae.</TextUnit>
    <TextUnit id="120" loc="1.1.121">namque ea dissimilis subito est effecta priori,</TextUnit>
    <TextUnit id="121" loc="1.1.122">flendaque nunc, aliquo tempore laeta fuit.</TextUnit>
    <TextUnit id="122" loc="1.1.123">plura quidem mandare tibi, si quaeris, habebam,</TextUnit>
    <TextUnit id="123" loc="1.1.124">sed vereor tardae causa fuisse morae ;</TextUnit>
    <TextUnit id="124" loc="1.1.125">et si quae subeunt, tecum, liber, omnia ferres,</TextUnit>
    <TextUnit id="125" loc="1.1.126">sarcina laturo magna futurus eras.</TextUnit>
    <TextUnit id="126" loc="1.1.127">longa via est, propera! nobis habitabitur orbis</TextUnit>
    <TextUnit id="127" loc="1.1.128">ultimus, a terra terra remota mea.</TextUnit>
    <TextUnit id="128" loc="1.2.1">Di maris et caeli - quid enim nisi vota supersunt? -</TextUnit>
    <TextUnit id="129" loc="1.2.2">solvere quassatae parcite membra ratis,</TextUnit>
    <TextUnit id="130" loc="1.2.3">neve, precor, magni subscribite Caesaris irae!</TextUnit>
    <TextUnit id="131" loc="1.2.4">saepe premente deo fert deus alter opem.</TextUnit>
    <TextUnit id="132" loc="1.2.5">Mulciber in Troiam, pro Troia stabat Apollo;</TextUnit>
    <TextUnit id="133" loc="1.2.6">aequa Venus Teucris, Pallas iniqua fuit.</TextUnit>
    <TextUnit id="134" loc="1.2.7">oderat Aenean propior Saturnia Turno;</TextUnit>
    <TextUnit id="135" loc="1.2.8">ille tamen Veneris numine tutus erat.</TextUnit>
    <TextUnit id="136" loc="1.2.9">saepe ferox cautum petiit Neptunus Ulixen;</TextUnit>
    <TextUnit id="137" loc="1.2.10">eripuit patruo saepe Minerva suo.</TextUnit>
    <TextUnit id="138" loc="1.2.11">et nobis aliquod, quamvis distamus ab illis,</TextUnit>
    <TextUnit id="139" loc="1.2.12">quis vetat irato numen adesse deo?</TextUnit>
    <TextUnit id="140" loc="1.2.13">verba miser frustra non proficientia perdo.</TextUnit>
    <TextUnit id="141" loc="1.2.14">ipsa graves spargunt ora loquentis aquae,</TextUnit>
    <TextUnit id="142" loc="1.2.15">terribilisque Notus iactat mea dicta, precesque</TextUnit>
    <TextUnit id="143" loc="1.2.16">ad quos mittuntur, non sinit ire deos.</TextUnit>
    <TextUnit id="144" loc="1.2.17">ergo idem venti, ne causa laedar in una,</TextUnit>
    <TextUnit id="145" loc="1.2.18">velaque nescio quo votaque nostra ferunt,</TextUnit>
    <TextUnit id="146" loc="1.2.19">me miserum, quanti montes volvuntur aquarum!</TextUnit>
    <TextUnit id="147" loc="1.2.20">iam iam tacturos sidera summa putes,</TextUnit>
    <TextUnit id="148" loc="1.2.21">quantae diducto subsidunt "aequore valles!</TextUnit>
    <TextUnit id="149" loc="1.2.22">iam iam tacturas Tartara nigra putes,</TextUnit>
    <TextUnit id="150" loc="1.2.23">quocumque aspicio, nihil est, nisi pontus et aer,</TextUnit>
    <TextUnit id="151" loc="1.2.24">fluctibus hic tumidus, nubibus ille minax.</TextUnit>
    <TextUnit id="152" loc="1.2.25">inter utrumque fremunt inmani murmure venti.</TextUnit>
    <TextUnit id="153" loc="1.2.26">nescit, cui domino pareat, unda maris.</TextUnit>
    <TextUnit id="154" loc="1.2.27">nam modo purpureo vires capit Eurus ab ortu,</TextUnit>
    <TextUnit id="155" loc="1.2.28">nunc Zephyrus sero vespere missus adest,</TextUnit>
    <TextUnit id="156" loc="1.2.29">nunc sicca gelidus Boreas bacchatur ab Arcto,</TextUnit>
    <TextUnit id="157" loc="1.2.30">nunc Notus adversa proelia fronte gerit.</TextUnit>
    <TextUnit id="158" loc="1.2.31">rector in incerto est nec quid fugiatve petatve</TextUnit>
    <TextUnit id="159" loc="1.2.32">invenit: ambiguis ars stupet ipsa malis,</TextUnit>
    <TextUnit id="160" loc="1.2.33">scilicet occidimus, nec spes est ulla salutis,</TextUnit>
    <TextUnit id="161" loc="1.2.34">dumque loquor, vultus obruit unda meos.</TextUnit>
    <TextUnit id="162" loc="1.2.35">opprimet hanc animam fluctus, frustraque precanti</TextUnit>
    <TextUnit id="163" loc="1.2.36">ore necaturas accipiemus aquas,</TextUnit>
    <TextUnit id="164" loc="1.2.37">at pia nil aliud quam me dolet exule coniunx:</TextUnit>
    <TextUnit id="165" loc="1.2.38">hoc unum nostri scitque gemitque mali.</TextUnit>
    <TextUnit id="166" loc="1.2.39">nescit in inmenso iactari corpora ponto,</TextUnit>
    <TextUnit id="167" loc="1.2.40">nescit agi ventis, nescit adesse necem.</TextUnit>
    <TextUnit id="168" loc="1.2.41">o bene, quod non sum mecum conscendere passus,</TextUnit>
    <TextUnit id="169" loc="1.2.42">ne mihi mors misero bis patienda foret!</TextUnit>
    <TextUnit id="170" loc="1.2.43">at nunc, ut peream, quoniam caret illa periclo,</TextUnit>
    <TextUnit id="171" loc="1.2.44">dimidia certe parte superstes ero.</TextUnit>
    <TextUnit id="172" loc="1.2.45">ei mihi, quam celeri micuerunt nubila flamma!</TextUnit>
    <TextUnit id="173" loc="1.2.46">quantus ab aetherio personat axe fragor!</TextUnit>
    <TextUnit id="174" loc="1.2.47">nec levius tabulae laterum feriuntur ab undis,</TextUnit>
    <TextUnit id="175" loc="1.2.48">quam grave balistae moenia pulsat onus.</TextUnit>
    <TextUnit id="176" loc="1.2.49">qui venit hic fluctus, fluctus supereminet omnes:</TextUnit>
    <TextUnit id="177" loc="1.2.50">posterior nono est undecimoque prior.</TextUnit>
    <TextUnit id="178" loc="1.2.51">nec letum timeo; genus est miserabile leti.</TextUnit>
    <TextUnit id="179" loc="1.2.52">demite naufragium, mors mihi munus erit.</TextUnit>
    <TextUnit id="180" loc="1.2.53">est aliquid, fatove suo ferrove  cadentem</TextUnit>
    <TextUnit id="181" loc="1.2.54">in solida  moriens ponere corpus humo,</TextUnit>
    <TextUnit id="182" loc="1.2.55">et mandare suis aliqua et  sperare sepulcrum</TextUnit>
    <TextUnit id="183" loc="1.2.56">et non aequoreis piscibus esse cibum,</TextUnit>
    <TextUnit id="184" loc="1.2.57">fingite me dignum tali nece, non ego solus</TextUnit>
    <TextUnit id="185" loc="1.2.58">hic vehor. inmeritos cur mea poena trahit?</TextUnit>
    <TextUnit id="186" loc="1.2.59">pro superi viridesque dei, quibus aequora curae,</TextUnit>
    <TextUnit id="187" loc="1.2.60">utraque iam vestras sistite turba minas,</TextUnit>
    <TextUnit id="188" loc="1.2.61">quamque dedit vitam mitissima Caesaris ira,</TextUnit>
    <TextUnit id="189" loc="1.2.62">hanc sinite infelix in loca iussa feram,</TextUnit>
    <TextUnit id="190" loc="1.2.63">si quantam  merui, poena me perdere vultis,</TextUnit>
    <TextUnit id="191" loc="1.2.64">culpa mea est ipso iudice morte minor.</TextUnit>
    <TextUnit id="192" loc="1.2.65">mittere me Stygias si iam voluisset in undas</TextUnit>
    <TextUnit id="193" loc="1.2.66">Caesar, in hoc vestra non eguisset ope.</TextUnit>
    <TextUnit id="194" loc="1.2.67">est illi nostri non invidiosa cruoris</TextUnit>
    <TextUnit id="195" loc="1.2.68">copia; quodque dedit, cum volet, ipse feret,</TextUnit>
    <TextUnit id="196" loc="1.2.69">vos modo, quos certe nullo, puto, crimine laesi,</TextUnit>
    <TextUnit id="197" loc="1.2.70">contenti nostris iam, precor, este malis!</TextUnit>
    <TextUnit id="198" loc="1.2.71">nec tamen, ut cuncti miserum servare velitis,</TextUnit>
    <TextUnit id="199" loc="1.2.72">quod periit, salvum iam caput esse potest,</TextUnit>
    <TextUnit id="200" loc="1.2.73">ut mare considat ventisque ferentibus utar,</TextUnit>
    <TextUnit id="201" loc="1.2.74">ut mihi parcatis, non minus exul ero.</TextUnit>
    <TextUnit id="202" loc="1.2.75">non ego divitias avidus sine fine parandi</TextUnit>
    <TextUnit id="203" loc="1.2.76">latum mutandis mercibus aequor aro,</TextUnit>
    <TextUnit id="204" loc="1.2.77">nec peto, quas quondam petii studiosus, Athenas,</TextUnit>
    <TextUnit id="205" loc="1.2.78">oppida non Asiae, non loca visa prius,</TextUnit>
    <TextUnit id="206" loc="1.2.79">non ut Alexandri claram delatus ad urbem</TextUnit>
    <TextUnit id="207" loc="1.2.80">delicias videam, Nile iocose, tuas.</TextUnit>
    <TextUnit id="208" loc="1.2.81">quod faciles  opto ventos, - quis credere posset ? -</TextUnit>
    <TextUnit id="209" loc="1.2.82">Sarmatis est tellus, quam mea vela petunt,</TextUnit>
    <TextUnit id="210" loc="1.2.83">obligor, ut tangam laevi fera litora Ponti;</TextUnit>
    <TextUnit id="211" loc="1.2.84">quodque sit a patria tam  fuga tarda, queror.</TextUnit>
    <TextUnit id="212" loc="1.2.85">nescio quo videam positos ut in orbe Tomitas,</TextUnit>
    <TextUnit id="213" loc="1.2.86">exilem facio per mea vota viam.</TextUnit>
    <TextUnit id="214" loc="1.2.87">seu me diligitis, tantos conpescite fluctus,</TextUnit>
    <TextUnit id="215" loc="1.2.88">pronaque sint nostrae numina vestra rati;</TextUnit>
    <TextUnit id="216" loc="1.2.89">seu magis odistis, iussae Ine advertite terrae:</TextUnit>
    <TextUnit id="217" loc="1.2.90">supplicii pars est in regione mei.</TextUnit>
    <TextUnit id="218" loc="1.2.91">ferte - quid hic facio? - rapidi mea corpora  venti!</TextUnit>
    <TextUnit id="219" loc="1.2.92">Ausonios fines cur mea vela volunt?</TextUnit>
    <TextUnit id="220" loc="1.2.93">noluit hoc Caesar, quid, quem fugat ille, tenetis?</TextUnit>
    <TextUnit id="221" loc="1.2.94">aspiciat vultus Pontica terra meos.</TextUnit>
    <TextUnit id="222" loc="1.2.95">et iubet et merui; nec, quae damnaverit ille,</TextUnit>
    <TextUnit id="223" loc="1.2.96">crimina defendi fasque piumque puto.</TextUnit>
    <TextUnit id="224" loc="1.2.97">si tamen acta deos numquam mortalia fallunt,</TextUnit>
    <TextUnit id="225" loc="1.2.98">a culpa facinus scitis abesse mea.</TextUnit>
    <TextUnit id="226" loc="1.2.99">immo ita si scitis, si me meus abstulit error,</TextUnit>
    <TextUnit id="227" loc="1.2.100">stultaque mens nobis, non scelerata fuit,</TextUnit>
    <TextUnit id="228" loc="1.2.101">quod licet et minimis, domui si favimus illi,</TextUnit>
    <TextUnit id="229" loc="1.2.102">si satis Augusti publica iussa mihi,</TextUnit>
    <TextUnit id="230" loc="1.2.103">hoc duce si dixi felicia saecula, proque</TextUnit>
    <TextUnit id="231" loc="1.2.104">Caesare tura piis Caesaribusque dedi, -</TextUnit>
    <TextUnit id="232" loc="1.2.105">si fuit hic animus nobis, ita parcite divi!</TextUnit>
    <TextUnit id="233" loc="1.2.106">si minus, alta cadens obruat unda caput!</TextUnit>
    <TextUnit id="234" loc="1.2.107">fallor, an incipiunt gravidae vanescere nubes,</TextUnit>
    <TextUnit id="235" loc="1.2.108">victaque mutati frangitur unda maris?</TextUnit>
    <TextUnit id="236" loc="1.2.109">non casu, vos sed sub condicione vocati,</TextUnit>
    <TextUnit id="237" loc="1.2.110">fallere quos non est, hanc mihi fertis opem.</TextUnit>
    <TextUnit id="238" loc="1.3.1">Cum subit illius tristissima noctis imago,</TextUnit>
    <TextUnit id="239" loc="1.3.2">qua mihi supremum tempus in urbe fuit,</TextUnit>
    <TextUnit id="240" loc="1.3.3">cum repeto noctem, qua tot mihi cara reliqui,</TextUnit>
    <TextUnit id="241" loc="1.3.4">labitur ex oculis nunc quoque gutta meis.</TextUnit>
    <TextUnit id="242" loc="1.3.5">iam prope lux aderat, qua  me discedere Caesar</TextUnit>
    <TextUnit id="243" loc="1.3.6">finibus extremae iusserat Ausoniae,</TextUnit>
    <TextUnit id="244" loc="1.3.7">nec spatium nec mens fuerat satis apta parandi:</TextUnit>
    <TextUnit id="245" loc="1.3.8">torpuerant longa pectora nostra mora.</TextUnit>
    <TextUnit id="246" loc="1.3.9">non mihi servorum, comites non cura legendi,</TextUnit>
    <TextUnit id="247" loc="1.3.10">non aptae profugo vestis opisve fuit.</TextUnit>
    <TextUnit id="248" loc="1.3.11">non apter stupui, quam qui Iovis ignibus ictus</TextUnit>
    <TextUnit id="249" loc="1.3.12">vivit et est vitae nescius ipse suae.</TextUnit>
    <TextUnit id="250" loc="1.3.13">ut tamen hanc animi nubem dolor ipse removit,</TextUnit>
    <TextUnit id="251" loc="1.3.14">et tandem sensus convaluere mei,</TextUnit>
    <TextUnit id="252" loc="1.3.15">adloquor extremum maestos abiturus amicos,</TextUnit>
    <TextUnit id="253" loc="1.3.16">qui modo de multis unus et alter erant,</TextUnit>
    <TextUnit id="254" loc="1.3.17">uxor amans flentem flens acrius ipsa tenebat,</TextUnit>
    <TextUnit id="255" loc="1.3.18">imbre per indignas usque cadente genas,</TextUnit>
    <TextUnit id="256" loc="1.3.19">nata procul Libycis aberat diversa sub oris,</TextUnit>
    <TextUnit id="257" loc="1.3.20">nec poterat fati certior esse mei.</TextUnit>
    <TextUnit id="258" loc="1.3.21">quocumque aspiceres, luctus gemitusque sonabant,</TextUnit>
    <TextUnit id="259" loc="1.3.22">formaque non taciti funeris intus erat.</TextUnit>
    <TextUnit id="260" loc="1.3.23">femina virque meo, pueri quoque funere maerent,</TextUnit>
    <TextUnit id="261" loc="1.3.24">inque domo lacrimas angulus omnis habet.</TextUnit>
    <TextUnit id="262" loc="1.3.25">si licet exemplis in parvis  grandibus uti,</TextUnit>
    <TextUnit id="263" loc="1.3.26">haec facies Troiae, cum caperetur, erat.</TextUnit>
    <TextUnit id="264" loc="1.3.27">iamque quiescebant voces hominumque canumque,</TextUnit>
    <TextUnit id="265" loc="1.3.28">Lunaque nocturnos alta regebat equos.</TextUnit>
    <TextUnit id="266" loc="1.3.29">hanc ego suspiciens et ad hanc  Capitolia cernens,</TextUnit>
    <TextUnit id="267" loc="1.3.30">quae nostro frustra iuncta fuere Lari,</TextUnit>
    <TextUnit id="268" loc="1.3.31">"numina vicinis habitantia sedibus," inquam,</TextUnit>
    <TextUnit id="269" loc="1.3.32">"iamque oculis numquam templa videnda meis,</TextUnit>
    <TextUnit id="270" loc="1.3.33">dique relinquendi, quos urbs habet alta Quirini,</TextUnit>
    <TextUnit id="271" loc="1.3.34">este salutati tempus in omne mihi.</TextUnit>
    <TextUnit id="272" loc="1.3.35">et quamquam sero clipeum post vulnera sumo,</TextUnit>
    <TextUnit id="273" loc="1.3.36">attamen hanc odiis exonerate fugam,</TextUnit>
    <TextUnit id="274" loc="1.3.37">caelestique viro, quis me deceperit error,</TextUnit>
    <TextUnit id="275" loc="1.3.38">dicite, pro culpa ne scelus esse putet,</TextUnit>
    <TextUnit id="276" loc="1.3.39">ut quod vos scitis, poenae quoque sentiat auctor.</TextUnit>
    <TextUnit id="277" loc="1.3.40">placato possum non miser esse deo."</TextUnit>
    <TextUnit id="278" loc="1.3.41">hac prece adoravi superos ego, pluribus uxor,</TextUnit>
    <TextUnit id="279" loc="1.3.42">singultu medios impediente sonos,</TextUnit>
    <TextUnit id="280" loc="1.3.43">illa etiam ante Lares  passis adstrata capillis</TextUnit>
    <TextUnit id="281" loc="1.3.44">contigit extinctos  ore tremente focos,</TextUnit>
    <TextUnit id="282" loc="1.3.45">multaque in adversos effudit verba Penates</TextUnit>
    <TextUnit id="283" loc="1.3.46">pro deplorato non valitura viro.</TextUnit>
    <TextUnit id="284" loc="1.3.47">iamque morae spatium nox praecipitata negabat,</TextUnit>
    <TextUnit id="285" loc="1.3.48">versaque ab axe suo Parrhasis Arctos erat.</TextUnit>
    <TextUnit id="286" loc="1.3.49">quid facerem? blando patriae retinebar amore,</TextUnit>
    <TextUnit id="287" loc="1.3.50">ultima sed iussae nox erat illa fugae.</TextUnit>
    <TextUnit id="288" loc="1.3.51">a! quotiens aliquo dixi properante quid urgues?</TextUnit>
    <TextUnit id="289" loc="1.3.52">vel quo festinas ire, vel unde, vide.</TextUnit>
    <TextUnit id="290" loc="1.3.53">a! quotiens certam me sum mentitus habere</TextUnit>
    <TextUnit id="291" loc="1.3.54">horam, propositae quae foret apta viae.</TextUnit>
    <TextUnit id="292" loc="1.3.55">ter limen tetigi, ter sum revocatus, et ipse</TextUnit>
    <TextUnit id="293" loc="1.3.56">indulgens animo pes mihi tardus erat.</TextUnit>
    <TextUnit id="294" loc="1.3.57">saepe "vale" dicto rursus sum multa locutus,</TextUnit>
    <TextUnit id="295" loc="1.3.58">et quasi discedens oscula summa dedi.</TextUnit>
    <TextUnit id="296" loc="1.3.59">saepe eadem mandata dedi meque ipse fefelli,</TextUnit>
    <TextUnit id="297" loc="1.3.60">respiciens oculis pignora cara meis.</TextUnit>
    <TextUnit id="298" loc="1.3.61">denique "quid propero? Scythia est, quo mittimur," inquam,</TextUnit>
    <TextUnit id="299" loc="1.3.62">"Roma relinquenda est. utraque iusta mora est.</TextUnit>
    <TextUnit id="300" loc="1.3.63">uxor in aeternum vivo mihi viva negatur,</TextUnit>
    <TextUnit id="301" loc="1.3.64">et domus et fidae dulcia membra domus,</TextUnit>
    <TextUnit id="302" loc="1.3.65">quosque ego dilexi fraterno more sodales,</TextUnit>
    <TextUnit id="303" loc="1.3.66">o mihi Thesea pectora iuncta fide!</TextUnit>
    <TextUnit id="304" loc="1.3.67">dum licet, amplectar: numquam fortasse licebit</TextUnit>
    <TextUnit id="305" loc="1.3.68">amplius, in lucro est quae datur hora mihi.</TextUnit>
    <TextUnit id="306" loc="1.3.69">nec mora, sermonis verba inperfecta relinquo,</TextUnit>
    <TextUnit id="307" loc="1.3.70">complectens animo proxima quaeque meo.</TextUnit>
    <TextUnit id="308" loc="1.3.71">dum loquor et flemus, caelo nitidissimus alto,</TextUnit>
    <TextUnit id="309" loc="1.3.72">stella gravis nobis. Lucifer ortus erat.</TextUnit>
    <TextUnit id="310" loc="1.3.73">dividor haud aliter, quam si mea membra relinquam,</TextUnit>
    <TextUnit id="311" loc="1.3.74">et pars abrumpi corpore visa suo est.</TextUnit>
    <TextUnit id="312" loc="1.3.75">sic doluit Mettus  tunc cum in contraria versos</TextUnit>
    <TextUnit id="313" loc="1.3.76">ultores habuit proditionis equos.</TextUnit>
    <TextUnit id="314" loc="1.3.77">tum vero exoritur clamor gemitusque meorum,</TextUnit>
    <TextUnit id="315" loc="1.3.78">et feriunt maestae pectora nuda manus.</TextUnit>
    <TextUnit id="316" loc="1.3.79">tum vero coniunx umeris abeuntis inhaerens</TextUnit>
    <TextUnit id="317" loc="1.3.80">miscuit haec lacrimis tristia verba meis;</TextUnit>
    <TextUnit id="318" loc="1.3.81">"non potes avelli. simul hinc, simul ibimus," inquit,</TextUnit>
    <TextUnit id="319" loc="1.3.82">te sequar et coniunx exulis exul ero.</TextUnit>
    <TextUnit id="320" loc="1.3.83">et mihi facta via est, et me capit ultima tellus :</TextUnit>
    <TextUnit id="321" loc="1.3.84">accedam profugae sarcina parva rati.</TextUnit>
    <TextUnit id="322" loc="1.3.85">te iubet e patria discedere Caesaris ira,</TextUnit>
    <TextUnit id="323" loc="1.3.86">me pietas, pietas haec mihi Caesar erit.</TextUnit>
    <TextUnit id="324" loc="1.3.87">"talia temptabat, sicut temptaverat ante,</TextUnit>
    <TextUnit id="325" loc="1.3.88">vixque dedit victas utilitate manus.</TextUnit>
    <TextUnit id="326" loc="1.3.89">egredior, sive illud erat sine funere ferri,</TextUnit>
    <TextUnit id="327" loc="1.3.90">squalidus inmissis hirta per ora comis,</TextUnit>
    <TextUnit id="328" loc="1.3.91">illa dolore amens tenebris narratur obortis</TextUnit>
    <TextUnit id="329" loc="1.3.92">semianimis media procubuisse domo,</TextUnit>
    <TextUnit id="330" loc="1.3.93">utque resurrexit foedatis pulvere turpi</TextUnit>
    <TextUnit id="331" loc="1.3.94">crinibus et gelida membra levavit humo,</TextUnit>
    <TextUnit id="332" loc="1.3.95">se modo, desertos modo complorasse Penates,</TextUnit>
    <TextUnit id="333" loc="1.3.96">nomen et erepti saepe vocasse viri,</TextUnit>
    <TextUnit id="334" loc="1.3.97">nec gemuisse minus, quam si nataeque meumque</TextUnit>
    <TextUnit id="335" loc="1.3.98">vidisset structas corpus habere rogos,</TextUnit>
    <TextUnit id="336" loc="1.3.99">et voluisse mori, monendo ponere sensus,</TextUnit>
    <TextUnit id="337" loc="1.3.100">respectuque tamen non periisse mei.</TextUnit>
    <TextUnit id="338" loc="1.3.101">vivat, et absentem, quoniam sic fata tulerunt,</TextUnit>
    <TextUnit id="339" loc="1.3.102">vivat ut auxilio sublevet usque suo.</TextUnit>
    <TextUnit id="340" loc="1.4.1">Tinguitur oceano custos Erymanthidos ursae,</TextUnit>
    <TextUnit id="341" loc="1.4.2">aequoreasque suo sidere turbat aquas.</TextUnit>
    <TextUnit id="342" loc="1.4.3">nos tamen Ionium non nostra findimus aequor</TextUnit>
    <TextUnit id="343" loc="1.4.4">sponte, sed audaces cogimur esse metu.</TextUnit>
    <TextUnit id="344" loc="1.4.5">me miserum! quantis increscunt aequora ventis,</TextUnit>
    <TextUnit id="345" loc="1.4.6">erutaque ex imis fervet harena fretis!</TextUnit>
    <TextUnit id="346" loc="1.4.7">monte nec inferior prorae puppique recurvae</TextUnit>
    <TextUnit id="347" loc="1.4.8">insilit et pictos verberat unda deos.</TextUnit>
    <TextUnit id="348" loc="1.4.9">pinea texta sonant, pulsi  stridore rudentes,</TextUnit>
    <TextUnit id="349" loc="1.4.10">ingemit et nostris ipsa carina malis.</TextUnit>
    <TextUnit id="350" loc="1.4.11">navita confessus gelidum pallore timorem,</TextUnit>
    <TextUnit id="351" loc="1.4.12">iam sequitur victus, non regit arte ratem,</TextUnit>
    <TextUnit id="352" loc="1.4.13">utque parum validus non proficientia rector</TextUnit>
    <TextUnit id="353" loc="1.4.14">cervicis rigidae frena remittit equo.</TextUnit>
    <TextUnit id="354" loc="1.4.15">sic non quo voluit, sed quo rapit impetus undae,</TextUnit>
    <TextUnit id="355" loc="1.4.16">aurigam video vela dedisse rati.</TextUnit>
    <TextUnit id="356" loc="1.4.17">quod nisi mutatas emiserit Aeolus auras,</TextUnit>
    <TextUnit id="357" loc="1.4.18">in loca iam nobis non adeunda ferar.</TextUnit>
    <TextUnit id="358" loc="1.4.19">nam procul Illyriis laeva de parte relictis</TextUnit>
    <TextUnit id="359" loc="1.4.20">interdicta mihi cernitur Italia.</TextUnit>
    <TextUnit id="360" loc="1.4.21">desinat in vetitas quaeso contendere terras,</TextUnit>
    <TextUnit id="361" loc="1.4.22">et mecum magno pareat aura deo.</TextUnit>
    <TextUnit id="362" loc="1.4.23">dum loquor, et timeo pariter cupioque  repelli,</TextUnit>
    <TextUnit id="363" loc="1.4.24">increpuit quantis viribus unda latus!</TextUnit>
    <TextUnit id="364" loc="1.4.25">parcite caerulei, vos parcite numina ponti,</TextUnit>
    <TextUnit id="365" loc="1.4.26">infestumque mihi sit satis esse Iovem,</TextUnit>
    <TextUnit id="366" loc="1.4.27">vos animam saevae fessam subducite morti,</TextUnit>
    <TextUnit id="367" loc="1.4.28">si modo, qui periit, non periisse potest.</TextUnit>
    <TextUnit id="368" loc="1.5.1">O mihi post nullos umquam  memorande sodales,</TextUnit>
    <TextUnit id="369" loc="1.5.2">et cui praecipue sors mea visa sua est,</TextUnit>
    <TextUnit id="370" loc="1.5.3">attonitum qui me, memini, carissime, primus</TextUnit>
    <TextUnit id="371" loc="1.5.4">ausus es adloquio sustinuisse tuo,</TextUnit>
    <TextUnit id="372" loc="1.5.5">qui mihi consilium vivendi mite dedisti,</TextUnit>
    <TextUnit id="373" loc="1.5.6">cum foret in misero pectore mortis amor,</TextUnit>
    <TextUnit id="374" loc="1.5.7">scis bene, cui dicam, positis pro nomine signis,</TextUnit>
    <TextUnit id="375" loc="1.5.8">officium nec te fallit, amice, tuum.</TextUnit>
    <TextUnit id="376" loc="1.5.9">haec mihi semper erunt imis infixa medullis,</TextUnit>
    <TextUnit id="377" loc="1.5.10">perpetuusque animae debitor huius ero,</TextUnit>
    <TextUnit id="378" loc="1.5.11">spiritus et vacuas prius hic tenuandus in auras</TextUnit>
    <TextUnit id="379" loc="1.5.12">ibit, et in tepido deseret ossa rogo,</TextUnit>
    <TextUnit id="380" loc="1.5.13">quam subeant animo meritorum oblivia nostro,</TextUnit>
    <TextUnit id="381" loc="1.5.14">et longa pietas excidat ista die.</TextUnit>
    <TextUnit id="382" loc="1.5.15">di tibi sint faciles, tibi di  nullius egentem</TextUnit>
    <TextUnit id="383" loc="1.5.16">fortunam praestant dissimilemque meae.</TextUnit>
    <TextUnit id="384" loc="1.5.17">si tamen haec navis vento ferretur amico,</TextUnit>
    <TextUnit id="385" loc="1.5.18">ignoraretur forsitan ista fides.</TextUnit>
    <TextUnit id="386" loc="1.5.19">Thesea Pirithous non tam sensisset amicum,</TextUnit>
    <TextUnit id="387" loc="1.5.20">si non infernas vivus adisset aquas,</TextUnit>
    <TextUnit id="388" loc="1.5.21">ut foret exemplum veri Phoceus amoris,</TextUnit>
    <TextUnit id="389" loc="1.5.22">fecerunt furiae, tristis Oresta, tuae.</TextUnit>
    <TextUnit id="390" loc="1.5.23">si non Euryalus Rutulos cecidisset in hostes,</TextUnit>
    <TextUnit id="391" loc="1.5.24">Hyrtacidae Nisi gloria nulla foret.</TextUnit>
    <TextUnit id="392" loc="1.5.25">scilicet ut fulvum spectatur in ignibus aurum,</TextUnit>
    <TextUnit id="393" loc="1.5.26">tempore sic duro est inspicienda fides,</TextUnit>
    <TextUnit id="394" loc="1.5.27">dum iuvat et vultu ridet Fortuna sereno,</TextUnit>
    <TextUnit id="395" loc="1.5.28">indelibatas cuncta sequuntur opes:</TextUnit>
    <TextUnit id="396" loc="1.5.29">at simul intonuit, fugiunt, nec noscitur ulli,</TextUnit>
    <TextUnit id="397" loc="1.5.30">agminibus comitum qui modo cinctus erat.</TextUnit>
    <TextUnit id="398" loc="1.5.31">atque haec, exemplis quondam collecta priorum,</TextUnit>
    <TextUnit id="399" loc="1.5.32">nunc mihi sunt propriis cognita vera malis,</TextUnit>
    <TextUnit id="400" loc="1.5.33">vix duo tresve mihi de tot superestis amici :</TextUnit>
    <TextUnit id="401" loc="1.5.34">cetera Fortunae, non mea turba fuit.</TextUnit>
    <TextUnit id="402" loc="1.5.35">quo magis, o pauci, rebus succurrite laesis,</TextUnit>
    <TextUnit id="403" loc="1.5.36">et date naufragio litora tuta meo,</TextUnit>
    <TextUnit id="404" loc="1.5.37">neve metu falso nimium trepidate, timentes,</TextUnit>
    <TextUnit id="405" loc="1.5.38">hac offendatur ne pietate deus!</TextUnit>
    <TextUnit id="406" loc="1.5.39">saepe fidem adversis etiam laudavit in armis,</TextUnit>
    <TextUnit id="407" loc="1.5.40">inque suis amat hanc Caesar, in hoste probat,</TextUnit>
    <TextUnit id="408" loc="1.5.41">causa mea est melior, qui non contraria fovi</TextUnit>
    <TextUnit id="409" loc="1.5.42">arma, sed hanc merui simplicitate fugam.</TextUnit>
    <TextUnit id="410" loc="1.5.43">invigiles igitur nostris pro casibus, oro,</TextUnit>
    <TextUnit id="411" loc="1.5.44">deminui siqua  numinis ira potest.</TextUnit>
    <TextUnit id="412" loc="1.5.45">scire meos casus siquis desiderat omnes,</TextUnit>
    <TextUnit id="413" loc="1.5.46">plus, quam quod fieri res sinit, ille petit.</TextUnit>
    <TextUnit id="414" loc="1.5.47">tot mala sum passus, quot in aethere sidera lucent</TextUnit>
    <TextUnit id="415" loc="1.5.48">parvaque quot siccus corpora pulvis habet;</TextUnit>
    <TextUnit id="416" loc="1.5.49">multaque credibili tulimus maiora ratamque,</TextUnit>
    <TextUnit id="417" loc="1.5.50">quamvis acciderint, non habitura fidem.</TextUnit>
    <TextUnit id="418" loc="1.5.51">pars etiam quaedam mecum moriatur oportet,</TextUnit>
    <TextUnit id="419" loc="1.5.52">meque velim possit dissimulante tegi.</TextUnit>
    <TextUnit id="420" loc="1.5.53">si vox infragilis, pectus mihi firmius aere,</TextUnit>
    <TextUnit id="421" loc="1.5.54">pluraque cum linguis pluribus ora forent,</TextUnit>
    <TextUnit id="422" loc="1.5.55">non tamen idcirco complecterer omnia verbis,</TextUnit>
    <TextUnit id="423" loc="1.5.56">materia vires exsuperante meas.</TextUnit>
    <TextUnit id="424" loc="1.5.57">pro duce Neritio docti mala nostra poetae</TextUnit>
    <TextUnit id="425" loc="1.5.58">scribite . Neritio nam mala plura tuli.</TextUnit>
    <TextUnit id="426" loc="1.5.59">ille brevi spatio multis erravit in annis</TextUnit>
    <TextUnit id="427" loc="1.5.60">inter Dulichias Iliacasque domos:</TextUnit>
    <TextUnit id="428" loc="1.5.61">nos freta sideribus totis distantia mensos</TextUnit>
    <TextUnit id="429" loc="1.5.62">sors tulit  in Geticos Sarmaticosque sinus,</TextUnit>
    <TextUnit id="430" loc="1.5.63">ille habuit fidamque manum sociosque fideles:</TextUnit>
    <TextUnit id="431" loc="1.5.64">me profugum comites deseruere mei.</TextUnit>
    <TextUnit id="432" loc="1.5.65">ille suam laetus patriam victorque petebat:</TextUnit>
    <TextUnit id="433" loc="1.5.66">a patria fugi victus et exul ego.</TextUnit>
    <TextUnit id="434" loc="1.5.67">nec mihi Dulichium domus est Ithaceve Samosve,</TextUnit>
    <TextUnit id="435" loc="1.5.68">poena quibus non est grandis abesse locis,</TextUnit>
    <TextUnit id="436" loc="1.5.69">sed quae de septem totum circumspicit orbem</TextUnit>
    <TextUnit id="437" loc="1.5.70">montibus, imperii Roma deumque locus,</TextUnit>
    <TextUnit id="438" loc="1.5.71">illi corpus erat durum patiensque laborum:</TextUnit>
    <TextUnit id="439" loc="1.5.72">invalidae vires ingenuaeque mihi.</TextUnit>
    <TextUnit id="440" loc="1.5.73">ille erat assidue saevis agitatus in armis :</TextUnit>
    <TextUnit id="441" loc="1.5.74">adsuetus studiis mollibus ipse fui.</TextUnit>
    <TextUnit id="442" loc="1.5.75">me deus oppressit, nullo mala nostra levante:</TextUnit>
    <TextUnit id="443" loc="1.5.76">bellatrix illi diva ferebat opem.</TextUnit>
    <TextUnit id="444" loc="1.5.77">cumque minor Iove sit tumidis qui regnat in undis,</TextUnit>
    <TextUnit id="445" loc="1.5.78">illum Neptuni, me Iovis ira premit,</TextUnit>
    <TextUnit id="446" loc="1.5.79">adde, quod illius pars maxima ficta laborum,</TextUnit>
    <TextUnit id="447" loc="1.5.80">ponitur in nostris fabula nulla malis.</TextUnit>
    <TextUnit id="448" loc="1.5.81">denique quaesitas tetigit tamen ille Penates,</TextUnit>
    <TextUnit id="449" loc="1.5.82">quaeque diu petiit, contigit arva tamen:</TextUnit>
    <TextUnit id="450" loc="1.5.83">at mihi perpetuo patria tellure carendum est,</TextUnit>
    <TextUnit id="451" loc="1.5.84">ni fuerit laesi mollior ira dei.</TextUnit>
    <TextUnit id="452" loc="1.6.1">Nec tantum Clario est Lyde dilecta poetae,</TextUnit>
    <TextUnit id="453" loc="1.6.2">nec tantum Coo  Bittis  amata suo est,</TextUnit>
    <TextUnit id="454" loc="1.6.3">pectoribus quantum tu nostris, uxor, inhaeres,</TextUnit>
    <TextUnit id="455" loc="1.6.4">digna minus misero, non meliore viro.</TextUnit>
    <TextUnit id="456" loc="1.6.5">te mea supposita veluti trabe fulta ruina est:</TextUnit>
    <TextUnit id="457" loc="1.6.6">siquid adhuc ego sum, muneris omne</TextUnit>
    <TextUnit id="458" loc="1.6.7">tui est. tu facis, ut spolium non sim, nec nuder ab illis,</TextUnit>
    <TextUnit id="459" loc="1.6.8">naufragii tabulas qui petiere mei.</TextUnit>
    <TextUnit id="460" loc="1.6.9">utque rapax stimulante fame cupidusque cruoris</TextUnit>
    <TextUnit id="461" loc="1.6.10">incustoditum captat ovile lupus,</TextUnit>
    <TextUnit id="462" loc="1.6.11">aut ut edax vultur corpus circumspicit ecquod</TextUnit>
    <TextUnit id="463" loc="1.6.12">sub nulla positum cernere possit humo,</TextUnit>
    <TextUnit id="464" loc="1.6.13">sic mea nescio quis, rebus male fidus acerbis</TextUnit>
    <TextUnit id="465" loc="1.6.14">in bona venturus, si paterere, fuit.</TextUnit>
    <TextUnit id="466" loc="1.6.15">hunc tua per fortis virtus summovit amicos,</TextUnit>
    <TextUnit id="467" loc="1.6.16">nulla quibus reddi gratia digna potest,</TextUnit>
    <TextUnit id="468" loc="1.6.17">ergo quam misero, tam vero teste probans,</TextUnit>
    <TextUnit id="469" loc="1.6.18">hic aliquod pondus si modo testis habet.</TextUnit>
    <TextUnit id="470" loc="1.6.19">nec probitate tua prior est aut Hectoris uxor,</TextUnit>
    <TextUnit id="471" loc="1.6.20">aut comes extincto Laodamia viro.</TextUnit>
    <TextUnit id="472" loc="1.6.21">tu si Maeonium vatem sortita fuisses,</TextUnit>
    <TextUnit id="473" loc="1.6.22">Penelopes esset fama secunda tuae:</TextUnit>
    <TextUnit id="474" loc="1.6.23">sive tibi hoc debes, nullo  pia facta magistro,</TextUnit>
    <TextUnit id="475" loc="1.6.24">cumque nova mores sunt tibi luce dati,</TextUnit>
    <TextUnit id="476" loc="1.6.25">femina seu princeps omnes tibi culta per annos</TextUnit>
    <TextUnit id="477" loc="1.6.26">te docet exemplum coniugis esse bonae,</TextUnit>
    <TextUnit id="478" loc="1.6.27">adsimilemque sui longa adsuetudine fecit,</TextUnit>
    <TextUnit id="479" loc="1.6.28">grandia si parvis adsimulare licet,</TextUnit>
    <TextUnit id="480" loc="1.6.29">ei mihi, non magnas quod habent mea carmina vires,</TextUnit>
    <TextUnit id="481" loc="1.6.30">nostraque sunt meritis ora minora tuis! -</TextUnit>
    <TextUnit id="482" loc="1.6.31">siquid et in nobis vivi fuit ante vigoris,</TextUnit>
    <TextUnit id="483" loc="1.6.32">extinctum longis occidit omne malis! -</TextUnit>
    <TextUnit id="484" loc="1.6.33">prima locum sanctas heroidas inter haberes,</TextUnit>
    <TextUnit id="485" loc="1.6.34">prima bonis animi conspicerere tui.</TextUnit>
    <TextUnit id="486" loc="1.6.35">quantumcumque tamen praeconia nostra valebunt,</TextUnit>
    <TextUnit id="487" loc="1.6.36">carminibus vives tempus in omne meis.</TextUnit>
    <TextUnit id="488" loc="1.7.1">Siquis habes nostris similes in imagine vultus,</TextUnit>
    <TextUnit id="489" loc="1.7.2">deme meis hederas, Bacchica serta, comis.</TextUnit>
    <TextUnit id="490" loc="1.7.3">ista decent laetos felicia signa poetas :</TextUnit>
    <TextUnit id="491" loc="1.7.4">temporibus non est apta corona meis.</TextUnit>
    <TextUnit id="492" loc="1.7.5">hoc tibi dissimula, senti tamen, optime, dici,</TextUnit>
    <TextUnit id="493" loc="1.7.6">in digito qui me fersque refersque tuo,</TextUnit>
    <TextUnit id="494" loc="1.7.7">effigiemque meam fulvo complexus in auro</TextUnit>
    <TextUnit id="495" loc="1.7.8">cara relegati, quae potes, ora vides,</TextUnit>
    <TextUnit id="496" loc="1.7.9">quae quotiens spectas, subeat tibi dicere forsan</TextUnit>
    <TextUnit id="497" loc="1.7.10">"quam procul a nobis Naso sodalis abest!</TextUnit>
    <TextUnit id="498" loc="1.7.11">grata tua est pietas, sed carmina maior imago</TextUnit>
    <TextUnit id="499" loc="1.7.12">sunt mea, quae mando qualiacumque legas,</TextUnit>
    <TextUnit id="500" loc="1.7.13">carmina mutatas hominum dicentia formas,</TextUnit>
    <TextUnit id="501" loc="1.7.14">infelix domini quod fuga rupit opus.</TextUnit>
    <TextUnit id="502" loc="1.7.15">haec ego discedens, sicut bene multa meorum,</TextUnit>
    <TextUnit id="503" loc="1.7.16">ipse mea posui maestus in igne manu.</TextUnit>
    <TextUnit id="504" loc="1.7.17">utque cremasse suum fertur sub stipite natum</TextUnit>
    <TextUnit id="505" loc="1.7.18">Thestias et melior matre fuisse soror,</TextUnit>
    <TextUnit id="506" loc="1.7.19">sic ego non meritos mecum peritura libellos</TextUnit>
    <TextUnit id="507" loc="1.7.20">imposui rapidis viscera nostra rogis:</TextUnit>
    <TextUnit id="508" loc="1.7.21">vel quod eram Musas, ut crimina nostra, perosus,</TextUnit>
    <TextUnit id="509" loc="1.7.22">vel quod adhuc crescens et rude carmen erat.</TextUnit>
    <TextUnit id="510" loc="1.7.23">quae quoniam non sunt penitus sublata, sed extant -</TextUnit>
    <TextUnit id="511" loc="1.7.24">pluribus exemplis scripta fuisse reor -</TextUnit>
    <TextUnit id="512" loc="1.7.25">nunc precor ut vivant et non ignava legentem</TextUnit>
    <TextUnit id="513" loc="1.7.26">otia delectent admoneantque mei.</TextUnit>
    <TextUnit id="514" loc="1.7.27">nec tamen illa legi poterunt patienter ab ullo,</TextUnit>
    <TextUnit id="515" loc="1.7.28">nesciet his summam siquis abesse manum,</TextUnit>
    <TextUnit id="516" loc="1.7.29">ablatum mediis opus est incudibus illud,</TextUnit>
    <TextUnit id="517" loc="1.7.30">defuit et scriptis ultima lima meis.</TextUnit>
    <TextUnit id="518" loc="1.7.31">et veniam pro laude peto, laudatus abunde,</TextUnit>
    <TextUnit id="519" loc="1.7.32">non fastiditus si tibi, lector, ero.</TextUnit>
    <TextUnit id="520" loc="1.7.33">hos quoque sex versus, in prima  fronte libelli</TextUnit>
    <TextUnit id="521" loc="1.7.34">si praeponendos esse putabis, habe."</TextUnit>
    <TextUnit id="522" loc="1.7.35">orba parente suo quicumque volumina tangis,</TextUnit>
    <TextUnit id="523" loc="1.7.36">his saltem vestra detur in urbe locus.</TextUnit>
    <TextUnit id="524" loc="1.7.37">quoque magis faveas, haec non sunt edita ab ipso,</TextUnit>
    <TextUnit id="525" loc="1.7.38">sed quasi de domini funere rapta sui.</TextUnit>
    <TextUnit id="526" loc="1.7.39">quicquid in his igitur vitii rude carmen habebit,</TextUnit>
    <TextUnit id="527" loc="1.7.40">emendaturus, si licuisset, eram.</TextUnit>
    <TextUnit id="528" loc="1.8.1">In caput alta suum labentur ab aequore retro</TextUnit>
    <TextUnit id="529" loc="1.8.2">flumina, conversis Solque recurret equis:</TextUnit>
    <TextUnit id="530" loc="1.8.3">terra feret stellas, caelum findetur aratro,</TextUnit>
    <TextUnit id="531" loc="1.8.4">unda dabit flammas, et dabit ignis aquas,</TextUnit>
    <TextUnit id="532" loc="1.8.5">omnia naturae praepostera legibus ibunt,</TextUnit>
    <TextUnit id="533" loc="1.8.6">parsque suum mundi nulla tenebit iter,</TextUnit>
    <TextUnit id="534" loc="1.8.7">omnia iam fient, fieri quae posse negabam,</TextUnit>
    <TextUnit id="535" loc="1.8.8">et nihil est, de quo non sit habenda fides.</TextUnit>
    <TextUnit id="536" loc="1.8.9">haec ego vaticinor, quia sum deceptus ab illo,</TextUnit>
    <TextUnit id="537" loc="1.8.10">laturum misero quem mihi rebar opem.</TextUnit>
    <TextUnit id="538" loc="1.8.11">tantane te, fallax, cepere oblivia nostri,</TextUnit>
    <TextUnit id="539" loc="1.8.12">afflictumque fuit tantus adire timor,</TextUnit>
    <TextUnit id="540" loc="1.8.13">ut neque respiceres nec solarere iacentem,</TextUnit>
    <TextUnit id="541" loc="1.8.14">dure, nec exequias prosequerere meas?</TextUnit>
    <TextUnit id="542" loc="1.8.15">illud amicitiae sanctum et venerabile nomen</TextUnit>
    <TextUnit id="543" loc="1.8.16">re tibi pro vili sub pedibusque iacet?</TextUnit>
    <TextUnit id="544" loc="1.8.17">quid fuit, ingenti prostratum mole sodalem</TextUnit>
    <TextUnit id="545" loc="1.8.18">visere et adloquiis  parte levare tuis,</TextUnit>
    <TextUnit id="546" loc="1.8.19">inque meos si non lacrimam demittere casus,</TextUnit>
    <TextUnit id="547" loc="1.8.20">pauca tamen ficto verba dolore pati,</TextUnit>
    <TextUnit id="548" loc="1.8.21">idque, quod ignoti faciunt, vel dicere  saltem,</TextUnit>
    <TextUnit id="549" loc="1.8.22">et vocem populi publicaque ora sequi, -</TextUnit>
    <TextUnit id="550" loc="1.8.23">denique lugubres vultus numquamque videndos</TextUnit>
    <TextUnit id="551" loc="1.8.24">cernere supremo dum licuitque die,</TextUnit>
    <TextUnit id="552" loc="1.8.25">dicendumque semel toto non amplius aevo</TextUnit>
    <TextUnit id="553" loc="1.8.26">accipere, et parili reddere voce " vale "?</TextUnit>
    <TextUnit id="554" loc="1.8.27">at fecere alii nullo mihi foedere iuncti,</TextUnit>
    <TextUnit id="555" loc="1.8.28">et lacrimas animi signa dedere sui.</TextUnit>
    <TextUnit id="556" loc="1.8.29">quid, nisi convictu causisque valentibus essem</TextUnit>
    <TextUnit id="557" loc="1.8.30">temporis et longi iunctus amore tibi?</TextUnit>
    <TextUnit id="558" loc="1.8.31">quid, nisi tot lusus et tot mea seria nosses,</TextUnit>
    <TextUnit id="559" loc="1.8.32">tot nossem lusus seriaque ipse tua?</TextUnit>
    <TextUnit id="560" loc="1.8.33">quid, si dumtaxat Romae mihi cognitus esses,</TextUnit>
    <TextUnit id="561" loc="1.8.34">ascitus totiens in genus omne loci?</TextUnit>
    <TextUnit id="562" loc="1.8.35">cunctane in aequoreos abierunt irrita ventos?</TextUnit>
    <TextUnit id="563" loc="1.8.36">cunctane Lethaeis mersa feruntur aquis?</TextUnit>
    <TextUnit id="564" loc="1.8.37">non ego te genitum placida reor urbe Quirini,</TextUnit>
    <TextUnit id="565" loc="1.8.38">urbe meo quae iam non adeunda pede est,</TextUnit>
    <TextUnit id="566" loc="1.8.39">sed scopulis, Ponti quos haec habet ora sinistri,</TextUnit>
    <TextUnit id="567" loc="1.8.40">inque feris Scythiae Sarmaticisque iugis:</TextUnit>
    <TextUnit id="568" loc="1.8.41">et tua sunt silicis circum praecordia venae,</TextUnit>
    <TextUnit id="569" loc="1.8.42">et rigidum ferri semina pectus habet,</TextUnit>
    <TextUnit id="570" loc="1.8.43">quaeque tibi quondam tenero ducenda palato</TextUnit>
    <TextUnit id="571" loc="1.8.44">plena dedit nutrix ubera, tigris erat:</TextUnit>
    <TextUnit id="572" loc="1.8.45">aut mala nostra minus quam nunc aliena putares,</TextUnit>
    <TextUnit id="573" loc="1.8.46">duritiaeque mihi non agerere reus.</TextUnit>
    <TextUnit id="574" loc="1.8.47">sed quoniam accedit fatalibus hoc quoque damnis,</TextUnit>
    <TextUnit id="575" loc="1.8.48">ut careant numeris tempora prima suis,</TextUnit>
    <TextUnit id="576" loc="1.8.49">effice, peccati ne sim memor huius, et illo</TextUnit>
    <TextUnit id="577" loc="1.8.50">officium laudem, quo queror, ore tuum.</TextUnit>
    <TextUnit id="578" loc="1.9.1">Detur inoffenso vitae tibi tangere metam,</TextUnit>
    <TextUnit id="579" loc="1.9.2">qui legis hoc nobis non inimicus opus.</TextUnit>
    <TextUnit id="580" loc="1.9.3">atque utinam pro te possent mea vota valere,</TextUnit>
    <TextUnit id="581" loc="1.9.4">quae pro me duros non tetigere deos!</TextUnit>
    <TextUnit id="582" loc="1.9.5">donec eris sospes,  multos numerabis amicos :</TextUnit>
    <TextUnit id="583" loc="1.9.6">tempora si fuerint nubila, solus eris.</TextUnit>
    <TextUnit id="584" loc="1.9.7">aspicis, ut veniant ad candida tecta columbae,</TextUnit>
    <TextUnit id="585" loc="1.9.8">accipiat nullas sordida turris aves.</TextUnit>
    <TextUnit id="586" loc="1.9.9">horrea formicae tendunt ad inania numquam:</TextUnit>
    <TextUnit id="587" loc="1.9.10">nullus ad amissas ibit amicus opes.</TextUnit>
    <TextUnit id="588" loc="1.9.11">utque comes radios per solis euntibus umbra est,</TextUnit>
    <TextUnit id="589" loc="1.9.12">cum latet hic pressus nubibus, illa fugit,</TextUnit>
    <TextUnit id="590" loc="1.9.13">mobile sic sequitur Fortunae lumina vulgus:</TextUnit>
    <TextUnit id="591" loc="1.9.14">quae simul inducta nocte teguntur, abit.</TextUnit>
    <TextUnit id="592" loc="1.9.15">haec precor ut semper possint tibi falsa videri;</TextUnit>
    <TextUnit id="593" loc="1.9.16">sunt tamen eventu vera fatenda meo.</TextUnit>
    <TextUnit id="594" loc="1.9.17">dum stetimus, turbae quantum satis esset, habebat</TextUnit>
    <TextUnit id="595" loc="1.9.18">nota quidem, sed non ambitiosa domus,</TextUnit>
    <TextUnit id="596" loc="1.9.19">at simul impulsa est, omnes timuere ruinam,</TextUnit>
    <TextUnit id="597" loc="1.9.20">cautaque communi terga dedere fugae.</TextUnit>
    <TextUnit id="598" loc="1.9.21">saeva neque admiror metuunt si fulmina, quorum</TextUnit>
    <TextUnit id="599" loc="1.9.22">ignibus adflari proxima quaeque solent,</TextUnit>
    <TextUnit id="600" loc="1.9.23">sed tamen in duris remanentem rebus amicum</TextUnit>
    <TextUnit id="601" loc="1.9.24">quamlibet  inviso Caesar in hoste probat,</TextUnit>
    <TextUnit id="602" loc="1.9.25">nec solet irasci - neque enim moderatior alter -</TextUnit>
    <TextUnit id="603" loc="1.9.26">cum quis in adversis, siquid amavit, amat.</TextUnit>
    <TextUnit id="604" loc="1.9.27">de comite Argolici  postquam cognovit Orestis,</TextUnit>
    <TextUnit id="605" loc="1.9.28">narratur Pyladen ipse probasse Thoas.</TextUnit>
    <TextUnit id="606" loc="1.9.29">quae fuit Actoridae cum magno semper Achille,</TextUnit>
    <TextUnit id="607" loc="1.9.30">laudari solita est Hectoris ore fides.</TextUnit>
    <TextUnit id="608" loc="1.9.31">quod pius ad Manes Theseus comes iret amico,</TextUnit>
    <TextUnit id="609" loc="1.9.32">Tartareum dicunt indoluisse deum.</TextUnit>
    <TextUnit id="610" loc="1.9.33">Euryali Nisique fide tibi, fume, relata</TextUnit>
    <TextUnit id="611" loc="1.9.34">credibile est lacrimis inmaduisse genas</TextUnit>
    <TextUnit id="612" loc="1.9.35">est etiam miseris pietas, et in hoste probatur,</TextUnit>
    <TextUnit id="613" loc="1.9.36">ei mihi, quam paucos haec mea dicta movent!</TextUnit>
    <TextUnit id="614" loc="1.9.37">is status, haec rerum nunc est fortuna mearum,</TextUnit>
    <TextUnit id="615" loc="1.9.38">debeat ut lacrimis nullus adesse modus,</TextUnit>
    <TextUnit id="616" loc="1.9.39">at mea sunt, proprio quamvis maestissima casu,</TextUnit>
    <TextUnit id="617" loc="1.9.40">pectora processu facta serena tuo.</TextUnit>
    <TextUnit id="618" loc="1.9.41">hoc eventurum iam tum, carissime, vidi,</TextUnit>
    <TextUnit id="619" loc="1.9.42">ferret adhuc istam  cum minus aura ratem,</TextUnit>
    <TextUnit id="620" loc="1.9.43">sive aliquod morum seu vitae labe carentis</TextUnit>
    <TextUnit id="621" loc="1.9.44">est pretium, nemo pluris emendus erat:</TextUnit>
    <TextUnit id="622" loc="1.9.45">sive per ingenuas aliquis caput extulit artes -</TextUnit>
    <TextUnit id="623" loc="1.9.46">quaelibet eloquio fit bona causa tuo.</TextUnit>
    <TextUnit id="624" loc="1.9.47">his ego commotus dixi tibi protinus ipsi</TextUnit>
    <TextUnit id="625" loc="1.9.48">scaena manet dotes grandis, amice, tuas.</TextUnit>
    <TextUnit id="626" loc="1.9.49">haec mihi non ovium fibrae tonitrusve sinistri,</TextUnit>
    <TextUnit id="627" loc="1.9.50">linguave servatae pennave dixit avis:</TextUnit>
    <TextUnit id="628" loc="1.9.51">augurium ratio est et coniectura futuri:</TextUnit>
    <TextUnit id="629" loc="1.9.52">hac divinavi notitiamque tuli.</TextUnit>
    <TextUnit id="630" loc="1.9.53">quae quoniam vera est, tota tibi mente mihique</TextUnit>
    <TextUnit id="631" loc="1.9.54">gratulor, ingenium non latuisse tuum.</TextUnit>
    <TextUnit id="632" loc="1.9.55">at nostrum tenebris utinam latuisset in imis!</TextUnit>
    <TextUnit id="633" loc="1.9.56">expediit studio lumen abesse meo.</TextUnit>
    <TextUnit id="634" loc="1.9.57">utque tibi prosunt artes, facunde, severae,</TextUnit>
    <TextUnit id="635" loc="1.9.58">dissimiles illis sic nocuere mihi.</TextUnit>
    <TextUnit id="636" loc="1.9.59">vita tamen tibi nota mea est. scis artibus illis</TextUnit>
    <TextUnit id="637" loc="1.9.60">auctoris mores abstinuisse sui .</TextUnit>
    <TextUnit id="638" loc="1.9.61">scis vetus hoc iuveni lusum mihi carmen, et istos</TextUnit>
    <TextUnit id="639" loc="1.9.62">ut non laudandos, sic tamen esse iocos.</TextUnit>
    <TextUnit id="640" loc="1.9.63">ergo ut defendi nullo mea posse colore,</TextUnit>
    <TextUnit id="641" loc="1.9.64">sic excusari crimina posse puto.</TextUnit>
    <TextUnit id="642" loc="1.9.65">qua potes, excusa, nec amici desere causam:</TextUnit>
    <TextUnit id="643" loc="1.9.66">qua bene coepisti, sic bene semper eas.</TextUnit>
    <TextUnit id="644" loc="1.10.1">Est mihi sitque, precor, flavae tutela Minervae,</TextUnit>
    <TextUnit id="645" loc="1.10.2">navis et a picta casside nomen habet.</TextUnit>
    <TextUnit id="646" loc="1.10.3">sive opus est velis, minimam bene currit ad auram,</TextUnit>
    <TextUnit id="647" loc="1.10.4">sive opus est remo, remige carpit iter.</TextUnit>
    <TextUnit id="648" loc="1.10.5">nec comites volucri contenta est vincere cursu,</TextUnit>
    <TextUnit id="649" loc="1.10.6">occupat egressas quamlibet ante  rates,</TextUnit>
    <TextUnit id="650" loc="1.10.7">et pariter fluctus fert ac salientia  longe</TextUnit>
    <TextUnit id="651" loc="1.10.8">aequora, nec saevis victa madescit aquis,</TextUnit>
    <TextUnit id="652" loc="1.10.9">illa, Corinthiacis primum mihi cognita Cenchreis,</TextUnit>
    <TextUnit id="653" loc="1.10.10">fida manet trepidae duxque comesque fugae,</TextUnit>
    <TextUnit id="654" loc="1.10.11">perque tot eventus et iniquis concita ventis</TextUnit>
    <TextUnit id="655" loc="1.10.12">aequora Palladio numine tuta fuit.</TextUnit>
    <TextUnit id="656" loc="1.10.13">nunc quoque tuta, precor, vasti secet ostia Ponti,</TextUnit>
    <TextUnit id="657" loc="1.10.14">quasque petit, Getici litoris intret aquas.</TextUnit>
    <TextUnit id="658" loc="1.10.15">quae simul Aeoliae mare me deduxit in Helles,</TextUnit>
    <TextUnit id="659" loc="1.10.16">et longum tenui limite fecit iter,</TextUnit>
    <TextUnit id="660" loc="1.10.17">fleximus in laevum cursus, et ab Hectoris urbe</TextUnit>
    <TextUnit id="661" loc="1.10.18">venimus ad portus, Imbria terra, tuos.</TextUnit>
    <TextUnit id="662" loc="1.10.19">inde, levi vento Zerynthia litora nacta,</TextUnit>
    <TextUnit id="663" loc="1.10.20">Threciam tetigit fessa carina Samon.</TextUnit>
    <TextUnit id="664" loc="1.10.21">saltus ab hac contra brevis est Tempyra petenti:</TextUnit>
    <TextUnit id="665" loc="1.10.22">hac dominum tenus est illa secuta suum.</TextUnit>
    <TextUnit id="666" loc="1.10.23">nam mihi Bistonios placuit pede carpere campos:</TextUnit>
    <TextUnit id="667" loc="1.10.24">Hellespontiacas illa relegit  aquas</TextUnit>
    <TextUnit id="668" loc="1.10.25">Dardaniamque petit, auctoris nomen habentem,</TextUnit>
    <TextUnit id="669" loc="1.10.26">et te ruricola, Lampsace, tuta deo,</TextUnit>
    <TextUnit id="670" loc="1.10.27">quodque per angustas vectae male virginis undas</TextUnit>
    <TextUnit id="671" loc="1.10.28">Seston Abydena separat urbe fretum,</TextUnit>
    <TextUnit id="672" loc="1.10.29">inque Propontiacis haerentem Cyzicon oris,</TextUnit>
    <TextUnit id="673" loc="1.10.30">Cyzicon, Haemoniae nobile gentis opus,</TextUnit>
    <TextUnit id="674" loc="1.10.31">quaeque tenent Ponti Byzantia litora fauces:</TextUnit>
    <TextUnit id="675" loc="1.10.32">hic locus est gemini ianua vasta maris.</TextUnit>
    <TextUnit id="676" loc="1.10.33">haec, precor, evincat, propulsaque fortibus Austris</TextUnit>
    <TextUnit id="677" loc="1.10.34">transeat instabilis strenua Cyaneas</TextUnit>
    <TextUnit id="678" loc="1.10.35">Thyniacosque sinus, et ab his per Apollinis urbem</TextUnit>
    <TextUnit id="679" loc="1.10.36">sub Anchiali moenia tendat iter.</TextUnit>
    <TextUnit id="680" loc="1.10.37">inde Mesembriacos portus et Odeson et arces</TextUnit>
    <TextUnit id="681" loc="1.10.38">praetereat dictas nomine, Bacche, tuo,</TextUnit>
    <TextUnit id="682" loc="1.10.39">et quos Alcathoi memorant e moenibus ortos</TextUnit>
    <TextUnit id="683" loc="1.10.40">sedibus his profugos constituisse Larem,</TextUnit>
    <TextUnit id="684" loc="1.10.41">a quibus adveniat Miletida sospes ad urbem,</TextUnit>
    <TextUnit id="685" loc="1.10.42">offensi quo me detulit ira dei.</TextUnit>
    <TextUnit id="686" loc="1.10.43">haec si contigerint, meritae cadet agna Minervae:</TextUnit>
    <TextUnit id="687" loc="1.10.44">non facit ad nostras hostia maior opes.</TextUnit>
    <TextUnit id="688" loc="1.10.45">vos quoque, Tyndaridae, quos haec colit insula, fratres,</TextUnit>
    <TextUnit id="689" loc="1.10.46">mite precor duplici numen adesse  viae!</TextUnit>
    <TextUnit id="690" loc="1.10.47">altera namque parat Symplegadas ire per artas,</TextUnit>
    <TextUnit id="691" loc="1.10.48">scindere Bistonias altera puppis aquas.</TextUnit>
    <TextUnit id="692" loc="1.10.49">vos facite ut ventos, loca cum diversa petamus,</TextUnit>
    <TextUnit id="693" loc="1.10.50">illa suos habeat, nec minus illa suos.</TextUnit>
    <TextUnit id="694" loc="1.11.1">Littera quaecumque est toto tibi lecta libello,</TextUnit>
    <TextUnit id="695" loc="1.11.2">est mihi sollicito tempore facta viae.</TextUnit>
    <TextUnit id="696" loc="1.11.3">aut haec me, gelido tremerem cum mense Decembri,</TextUnit>
    <TextUnit id="697" loc="1.11.4">scribentem mediis Hadria vidit aquis,</TextUnit>
    <TextUnit id="698" loc="1.11.5">aut, postquam bimarem cursu superavimus Isthmon,</TextUnit>
    <TextUnit id="699" loc="1.11.6">alteraque est nostrae sumpta carina fugae,</TextUnit>
    <TextUnit id="700" loc="1.11.7">quod facerem versus inter fera murmura ponti,</TextUnit>
    <TextUnit id="701" loc="1.11.8">Cycladas Aegaeas obstipuisse puto.</TextUnit>
    <TextUnit id="702" loc="1.11.9">ipse ego nunc  miror tantis animique marisque</TextUnit>
    <TextUnit id="703" loc="1.11.10">fluctibus ingenium non cecidisse meum.</TextUnit>
    <TextUnit id="704" loc="1.11.11">seu stupor huic studio sive est insania nomen,</TextUnit>
    <TextUnit id="705" loc="1.11.12">omnis ab hac cura cura levata  mea est,</TextUnit>
    <TextUnit id="706" loc="1.11.13">saepe ego nimbosis dubius iactabar ab Haedis,</TextUnit>
    <TextUnit id="707" loc="1.11.14">saepe minax Steropes sidere pontus erat,</TextUnit>
    <TextUnit id="708" loc="1.11.15">fuscabatque diem custos Atlantidos Ursae,</TextUnit>
    <TextUnit id="709" loc="1.11.16">aut Hyadas seris hauserat Auster aquis,</TextUnit>
    <TextUnit id="710" loc="1.11.17">saepe maris pars intus erat, tamen ipse trementi</TextUnit>
    <TextUnit id="711" loc="1.11.18">carmina ducebam qualiacumque manu.</TextUnit>
    <TextUnit id="712" loc="1.11.19">nunc quoque contenti stridunt Aquilone rudentes,</TextUnit>
    <TextUnit id="713" loc="1.11.20">inque modum tumuli concava surgit aqua.</TextUnit>
    <TextUnit id="714" loc="1.11.21">ipse gubernator tollens ad sidera palmas</TextUnit>
    <TextUnit id="715" loc="1.11.22">exposcit votis, inmemor artis, opem.</TextUnit>
    <TextUnit id="716" loc="1.11.23">quocumque aspexi, nihil est nisi mortis imago,</TextUnit>
    <TextUnit id="717" loc="1.11.24">quam dubia timeo mente timensque precor.</TextUnit>
    <TextUnit id="718" loc="1.11.25">attigero portum, portu terrebor ab ipso:</TextUnit>
    <TextUnit id="719" loc="1.11.26">plus habet infesta terra timoris aqua.</TextUnit>
    <TextUnit id="720" loc="1.11.27">nam simul insidiis hominum pelagique laboro,</TextUnit>
    <TextUnit id="721" loc="1.11.28">et faciunt geminos ensis et unda metus,</TextUnit>
    <TextUnit id="722" loc="1.11.29">ille meo vereor ne speret sanguine praedam,</TextUnit>
    <TextUnit id="723" loc="1.11.30">haec titulum nostrae mortis habere velit.</TextUnit>
    <TextUnit id="724" loc="1.11.31">barbara pars laeva est avidaeque adsueta rapinae,</TextUnit>
    <TextUnit id="725" loc="1.11.32">quam cruor et caedes bellaque semper habent,</TextUnit>
    <TextUnit id="726" loc="1.11.33">cumque sit hibernis agitatum fluctibus aequor,</TextUnit>
    <TextUnit id="727" loc="1.11.34">pectora sunt ipso turbidiora mari.</TextUnit>
    <TextUnit id="728" loc="1.11.35">quo magis his debes ignoscere, candide lector,</TextUnit>
    <TextUnit id="729" loc="1.11.36">si spe sunt, ut sunt, inferiora tua.</TextUnit>
    <TextUnit id="730" loc="1.11.37">non haec in nostris, ut quondam, scripsimus hortis,</TextUnit>
    <TextUnit id="731" loc="1.11.38">nec, consuete, meum, lectule, corpus habes,</TextUnit>
    <TextUnit id="732" loc="1.11.39">iactor in indomito brumali luce profundo</TextUnit>
    <TextUnit id="733" loc="1.11.40">ipsaque caeruleis charta feritur aquis.</TextUnit>
    <TextUnit id="734" loc="1.11.41">improba pugnat hiems indignaturque quod ausim</TextUnit>
    <TextUnit id="735" loc="1.11.42">scribere se rigidas incutiente minas,</TextUnit>
    <TextUnit id="736" loc="1.11.43">vincat hiems hominem! sed eodem tempore, quaeso,</TextUnit>
    <TextUnit id="737" loc="1.11.44">ipse modum statuam carminis, illa sui.</TextUnit>
    <TextUnit id="738" loc="2.1.1">Quid mihi vobiscum est, infelix cura, libelli,</TextUnit>
    <TextUnit id="739" loc="2.1.2">ingenio perii qui miser ipse meo?</TextUnit>
    <TextUnit id="740" loc="2.1.3">cur modo damnatas repeto, mea crimina, Musas?</TextUnit>
    <TextUnit id="741" loc="2.1.4">an semel est poenam commeruisse parum?</TextUnit>
    <TextUnit id="742" loc="2.1.5">carmina fecerunt, ut me cognoscere vellet</TextUnit>
    <TextUnit id="743" loc="2.1.6">omine non fausto femina virque meo:</TextUnit>
    <TextUnit id="744" loc="2.1.7">carmina fecerunt, ut me moresque notaret</TextUnit>
    <TextUnit id="745" loc="2.1.8">iam demi iussa  Caesar ab Arte mea.</TextUnit>
    <TextUnit id="746" loc="2.1.9">deme mihi studium, vitae quoque crimina demes;</TextUnit>
    <TextUnit id="747" loc="2.1.10">acceptum refero versibus esse nocens.</TextUnit>
    <TextUnit id="748" loc="2.1.11">hoc pretium curae vigilatorumque laborum</TextUnit>
    <TextUnit id="749" loc="2.1.12">cepimus . ingenio est poena reperta meo.</TextUnit>
    <TextUnit id="750" loc="2.1.13">si saperem, doctas odissem iure sorores,</TextUnit>
    <TextUnit id="751" loc="2.1.14">numina cultori perniciosa suo.</TextUnit>
    <TextUnit id="752" loc="2.1.15">at nunc - tanta meo comes est insania morbo -</TextUnit>
    <TextUnit id="753" loc="2.1.16">saxa malum refero rursus ad ista  pedem :</TextUnit>
    <TextUnit id="754" loc="2.1.17">scilicet ut victus repetit gladiator harenam,</TextUnit>
    <TextUnit id="755" loc="2.1.18">et redit in tumidas naufraga puppis aquas,</TextUnit>
    <TextUnit id="756" loc="2.1.19">forsitan ut quondam Teuthrantia regna tenenti,</TextUnit>
    <TextUnit id="757" loc="2.1.20">sic mihi res eadem vulnus opemque feret,</TextUnit>
    <TextUnit id="758" loc="2.1.21">Musaque, quam movit, motam quoque leniet iram;</TextUnit>
    <TextUnit id="759" loc="2.1.22">exorant magnos carmina saepe deos.</TextUnit>
    <TextUnit id="760" loc="2.1.23">ipse quoque Ausonias Caesar matresque nurusque</TextUnit>
    <TextUnit id="761" loc="2.1.24">carmina turrigerae dicere iussit Opi.</TextUnit>
    <TextUnit id="762" loc="2.1.25">iusserat et Phoebo dici, quo tempore ludos</TextUnit>
    <TextUnit id="763" loc="2.1.26">fecit, quos aetas aspicit una semel.</TextUnit>
    <TextUnit id="764" loc="2.1.27">his precor exemplis tua nunc, mitissime Caesar,</TextUnit>
    <TextUnit id="765" loc="2.1.28">fiat ab ingenio mollior ira meo.</TextUnit>
    <TextUnit id="766" loc="2.1.29">illa quidem iusta est, nec me meruisse negabo -</TextUnit>
    <TextUnit id="767" loc="2.1.30">non adeo nostro fugit ab ore pudor -</TextUnit>
    <TextUnit id="768" loc="2.1.31">sed nisi peccassem, quid tu concedere posses?</TextUnit>
    <TextUnit id="769" loc="2.1.32">materiam veniae sors tibi nostra dedit,</TextUnit>
    <TextUnit id="770" loc="2.1.33">si, quotiens peccant homines, sua fulmina mittat</TextUnit>
    <TextUnit id="771" loc="2.1.34">Iuppiter, exiguo tempore inermis erit;</TextUnit>
    <TextUnit id="772" loc="2.1.35">nunc ubi detonuit strepituque exterruit orbem,</TextUnit>
    <TextUnit id="773" loc="2.1.36">purum discussis aera reddit aquis,</TextUnit>
    <TextUnit id="774" loc="2.1.37">iure igitur genitorque deum rectorque vocatur,</TextUnit>
    <TextUnit id="775" loc="2.1.38">iure capax mundus nil Iove maius habet.</TextUnit>
    <TextUnit id="776" loc="2.1.39">tu quoque, cum patriae rector dicare paterque,</TextUnit>
    <TextUnit id="777" loc="2.1.40">utere more dei nomen habentis idem.</TextUnit>
    <TextUnit id="778" loc="2.1.41">idque facis, nec te quisquam moderatius umquam</TextUnit>
    <TextUnit id="779" loc="2.1.42">imperii potuit frena tenere sui.</TextUnit>
    <TextUnit id="780" loc="2.1.43">tu veniam parti superatae saepe dedisti,</TextUnit>
    <TextUnit id="781" loc="2.1.44">non concessurus quam tibi victor erat.</TextUnit>
    <TextUnit id="782" loc="2.1.45">divitiis etiam multos et honoribus auctos</TextUnit>
    <TextUnit id="783" loc="2.1.46">vidi, qui tulerant in caput arma tuum;</TextUnit>
    <TextUnit id="784" loc="2.1.47">quaeque dies bellum, belli tibi sustulit iram,</TextUnit>
    <TextUnit id="785" loc="2.1.48">parsque simul templis utraque dona tulit;</TextUnit>
    <TextUnit id="786" loc="2.1.49">utque tuus gaudet miles, quod vicerit hostem,</TextUnit>
    <TextUnit id="787" loc="2.1.50">sic victum cur se gaudeat, hostis habet,</TextUnit>
    <TextUnit id="788" loc="2.1.51">causa mea est melior, qui nec contraria dicor</TextUnit>
    <TextUnit id="789" loc="2.1.52">arma nec hostiles esse secutus opes.</TextUnit>
    <TextUnit id="790" loc="2.1.53">per mare, per terras, per tertia numina iuro,</TextUnit>
    <TextUnit id="791" loc="2.1.54">per te praesentem conspicuumque deum,</TextUnit>
    <TextUnit id="792" loc="2.1.55">hunc animum favisse tibi, vir maxime, meque,</TextUnit>
    <TextUnit id="793" loc="2.1.56">qua sola potui, mente fuisse tuum.</TextUnit>
    <TextUnit id="794" loc="2.1.57">optavi, peteres caelestia sidera tarde,</TextUnit>
    <TextUnit id="795" loc="2.1.58">parsque fui turbae parva precantis idem,</TextUnit>
    <TextUnit id="796" loc="2.1.59">et pia tura dedi pro te, cumque omnibus unus</TextUnit>
    <TextUnit id="797" loc="2.1.60">ipse quoque adiuvi publica vota meis.</TextUnit>
    <TextUnit id="798" loc="2.1.61">quid referam libros, illos quoque, crimina nostra,</TextUnit>
    <TextUnit id="799" loc="2.1.62">mille locis plenos nominis esse tui?</TextUnit>
    <TextUnit id="800" loc="2.1.63">inspice maius opus, quod adhuc sine fine tenetur,</TextUnit>
    <TextUnit id="801" loc="2.1.64">in non credendos corpora versa modos:</TextUnit>
    <TextUnit id="802" loc="2.1.65">invenies vestri praeconia nominis illic,</TextUnit>
    <TextUnit id="803" loc="2.1.66">invenies animi pignora multa mei.</TextUnit>
    <TextUnit id="804" loc="2.1.67">non tua carminibus maior fit gloria, nec quo,</TextUnit>
    <TextUnit id="805" loc="2.1.68">ut maior fiat, crescere possit, habet,</TextUnit>
    <TextUnit id="806" loc="2.1.69">fama Iovi superest : tamen hunc sua facta referri</TextUnit>
    <TextUnit id="807" loc="2.1.70">et se materiam carminis esse iuvat,</TextUnit>
    <TextUnit id="808" loc="2.1.71">cumque Gigantei memorantur proelia belli,</TextUnit>
    <TextUnit id="809" loc="2.1.72">credibile est laetum laudibus esse suis.</TextUnit>
    <TextUnit id="810" loc="2.1.73">te celebrant alii, quanto decet ore, tuasque</TextUnit>
    <TextUnit id="811" loc="2.1.74">ingenio laudes uberiore canunt:</TextUnit>
    <TextUnit id="812" loc="2.1.75">sed tamen, ut fuso taurorum sanguine centum,</TextUnit>
    <TextUnit id="813" loc="2.1.76">sic capitur minimo turis honore deus.</TextUnit>
    <TextUnit id="814" loc="2.1.77">a! ferus et nobis  crudelior omnibus hostis,</TextUnit>
    <TextUnit id="815" loc="2.1.78">delicias legit qui tibi cumque meas,</TextUnit>
    <TextUnit id="816" loc="2.1.79">carmina ne nostris quae te venerantia libris</TextUnit>
    <TextUnit id="817" loc="2.1.80">iudicio  possint candidiore legi.</TextUnit>
    <TextUnit id="818" loc="2.1.81">esse sed irato quis te mihi posset amicus?</TextUnit>
    <TextUnit id="819" loc="2.1.82">vix tunc ipse mihi non inimicus eram.</TextUnit>
    <TextUnit id="820" loc="2.1.83">cum coepit quassata domus subsidere, partes</TextUnit>
    <TextUnit id="821" loc="2.1.84">in proclinatas omne recumbit onus,</TextUnit>
    <TextUnit id="822" loc="2.1.85">cunctaque fortuna rimam faciente dehiscunt,</TextUnit>
    <TextUnit id="823" loc="2.1.86">inque  suo cladem pondere tracta ruunt.</TextUnit>
    <TextUnit id="824" loc="2.1.87">ergo hominum quaesitum odium mihi carmine, quosque</TextUnit>
    <TextUnit id="825" loc="2.1.88">debuit, est vultus turba secuta tuos.</TextUnit>
    <TextUnit id="826" loc="2.1.89">at, memini, vitamque meam moresque probabas</TextUnit>
    <TextUnit id="827" loc="2.1.90">illo, quem dederas, praetereuntis equo.</TextUnit>
    <TextUnit id="828" loc="2.1.91">quod si non prodest et honesti gloria nulla</TextUnit>
    <TextUnit id="829" loc="2.1.92">redditur, at nullum crimen adeptus eram.</TextUnit>
    <TextUnit id="830" loc="2.1.93">nec male commissa est nobis fortuna reorum Usque usque:</TextUnit>
    <TextUnit id="831" loc="2.1.94">lisque Heinsius decem deciens inspicienda viris.</TextUnit>
    <TextUnit id="832" loc="2.1.95">res quoque privatas statui sine crimine iudex,</TextUnit>
    <TextUnit id="833" loc="2.1.96">deque mea fassa est pars quoque victa fide.</TextUnit>
    <TextUnit id="834" loc="2.1.97">me miserum! potui, si non extrema nocerent,</TextUnit>
    <TextUnit id="835" loc="2.1.98">iudicio tutus non semel esse tuo.</TextUnit>
    <TextUnit id="836" loc="2.1.99">ultima me perdunt, imoque sub aequore mergit</TextUnit>
    <TextUnit id="837" loc="2.1.100">incolumem totiens una procella ratem.</TextUnit>
    <TextUnit id="838" loc="2.1.101">nec mihi pars nocuit de gurgite parva, sed omnes</TextUnit>
    <TextUnit id="839" loc="2.1.102">pressere hoc fluctus oceanusque caput,</TextUnit>
    <TextUnit id="840" loc="2.1.103">cur aliquid vidi? cur noxia lumina feci?</TextUnit>
    <TextUnit id="841" loc="2.1.104">cur imprudenti cognita culpa mihi?</TextUnit>
    <TextUnit id="842" loc="2.1.105">inscius Actaeon vidit sine veste Dianam:</TextUnit>
    <TextUnit id="843" loc="2.1.106">praeda fuit canibus non minus ille suis.</TextUnit>
    <TextUnit id="844" loc="2.1.107">scilicet in superis etiam fortuna luenda est,</TextUnit>
    <TextUnit id="845" loc="2.1.108">nec veniam laeso numine casus habet,</TextUnit>
    <TextUnit id="846" loc="2.1.109">illa nostra die, qua me malus abstulit error,</TextUnit>
    <TextUnit id="847" loc="2.1.110">parva quidem periit, sed sine labe domus:</TextUnit>
    <TextUnit id="848" loc="2.1.111">sic quoque parva tamen, patrio dicatur ut aevo</TextUnit>
    <TextUnit id="849" loc="2.1.112">clara nec ullius nobilitate minor,</TextUnit>
    <TextUnit id="850" loc="2.1.113">et neque divitiis nec paupertate notanda,</TextUnit>
    <TextUnit id="851" loc="2.1.114">unde sit in neutrum conspiciendus eques.</TextUnit>
    <TextUnit id="852" loc="2.1.115">sit  quoque nostra domus vel censu parva vel ortu,</TextUnit>
    <TextUnit id="853" loc="2.1.116">ingenio certe non latet illa meo,</TextUnit>
    <TextUnit id="854" loc="2.1.117">quo videar quamvis nimium iuvenaliter usus,</TextUnit>
    <TextUnit id="855" loc="2.1.118">grande tamen toto nomen ab orbe fero,</TextUnit>
    <TextUnit id="856" loc="2.1.119">turbaque doctorum Nasonem novit et audet</TextUnit>
    <TextUnit id="857" loc="2.1.120">non fastiditis adnumerare viris.</TextUnit>
    <TextUnit id="858" loc="2.1.121">corruit haec igitur Musis accepta, sub uno</TextUnit>
    <TextUnit id="859" loc="2.1.122">sed non exiguo crimine lapsa domus:</TextUnit>
    <TextUnit id="860" loc="2.1.123">atque ea sic lapsa est, ut surgere, si modo laesi</TextUnit>
    <TextUnit id="861" loc="2.1.124">ematuruerit Caesaris ira, queat,</TextUnit>
    <TextUnit id="862" loc="2.1.125">cuius in eventu poenae clementia tanta est,</TextUnit>
    <TextUnit id="863" loc="2.1.126">venerit ut nostro lenior illa metu.</TextUnit>
    <TextUnit id="864" loc="2.1.127">vita data est, citraque necem tua constitit ira,</TextUnit>
    <TextUnit id="865" loc="2.1.128">o princeps parce viribus use tuis!</TextUnit>
    <TextUnit id="866" loc="2.1.129">insuper accedunt, te non adimente, paternae,</TextUnit>
    <TextUnit id="867" loc="2.1.130">tamquam vita parum muneris esset, opes.</TextUnit>
    <TextUnit id="868" loc="2.1.131">nec mea decreto damnasti facta senatus,</TextUnit>
    <TextUnit id="869" loc="2.1.132">nec mea selecto iudice iussa fuga est.</TextUnit>
    <TextUnit id="870" loc="2.1.133">tristibus invectus verbis - ita principe dignum -</TextUnit>
    <TextUnit id="871" loc="2.1.134">ultus es offensas, ut decet, ipse tuas.</TextUnit>
    <TextUnit id="872" loc="2.1.135">adde quod edictum, quamvis immite minaxque,</TextUnit>
    <TextUnit id="873" loc="2.1.136">attamen in poenae nomine lene fuit;</TextUnit>
    <TextUnit id="874" loc="2.1.137">quippe relegatus, non exul, dicor in illo,</TextUnit>
    <TextUnit id="875" loc="2.1.138">privaque fortunae sunt ibi verba meae.</TextUnit>
    <TextUnit id="876" loc="2.1.139">nulla quidem sano gravior mentisque potenti</TextUnit>
    <TextUnit id="877" loc="2.1.140">poena est, quam tanto displicuisse viro;</TextUnit>
    <TextUnit id="878" loc="2.1.141">sed solet interdum fieri placabile numen:</TextUnit>
    <TextUnit id="879" loc="2.1.142">nube solet pulsa candidus ire dies.</TextUnit>
    <TextUnit id="880" loc="2.1.143">vidi ego pampineis oneratam vitibus ulmum,</TextUnit>
    <TextUnit id="881" loc="2.1.144">quae fuerat saevi fulmine tacta Iovis.</TextUnit>
    <TextUnit id="882" loc="2.1.145">ipse licet sperare vetes, sperabimus usque ;</TextUnit>
    <TextUnit id="883" loc="2.1.146">hoc unum fieri te prohibente potest,</TextUnit>
    <TextUnit id="884" loc="2.1.147">spes mihi magna subit, eum te, mitissime princeps,</TextUnit>
    <TextUnit id="885" loc="2.1.148">spes mihi, respicio cum mea facta, cadit.</TextUnit>
    <TextUnit id="886" loc="2.1.149">ac veluti ventis agitantibus aera non est</TextUnit>
    <TextUnit id="887" loc="2.1.150">aequalis rabies continuusque furor,</TextUnit>
    <TextUnit id="888" loc="2.1.151">sed modo subsidunt intermissique silescunt,</TextUnit>
    <TextUnit id="889" loc="2.1.152">vimque putes illos deposuisse suam:</TextUnit>
    <TextUnit id="890" loc="2.1.153">sic abeunt redeuntque mei variantque timores,</TextUnit>
    <TextUnit id="891" loc="2.1.154">et spem placandi dantque negantque tui.</TextUnit>
    <TextUnit id="892" loc="2.1.155">per superos igitur, qui dant tibi longa dabuntque</TextUnit>
    <TextUnit id="893" loc="2.1.156">tempora, Romanum si modo nomen amant,</TextUnit>
    <TextUnit id="894" loc="2.1.157">per patriam, quae te tuta et secura parente est,</TextUnit>
    <TextUnit id="895" loc="2.1.158">cuius, ut in populo, pars ego nuper eram,</TextUnit>
    <TextUnit id="896" loc="2.1.159">sic tibi, quem semper factis animoque mereris,</TextUnit>
    <TextUnit id="897" loc="2.1.160">reddatur gratae debitus urbis amor;</TextUnit>
    <TextUnit id="898" loc="2.1.161">Livia sic tecum sociales compleat annos,</TextUnit>
    <TextUnit id="899" loc="2.1.162">quae, nisi te, nullo coniuge digna fuit,</TextUnit>
    <TextUnit id="900" loc="2.1.163">quae si non esset, caelebs te vita deceret,</TextUnit>
    <TextUnit id="901" loc="2.1.164">nullaque, cui posses esse maritus, erat;</TextUnit>
    <TextUnit id="902" loc="2.1.165">sospite sit tecum  natus quoque sospes, et olim</TextUnit>
    <TextUnit id="903" loc="2.1.166">imperium regat hoc cum seniore senex;</TextUnit>
    <TextUnit id="904" loc="2.1.167">ut faciuntque tui, sidus iuvenale, nepotes,</TextUnit>
    <TextUnit id="905" loc="2.1.168">per tua perque sui facta parentis eant;</TextUnit>
    <TextUnit id="906" loc="2.1.169">sic adsueta tuis semper Victoria castris</TextUnit>
    <TextUnit id="907" loc="2.1.170">nunc quoque se praestet notaque signa petat,</TextUnit>
    <TextUnit id="908" loc="2.1.171">Ausoniumque ducem solitis circumvolet alis,</TextUnit>
    <TextUnit id="909" loc="2.1.172">ponat et in nitida laurea serta coma,</TextUnit>
    <TextUnit id="910" loc="2.1.173">per quem bella geris, cuius nunc corpore pugnas,</TextUnit>
    <TextUnit id="911" loc="2.1.174">auspicium cui das grande deosque tuos,</TextUnit>
    <TextUnit id="912" loc="2.1.175">dimidioque tui praesens es et aspicis  urbem,</TextUnit>
    <TextUnit id="913" loc="2.1.176">dimidio procul es saevaque bella geris;</TextUnit>
    <TextUnit id="914" loc="2.1.177">hic tibi sic redeat superato victor ab hoste,</TextUnit>
    <TextUnit id="915" loc="2.1.178">inque coronatis fulgeat altus equis, -</TextUnit>
    <TextUnit id="916" loc="2.1.179">parce, precor, fulmenque tuum, fera tela, reconde,</TextUnit>
    <TextUnit id="917" loc="2.1.180">heu nimium misero cognita tela mihi!</TextUnit>
    <TextUnit id="918" loc="2.1.181">parce, pater patriae, nec nominis inmemor huius</TextUnit>
    <TextUnit id="919" loc="2.1.182">olim placandi spem mihi tolle tui</TextUnit>
    <TextUnit id="920" loc="2.1.183">non precor ut redeam, quamvis maiora petitis</TextUnit>
    <TextUnit id="921" loc="2.1.184">credibile est magnos saepe dedisse deos;</TextUnit>
    <TextUnit id="922" loc="2.1.185">mitius exilium si das propiusque roganti,</TextUnit>
    <TextUnit id="923" loc="2.1.186">pars erit ex poena magna levata mea.</TextUnit>
    <TextUnit id="924" loc="2.1.187">ultima perpetior medios eiectus in hostes,</TextUnit>
    <TextUnit id="925" loc="2.1.188">nec quisquam patria longius exul abest,</TextUnit>
    <TextUnit id="926" loc="2.1.189">solus ad egressus missus septemplicis Histri</TextUnit>
    <TextUnit id="927" loc="2.1.190">Parrhasiae gelido virginis axe premor -</TextUnit>
    <TextUnit id="928" loc="2.1.191">Ciziges et Colchi Tereteaque  turba Getaeque</TextUnit>
    <TextUnit id="929" loc="2.1.192">Danuvii mediis vix prohibentur aquis -</TextUnit>
    <TextUnit id="930" loc="2.1.193">cumque alii causa tibi sint graviore fugati,</TextUnit>
    <TextUnit id="931" loc="2.1.194">ulterior nulli, quam mihi, terra data est.</TextUnit>
    <TextUnit id="932" loc="2.1.195">longius hac nihil est, nisi tantum frigus</TextUnit>
    <TextUnit id="933" loc="2.1.196">et hostes, et maris adstricto quae coit unda gelu.</TextUnit>
    <TextUnit id="934" loc="2.1.197">hactenus Euxini pars est Romana sinistri:</TextUnit>
    <TextUnit id="935" loc="2.1.198">proxima Basternae Sauromataeque tenent.</TextUnit>
    <TextUnit id="936" loc="2.1.199">haec est Ausonio sub iure novissima vixque</TextUnit>
    <TextUnit id="937" loc="2.1.200">haeret in imperii margine terra tui.</TextUnit>
    <TextUnit id="938" loc="2.1.201">unde precor supplex ut nos in tuta releges,</TextUnit>
    <TextUnit id="939" loc="2.1.202">ne sit cum patria pax quoque adempta mihi,</TextUnit>
    <TextUnit id="940" loc="2.1.203">ne timeam gentes, quas non bene summovet Hister,</TextUnit>
    <TextUnit id="941" loc="2.1.204">neve tuus possim civis ab hoste capi.</TextUnit>
    <TextUnit id="942" loc="2.1.205">fas prohibet Latio quemquam de sanguine natum</TextUnit>
    <TextUnit id="943" loc="2.1.206">Caesaribus salvis barbara vincla pati.</TextUnit>
    <TextUnit id="944" loc="2.1.207">perdiderint cum me duo crimina, carmen et error,</TextUnit>
    <TextUnit id="945" loc="2.1.208">alterius facti culpa silenda milli'.</TextUnit>
    <TextUnit id="946" loc="2.1.209">nam non sum tanti, renovem ut tua vulnera. Caesar,</TextUnit>
    <TextUnit id="947" loc="2.1.210">quem nimio plus est indoluisse semel.</TextUnit>
    <TextUnit id="948" loc="2.1.211">altera pars superest, qua turpi carmine factus</TextUnit>
    <TextUnit id="949" loc="2.1.212">arguor obsceni doctor adulterii,</TextUnit>
    <TextUnit id="950" loc="2.1.213">fas ergo est aliqua caelestia pectora falli,</TextUnit>
    <TextUnit id="951" loc="2.1.214">et sunt notitia multa minora tua;</TextUnit>
    <TextUnit id="952" loc="2.1.215">utque deos caelumque simul sublime tuenti</TextUnit>
    <TextUnit id="953" loc="2.1.216">non vacat exiguis rebus adesse Iovi,</TextUnit>
    <TextUnit id="954" loc="2.1.217">de te pendentem sic dum circumspicis orbem,</TextUnit>
    <TextUnit id="955" loc="2.1.218">effugiunt curas inferiora tuas.</TextUnit>
    <TextUnit id="956" loc="2.1.219">scilicet imperii princeps statione relicta</TextUnit>
    <TextUnit id="957" loc="2.1.220">imparibus legeres carmina facta modis?</TextUnit>
    <TextUnit id="958" loc="2.1.221">non ea te moles Romani nominis urguet,</TextUnit>
    <TextUnit id="959" loc="2.1.222">inque tuis umeris tam leve fertur onus,</TextUnit>
    <TextUnit id="960" loc="2.1.223">lusibus ut possis advertere numen ineptis,</TextUnit>
    <TextUnit id="961" loc="2.1.224">excutiasque oculis otia nostra tuis.</TextUnit>
    <TextUnit id="962" loc="2.1.225">nunc tibi Pannonia est, nunc Illyris ora domanda,</TextUnit>
    <TextUnit id="963" loc="2.1.226">Raeticanunc praebent Thraciaque arma metum,</TextUnit>
    <TextUnit id="964" loc="2.1.227">nunc petit Armenius pacem, nunc porrigit arcus</TextUnit>
    <TextUnit id="965" loc="2.1.228">Parthus eques timida captaque signa manu,</TextUnit>
    <TextUnit id="966" loc="2.1.229">nunc te prole tua iuvenem Germania sentit,</TextUnit>
    <TextUnit id="967" loc="2.1.230">bellaque pro magno Caesare Caesar obit;</TextUnit>
    <TextUnit id="968" loc="2.1.231">denique, ut in tanto, quantum non extitit umquam,</TextUnit>
    <TextUnit id="969" loc="2.1.232">corpore pars nulla est, quae labet, imperii.</TextUnit>
    <TextUnit id="970" loc="2.1.233">urbs quoque te et legum lassat tutela tuarum</TextUnit>
    <TextUnit id="971" loc="2.1.234">et morum, similes quos cupis esse tuis.</TextUnit>
    <TextUnit id="972" loc="2.1.235">nec  tibi contingunt, quae gentibus otia praestas,</TextUnit>
    <TextUnit id="973" loc="2.1.236">bellaque cum multis inrequieta geris,</TextUnit>
    <TextUnit id="974" loc="2.1.237">mirer in hoc igitur tantarum pondere rerum</TextUnit>
    <TextUnit id="975" loc="2.1.238">te numquam nostros evoluisse iocos?</TextUnit>
    <TextUnit id="976" loc="2.1.239">at si, quod mallem, vacuum tibi forte  fuisset,</TextUnit>
    <TextUnit id="977" loc="2.1.240">nullum legisses crimen in Arte mea.</TextUnit>
    <TextUnit id="978" loc="2.1.241">illa quidem fateor frontis non esse severae</TextUnit>
    <TextUnit id="979" loc="2.1.242">scripta, nec a tanto principe digna legi:</TextUnit>
    <TextUnit id="980" loc="2.1.243">non tamen idcirco legum contraria iussis</TextUnit>
    <TextUnit id="981" loc="2.1.244">sunt ea Romanas erudiuntque nurus.</TextUnit>
    <TextUnit id="982" loc="2.1.245">neve, quibus scribam, possis dubitare, libellos,</TextUnit>
    <TextUnit id="983" loc="2.1.246">quattuor hos versus e tribus unus habet :</TextUnit>
    <TextUnit id="984" loc="2.1.247">este procul, vittae tenues, insigne pudoris,</TextUnit>
    <TextUnit id="985" loc="2.1.248">quaeque tegis medios instita longa pedes!</TextUnit>
    <TextUnit id="986" loc="2.1.249">nil nisi legitimum concessitque furta canemus,</TextUnit>
    <TextUnit id="987" loc="2.1.250">inque meo nullum carmine crimen erit.</TextUnit>
    <TextUnit id="988" loc="2.1.251">ecquid ab hac omnes rigide summovimus Arte,</TextUnit>
    <TextUnit id="989" loc="2.1.252">quas stola contingi vittaque sumpta vetat?</TextUnit>
    <TextUnit id="990" loc="2.1.253">at matrona potest alienis artibus uti, quodque</TextUnit>
    <TextUnit id="991" loc="2.1.254">quoque trahat, quamvis non doceatur, habet.</TextUnit>
    <TextUnit id="992" loc="2.1.255">nil igitur matrona legat, quia carmine ab omni</TextUnit>
    <TextUnit id="993" loc="2.1.256">ad delinquendum doctior esse potest.</TextUnit>
    <TextUnit id="994" loc="2.1.257">quodcumque attigerit, siqua est studiosa sinistri,</TextUnit>
    <TextUnit id="995" loc="2.1.258">ad vitium mores instruet inde suos.</TextUnit>
    <TextUnit id="996" loc="2.1.259">sumpserit Annales - nihil est hirsutius illis -</TextUnit>
    <TextUnit id="997" loc="2.1.260">facta sit unde parens Ilia, nempe leget,</TextUnit>
    <TextUnit id="998" loc="2.1.261">sumpserit Aeneadum genetrix ubi prima, requiret,</TextUnit>
    <TextUnit id="999" loc="2.1.262">Aeneadum genetrix unde sit alma Venus.</TextUnit>
    <TextUnit id="1000" loc="2.1.263">persequar inferius, modo si licet ordine ferri,</TextUnit>
    <TextUnit id="1001" loc="2.1.264">posse nocere animis carminis omne genus.</TextUnit>
    <TextUnit id="1002" loc="2.1.265">non tamen idcirco crimen liber omnis habebit :</TextUnit>
    <TextUnit id="1003" loc="2.1.266">nil prodest, quod non laedere possit idem.</TextUnit>
    <TextUnit id="1004" loc="2.1.267">igne quid utilius? siquis tamen urere tecta</TextUnit>
    <TextUnit id="1005" loc="2.1.268">comparat, audaces instruit igne manus.</TextUnit>
    <TextUnit id="1006" loc="2.1.269">eripit interdum, modo dat medicina salutem,</TextUnit>
    <TextUnit id="1007" loc="2.1.270">quaeque iuvet, monstrat, quaeque sit herba nocens.</TextUnit>
    <TextUnit id="1008" loc="2.1.271">et latro et cautus praecingitur ense viator;</TextUnit>
    <TextUnit id="1009" loc="2.1.272">ille sed insidias, hic sibi portat opem.</TextUnit>
    <TextUnit id="1010" loc="2.1.273">discitur innocuas ut agat facundia causas;</TextUnit>
    <TextUnit id="1011" loc="2.1.274">protegit haec sontes, inmeritosque premit.</TextUnit>
    <TextUnit id="1012" loc="2.1.275">sic igitur carmen, recta si mente legatur,</TextUnit>
    <TextUnit id="1013" loc="2.1.276">constabit nulli posse nocere meum.</TextUnit>
    <TextUnit id="1014" loc="2.1.277">" at quasdam vitio." quicumque hoc concipit, errat,</TextUnit>
    <TextUnit id="1015" loc="2.1.278">et nimium scriptis arrogat ille meis.</TextUnit>
    <TextUnit id="1016" loc="2.1.279">ut tamen hoc fatear, ludi quoque semina praebent</TextUnit>
    <TextUnit id="1017" loc="2.1.280">nequitiae: tolli tota theatra iube!</TextUnit>
    <TextUnit id="1018" loc="2.1.281">peccandi causam multis quam  saepe dederunt.</TextUnit>
    <TextUnit id="1019" loc="2.1.282">Martia cum durum sternit harena solum!</TextUnit>
    <TextUnit id="1020" loc="2.1.283">tollatur Circus! non tuta licentia Circi est.</TextUnit>
    <TextUnit id="1021" loc="2.1.284">hic sedet ignoto iuncta puella viro.</TextUnit>
    <TextUnit id="1022" loc="2.1.285">cum quaedam spatientur in hoc,  ut amator eodem</TextUnit>
    <TextUnit id="1023" loc="2.1.286">conveniat, quare porticus ulla patet .</TextUnit>
    <TextUnit id="1024" loc="2.1.287">quis locus est templis augustior? haec quoque vitet,</TextUnit>
    <TextUnit id="1025" loc="2.1.288">in culpam siqua est ingeniosa suam.</TextUnit>
    <TextUnit id="1026" loc="2.1.289">cum steterit Iovis aede, Iovis succurret in aede</TextUnit>
    <TextUnit id="1027" loc="2.1.290">quam multas matres fecerit ille deus.</TextUnit>
    <TextUnit id="1028" loc="2.1.291">proxima adoranti Iunonis templa subibit,</TextUnit>
    <TextUnit id="1029" loc="2.1.292">paelicibus multis hanc doluisse deam.</TextUnit>
    <TextUnit id="1030" loc="2.1.293">Pallade conspecta, natum de crimine virgo</TextUnit>
    <TextUnit id="1031" loc="2.1.294">sustulerit quare, quaeret, Erichthonium.</TextUnit>
    <TextUnit id="1032" loc="2.1.295">venerit in magni templum, tua munera, Martis,</TextUnit>
    <TextUnit id="1033" loc="2.1.296">stat Venus Ultori iuncta, vir  ante fores.</TextUnit>
    <TextUnit id="1034" loc="2.1.297">Isidis aede sedens, cur hanc Saturnia, quaeret,</TextUnit>
    <TextUnit id="1035" loc="2.1.298">egerit Ionio Bosphorioque mari.</TextUnit>
    <TextUnit id="1036" loc="2.1.299">in Venerem Anchises, in Lunam Latmius heros,</TextUnit>
    <TextUnit id="1037" loc="2.1.300">in Cererem Iasion, qui referatur, erit.</TextUnit>
    <TextUnit id="1038" loc="2.1.301">omnia perversae possunt corrumpere mentes;</TextUnit>
    <TextUnit id="1039" loc="2.1.302">stant tamen illa suis omnia tuta locis,</TextUnit>
    <TextUnit id="1040" loc="2.1.303">et procul a scripta solis meretricibus Arte</TextUnit>
    <TextUnit id="1041" loc="2.1.304">summovet ingenuas pagina prima manus.</TextUnit>
    <TextUnit id="1042" loc="2.1.305">quaecumque erupit, qua non sinit ire sacerdos,</TextUnit>
    <TextUnit id="1043" loc="2.1.306">protinus huic  dempti criminis ipsa rea est.</TextUnit>
    <TextUnit id="1044" loc="2.1.307">nec tamen est facinus versus evolvere mollis;</TextUnit>
    <TextUnit id="1045" loc="2.1.308">multa licet castae non facienda legant.</TextUnit>
    <TextUnit id="1046" loc="2.1.309">saepe supercilii nudas matrona severi</TextUnit>
    <TextUnit id="1047" loc="2.1.310">et veneris stantis ad genus omne videt,</TextUnit>
    <TextUnit id="1048" loc="2.1.311">corpora Vestales oculi meretricia cernunt,</TextUnit>
    <TextUnit id="1049" loc="2.1.312">nec domino poenae res ea causa fuit.</TextUnit>
    <TextUnit id="1050" loc="2.1.313">at cur in nostra nimia est lascivia Musa,</TextUnit>
    <TextUnit id="1051" loc="2.1.314">curve meus cuiquam suadet amare liber?</TextUnit>
    <TextUnit id="1052" loc="2.1.315">nil nisi peccatum manifestaque culpa fatenda est:</TextUnit>
    <TextUnit id="1053" loc="2.1.316">paenitet ingenii iudiciique mei.</TextUnit>
    <TextUnit id="1054" loc="2.1.317">cur non Argolicis potius quae concidit armis</TextUnit>
    <TextUnit id="1055" loc="2.1.318">vexata est iterum carmine Troia meo?</TextUnit>
    <TextUnit id="1056" loc="2.1.319">cur tacui Thebas et vulnera mutua fratrum,</TextUnit>
    <TextUnit id="1057" loc="2.1.320">et septem portas, sub duce quamque suo?</TextUnit>
    <TextUnit id="1058" loc="2.1.321">nec mihi materiam bellatrix Roma negabat,</TextUnit>
    <TextUnit id="1059" loc="2.1.322">et pius est patriae facta referre labor.</TextUnit>
    <TextUnit id="1060" loc="2.1.323">denique cum meritis impleveris omnia, Caesar,</TextUnit>
    <TextUnit id="1061" loc="2.1.324">pars mihi de multis una canenda fuit,</TextUnit>
    <TextUnit id="1062" loc="2.1.325">utque trahunt oculos radiantia lumina solis,</TextUnit>
    <TextUnit id="1063" loc="2.1.326">traxissent animum sic tua facta meum.</TextUnit>
    <TextUnit id="1064" loc="2.1.327">arguor iumento, tenuis mihi campus aratur;</TextUnit>
    <TextUnit id="1065" loc="2.1.328">illud erat magnae fertilitatis opus.</TextUnit>
    <TextUnit id="1066" loc="2.1.329">non ideo debet pelago se credere, siqua</TextUnit>
    <TextUnit id="1067" loc="2.1.330">audet in exiguo ludere cumba lacu.</TextUnit>
    <TextUnit id="1068" loc="2.1.331">forsan - et hoc dubitem - numeris levioribus aptus</TextUnit>
    <TextUnit id="1069" loc="2.1.332">sim satis, in parvos sufficiamque modos:</TextUnit>
    <TextUnit id="1070" loc="2.1.333">at si me iubeas domitos Iovis igne Gigantes</TextUnit>
    <TextUnit id="1071" loc="2.1.334">dicere, conantem debilitabit onus</TextUnit>
    <TextUnit id="1072" loc="2.1.335">divitis ingenii est immania Caesaris acta</TextUnit>
    <TextUnit id="1073" loc="2.1.336">condere, materia ne superetur opus.</TextUnit>
    <TextUnit id="1074" loc="2.1.337">et tamen ausus eram; sed detrectare videbar,</TextUnit>
    <TextUnit id="1075" loc="2.1.338">quodque nefas, damno viribus esse tuis.</TextUnit>
    <TextUnit id="1076" loc="2.1.339">ad leve rursus opus, iuvenalia carmina, veni,</TextUnit>
    <TextUnit id="1077" loc="2.1.340">et falso movi pectus amore meum.</TextUnit>
    <TextUnit id="1078" loc="2.1.341">non equidem vellem, sed me mea fata trahebant,</TextUnit>
    <TextUnit id="1079" loc="2.1.342">inque meas poenas ingeniosus eram.</TextUnit>
    <TextUnit id="1080" loc="2.1.343">ei mihi, quod didici! cur me docuere parentes</TextUnit>
    <TextUnit id="1081" loc="2.1.344">litteraque est oculos ulla morata meos?</TextUnit>
    <TextUnit id="1082" loc="2.1.345">haec tibi me invisum lascivia fecit, ob artes,</TextUnit>
    <TextUnit id="1083" loc="2.1.346">quis ratus es vetitos sollicitare toros.</TextUnit>
    <TextUnit id="1084" loc="2.1.347">sed neque me nuptae didicerunt furta magistro,</TextUnit>
    <TextUnit id="1085" loc="2.1.348">quodque parum novit, nemo docere potest,</TextUnit>
    <TextUnit id="1086" loc="2.1.349">sic ego delicias et mollia carmina feci,</TextUnit>
    <TextUnit id="1087" loc="2.1.350">strinxerit ut nomen fabula nulla meum.</TextUnit>
    <TextUnit id="1088" loc="2.1.351">nec quisquam est adeo media de plebe maritus,</TextUnit>
    <TextUnit id="1089" loc="2.1.352">ut dubius vitio sit pater ille meo,</TextUnit>
    <TextUnit id="1090" loc="2.1.353">crede mihi, distant mores a carmine nostro -</TextUnit>
    <TextUnit id="1091" loc="2.1.354">vita verecunda est, Musa iocosa mea -</TextUnit>
    <TextUnit id="1092" loc="2.1.355">magnaque pars mendax operum est et ficta meorum:</TextUnit>
    <TextUnit id="1093" loc="2.1.356">plus sibi permisit compositore suo.</TextUnit>
    <TextUnit id="1094" loc="2.1.357">nec liber indicium est animi, sed honesta voluntas</TextUnit>
    <TextUnit id="1095" loc="2.1.358">plurima mulcendis auribus apta ferens.</TextUnit>
    <TextUnit id="1096" loc="2.1.359">Accius esset atrox, conviva Terentius esset,</TextUnit>
    <TextUnit id="1097" loc="2.1.360">essent pugnaces qui fera bella canunt.</TextUnit>
    <TextUnit id="1098" loc="2.1.361">denique composui teneros non solus amores:</TextUnit>
    <TextUnit id="1099" loc="2.1.362">composito poenas solus amore dedi.</TextUnit>
    <TextUnit id="1100" loc="2.1.363">quid, nisi cum multo Venerem confundere vino</TextUnit>
    <TextUnit id="1101" loc="2.1.364">praecepit lyrici Teia Musa senis?</TextUnit>
    <TextUnit id="1102" loc="2.1.365">Lesbia quid docuit Sappho, nisi amare, puellas?</TextUnit>
    <TextUnit id="1103" loc="2.1.366">tuta tamen Sappho, tutus et ille fuit.</TextUnit>
    <TextUnit id="1104" loc="2.1.367">nec tibi, Battiade, nocuit, quod saepe legenti</TextUnit>
    <TextUnit id="1105" loc="2.1.368">delicias versu fassus es ipse tuas.</TextUnit>
    <TextUnit id="1106" loc="2.1.369">fabula iucundi nulla est sine amore Menandri,</TextUnit>
    <TextUnit id="1107" loc="2.1.370">et solet hic pueris virginibusque legi.</TextUnit>
    <TextUnit id="1108" loc="2.1.371">Ilias ipsa quid est aliud nisi adultera, de qua</TextUnit>
    <TextUnit id="1109" loc="2.1.372">inter amatorem pugna virumque fuit?</TextUnit>
    <TextUnit id="1110" loc="2.1.373">quid prius est illi flamma Briseidos, utque</TextUnit>
    <TextUnit id="1111" loc="2.1.374">fecerit iratos rapta puella duces?</TextUnit>
    <TextUnit id="1112" loc="2.1.375">aut quid Odyssea est nisi femina propter amorem,</TextUnit>
    <TextUnit id="1113" loc="2.1.376">dum vir abest, multis una petita procis?</TextUnit>
    <TextUnit id="1114" loc="2.1.377">quis nisi Maeonides, Venerem Martemque ligatos</TextUnit>
    <TextUnit id="1115" loc="2.1.378">narrat, in obsceno corpora prensa toro?.</TextUnit>
    <TextUnit id="1116" loc="2.1.379">unde nisi indicio magni sciremus Homeri</TextUnit>
    <TextUnit id="1117" loc="2.1.380">hospitis igne duas incaluisse- deas?</TextUnit>
    <TextUnit id="1118" loc="2.1.381">omne genus scripti gravitate tragoedia vinci .</TextUnit>
    <TextUnit id="1119" loc="2.1.382">haec quoque materiam semper amoris habet,</TextUnit>
    <TextUnit id="1120" loc="2.1.383">num quid  in Hippolyto, nisi caecae flamma novercae?</TextUnit>
    <TextUnit id="1121" loc="2.1.384">nobilis est Canace fratris amore sui.</TextUnit>
    <TextUnit id="1122" loc="2.1.385">quid? non Tantalides, agitante Cupidine currus,</TextUnit>
    <TextUnit id="1123" loc="2.1.386">Pisaeam Phrygiis vexit eburnus equis?</TextUnit>
    <TextUnit id="1124" loc="2.1.387">tingueret ut ferrum natorum sanguine mater,</TextUnit>
    <TextUnit id="1125" loc="2.1.388">concitus a laeso fecit amore dolor,</TextUnit>
    <TextUnit id="1126" loc="2.1.389">fecit amor subitas volucres cum paelice regem,</TextUnit>
    <TextUnit id="1127" loc="2.1.390">quaeque suum luget nunc quoque mater Ityn.</TextUnit>
    <TextUnit id="1128" loc="2.1.391">si non Aropen frater sceleratus amasset,</TextUnit>
    <TextUnit id="1129" loc="2.1.392">aversos Solis non legeremus equos.</TextUnit>
    <TextUnit id="1130" loc="2.1.393">impia nec tragicos tetigisset Scylla cothurnos,</TextUnit>
    <TextUnit id="1131" loc="2.1.394">ni patrium crinem desecuisset amor.</TextUnit>
    <TextUnit id="1132" loc="2.1.395">qui legis Electran et egentem mentis Oresten,</TextUnit>
    <TextUnit id="1133" loc="2.1.396">Aegisthi crimen Tyndaridosque legis.</TextUnit>
    <TextUnit id="1134" loc="2.1.397">nam quid de tetrico referam domitore Chimaerae,</TextUnit>
    <TextUnit id="1135" loc="2.1.398">quem leto fallax hospita paene dedit?</TextUnit>
    <TextUnit id="1136" loc="2.1.399">quid loquar Hermionen, quid te, Schoenea virgo,</TextUnit>
    <TextUnit id="1137" loc="2.1.400">teque, Mycenaeo Phoebas amata duci.</TextUnit>
    <TextUnit id="1138" loc="2.1.401">quid Danaen Danaesque nurum matremque Lyaei</TextUnit>
    <TextUnit id="1139" loc="2.1.402">Haemonaque et noctes cui coiere duae?</TextUnit>
    <TextUnit id="1140" loc="2.1.403">quid Peliae generum, quid Thesea, quique  Pelasgum</TextUnit>
    <TextUnit id="1141" loc="2.1.404">Iliacam tetigit de rate primus humum?</TextUnit>
    <TextUnit id="1142" loc="2.1.405">huc Iole Pyrrhique parens, huc Herculis uxor,</TextUnit>
    <TextUnit id="1143" loc="2.1.406">huc accedat Hylas Iliacusque puer.</TextUnit>
    <TextUnit id="1144" loc="2.1.407">tempore deficiar, tragicos si persequar ignes,</TextUnit>
    <TextUnit id="1145" loc="2.1.408">vixque meus capiet nomina nuda Uber.</TextUnit>
    <TextUnit id="1146" loc="2.1.409">est et in obscenos commixta  tragoedia risus,</TextUnit>
    <TextUnit id="1147" loc="2.1.410">multaque praeteriti verba pudoris habet;</TextUnit>
    <TextUnit id="1148" loc="2.1.411">nec nocet auctori, mollem qui fecit Achillem,</TextUnit>
    <TextUnit id="1149" loc="2.1.412">infregisse suis fortia facta modis,</TextUnit>
    <TextUnit id="1150" loc="2.1.413">iunxit Aristides Milesia crimina secum,</TextUnit>
    <TextUnit id="1151" loc="2.1.414">pulsus Aristides nec tamen urbe sua est.</TextUnit>
    <TextUnit id="1152" loc="2.1.415">nec qui descripsit corrumpi semina matrum,</TextUnit>
    <TextUnit id="1153" loc="2.1.416">Eubius, impurae conditor historiae,</TextUnit>
    <TextUnit id="1154" loc="2.1.417">nec qui composuit nuper Sybaritica, fugit,</TextUnit>
    <TextUnit id="1155" loc="2.1.418">nec qui concubitus non tacuere suos.</TextUnit>
    <TextUnit id="1156" loc="2.1.419">suntque ea doctorum monumentis mixta  virorum,</TextUnit>
    <TextUnit id="1157" loc="2.1.420">muneribusque ducum publica facta patent.</TextUnit>
    <TextUnit id="1158" loc="2.1.421">neve peregrinis tantum defendar ab armis,</TextUnit>
    <TextUnit id="1159" loc="2.1.422">et Romanus habet multa iocosa liber,</TextUnit>
    <TextUnit id="1160" loc="2.1.423">utque suo Martem cecinit gravis</TextUnit>
    <TextUnit id="1161" loc="2.1.424">Ennius ore - Ennius ingenio maximus, arte rudis -</TextUnit>
    <TextUnit id="1162" loc="2.1.425">explicat ut causas rapidi Lucretius ignis,</TextUnit>
    <TextUnit id="1163" loc="2.1.426">casurumque triplex vaticinatur opus,</TextUnit>
    <TextUnit id="1164" loc="2.1.427">sic sua lascivo cantata est saepe Catullo</TextUnit>
    <TextUnit id="1165" loc="2.1.428">femina, cui falsum Lesbia nomen erat;</TextUnit>
    <TextUnit id="1166" loc="2.1.429">nec contentus ea, multos vulgavit amores,</TextUnit>
    <TextUnit id="1167" loc="2.1.430">in quibus ipse suum fassus adulterium est.</TextUnit>
    <TextUnit id="1168" loc="2.1.431">par fuit exigui similisque licentia Calvi,</TextUnit>
    <TextUnit id="1169" loc="2.1.432">detexit variis qui sua furta  modis,</TextUnit>
    <TextUnit id="1170" loc="2.1.433">quid referam Ticidae, quid Memmi carmen, apud quos</TextUnit>
    <TextUnit id="1171" loc="2.1.434">rebus adest nomen nominibusque pudor?</TextUnit>
    <TextUnit id="1172" loc="2.1.435">Cinna quoque his comes est, Cinnaque procacior Anser,</TextUnit>
    <TextUnit id="1173" loc="2.1.436">et leve Cornifiei parque Catonis opus.</TextUnit>
    <TextUnit id="1174" loc="2.1.437">et quorum libris modo dissimulata Perillae,</TextUnit>
    <TextUnit id="1175" loc="2.1.438">nomine, nunc legitur dicta, Metelle, tuo.</TextUnit>
    <TextUnit id="1176" loc="2.1.439">is quoque, Phasiacas Argon qui duxit in undas,</TextUnit>
    <TextUnit id="1177" loc="2.1.440">non potuit Veneris furta tacere suae.</TextUnit>
    <TextUnit id="1178" loc="2.1.441">nec minus Hortensi, nec sunt minus improba Servi</TextUnit>
    <TextUnit id="1179" loc="2.1.442">carmina, quis dubitet nomina Planta sequi?</TextUnit>
    <TextUnit id="1180" loc="2.1.443">vertit Aristiden Sisenna, nec obfuit illi</TextUnit>
    <TextUnit id="1181" loc="2.1.444">historiae turpis inseruisse iocos.</TextUnit>
    <TextUnit id="1182" loc="2.1.445">non fuit opprobrio celebrasse Lycorida Gallo,</TextUnit>
    <TextUnit id="1183" loc="2.1.446">sed linguam nimio non tenuisse mero.</TextUnit>
    <TextUnit id="1184" loc="2.1.447">credere iuranti durum putat esse Tibullus,</TextUnit>
    <TextUnit id="1185" loc="2.1.448">sic etiam de se quod neget illa viro.</TextUnit>
    <TextUnit id="1186" loc="2.1.449">fallere custodes idem  docuisse fatetur,</TextUnit>
    <TextUnit id="1187" loc="2.1.450">seque sua miserum nunc ait arte premi.</TextUnit>
    <TextUnit id="1188" loc="2.1.451">saepe, velut gemmam dominae signumve probaret,</TextUnit>
    <TextUnit id="1189" loc="2.1.452">per causam meminit se tetigisse manum;</TextUnit>
    <TextUnit id="1190" loc="2.1.453">utque refert, digitis saepe est nutuque locutus,</TextUnit>
    <TextUnit id="1191" loc="2.1.454">et tacitam mensae duxit in orbe notam</TextUnit>
    <TextUnit id="1192" loc="2.1.455">et quibus e sucis abeat de corpore livor,</TextUnit>
    <TextUnit id="1193" loc="2.1.456">impresso fieri qui solet ore, docet:</TextUnit>
    <TextUnit id="1194" loc="2.1.457">denique ab incauto nimium petit ille marito,</TextUnit>
    <TextUnit id="1195" loc="2.1.458">se quoque uti servet, peccet ut illa minus,</TextUnit>
    <TextUnit id="1196" loc="2.1.459">scit, cui latretur, cum solus obambulet, ipsas</TextUnit>
    <TextUnit id="1197" loc="2.1.460">cur  totiens clausas exercet ante fores,</TextUnit>
    <TextUnit id="1198" loc="2.1.461">multaque dat furti talis praecepta docetque</TextUnit>
    <TextUnit id="1199" loc="2.1.462">qua nuptae possint fallere ab arte viros,</TextUnit>
    <TextUnit id="1200" loc="2.1.463">non fuit hoc illi fraudi, legiturque Tibullus</TextUnit>
    <TextUnit id="1201" loc="2.1.464">et placet, et iam te principe notus erat.</TextUnit>
    <TextUnit id="1202" loc="2.1.465">invenies eadem blandi praecepta Properti:</TextUnit>
    <TextUnit id="1203" loc="2.1.466">destrictus minima nec tamen ille nota est.</TextUnit>
    <TextUnit id="1204" loc="2.1.467">his ego successi, quoniam praestantia candor</TextUnit>
    <TextUnit id="1205" loc="2.1.468">nomina vivorum dissimulare iubet,</TextUnit>
    <TextUnit id="1206" loc="2.1.469">non timui, fateor, ne, qua tot iere carinae,</TextUnit>
    <TextUnit id="1207" loc="2.1.470">naufraga servatis omnibus una foret.</TextUnit>
    <TextUnit id="1208" loc="2.1.471">sunt aliis scriptae, quibus alea luditur, artes: -</TextUnit>
    <TextUnit id="1209" loc="2.1.472">hoc est ad nostros non leve crimen avos -  -</TextUnit>
    <TextUnit id="1210" loc="2.1.473">quid valeant tali, quo possis plurima iactu</TextUnit>
    <TextUnit id="1211" loc="2.1.474">figere, damnosos effugiasque canes;</TextUnit>
    <TextUnit id="1212" loc="2.1.475">tessera quos habeat numeros, distante vocato</TextUnit>
    <TextUnit id="1213" loc="2.1.476">mittere quo deceat, quo dare missa modo;</TextUnit>
    <TextUnit id="1214" loc="2.1.477">discolor ut recto grassetur limite miles,</TextUnit>
    <TextUnit id="1215" loc="2.1.478">eum medius gemino calculus hoste perit,</TextUnit>
    <TextUnit id="1216" loc="2.1.479">ut bellare  sequens  sciat et revocare priorem,</TextUnit>
    <TextUnit id="1217" loc="2.1.480">nec tuto fugiens incomitatus eat,</TextUnit>
    <TextUnit id="1218" loc="2.1.481">parva sit ut ternis  instructa tabella lapillis,</TextUnit>
    <TextUnit id="1219" loc="2.1.482">in qua vicisse est continuasse suos,</TextUnit>
    <TextUnit id="1220" loc="2.1.483">quique alii lusus - neque enim nunc persequar omnes -</TextUnit>
    <TextUnit id="1221" loc="2.1.484">perdere, rem caram, tempora nostra solent.</TextUnit>
    <TextUnit id="1222" loc="2.1.485">ecce canit formas alius laetusque pilarum,</TextUnit>
    <TextUnit id="1223" loc="2.1.486">hic artem nandi praecipit, ille trochi.</TextUnit>
    <TextUnit id="1224" loc="2.1.487">composita est aliis fucandi cura coloris,</TextUnit>
    <TextUnit id="1225" loc="2.1.488">hic epulis leges hospitioque dedit;</TextUnit>
    <TextUnit id="1226" loc="2.1.489">alter humum, de qua fingantur pocula, monstrat,</TextUnit>
    <TextUnit id="1227" loc="2.1.490">quaeque, docet, liquido testa sit apta mero.</TextUnit>
    <TextUnit id="1228" loc="2.1.491">talia luduntur fumoso mense Decembri,</TextUnit>
    <TextUnit id="1229" loc="2.1.492">quae damno nulli composuisse fuit.</TextUnit>
    <TextUnit id="1230" loc="2.1.493">his ego deceptus non tristia carmina feci,</TextUnit>
    <TextUnit id="1231" loc="2.1.494">sed tristis nostros poena secuta iocos.</TextUnit>
    <TextUnit id="1232" loc="2.1.495">denique nec video tot de scribentibus unum,</TextUnit>
    <TextUnit id="1233" loc="2.1.496">quem sua perdiderit Musa; repertus ego.</TextUnit>
    <TextUnit id="1234" loc="2.1.497">quid, si scripsissem mimos obscena iocantes,</TextUnit>
    <TextUnit id="1235" loc="2.1.498">qui semper vetiti  crimen amoris habent,</TextUnit>
    <TextUnit id="1236" loc="2.1.499">in quibus assidue cultus procedit adulter,</TextUnit>
    <TextUnit id="1237" loc="2.1.500">verbaque dat stulto callida nupta viro?</TextUnit>
    <TextUnit id="1238" loc="2.1.501">nubilis hos virgo matronaque virque puerque</TextUnit>
    <TextUnit id="1239" loc="2.1.502">spectat, et ex magna parte senatus adest,</TextUnit>
    <TextUnit id="1240" loc="2.1.503">nec satis incestis temerari vocibus aures;</TextUnit>
    <TextUnit id="1241" loc="2.1.504">adsuescunt oculi multa pudenda pati;</TextUnit>
    <TextUnit id="1242" loc="2.1.505">cumque fefellit amans aliqua novitate maritum,</TextUnit>
    <TextUnit id="1243" loc="2.1.506">plauditur et magno palma favore datur; quodque</TextUnit>
    <TextUnit id="1244" loc="2.1.507">quoque minus prodest, scaena  est lucrosa poetae,</TextUnit>
    <TextUnit id="1245" loc="2.1.508">tantaque non parvo crimina praetor emit.</TextUnit>
    <TextUnit id="1246" loc="2.1.509">inspice ludorum sumptus, Auguste, tuorum:</TextUnit>
    <TextUnit id="1247" loc="2.1.510">empta tibi magno talia multa leges.</TextUnit>
    <TextUnit id="1248" loc="2.1.511">haec tu spectasti spectandaque saepe dedisti</TextUnit>
    <TextUnit id="1249" loc="2.1.512">maiestas adeo comis ubique tua est -</TextUnit>
    <TextUnit id="1250" loc="2.1.513">luminibusque tuis, totus quibus utitur orbis,</TextUnit>
    <TextUnit id="1251" loc="2.1.514">scaenica vidisti lentus adulteria.</TextUnit>
    <TextUnit id="1252" loc="2.1.515">scribere si fas est imitantes turpia mimos,</TextUnit>
    <TextUnit id="1253" loc="2.1.516">materiae minor est debita poena meae.</TextUnit>
    <TextUnit id="1254" loc="2.1.517">an genus hoc scripti faciunt sua pulpita tutum,</TextUnit>
    <TextUnit id="1255" loc="2.1.518">quodque licet, mimis scaena licere dedit?</TextUnit>
    <TextUnit id="1256" loc="2.1.519">et mea sunt populo saltata poemata saepe,</TextUnit>
    <TextUnit id="1257" loc="2.1.520">saepe oculos etiam detinuere tuos.</TextUnit>
    <TextUnit id="1258" loc="2.1.521">scilicet in domibus nostris  ut prisca virorum</TextUnit>
    <TextUnit id="1259" loc="2.1.522">artificis fulgent corpora picta manu,</TextUnit>
    <TextUnit id="1260" loc="2.1.523">sic quae concubitus varios venerisque figuras</TextUnit>
    <TextUnit id="1261" loc="2.1.524">exprimat, est aliquo parva tabella loco.</TextUnit>
    <TextUnit id="1262" loc="2.1.525">utque sedet vultu fassus Telamonius iram,</TextUnit>
    <TextUnit id="1263" loc="2.1.526">inque oculis facinus barbara mater habet,</TextUnit>
    <TextUnit id="1264" loc="2.1.527">sic madidos siccat digitis Venus uda capillos,</TextUnit>
    <TextUnit id="1265" loc="2.1.528">et modo maternis tecta videtur aquis,</TextUnit>
    <TextUnit id="1266" loc="2.1.529">bella sonant alii telis instructa eruditis,</TextUnit>
    <TextUnit id="1267" loc="2.1.530">parsque tui generis, pars tua facta canunt,</TextUnit>
    <TextUnit id="1268" loc="2.1.531">invida me spatio natura coercuit arto,</TextUnit>
    <TextUnit id="1269" loc="2.1.532">ingenio vires exiguasque dedit,</TextUnit>
    <TextUnit id="1270" loc="2.1.533">et tamen ille tuae felix Aeneidos auctor</TextUnit>
    <TextUnit id="1271" loc="2.1.534">contulit in Tyrios arma virumque toros,</TextUnit>
    <TextUnit id="1272" loc="2.1.535">nec legitur pars ulla magis de corpore toto,</TextUnit>
    <TextUnit id="1273" loc="2.1.536">quam non legitimo foedere iunctus amor.</TextUnit>
    <TextUnit id="1274" loc="2.1.537">Phyllidis hic idem teneraeque Amaiyllidis ignes</TextUnit>
    <TextUnit id="1275" loc="2.1.538">bucolicis iuvenis luserat ante modis,</TextUnit>
    <TextUnit id="1276" loc="2.1.539">nos quoque iam pridem scripto peccavimus isto:</TextUnit>
    <TextUnit id="1277" loc="2.1.540">supplicium patitur non nova culpa novum;</TextUnit>
    <TextUnit id="1278" loc="2.1.541">carminaque edideram, cum te delicta notantem</TextUnit>
    <TextUnit id="1279" loc="2.1.542">praeterii totiens inreprehensus  eques.</TextUnit>
    <TextUnit id="1280" loc="2.1.543">ergo quae iuvenis mihi non nocitura putavi</TextUnit>
    <TextUnit id="1281" loc="2.1.544">scripta parum prudens, nunc nocuere seni.</TextUnit>
    <TextUnit id="1282" loc="2.1.545">sera redundavit veteris vindicta libelli,</TextUnit>
    <TextUnit id="1283" loc="2.1.546">distat et a meriti tempore poena sui.</TextUnit>
    <TextUnit id="1284" loc="2.1.547">ne tamen omne meum credas opus esse remissum..</TextUnit>
    <TextUnit id="1285" loc="2.1.548">saepe dedi nostrae grandia vela rati.</TextUnit>
    <TextUnit id="1286" loc="2.1.549">sex ego Pastorum scripsi totidemque libellos,</TextUnit>
    <TextUnit id="1287" loc="2.1.550">cumque suo finem mense volumen habet,</TextUnit>
    <TextUnit id="1288" loc="2.1.551">idque tuo nuper scriptum sub nomine. Caesar,</TextUnit>
    <TextUnit id="1289" loc="2.1.552">et tibi sacratum sors mea rupit opus;</TextUnit>
    <TextUnit id="1290" loc="2.1.553">et dedimus tragicis scriptum regale cothurnis,</TextUnit>
    <TextUnit id="1291" loc="2.1.554">quaeque gravis debet verba cothurnus habet,</TextUnit>
    <TextUnit id="1292" loc="2.1.555">dictaque sunt nobis, quamvis manus ultima coeptis</TextUnit>
    <TextUnit id="1293" loc="2.1.556">defuit, in facies corpora versa novas,</TextUnit>
    <TextUnit id="1294" loc="2.1.557">atque utinam revoces animum paulisper ab ira,</TextUnit>
    <TextUnit id="1295" loc="2.1.558">et vacuo iubeas hinc tibi pauca legi?</TextUnit>
    <TextUnit id="1296" loc="2.1.559">pauca, quibus prima surgens ab origine mundi</TextUnit>
    <TextUnit id="1297" loc="2.1.560">in tua deduxi tempora. Caesar, opus!</TextUnit>
    <TextUnit id="1298" loc="2.1.561">aspicies, quantum dederis mihi pectoris ipse,</TextUnit>
    <TextUnit id="1299" loc="2.1.562">quoque favore animi teque tuosque canam,</TextUnit>
    <TextUnit id="1300" loc="2.1.563">non ego mordaci destrinxi carmine quemquam.</TextUnit>
    <TextUnit id="1301" loc="2.1.564">nec meus ullius crimina versus habet,</TextUnit>
    <TextUnit id="1302" loc="2.1.565">candidus a salibus suffusis felle refugi:</TextUnit>
    <TextUnit id="1303" loc="2.1.566">nulla venenato littera mixta ioco est.</TextUnit>
    <TextUnit id="1304" loc="2.1.567">inter tot populi, tot scriptis, milia nostri,</TextUnit>
    <TextUnit id="1305" loc="2.1.568">quem mea Calliope laeserit, unus ero.</TextUnit>
    <TextUnit id="1306" loc="2.1.569">non igitur nostris ullum gaudere Quiritem</TextUnit>
    <TextUnit id="1307" loc="2.1.570">auguror, at multos indoluisse malis;</TextUnit>
    <TextUnit id="1308" loc="2.1.571">nec mihi credibile est, quemquam insultasse iacenti</TextUnit>
    <TextUnit id="1309" loc="2.1.572">gratia candori si qua relata meo est.</TextUnit>
    <TextUnit id="1310" loc="2.1.573">his, precor, atque aliis possint tua numina flecti,</TextUnit>
    <TextUnit id="1311" loc="2.1.574">o pater, o patriae cura salusque tuae!</TextUnit>
    <TextUnit id="1312" loc="2.1.575">non ut in Ausoniam redeam, nisi forsitan olim,</TextUnit>
    <TextUnit id="1313" loc="2.1.576">cum longo poenae tempore victus eris;</TextUnit>
    <TextUnit id="1314" loc="2.1.577">tutius exilium pauloque quietius oro,</TextUnit>
    <TextUnit id="1315" loc="2.1.578">ut par delicto sit mea poena suo.</TextUnit>
    <TextUnit id="1316" loc="3.1.1">"Missus in hanc venio timide liber exulis urbem:</TextUnit>
    <TextUnit id="1317" loc="3.1.2">da placidam fesso, lector amice, manum;</TextUnit>
    <TextUnit id="1318" loc="3.1.3">neve reformida, ne sim tibi forte pudori:</TextUnit>
    <TextUnit id="1319" loc="3.1.4">nullus in hac charta versus amare docet.</TextUnit>
    <TextUnit id="1320" loc="3.1.5">haec domini fortuna mei est, ut debeat illam</TextUnit>
    <TextUnit id="1321" loc="3.1.6">infelix nullis dissimulare iocis,</TextUnit>
    <TextUnit id="1322" loc="3.1.7">id quoque, quod viridi quondam male lusit in aevo,</TextUnit>
    <TextUnit id="1323" loc="3.1.8">heu nimium sero damnat et odit opus!</TextUnit>
    <TextUnit id="1324" loc="3.1.9">inspice quid portem: nihil hic nisi triste videbis,</TextUnit>
    <TextUnit id="1325" loc="3.1.10">carmine temporibus conveniente suis.</TextUnit>
    <TextUnit id="1326" loc="3.1.11">clauda quod alterno subsidunt carmina versu,</TextUnit>
    <TextUnit id="1327" loc="3.1.12">vel pedis hoc ratio, vel via longa facit;</TextUnit>
    <TextUnit id="1328" loc="3.1.13">quod neque sum cedro flavus  nec pumice levis,</TextUnit>
    <TextUnit id="1329" loc="3.1.14">erubui domino cultior esse meo;</TextUnit>
    <TextUnit id="1330" loc="3.1.15">littera suffusas quod habet .maculosa lituras,</TextUnit>
    <TextUnit id="1331" loc="3.1.16">laesit opus lacrimis ipse poeta suum.</TextUnit>
    <TextUnit id="1332" loc="3.1.17">siqua videbuntur casu non dicta Latine,</TextUnit>
    <TextUnit id="1333" loc="3.1.18">in qua scribebat, barbara terra fuit.</TextUnit>
    <TextUnit id="1334" loc="3.1.19">dicite, lectores, si non grave, qua sit eundum,</TextUnit>
    <TextUnit id="1335" loc="3.1.20">quasque petam sedes hospes in urbe liber."</TextUnit>
    <TextUnit id="1336" loc="3.1.21">haec ubi sum furtim lingua titubante locutus,</TextUnit>
    <TextUnit id="1337" loc="3.1.22">qui mihi monstraret, vix fuit unus, iter.</TextUnit>
    <TextUnit id="1338" loc="3.1.23">"di tibi dent, nostro quod non tribuere poetae,</TextUnit>
    <TextUnit id="1339" loc="3.1.24">molliter in patria vivere posse tua.</TextUnit>
    <TextUnit id="1340" loc="3.1.25">duc age! namque sequar, quamvis terraque marique</TextUnit>
    <TextUnit id="1341" loc="3.1.26">longinquo referam lassus ab orbe pedem."</TextUnit>
    <TextUnit id="1342" loc="3.1.27">paruit, et ducens " haec sunt fora Caesaris," inquit,</TextUnit>
    <TextUnit id="1343" loc="3.1.28">"haec est a sacris quae via nomen habet,</TextUnit>
    <TextUnit id="1344" loc="3.1.29">hic locus est Vestae, qui Pallada servat et ignem,</TextUnit>
    <TextUnit id="1345" loc="3.1.30">haec fuit antiqui regia parva Numae."</TextUnit>
    <TextUnit id="1346" loc="3.1.31">inde petens dextram " porta" est ait " ista Palati,</TextUnit>
    <TextUnit id="1347" loc="3.1.32">hic Stator, hoc primum condita Roma loco est."</TextUnit>
    <TextUnit id="1348" loc="3.1.33">singula dum miror, video fulgentibus armis</TextUnit>
    <TextUnit id="1349" loc="3.1.34">conspicuos postes tectaque digna deo.</TextUnit>
    <TextUnit id="1350" loc="3.1.35">"et Iovis haec" dixi " domus est?" quod ut esse putarem,</TextUnit>
    <TextUnit id="1351" loc="3.1.36">augurium monti querna corona dabat,</TextUnit>
    <TextUnit id="1352" loc="3.1.37">cuius ut accepi dominum, " non fallimur," inquam,</TextUnit>
    <TextUnit id="1353" loc="3.1.38">et magni verum est hanc Iovis esse domum,</TextUnit>
    <TextUnit id="1354" loc="3.1.39">cur tamen opposita  velatur ianua lauro,</TextUnit>
    <TextUnit id="1355" loc="3.1.40">cingit et augustas arbor opaca comas?</TextUnit>
    <TextUnit id="1356" loc="3.1.41">num quia perpetuos meruit domus ista triumphos,</TextUnit>
    <TextUnit id="1357" loc="3.1.42">an quia Leucadio semper amata deo est?</TextUnit>
    <TextUnit id="1358" loc="3.1.43">ipsane quod festa est, an quod facit omnia festa?</TextUnit>
    <TextUnit id="1359" loc="3.1.44">quam tribuit terris, pacis an ista nota est?</TextUnit>
    <TextUnit id="1360" loc="3.1.45">utque viret semper laurus nec fronde caduca</TextUnit>
    <TextUnit id="1361" loc="3.1.46">Carpitur, aeternum sic habet illa decus?</TextUnit>
    <TextUnit id="1362" loc="3.1.47">causa superpositae scripto est testata coronae:</TextUnit>
    <TextUnit id="1363" loc="3.1.48">servatos cives indicat huius ope.</TextUnit>
    <TextUnit id="1364" loc="3.1.49">adice servatis unum, pater optime, civem,</TextUnit>
    <TextUnit id="1365" loc="3.1.50">qui procul extremo pulsus in orbe latet,</TextUnit>
    <TextUnit id="1366" loc="3.1.51">in quo poenarum, quas se meruisse fatetur,</TextUnit>
    <TextUnit id="1367" loc="3.1.52">non facinus causam, sed suus error habet.</TextUnit>
    <TextUnit id="1368" loc="3.1.53">me miserum! vereorque locum vereorque potentem,</TextUnit>
    <TextUnit id="1369" loc="3.1.54">et quatitur trepido littera nostra metu.</TextUnit>
    <TextUnit id="1370" loc="3.1.55">aspicis exsangui chartam pallere colore?</TextUnit>
    <TextUnit id="1371" loc="3.1.56">aspicis alternos intremuisse pedes?</TextUnit>
    <TextUnit id="1372" loc="3.1.57">quandocumque, precor, nostro placere parenti</TextUnit>
    <TextUnit id="1373" loc="3.1.58">isdem et  sub dominis aspiciare domus!</TextUnit>
    <TextUnit id="1374" loc="3.1.59">inde tenore pari gradibus sublimia celsis</TextUnit>
    <TextUnit id="1375" loc="3.1.60">ducor ad intonsi candida templa dei,</TextUnit>
    <TextUnit id="1376" loc="3.1.61">signa peregrinis ubi sunt alterna columnis,</TextUnit>
    <TextUnit id="1377" loc="3.1.62">Belides et stricto barbarus ense pater,</TextUnit>
    <TextUnit id="1378" loc="3.1.63">quaeque viri docto veteres cepere novique</TextUnit>
    <TextUnit id="1379" loc="3.1.64">pectore, lecturis inspicienda patente</TextUnit>
    <TextUnit id="1380" loc="3.1.65">quaerebam fratres, exceptis scilicet illis,</TextUnit>
    <TextUnit id="1381" loc="3.1.66">quos suus optaret non genuisse pater.</TextUnit>
    <TextUnit id="1382" loc="3.1.67">quaerentem frustra custos e sedibus illis</TextUnit>
    <TextUnit id="1383" loc="3.1.68">praepositus sancto iussit abire loco.</TextUnit>
    <TextUnit id="1384" loc="3.1.69">altera templa peto, vicino iuncta theatro:</TextUnit>
    <TextUnit id="1385" loc="3.1.70">haec quoque erant pedibus non adeunda meis.</TextUnit>
    <TextUnit id="1386" loc="3.1.71">nec me, quae doctis patuerunt prima libellis,</TextUnit>
    <TextUnit id="1387" loc="3.1.72">atria Libertas tangere passa sua est.</TextUnit>
    <TextUnit id="1388" loc="3.1.73">in genus auctoris miseri fortuna redundat,</TextUnit>
    <TextUnit id="1389" loc="3.1.74">et patimur nati, quam tulit ipse, fugam.</TextUnit>
    <TextUnit id="1390" loc="3.1.75">forsitan et nobis olim minus asper et illi</TextUnit>
    <TextUnit id="1391" loc="3.1.76">evictus longo tempore Caesar erit.</TextUnit>
    <TextUnit id="1392" loc="3.1.77">di, precor, atque adeo - neque enim mihi turba roganda est</TextUnit>
    <TextUnit id="1393" loc="3.1.78">Caesar, ades voto, maxime dive, meo!</TextUnit>
    <TextUnit id="1394" loc="3.1.79">interea, quoniam statio mihi publica clausa est,</TextUnit>
    <TextUnit id="1395" loc="3.1.80">privato liceat delituisse loco.</TextUnit>
    <TextUnit id="1396" loc="3.1.81">vos quoque, si fas est, confusa pudore repulsae</TextUnit>
    <TextUnit id="1397" loc="3.1.82">sumite plebeiae carmina nostra manus.</TextUnit>
    <TextUnit id="1398" loc="3.2.1">Ergo erat in fatis Scythiam quoque visere nostris,</TextUnit>
    <TextUnit id="1399" loc="3.2.2">quaeque Lycaonio terra sub axe iacet;</TextUnit>
    <TextUnit id="1400" loc="3.2.3">nec vos, Pierides, nec stirps Letoa, vestro</TextUnit>
    <TextUnit id="1401" loc="3.2.4">docta sacerdoti turba tulistis opem.</TextUnit>
    <TextUnit id="1402" loc="3.2.5">nec mihi, quod lusi vero  sine crimine, prodest,</TextUnit>
    <TextUnit id="1403" loc="3.2.6">quodque magis vita Musa iocata  mea est,</TextUnit>
    <TextUnit id="1404" loc="3.2.7">plurima sed pelago terraque pericula passum</TextUnit>
    <TextUnit id="1405" loc="3.2.8">ustus ab assiduo frigore Pontus habet,</TextUnit>
    <TextUnit id="1406" loc="3.2.9">quique fugax rerum securaque in otia natus,</TextUnit>
    <TextUnit id="1407" loc="3.2.10">mollis et inpatiens ante laboris eram,</TextUnit>
    <TextUnit id="1408" loc="3.2.11">ultima nunc patior, nec me mare portubus orbum</TextUnit>
    <TextUnit id="1409" loc="3.2.12">perdere, diversae nec potuere viae,</TextUnit>
    <TextUnit id="1410" loc="3.2.13">suffecitque  malis animus; nam corpus ab illo</TextUnit>
    <TextUnit id="1411" loc="3.2.14">accepit vires vixque ferenda tulit.</TextUnit>
    <TextUnit id="1412" loc="3.2.15">dum tamen et terris dubius laetabar et undis,</TextUnit>
    <TextUnit id="1413" loc="3.2.16">fallebat curas aegraque corda labor!</TextUnit>
    <TextUnit id="1414" loc="3.2.17">ut via finita est et opus requievit eundi,</TextUnit>
    <TextUnit id="1415" loc="3.2.18">et poenae tellus est mihi tacta meae,</TextUnit>
    <TextUnit id="1416" loc="3.2.19">nil nisi flere libet, nec nostro parcior imber</TextUnit>
    <TextUnit id="1417" loc="3.2.20">lumine, de verna quam nive manat aqua.</TextUnit>
    <TextUnit id="1418" loc="3.2.21">Roma domusque subit desideriumque locorum,</TextUnit>
    <TextUnit id="1419" loc="3.2.22">quicquid et amissa restat in urbe mei.</TextUnit>
    <TextUnit id="1420" loc="3.2.23">ei mihi, quod  totiens nostri pulsata sepulcri</TextUnit>
    <TextUnit id="1421" loc="3.2.24">ianua, sed nullo tempore aperta fuit!</TextUnit>
    <TextUnit id="1422" loc="3.2.25">cur ego tot gladios fugi totiensque minata</TextUnit>
    <TextUnit id="1423" loc="3.2.26">obruit infelix nulla procella caput?</TextUnit>
    <TextUnit id="1424" loc="3.2.27">di, quos experior nimium constanter iniquos,</TextUnit>
    <TextUnit id="1425" loc="3.2.28">participes irae quos deus unus habet,</TextUnit>
    <TextUnit id="1426" loc="3.2.29">exstimulate, precor, cessantia fata meique</TextUnit>
    <TextUnit id="1427" loc="3.2.30">interitus clausas esse vetate fores!</TextUnit>
    <TextUnit id="1428" loc="3.3.1">Haec mea si casu miraris epistula quare</TextUnit>
    <TextUnit id="1429" loc="3.3.2">alterius digitis scripta sit,</TextUnit>
    <TextUnit id="1430" loc="3.3.3">aeger eram. aeger in extremis ignoti partibus orbis,</TextUnit>
    <TextUnit id="1431" loc="3.3.4">incertusque meae paene salutis eram.</TextUnit>
    <TextUnit id="1432" loc="3.3.5">quem mihi nunc animum dira regione iacenti</TextUnit>
    <TextUnit id="1433" loc="3.3.6">inter Sauromatas esse Getasque putes?</TextUnit>
    <TextUnit id="1434" loc="3.3.7">nec caelum patior, nec aquis adsuevimus istis,</TextUnit>
    <TextUnit id="1435" loc="3.3.8">terraque nescio quo non placet ipsa modo.</TextUnit>
    <TextUnit id="1436" loc="3.3.9">non domus apta satis, non hic cibus utilis aegro,</TextUnit>
    <TextUnit id="1437" loc="3.3.10">nullus, Apollinea qui levet arte malum,</TextUnit>
    <TextUnit id="1438" loc="3.3.11">non qui soletur, non qui labentia tarde</TextUnit>
    <TextUnit id="1439" loc="3.3.12">tempora narrando fallat, amicus adest.</TextUnit>
    <TextUnit id="1440" loc="3.3.13">lassus in extremis iaceo populisque locisque,</TextUnit>
    <TextUnit id="1441" loc="3.3.14">et subit adfecto nunc mihi, quicquid abest.</TextUnit>
    <TextUnit id="1442" loc="3.3.15">omnia cum subeant, vineis tamen omnia, coniunx,</TextUnit>
    <TextUnit id="1443" loc="3.3.16">et plus in nostro pectore parte</TextUnit>
    <TextUnit id="1444" loc="3.3.17">tenes. te loquor absentem, te vox mea nominat unam;</TextUnit>
    <TextUnit id="1445" loc="3.3.18">nulla venit sine te nox mihi, nulla dies.</TextUnit>
    <TextUnit id="1446" loc="3.3.19">quin etiam sic me dicunt aliena locutum,</TextUnit>
    <TextUnit id="1447" loc="3.3.20">ut foret amenti nomen in ore tuum.</TextUnit>
    <TextUnit id="1448" loc="3.3.21">si iam deficiam, suppressaque lingua palato</TextUnit>
    <TextUnit id="1449" loc="3.3.22">vix instillato restituenda mero,</TextUnit>
    <TextUnit id="1450" loc="3.3.23">nuntiet huc aliquis dominam venisse, resurgam,</TextUnit>
    <TextUnit id="1451" loc="3.3.24">spesque tui nobis causa vigoris erit.</TextUnit>
    <TextUnit id="1452" loc="3.3.25">ergo ego sum dubius vitae, tu forsitan istic</TextUnit>
    <TextUnit id="1453" loc="3.3.26">iucundum nostri nescia tempus agis?</TextUnit>
    <TextUnit id="1454" loc="3.3.27">non agis, adfirmo. liquet hoc, carissima, nobis,</TextUnit>
    <TextUnit id="1455" loc="3.3.28">tempus agi sine me non nisi triste tibi.</TextUnit>
    <TextUnit id="1456" loc="3.3.29">si tamen inplevit mea sors, quos debuit, annos,</TextUnit>
    <TextUnit id="1457" loc="3.3.30">et mihi vivendi tam cito finis adest,</TextUnit>
    <TextUnit id="1458" loc="3.3.31">quantum erat, o magni, morituro parcere, divi,</TextUnit>
    <TextUnit id="1459" loc="3.3.32">ut saltem patria contumularer humo?</TextUnit>
    <TextUnit id="1460" loc="3.3.33">vel poena in tempus mortis dilata fuisset,</TextUnit>
    <TextUnit id="1461" loc="3.3.34">vel praecepisset mors properata fugam.</TextUnit>
    <TextUnit id="1462" loc="3.3.35">integer hanc potui nuper bene reddere lucem;</TextUnit>
    <TextUnit id="1463" loc="3.3.36">exul ut occiderem, nunc mihi vita data est.</TextUnit>
    <TextUnit id="1464" loc="3.3.37">tam procul ignotis igitur moriemur in oris,</TextUnit>
    <TextUnit id="1465" loc="3.3.38">et fient ipso tristia fata loco,</TextUnit>
    <TextUnit id="1466" loc="3.3.39">nec mea consueto languescent corpora lecto,</TextUnit>
    <TextUnit id="1467" loc="3.3.40">depositum nec me qui fleat, ullus erit;</TextUnit>
    <TextUnit id="1468" loc="3.3.41">nec dominae lacrimis in nostra cadentibus ora</TextUnit>
    <TextUnit id="1469" loc="3.3.42">accedent animae tempora parva mea;</TextUnit>
    <TextUnit id="1470" loc="3.3.43">nec mandata dabo, nec cum clamore supremo</TextUnit>
    <TextUnit id="1471" loc="3.3.44">labentes oculos condet amica manus;</TextUnit>
    <TextUnit id="1472" loc="3.3.45">sed sine funeribus caput hoc, sine honore sepulcri</TextUnit>
    <TextUnit id="1473" loc="3.3.46">indeploratum barbara terra teget!</TextUnit>
    <TextUnit id="1474" loc="3.3.47">ecquid, ubi audieris, tota turbabere mente,</TextUnit>
    <TextUnit id="1475" loc="3.3.48">et feries pavida pectora fida manu?</TextUnit>
    <TextUnit id="1476" loc="3.3.49">ecquid, in has frustra tendens tua brachia partes,</TextUnit>
    <TextUnit id="1477" loc="3.3.50">clamabis miseri nomen inane viri?</TextUnit>
    <TextUnit id="1478" loc="3.3.51">parce tamen lacerare genas, nec scinde capillos:</TextUnit>
    <TextUnit id="1479" loc="3.3.52">non tibi nunc primum, lux mea, raptus ero.</TextUnit>
    <TextUnit id="1480" loc="3.3.53">cum patriam amisi, tunc me periisse putato:</TextUnit>
    <TextUnit id="1481" loc="3.3.54">et prior et gravior mors fuit illa mihi.</TextUnit>
    <TextUnit id="1482" loc="3.3.55">nunc, si forte potes - sed non potes, optima coniunx -</TextUnit>
    <TextUnit id="1483" loc="3.3.56">finitis gaude tot mihi morte malis,</TextUnit>
    <TextUnit id="1484" loc="3.3.57">quod potes, extenua forti mala corde ferendo,</TextUnit>
    <TextUnit id="1485" loc="3.3.58">ad quae iam pridem non rude pectus habes,</TextUnit>
    <TextUnit id="1486" loc="3.3.59">atque utinam pereant animae eum corpore nostrae,</TextUnit>
    <TextUnit id="1487" loc="3.3.60">effugiatque avidos pars mihi nulla rogos!</TextUnit>
    <TextUnit id="1488" loc="3.3.61">nam si morte carens vacua volat altus in aura</TextUnit>
    <TextUnit id="1489" loc="3.3.62">spiritus, et Samii sunt rata dicta senis,</TextUnit>
    <TextUnit id="1490" loc="3.3.63">inter Sarmaticas Romana vagabitur umbras,</TextUnit>
    <TextUnit id="1491" loc="3.3.64">perque feros manes hospita semper erit.</TextUnit>
    <TextUnit id="1492" loc="3.3.65">ossa tamen facito parva referantur in urna :</TextUnit>
    <TextUnit id="1493" loc="3.3.66">sic ego non etiam mortuus exul ero.</TextUnit>
    <TextUnit id="1494" loc="3.3.67">non vetat hoc quisquam : fratrem Thebana peremptum</TextUnit>
    <TextUnit id="1495" loc="3.3.68">supposuit tumulo rege vetante soror,</TextUnit>
    <TextUnit id="1496" loc="3.3.69">atque ea cum foliis et amomi pulvere misce,</TextUnit>
    <TextUnit id="1497" loc="3.3.70">inque suburbano condita pone solo;</TextUnit>
    <TextUnit id="1498" loc="3.3.71">quosque legat versus oculo properante viator,</TextUnit>
    <TextUnit id="1499" loc="3.3.72">grandibus in tituli marmore caede notis:</TextUnit>
    <TextUnit id="1500" loc="3.3.73">HIC . EGO . QVI. IACEO. TENERORVM. LVSOR. AMORVM.</TextUnit>
    <TextUnit id="1501" loc="3.3.74">INGENIO. PERUII. NASO . POETA. MEO</TextUnit>
    <TextUnit id="1502" loc="3.3.75">AT. TIBI. QVI. TRANSIS . NE. SIT . GRAVE. QVISQVIS. AMASTI</TextUnit>
    <TextUnit id="1503" loc="3.3.76">DICERE. NASONIS . MOLLITER. OSSA . CVBENT</TextUnit>
    <TextUnit id="1504" loc="3.3.77">hoc Satis in titulo est. etenim maiora libelli</TextUnit>
    <TextUnit id="1505" loc="3.3.78">et diuturna magis Sunt monimenta mihi,</TextUnit>
    <TextUnit id="1506" loc="3.3.79">quos ego confido, quamvis nocuere, daturos</TextUnit>
    <TextUnit id="1507" loc="3.3.80">nomen et auctori tempora longa suo.</TextUnit>
    <TextUnit id="1508" loc="3.3.81">tu tamen extincto feralia munera semper</TextUnit>
    <TextUnit id="1509" loc="3.3.82">deque tuis lacrimis umida serta dato.</TextUnit>
    <TextUnit id="1510" loc="3.3.83">quamvis in cineres corpus mutaverit ignis,</TextUnit>
    <TextUnit id="1511" loc="3.3.84">sentiet officium maesta favilla pium.</TextUnit>
    <TextUnit id="1512" loc="3.3.85">scribere plura libet : sed vox mihi fessa loquendo</TextUnit>
    <TextUnit id="1513" loc="3.3.86">dictandi vires siccaque lingua negat,</TextUnit>
    <TextUnit id="1514" loc="3.3.87">accipe supremo dictum mihi forsitan ore,</TextUnit>
    <TextUnit id="1515" loc="3.3.88">quod, tibi qui mittit, non habet ipse, " vale."</TextUnit>
    <TextUnit id="1516" loc="3.4.1">O mihi care quidem semper, sed tempore duro</TextUnit>
    <TextUnit id="1517" loc="3.4.2">cognite, res postquam procubuere meae,</TextUnit>
    <TextUnit id="1518" loc="3.4.3">usibus edocto si quicquam credis amico,</TextUnit>
    <TextUnit id="1519" loc="3.4.4">vive tibi et longe nomina magna fuge.</TextUnit>
    <TextUnit id="1520" loc="3.4.5">vive tibi, quantumque potes praelustria vita .</TextUnit>
    <TextUnit id="1521" loc="3.4.6">saevum praelustri fulmen ab arce venit,</TextUnit>
    <TextUnit id="1522" loc="3.4.7">nam quamquam soli possunt prodesse potentes,</TextUnit>
    <TextUnit id="1523" loc="3.4.8">non prosint  potius, siquis  obesse potest.</TextUnit>
    <TextUnit id="1524" loc="3.4.9">effugit hibernas demissa antemna procellas,</TextUnit>
    <TextUnit id="1525" loc="3.4.10">lataque plus parvis vela timoris habent.</TextUnit>
    <TextUnit id="1526" loc="3.4.11">aspicis ut summa cortex levis innatet unda,</TextUnit>
    <TextUnit id="1527" loc="3.4.12">cum grave nexa simul retia mergat onus.</TextUnit>
    <TextUnit id="1528" loc="3.4.13">haec ego si monitor monitus prius ipse fuissem,</TextUnit>
    <TextUnit id="1529" loc="3.4.14">in qua debebam forsitan urbe forem.</TextUnit>
    <TextUnit id="1530" loc="3.4.15">dum tecum vixi, dum me levis aura ferebat,</TextUnit>
    <TextUnit id="1531" loc="3.4.16">haec mea per placidas cumba cucurrit aquas,</TextUnit>
    <TextUnit id="1532" loc="3.4.17">qui cadit in plano - vix hoc tamen evenit ipsum -</TextUnit>
    <TextUnit id="1533" loc="3.4.18">sic cadit, ut tacta surgere possit humo;</TextUnit>
    <TextUnit id="1534" loc="3.4.19">at miser Elpenor tecto delapsus ab alto</TextUnit>
    <TextUnit id="1535" loc="3.4.20">occurrit regi debilis umbra suo.</TextUnit>
    <TextUnit id="1536" loc="3.4.21">quid fuit, ut tutas agitaret Daedalus alas,</TextUnit>
    <TextUnit id="1537" loc="3.4.22">Icarus inmensas nomine signet aquas?</TextUnit>
    <TextUnit id="1538" loc="3.4.23">nempe quod hic alte, demissius ille volabat;</TextUnit>
    <TextUnit id="1539" loc="3.4.24">nam pennas ambo non habuere suas.</TextUnit>
    <TextUnit id="1540" loc="3.4.25">crede mihi, bene qui latuit bene vixit, et intra</TextUnit>
    <TextUnit id="1541" loc="3.4.26">fortunam debet quisque manere suam.</TextUnit>
    <TextUnit id="1542" loc="3.4.27">non foret Eumedes orbus, si filius eius</TextUnit>
    <TextUnit id="1543" loc="3.4.28">stultus Achilleos non adamasset equos;</TextUnit>
    <TextUnit id="1544" loc="3.4.29">nec natum in flamma vidisset, in arbore natas,</TextUnit>
    <TextUnit id="1545" loc="3.4.30">cepisset genitor si Phathonta Merops.</TextUnit>
    <TextUnit id="1546" loc="3.4.31">tu quoque formida nimium sublimia semper,</TextUnit>
    <TextUnit id="1547" loc="3.4.32">propositique, precor, contrahe vela tui.</TextUnit>
    <TextUnit id="1548" loc="3.4.33">nam pede inoffenso spatium decurrere vitae</TextUnit>
    <TextUnit id="1549" loc="3.4.34">dignus es et fato candidiore frui.</TextUnit>
    <TextUnit id="1550" loc="3.4.35">quae pro te ut voveam, miti pietate mereris</TextUnit>
    <TextUnit id="1551" loc="3.4.36">haesuraque fide tempus in omne mihi.</TextUnit>
    <TextUnit id="1552" loc="3.4.37">vidi ego te tali vultu mea fata gementem,</TextUnit>
    <TextUnit id="1553" loc="3.4.38">qualem credibile est ore fuisse meo.</TextUnit>
    <TextUnit id="1554" loc="3.4.39">nostra tuas vidi lacrimas super ora cadentes,</TextUnit>
    <TextUnit id="1555" loc="3.4.40">tempore quas uno fidaque verba bibi.</TextUnit>
    <TextUnit id="1556" loc="3.4.41">nunc quoque summotum studio defendis amicum,</TextUnit>
    <TextUnit id="1557" loc="3.4.42">et mala vix ulla parte levanda levas.</TextUnit>
    <TextUnit id="1558" loc="3.4.43">vive sine invidia, mollesque inglorius annos</TextUnit>
    <TextUnit id="1559" loc="3.4.44">exige, amicitias et tibi iunge pares,</TextUnit>
    <TextUnit id="1560" loc="3.4.45">Nasonisque tui, quod adhuc non exulat unum,</TextUnit>
    <TextUnit id="1561" loc="3.4.46">nomen ama : Scythicus cetera Pontus habet.</TextUnit>
    <TextUnit id="1562" loc="3.4b.47">Proxima sideribus tellus Erymanthidos Ursae</TextUnit>
    <TextUnit id="1563" loc="3.4b.48">me tenet, adstricta terra perusta gelu.</TextUnit>
    <TextUnit id="1564" loc="3.4b.49">Bosphoros et Tanais superant Scythiaeque paludes</TextUnit>
    <TextUnit id="1565" loc="3.4b.50">vix satis et noti nomina pauca loci.</TextUnit>
    <TextUnit id="1566" loc="3.4b.51">ulterius nihil est nisi non habitabile frigus.</TextUnit>
    <TextUnit id="1567" loc="3.4b.52">heu quam vicina est ultima terra mihi!</TextUnit>
    <TextUnit id="1568" loc="3.4b.53">at longe patria est, longe carissima coniunx,</TextUnit>
    <TextUnit id="1569" loc="3.4b.54">quicquid et haec nobis post duo dulce fuit.</TextUnit>
    <TextUnit id="1570" loc="3.4b.55">sic tamen haec adsunt, ut quae contingere non est</TextUnit>
    <TextUnit id="1571" loc="3.4b.56">corpore: sunt animo cuncta videnda meo.</TextUnit>
    <TextUnit id="1572" loc="3.4b.57">ante oculos errant domus, urbsque et  forma locorum,</TextUnit>
    <TextUnit id="1573" loc="3.4b.58">acceduntque suis singula facta locis,</TextUnit>
    <TextUnit id="1574" loc="3.4b.59">coniugis ante oculos, sicut praesentis, imago est.</TextUnit>
    <TextUnit id="1575" loc="3.4b.60">illa meos casus ingravat, illa levat;</TextUnit>
    <TextUnit id="1576" loc="3.4b.61">ingravat hoc, quod abest; levat hoc, quod praestat amorem</TextUnit>
    <TextUnit id="1577" loc="3.4b.62">inpositumque sibi firma tuetur onus.</TextUnit>
    <TextUnit id="1578" loc="3.4b.63">vos quoque pectoribus nostris haeretis, amici,</TextUnit>
    <TextUnit id="1579" loc="3.4b.64">dicere quos cupio nomine quemque suo.</TextUnit>
    <TextUnit id="1580" loc="3.4b.65">sed timor officium cautus compescit, et ipsos</TextUnit>
    <TextUnit id="1581" loc="3.4b.66">in nostro poni carmine nolle puto.</TextUnit>
    <TextUnit id="1582" loc="3.4b.67">ante volebatis, gratique erat instar honoris,</TextUnit>
    <TextUnit id="1583" loc="3.4b.68">versibus in nostris nomina vestra legi.</TextUnit>
    <TextUnit id="1584" loc="3.4b.69">quod quoniam est anceps, intra mea pectora quemque</TextUnit>
    <TextUnit id="1585" loc="3.4b.70">adloquar, et nulli causa timoris ero.</TextUnit>
    <TextUnit id="1586" loc="3.4b.71">nec meus indicio latitantes versus amicos protrahit.</TextUnit>
    <TextUnit id="1587" loc="3.4b.72">protrahet occulte siquis amabat, amet.</TextUnit>
    <TextUnit id="1588" loc="3.4b.73">scite tamen, quamvis longe  regione remotus</TextUnit>
    <TextUnit id="1589" loc="3.4b.74">absim, vos animo semper adesse meo;</TextUnit>
    <TextUnit id="1590" loc="3.4b.75">et qua quisque potest, aliqua mala nostra levate,</TextUnit>
    <TextUnit id="1591" loc="3.4b.76">fidam proiecto neve negate manum.</TextUnit>
    <TextUnit id="1592" loc="3.4b.77">prospera sic maneat vobis fortuna, nec umquam</TextUnit>
    <TextUnit id="1593" loc="3.4b.78">contacti simili sorte rogetis idem.</TextUnit>
    <TextUnit id="1594" loc="3.5.1">Usus amicitiae tecum mihi parvus, ut illam</TextUnit>
    <TextUnit id="1595" loc="3.5.2">non aegre posses dissimulare, fuit,</TextUnit>
    <TextUnit id="1596" loc="3.5.3">nec  me complexus vinclis propioribus esses</TextUnit>
    <TextUnit id="1597" loc="3.5.4">nave mea vento, forsan, eunte suo.</TextUnit>
    <TextUnit id="1598" loc="3.5.5">ut cecidi cunctique metu fugere ruinam,</TextUnit>
    <TextUnit id="1599" loc="3.5.6">versaque amicitiae terga dedere meae,</TextUnit>
    <TextUnit id="1600" loc="3.5.7">ausus es igne Iovis percussum tangere corpus</TextUnit>
    <TextUnit id="1601" loc="3.5.8">et deploratae limen adire domus:</TextUnit>
    <TextUnit id="1602" loc="3.5.9">idque recens praestas nec longo cognitus usu,</TextUnit>
    <TextUnit id="1603" loc="3.5.10">quod veterum misero vix duo tresve mihi.</TextUnit>
    <TextUnit id="1604" loc="3.5.11">vidi ego confusos vultus visosque notavi,</TextUnit>
    <TextUnit id="1605" loc="3.5.12">osque madens fletu pallidiusque meo,</TextUnit>
    <TextUnit id="1606" loc="3.5.13">et lacrimas cernens in singula verba cadentes</TextUnit>
    <TextUnit id="1607" loc="3.5.14">ore meo lacrimas, auribus illa bibi ;</TextUnit>
    <TextUnit id="1608" loc="3.5.15">brachiaque accepi presso  pendentia collo,</TextUnit>
    <TextUnit id="1609" loc="3.5.16">et singultatis oscula mixta sonis.</TextUnit>
    <TextUnit id="1610" loc="3.5.17">sum quoque, care, tuis defensus viribus absens -</TextUnit>
    <TextUnit id="1611" loc="3.5.18">scis carum veri nominis esse loco -</TextUnit>
    <TextUnit id="1612" loc="3.5.19">multaque praeterea manifesti  signa favoris</TextUnit>
    <TextUnit id="1613" loc="3.5.20">pectoribus teneo non abitura meis.</TextUnit>
    <TextUnit id="1614" loc="3.5.21">di tibi posse tuos tribuant defendere semper,</TextUnit>
    <TextUnit id="1615" loc="3.5.22">quos in materia prosperiore iuves,</TextUnit>
    <TextUnit id="1616" loc="3.5.23">si tamen interea, quid in his ego perditus oris</TextUnit>
    <TextUnit id="1617" loc="3.5.24">quod te credibile est quaerere quaeris, agam,</TextUnit>
    <TextUnit id="1618" loc="3.5.25">spe trahor exigua, quam tu mihi demere noli,</TextUnit>
    <TextUnit id="1619" loc="3.5.26">tristia leniri numina posse dei.</TextUnit>
    <TextUnit id="1620" loc="3.5.27">seu temere expecto, sive id contingere fas est,</TextUnit>
    <TextUnit id="1621" loc="3.5.28">tu mihi, quod cupio, fas, precor, esse proba,</TextUnit>
    <TextUnit id="1622" loc="3.5.29">quaeque tibi linguae est facundia, confer in illud,</TextUnit>
    <TextUnit id="1623" loc="3.5.30">ut doceas votum posse valere meum.</TextUnit>
    <TextUnit id="1624" loc="3.5.31">quo quisque est maior, magis est placabilis irae,</TextUnit>
    <TextUnit id="1625" loc="3.5.32">et faciles motus mens generosa capit,</TextUnit>
    <TextUnit id="1626" loc="3.5.33">corpora magnanimo satis est prostrasse leoni,</TextUnit>
    <TextUnit id="1627" loc="3.5.34">pugna suum finem, cum iacet hostis, habet:</TextUnit>
    <TextUnit id="1628" loc="3.5.35">at lupus et turpes instant morientibus ursi</TextUnit>
    <TextUnit id="1629" loc="3.5.36">et quaecumque minor nobilitate fera.</TextUnit>
    <TextUnit id="1630" loc="3.5.37">maius apud Troiam forti quid habemus Achille ?</TextUnit>
    <TextUnit id="1631" loc="3.5.38">Dardanii lacrimas non tulit ille senis,</TextUnit>
    <TextUnit id="1632" loc="3.5.39">quae ducis Emathii fuerit clementia, Porus</TextUnit>
    <TextUnit id="1633" loc="3.5.40">Dareique docent funeris exequiae.</TextUnit>
    <TextUnit id="1634" loc="3.5.41">neve hominum referam flexas ad mitius iras,</TextUnit>
    <TextUnit id="1635" loc="3.5.42">Iunonis gener est qui prius hostis erat.</TextUnit>
    <TextUnit id="1636" loc="3.5.43">denique non possum nullam sperare salutem,</TextUnit>
    <TextUnit id="1637" loc="3.5.44">cum poenae non sit causa cruenta meae.</TextUnit>
    <TextUnit id="1638" loc="3.5.45">non mihi quaerenti pessumdare cuncta petitum</TextUnit>
    <TextUnit id="1639" loc="3.5.46">Caesareum caput est, quod caput orbis erat;</TextUnit>
    <TextUnit id="1640" loc="3.5.47">non aliquid dixive, elatave  lingua loquendo est,</TextUnit>
    <TextUnit id="1641" loc="3.5.48">lapsaque sunt nimio verba profana mero:</TextUnit>
    <TextUnit id="1642" loc="3.5.49">inscia quod crimen viderunt lumina, plector,</TextUnit>
    <TextUnit id="1643" loc="3.5.50">peccatumque oculos est habuisse meum.</TextUnit>
    <TextUnit id="1644" loc="3.5.51">non equidem totam possum defendere culpam,</TextUnit>
    <TextUnit id="1645" loc="3.5.52">sed partem nostri criminis error habet,</TextUnit>
    <TextUnit id="1646" loc="3.5.53">spes igitur superest facturum ut molliat ipse</TextUnit>
    <TextUnit id="1647" loc="3.5.54">mutati poenam condicione loci.</TextUnit>
    <TextUnit id="1648" loc="3.5.55">hos  utinam nitidi Solis praenuntius ortus</TextUnit>
    <TextUnit id="1649" loc="3.5.56">afferat admisso Lucifer albus equo!</TextUnit>
    <TextUnit id="1650" loc="3.6.1">Foedus amicitiae nec vis, carissime, nostrae,</TextUnit>
    <TextUnit id="1651" loc="3.6.2">nec, si forte velis, dissimulare potes,</TextUnit>
    <TextUnit id="1652" loc="3.6.3">donec enim licuit, nec te mihi carior alter,</TextUnit>
    <TextUnit id="1653" loc="3.6.4">nec tibi me tota iunctior urbe fuit,</TextUnit>
    <TextUnit id="1654" loc="3.6.5">isque erat usque adeo populo testatus, ut esset</TextUnit>
    <TextUnit id="1655" loc="3.6.6">paene magis quam tu quamque ego notus, amor ;</TextUnit>
    <TextUnit id="1656" loc="3.6.7">quique est in caris animi tibi candor amicis -</TextUnit>
    <TextUnit id="1657" loc="3.6.8">cognita sunt ipsi, quem colis, ista  viro.</TextUnit>
    <TextUnit id="1658" loc="3.6.9">nil ita celabas, ut non ego conscius essem,</TextUnit>
    <TextUnit id="1659" loc="3.6.10">pectoribusque dabas multa tegenda meis:</TextUnit>
    <TextUnit id="1660" loc="3.6.11">cuique ego narrabam secreti quicquid habebam,</TextUnit>
    <TextUnit id="1661" loc="3.6.12">excepto quod me perdidit, unus eras.</TextUnit>
    <TextUnit id="1662" loc="3.6.13">id quoque si scisses, salvo fruerere sodali,</TextUnit>
    <TextUnit id="1663" loc="3.6.14">consilioque forem sospes, amice, tuo.</TextUnit>
    <TextUnit id="1664" loc="3.6.15">sed mea me in poenam nimirum fata trahebant :</TextUnit>
    <TextUnit id="1665" loc="3.6.16">omne bonae claudunt  utilitatis iter.</TextUnit>
    <TextUnit id="1666" loc="3.6.17">sive malum potui tamen hoc vitare cavendo,</TextUnit>
    <TextUnit id="1667" loc="3.6.18">seu ratio fatum vincere nulla valet,</TextUnit>
    <TextUnit id="1668" loc="3.6.19">tu tamen, o nobis usu iunctissime longo,</TextUnit>
    <TextUnit id="1669" loc="3.6.20">pars desiderii maxima paene mei,</TextUnit>
    <TextUnit id="1670" loc="3.6.21">sis memor, et siquas fecit tibi gratia vires,</TextUnit>
    <TextUnit id="1671" loc="3.6.22">illas pro nobis experiare, rogo,</TextUnit>
    <TextUnit id="1672" loc="3.6.23">numinis ut laesi fiat mansuetior ira,</TextUnit>
    <TextUnit id="1673" loc="3.6.24">mutatoque minor sit mea poena loco,</TextUnit>
    <TextUnit id="1674" loc="3.6.25">idque ita, si nullum scelus est in pectore nostro,</TextUnit>
    <TextUnit id="1675" loc="3.6.26">principiumque mei criminis error habet.</TextUnit>
    <TextUnit id="1676" loc="3.6.27">nec breve nec tutum, quo sint mea, dicere, casu</TextUnit>
    <TextUnit id="1677" loc="3.6.28">lumina funesti conscia facta mali;</TextUnit>
    <TextUnit id="1678" loc="3.6.29">mensque reformidat, veluti sua vulnera, tempus</TextUnit>
    <TextUnit id="1679" loc="3.6.30">illud, et admonitu fit novus ipse pudor,</TextUnit>
    <TextUnit id="1680" loc="3.6.31">et quaecumque adeo possunt afferre pudorem,</TextUnit>
    <TextUnit id="1681" loc="3.6.32">illa tegi caeca condita nocte decet,</TextUnit>
    <TextUnit id="1682" loc="3.6.33">nil igitur referam nisi me peccasse, sed illo</TextUnit>
    <TextUnit id="1683" loc="3.6.34">praemia peccato nulla petita mihi,</TextUnit>
    <TextUnit id="1684" loc="3.6.35">stultitiamque meum crimen debere vocari,</TextUnit>
    <TextUnit id="1685" loc="3.6.36">nomina si facto reddere vera velis,</TextUnit>
    <TextUnit id="1686" loc="3.6.37">quae si non ita sunt, alium, quo longius absim,</TextUnit>
    <TextUnit id="1687" loc="3.6.38">quaere; suburbana est hic mihi terra locus.</TextUnit>
    <TextUnit id="1688" loc="3.7.1">VADE salutatum, subito perarata, Perillam,</TextUnit>
    <TextUnit id="1689" loc="3.7.2">littera, sermonis fida ministra mei.</TextUnit>
    <TextUnit id="1690" loc="3.7.3">aut illam invenies dulci cum matre sedentem,</TextUnit>
    <TextUnit id="1691" loc="3.7.4">aut inter libros Pieridasque suas.</TextUnit>
    <TextUnit id="1692" loc="3.7.5">quidquid aget, cum te scient venisse, relinquet,</TextUnit>
    <TextUnit id="1693" loc="3.7.6">nec mora, quid venias quidve, requiret, agam.</TextUnit>
    <TextUnit id="1694" loc="3.7.7">vivere me dices, sed sic, ut vivere nolim,</TextUnit>
    <TextUnit id="1695" loc="3.7.8">nec mala tam longa nostra levata mora</TextUnit>
    <TextUnit id="1696" loc="3.7.9">et tamen ad Musas, quamvis nocuere, reverti.</TextUnit>
    <TextUnit id="1697" loc="3.7.10">aptaque in alternos cogere verba pedes.</TextUnit>
    <TextUnit id="1698" loc="3.7.11">"tu quoque" dic " studiis communibus ecquid inhaeres,</TextUnit>
    <TextUnit id="1699" loc="3.7.12">doctaque non patrio carmina more canis?</TextUnit>
    <TextUnit id="1700" loc="3.7.13">nam tibi cum fatis mores natura pudicos</TextUnit>
    <TextUnit id="1701" loc="3.7.14">et raras dotes ingeniumque dedit.</TextUnit>
    <TextUnit id="1702" loc="3.7.15">hoc ego Pegasidas deduxi primus ad undas,</TextUnit>
    <TextUnit id="1703" loc="3.7.16">ne male fecundae vena periret aquae;</TextUnit>
    <TextUnit id="1704" loc="3.7.17">primus id aspexi teneris in virginis annis,</TextUnit>
    <TextUnit id="1705" loc="3.7.18">utque pater natae duxque comesque fui.</TextUnit>
    <TextUnit id="1706" loc="3.7.19">ergo si remanent ignes tibi pectoris idem,</TextUnit>
    <TextUnit id="1707" loc="3.7.20">sola tuum vates Lesbia vincet opus.</TextUnit>
    <TextUnit id="1708" loc="3.7.21">sed vereor, ne te mea nunc fortuna retardet,</TextUnit>
    <TextUnit id="1709" loc="3.7.22">postque meos casus sit tibi pectus iners,</TextUnit>
    <TextUnit id="1710" loc="3.7.23">dum licuit, tua saepe mihi, tibi nostra legebam;</TextUnit>
    <TextUnit id="1711" loc="3.7.24">saepe tui iudex, saepe magister eram:</TextUnit>
    <TextUnit id="1712" loc="3.7.25">aut ego praebebam factis modo versibus aures,</TextUnit>
    <TextUnit id="1713" loc="3.7.26">aut, ubi cessares, causa ruboris eram.</TextUnit>
    <TextUnit id="1714" loc="3.7.27">forsitan exemplo, quia me laesere libelli,</TextUnit>
    <TextUnit id="1715" loc="3.7.28">tu quoque sis poenae fata  secuta meae.</TextUnit>
    <TextUnit id="1716" loc="3.7.29">pone, Perilla, metum; tantummodo femina nulla</TextUnit>
    <TextUnit id="1717" loc="3.7.30">neve vir a scriptis discat amare tuis.</TextUnit>
    <TextUnit id="1718" loc="3.7.31">ergo desidiae remove, doctissima, causas,</TextUnit>
    <TextUnit id="1719" loc="3.7.32">inque bonas artes et tua sacra redi.</TextUnit>
    <TextUnit id="1720" loc="3.7.33">ista decens facies longis vitiabitur annis,</TextUnit>
    <TextUnit id="1721" loc="3.7.34">rugaque in antiqua fronte senilis erit,</TextUnit>
    <TextUnit id="1722" loc="3.7.35">inicietque manum formae damnosa senectus,</TextUnit>
    <TextUnit id="1723" loc="3.7.36">quae strepitum  passu non faciente venit;</TextUnit>
    <TextUnit id="1724" loc="3.7.37">cumque aliquis dicet fuit haec formosa dolebis,</TextUnit>
    <TextUnit id="1725" loc="3.7.38">et speculum mendax esse querere tuum.</TextUnit>
    <TextUnit id="1726" loc="3.7.39">sunt tibi opes modicae, cum sis dignissima magnis:</TextUnit>
    <TextUnit id="1727" loc="3.7.40">finge sed inmensis censibus esse pares,</TextUnit>
    <TextUnit id="1728" loc="3.7.41">nempe dat id  quodcumque libet fortuna rapitque,</TextUnit>
    <TextUnit id="1729" loc="3.7.42">Irus et est subito, qui modo Croesus erat.</TextUnit>
    <TextUnit id="1730" loc="3.7.43">singula ne referam, nil non mortale tenemus</TextUnit>
    <TextUnit id="1731" loc="3.7.44">pectoris exceptis ingentique bonis.</TextUnit>
    <TextUnit id="1732" loc="3.7.45">en ego, cum caream patria vobisque domoque,</TextUnit>
    <TextUnit id="1733" loc="3.7.46">raptaque sint, adimi quae potuere mihi,</TextUnit>
    <TextUnit id="1734" loc="3.7.47">ingenio tamen ipse meo comitorque fruorque:</TextUnit>
    <TextUnit id="1735" loc="3.7.48">Caesar in hoc potuit iuris habere nihil,</TextUnit>
    <TextUnit id="1736" loc="3.7.49">quilibet hanc saevo vitam mihi finiat ense,</TextUnit>
    <TextUnit id="1737" loc="3.7.50">me tamen extincto fama superstes erit,</TextUnit>
    <TextUnit id="1738" loc="3.7.51">dumque suis victrix omnem de montibus orbem</TextUnit>
    <TextUnit id="1739" loc="3.7.52">prospiciet domitum Martia Roma, legar.</TextUnit>
    <TextUnit id="1740" loc="3.7.53">tu quoque, quam studii maneat felicior usus,</TextUnit>
    <TextUnit id="1741" loc="3.7.54">effuge venturos, qua potes, usque rogos!"</TextUnit>
    <TextUnit id="1742" loc="3.8.1">Nunc ego Triptolemi cuperem consistere curru,</TextUnit>
    <TextUnit id="1743" loc="3.8.2">misit in ignotam qui rude semen humum;</TextUnit>
    <TextUnit id="1744" loc="3.8.3">nunc ego Medeae vellem frenare dracones,</TextUnit>
    <TextUnit id="1745" loc="3.8.4">quos habuit fugiens arce, Corinthe, tua,</TextUnit>
    <TextUnit id="1746" loc="3.8.5">nunc ego iactandas optarem sumere pennas,</TextUnit>
    <TextUnit id="1747" loc="3.8.6">sive tuas, Perseu, Daedale, sive tuas :</TextUnit>
    <TextUnit id="1748" loc="3.8.7">ut tenera nostris cedente volatibus aura</TextUnit>
    <TextUnit id="1749" loc="3.8.8">aspicerem patriae dulce repente solum,</TextUnit>
    <TextUnit id="1750" loc="3.8.9">desertaeque domus vultus, memoresque sodales,</TextUnit>
    <TextUnit id="1751" loc="3.8.10">caraque praecipue coniugis ora meae.</TextUnit>
    <TextUnit id="1752" loc="3.8.11">stulte, quid haec frustra votis puerilibus optas,</TextUnit>
    <TextUnit id="1753" loc="3.8.12">quae non ulla tibi  fertque feretque dies?</TextUnit>
    <TextUnit id="1754" loc="3.8.13">si semel optandum est, Augusti numen adora,</TextUnit>
    <TextUnit id="1755" loc="3.8.14">et, quem sensisti, rite precare deum.</TextUnit>
    <TextUnit id="1756" loc="3.8.15">ille tibi pennasque potest currusque volucres</TextUnit>
    <TextUnit id="1757" loc="3.8.16">tradere: det reditum, protinus ales eris.</TextUnit>
    <TextUnit id="1758" loc="3.8.17">si precer hoc - neque enim possum maiora rogare -</TextUnit>
    <TextUnit id="1759" loc="3.8.18">ne mea sint, timeo, vota modesta parum,</TextUnit>
    <TextUnit id="1760" loc="3.8.19">forsitan hoc olim, cum iam satiaverit iram,</TextUnit>
    <TextUnit id="1761" loc="3.8.20">tum quoque sollicita mente rogandus erit.</TextUnit>
    <TextUnit id="1762" loc="3.8.21">quod minus interea est, instar mihi muneris ampli,</TextUnit>
    <TextUnit id="1763" loc="3.8.22">ex his me iubeat quolibet ire locis,</TextUnit>
    <TextUnit id="1764" loc="3.8.23">nec caelum nec aquae faciunt nec terra nec aurae;</TextUnit>
    <TextUnit id="1765" loc="3.8.24">ei mihi, perpetuus corpora languor habet!</TextUnit>
    <TextUnit id="1766" loc="3.8.25">seu vitiant artus aegrae contagia mentis,</TextUnit>
    <TextUnit id="1767" loc="3.8.26">sive mei causa est in regione mali,</TextUnit>
    <TextUnit id="1768" loc="3.8.27">ut tetigi Pontum, vexant insomnia, vixque</TextUnit>
    <TextUnit id="1769" loc="3.8.28">ossa tegit macies nec iuvat ora cibus;</TextUnit>
    <TextUnit id="1770" loc="3.8.29">quique per autumnum percussis frigore primo</TextUnit>
    <TextUnit id="1771" loc="3.8.30">est color in follis, quae nova laesit hiems,</TextUnit>
    <TextUnit id="1772" loc="3.8.31">is mea membra tenet, nec viribus adlevor ullis,</TextUnit>
    <TextUnit id="1773" loc="3.8.32">et numquam queruli causa doloris abest.</TextUnit>
    <TextUnit id="1774" loc="3.8.33">nec melius valeo, quam corpore, mente, sed aegra est</TextUnit>
    <TextUnit id="1775" loc="3.8.34">utraque pars aeque binaque damna fero.</TextUnit>
    <TextUnit id="1776" loc="3.8.35">haeret et ante oculos veluti spectabile corpus</TextUnit>
    <TextUnit id="1777" loc="3.8.36">astat fortunae forma legenda meae:</TextUnit>
    <TextUnit id="1778" loc="3.8.37">cumque locum moresque hominum cultusque sonumque</TextUnit>
    <TextUnit id="1779" loc="3.8.38">cernimus, et, qui sim qui fuerimque, subit,</TextUnit>
    <TextUnit id="1780" loc="3.8.39">tantus amor necis est, querar ut cum Caesaris ira,</TextUnit>
    <TextUnit id="1781" loc="3.8.40">quod non offensas vindicet ense suas.</TextUnit>
    <TextUnit id="1782" loc="3.8.41">at, quoniam semel est odio civiliter usus,</TextUnit>
    <TextUnit id="1783" loc="3.8.42">mutato levior sit fuga nostra loco.</TextUnit>
    <TextUnit id="1784" loc="3.9.1">Hic quoque sunt igitur Graiae - quis crederet? - urbes</TextUnit>
    <TextUnit id="1785" loc="3.9.2">inter inhumanae nomina barbariae;</TextUnit>
    <TextUnit id="1786" loc="3.9.3">huc quoque Mileto missi venere coloni,</TextUnit>
    <TextUnit id="1787" loc="3.9.4">inque Getis Graias constituere domos.</TextUnit>
    <TextUnit id="1788" loc="3.9.5">sed vetus huic nomen, positaque antiquius urbe,</TextUnit>
    <TextUnit id="1789" loc="3.9.6">constat ab Absyrti caede fuisse loco.</TextUnit>
    <TextUnit id="1790" loc="3.9.7">nam rate, quae cura pugnacis facta Minervae</TextUnit>
    <TextUnit id="1791" loc="3.9.8">per non temptatas prima cucurrit aquas,</TextUnit>
    <TextUnit id="1792" loc="3.9.9">impia desertum fugiens Medea parentem</TextUnit>
    <TextUnit id="1793" loc="3.9.10">dicitur his remos applicuisse vadis.</TextUnit>
    <TextUnit id="1794" loc="3.9.11">quem procul ut vidit tumulo speculator ab alto,</TextUnit>
    <TextUnit id="1795" loc="3.9.12">"hospes," ait, "nosco, Colchide, vela, venit."</TextUnit>
    <TextUnit id="1796" loc="3.9.13">dum trepidant Minyae, dum solvitur aggere funis,</TextUnit>
    <TextUnit id="1797" loc="3.9.14">dum sequitur celeres ancora tracta manus,</TextUnit>
    <TextUnit id="1798" loc="3.9.15">conscia percussit meritorum pectora Colchis</TextUnit>
    <TextUnit id="1799" loc="3.9.16">ausa atque ausura multa nefanda manu;</TextUnit>
    <TextUnit id="1800" loc="3.9.17">et, quamquam superest ingens audacia menti,</TextUnit>
    <TextUnit id="1801" loc="3.9.18">pallor in attonitae virginis ore fuit.</TextUnit>
    <TextUnit id="1802" loc="3.9.19">ergo uni prospexit venientia vela tenemur,</TextUnit>
    <TextUnit id="1803" loc="3.9.20">et pater est aliqua fraude morandus ait.</TextUnit>
    <TextUnit id="1804" loc="3.9.21">dum quid agat quaerit, dum versat in omnia vultus,</TextUnit>
    <TextUnit id="1805" loc="3.9.22">ad fratrem casu lumina flexa tulit.</TextUnit>
    <TextUnit id="1806" loc="3.9.23">cuius ut ornata est praesentia, vicimus inquit:</TextUnit>
    <TextUnit id="1807" loc="3.9.24">"hic mihi morte sua causa salutis erit.</TextUnit>
    <TextUnit id="1808" loc="3.9.25">protinus ignari nec quicquam tale timentis</TextUnit>
    <TextUnit id="1809" loc="3.9.26">innocuum rigido perforat ense latus,</TextUnit>
    <TextUnit id="1810" loc="3.9.27">atque ita divellit divulsaque membra per agros</TextUnit>
    <TextUnit id="1811" loc="3.9.28">dissipat in multis invenienda locis,</TextUnit>
    <TextUnit id="1812" loc="3.9.29">neu pater ignoret, scopulo proponit in alto</TextUnit>
    <TextUnit id="1813" loc="3.9.30">pallentesque manus sanguineumque caput.</TextUnit>
    <TextUnit id="1814" loc="3.9.31">ut genitor luctuque novo tardetur et, artus</TextUnit>
    <TextUnit id="1815" loc="3.9.32">dum legit extinctos, triste moretur  iter.</TextUnit>
    <TextUnit id="1816" loc="3.9.33">inde Tomis  dictus locus hic, quia fertur in illo</TextUnit>
    <TextUnit id="1817" loc="3.9.34">membra soror fratris consecuisse sui.</TextUnit>
    <TextUnit id="1818" loc="3.10.1">Siquis adhuc istic meminit Nasonis adempti,</TextUnit>
    <TextUnit id="1819" loc="3.10.2">et superest sine me nomen in urbe meum,</TextUnit>
    <TextUnit id="1820" loc="3.10.3">suppositum stellis numquam tangentibus aequor</TextUnit>
    <TextUnit id="1821" loc="3.10.4">me sciat In media vivere barbaria.</TextUnit>
    <TextUnit id="1822" loc="3.10.5">Sauromatae cingunt, fera gens, Bessique Getaeque.</TextUnit>
    <TextUnit id="1823" loc="3.10.6">quam non ingenio nomina digna meo!</TextUnit>
    <TextUnit id="1824" loc="3.10.7">dum tamen aura tepet, medio defendimur Histro :</TextUnit>
    <TextUnit id="1825" loc="3.10.8">ille suis liquidus  bella repellit aquis,</TextUnit>
    <TextUnit id="1826" loc="3.10.9">at cum tristis hiems squalentia protulit ora,</TextUnit>
    <TextUnit id="1827" loc="3.10.10">terraque marmoreo est candida facta gelu,</TextUnit>
    <TextUnit id="1828" loc="3.10.11">dum prohibet  Boreas et nix habitare sub Arcto,</TextUnit>
    <TextUnit id="1829" loc="3.10.12">tum patet has gentes axe tremente premi.</TextUnit>
    <TextUnit id="1830" loc="3.10.13">nix iacet, et iactam ne  sol pluviaeque resolvant,</TextUnit>
    <TextUnit id="1831" loc="3.10.14">indurat Boreas perpetuamque facit.</TextUnit>
    <TextUnit id="1832" loc="3.10.15">ergo ubi delicuit nondum prior, altera venit,</TextUnit>
    <TextUnit id="1833" loc="3.10.16">et solet in multis bima manere locis</TextUnit>
    <TextUnit id="1834" loc="3.10.17">tantaque commoti vis est Aquilonis, ut altas</TextUnit>
    <TextUnit id="1835" loc="3.10.18">aequet humo turres tectaque rapta ferat.</TextUnit>
    <TextUnit id="1836" loc="3.10.19">pellibus et sutis arcent mala frigora bracis,</TextUnit>
    <TextUnit id="1837" loc="3.10.20">oraque de toto corpore sola patent.</TextUnit>
    <TextUnit id="1838" loc="3.10.21">saepe sonant moti glacie pendente capilli,</TextUnit>
    <TextUnit id="1839" loc="3.10.22">et nitet inducto candida barba gelu;</TextUnit>
    <TextUnit id="1840" loc="3.10.23">nudaque consistunt, formam servantia testae,</TextUnit>
    <TextUnit id="1841" loc="3.10.24">vina, nec hausta meri, sed data frusta bibunt.</TextUnit>
    <TextUnit id="1842" loc="3.10.25">quid loquar, ut vincti concrescant frigore rivi,</TextUnit>
    <TextUnit id="1843" loc="3.10.26">deque lacu fragiles effodiantur aquae?</TextUnit>
    <TextUnit id="1844" loc="3.10.27">ipse, papyrifero qui non angustior amne</TextUnit>
    <TextUnit id="1845" loc="3.10.28">miscetur vasto multa per ora freto,</TextUnit>
    <TextUnit id="1846" loc="3.10.29">caeruleos ventis latices durantibus, Hister</TextUnit>
    <TextUnit id="1847" loc="3.10.30">congelat et tectis in mare serpit aquis;</TextUnit>
    <TextUnit id="1848" loc="3.10.31">quaque rates ierant, pedibus nunc itur, et undas</TextUnit>
    <TextUnit id="1849" loc="3.10.32">frigore concretas ungula pulsat equi;</TextUnit>
    <TextUnit id="1850" loc="3.10.33">perque novos pontes, subter labentibus undis,</TextUnit>
    <TextUnit id="1851" loc="3.10.34">ducunt Sarmatici barbara plaustra boves.</TextUnit>
    <TextUnit id="1852" loc="3.10.35">vix equidem credar, sed, cum sint praemia falsi</TextUnit>
    <TextUnit id="1853" loc="3.10.36">nulla, ratam debet testis habere fidem:</TextUnit>
    <TextUnit id="1854" loc="3.10.37">vidimus ingentem glacie consistere pontum,</TextUnit>
    <TextUnit id="1855" loc="3.10.38">lubricaque inmotas testa premebat aquas,</TextUnit>
    <TextUnit id="1856" loc="3.10.39">nec vidisse sat est; durum calcavimus aequor,</TextUnit>
    <TextUnit id="1857" loc="3.10.40">undaque non udo sub pede summa fuit.</TextUnit>
    <TextUnit id="1858" loc="3.10.41">si tibi tale fretum quondam, Leandre, fuisset,</TextUnit>
    <TextUnit id="1859" loc="3.10.42">non foret augustae mors tua crimen aquae.</TextUnit>
    <TextUnit id="1860" loc="3.10.43">tum neque se pandi possunt delphines in auras</TextUnit>
    <TextUnit id="1861" loc="3.10.44">tollere; conantes dura corcet hiems;</TextUnit>
    <TextUnit id="1862" loc="3.10.45">et quamvis Boreas iactatis insonet alis,</TextUnit>
    <TextUnit id="1863" loc="3.10.46">fluctus in obsesso gurgite nullus erit;</TextUnit>
    <TextUnit id="1864" loc="3.10.47">inclusaeque gelu stabunt in marmore puppes,</TextUnit>
    <TextUnit id="1865" loc="3.10.48">nec poterit rigidas findere remus aquas.</TextUnit>
    <TextUnit id="1866" loc="3.10.49">vidimus in glacie pisces haerere ligatos,</TextUnit>
    <TextUnit id="1867" loc="3.10.50">sed pars ex illis tum quoque viva fuit.</TextUnit>
    <TextUnit id="1868" loc="3.10.51">sive igitur nimii Boreae vis saeva marinas,</TextUnit>
    <TextUnit id="1869" loc="3.10.52">sive redundatas flumine cogit aquas,</TextUnit>
    <TextUnit id="1870" loc="3.10.53">protinus aequato siccis Aquilonibus Histro</TextUnit>
    <TextUnit id="1871" loc="3.10.54">invehitur celeri barbarus hostis equo;</TextUnit>
    <TextUnit id="1872" loc="3.10.55">hostis equo pollens longeque volante sagitta</TextUnit>
    <TextUnit id="1873" loc="3.10.56">vicinam late depopulatur humum.</TextUnit>
    <TextUnit id="1874" loc="3.10.57">diffugiunt alii, nullisque tuentibus agros</TextUnit>
    <TextUnit id="1875" loc="3.10.58">incustoditae diripiuntur opes,</TextUnit>
    <TextUnit id="1876" loc="3.10.59">ruris opes parvae, pecus et stridentia plaustra,</TextUnit>
    <TextUnit id="1877" loc="3.10.60">et quas divitias incola pauper habet.</TextUnit>
    <TextUnit id="1878" loc="3.10.61">pars agitur vinctis post tergum capta lacertis,</TextUnit>
    <TextUnit id="1879" loc="3.10.62">respiciens frustra rura Laremque suum:</TextUnit>
    <TextUnit id="1880" loc="3.10.63">pars cadit hamatis misere confixa sagittis .</TextUnit>
    <TextUnit id="1881" loc="3.10.64">nam volucri ferro tinctile virus inest.</TextUnit>
    <TextUnit id="1882" loc="3.10.65">quae nequeunt secum ferre aut abducere, perdunt,</TextUnit>
    <TextUnit id="1883" loc="3.10.66">et cremat insontes hostica flamma casas.</TextUnit>
    <TextUnit id="1884" loc="3.10.67">tunc quoque, cum pax est, trepidant formidine belli,</TextUnit>
    <TextUnit id="1885" loc="3.10.68">nec quisquam presso vomere sulcat humum,</TextUnit>
    <TextUnit id="1886" loc="3.10.69">aut videt aut metuit locus hic, quem non videt, hostem;</TextUnit>
    <TextUnit id="1887" loc="3.10.70">cessat iners rigido terra relicta situ.</TextUnit>
    <TextUnit id="1888" loc="3.10.71">non hic pampinea dulcis latet uva sub umbra,</TextUnit>
    <TextUnit id="1889" loc="3.10.72">nec cumulant altos fervida musta lacus.</TextUnit>
    <TextUnit id="1890" loc="3.10.73">poma negat regio, nec haberet Acontius in quo</TextUnit>
    <TextUnit id="1891" loc="3.10.74">scriberet hic dominae verba legenda suae.</TextUnit>
    <TextUnit id="1892" loc="3.10.75">aspiceres  nudos sine fronde, sine arbore, campos .</TextUnit>
    <TextUnit id="1893" loc="3.10.76">heu loca felici non adeunda viro!</TextUnit>
    <TextUnit id="1894" loc="3.10.77">ergo tam late pateat cum maximus orbis,</TextUnit>
    <TextUnit id="1895" loc="3.10.78">haec est in poenam terra reperta meam!</TextUnit>
    <TextUnit id="1896" loc="3.11.1">Si quis es, insultes qui casibus, improbe, nostris,</TextUnit>
    <TextUnit id="1897" loc="3.11.2">meque reum dempto fine cruentus agas,</TextUnit>
    <TextUnit id="1898" loc="3.11.3">natus es e scopulis et pastus lacte ferino,</TextUnit>
    <TextUnit id="1899" loc="3.11.4">et dicam silices pectus habere tuum.</TextUnit>
    <TextUnit id="1900" loc="3.11.5">quis gradus ulterior, quo se tua porrigat ira,</TextUnit>
    <TextUnit id="1901" loc="3.11.6">restat? quidve meis cernis abesse malis?</TextUnit>
    <TextUnit id="1902" loc="3.11.7">barbara me tellus et inhospita litora Ponti</TextUnit>
    <TextUnit id="1903" loc="3.11.8">cumque suo Borea Maenalis Ursa videt.</TextUnit>
    <TextUnit id="1904" loc="3.11.9">nulla mihi cum gente fera commercia linguae:</TextUnit>
    <TextUnit id="1905" loc="3.11.10">omnia solliciti sunt loca plena metus.</TextUnit>
    <TextUnit id="1906" loc="3.11.11">utque fugax avidis cervus deprensus ab ursis,</TextUnit>
    <TextUnit id="1907" loc="3.11.12">cinctave montanis ut pavet agna lupis,</TextUnit>
    <TextUnit id="1908" loc="3.11.13">sic ego belligeris a gentibus undique saeptus</TextUnit>
    <TextUnit id="1909" loc="3.11.14">terreor, hoste meum paene premente latus.</TextUnit>
    <TextUnit id="1910" loc="3.11.15">utque sit exiguum poenae, quod coniuge cara,</TextUnit>
    <TextUnit id="1911" loc="3.11.16">quod patria careo pignoribusque meis:</TextUnit>
    <TextUnit id="1912" loc="3.11.17">ut mala nulla feram nisi nudam Caesaris iram,</TextUnit>
    <TextUnit id="1913" loc="3.11.18">nuda parum nobis Caesaris ira mali est?</TextUnit>
    <TextUnit id="1914" loc="3.11.19">et tamen est aliquis, qui vulnera cruda retractet,</TextUnit>
    <TextUnit id="1915" loc="3.11.20">solvat et in mores ora diserta meos.</TextUnit>
    <TextUnit id="1916" loc="3.11.21">in causa facili cuivis licet esse diserto,</TextUnit>
    <TextUnit id="1917" loc="3.11.22">et minimae vires frangere quassa valent,</TextUnit>
    <TextUnit id="1918" loc="3.11.23">subruere est arces et stantia moenia virtus:</TextUnit>
    <TextUnit id="1919" loc="3.11.24">quamlibet ignavi praecipitata premunt.</TextUnit>
    <TextUnit id="1920" loc="3.11.25">non sum ego quod  fueram, quid inanem proteris umbram</TextUnit>
    <TextUnit id="1921" loc="3.11.26">quid cinerem saxis bustaque nostra petis?</TextUnit>
    <TextUnit id="1922" loc="3.11.27">Hector erat tunc cum bello certabat; at idem</TextUnit>
    <TextUnit id="1923" loc="3.11.28">vinctus ad Haemonios non erat Hector equos,</TextUnit>
    <TextUnit id="1924" loc="3.11.29">me quoque, quem noras olim, non esse memento:</TextUnit>
    <TextUnit id="1925" loc="3.11.30">ex illo superant haec simulacra viro.</TextUnit>
    <TextUnit id="1926" loc="3.11.31">quid simulacra, ferox, dictis incessis amans?</TextUnit>
    <TextUnit id="1927" loc="3.11.32">parce, precor, Manes sollicitare meos!</TextUnit>
    <TextUnit id="1928" loc="3.11.33">omnia vera puta mea crimina, nil sit in illis,</TextUnit>
    <TextUnit id="1929" loc="3.11.34">quod magis errorem quam scelus esse putes,</TextUnit>
    <TextUnit id="1930" loc="3.11.35">pendimus en profugi -  - satia tua pectora poenas</TextUnit>
    <TextUnit id="1931" loc="3.11.36">exilioque graves exiliique loco.</TextUnit>
    <TextUnit id="1932" loc="3.11.37">carnifici fortuna potest mea flenda videri:</TextUnit>
    <TextUnit id="1933" loc="3.11.38">et tamen est uno iudice mersa parum.</TextUnit>
    <TextUnit id="1934" loc="3.11.39">saevior es tristi Busiride, saevior illo,</TextUnit>
    <TextUnit id="1935" loc="3.11.40">qui falsum lento terruit igne bovem,</TextUnit>
    <TextUnit id="1936" loc="3.11.41">quique bovem Siculo fertur donasse tyranno,</TextUnit>
    <TextUnit id="1937" loc="3.11.42">et dictis artes conciliasse suas '.</TextUnit>
    <TextUnit id="1938" loc="3.11.43">munere in hoc, rex, est usus, sed imagine maior,</TextUnit>
    <TextUnit id="1939" loc="3.11.44">nec sola est operis forma probanda mei.</TextUnit>
    <TextUnit id="1940" loc="3.11.45">aspicis a dextra latus hoc adapertile tauri?</TextUnit>
    <TextUnit id="1941" loc="3.11.46">hac  tibi, quem perdes, coniciendus erit.</TextUnit>
    <TextUnit id="1942" loc="3.11.47">protinus inclusum lentis carbonibus ure:</TextUnit>
    <TextUnit id="1943" loc="3.11.48">mugiet, et veri vox erit illa bovis.</TextUnit>
    <TextUnit id="1944" loc="3.11.49">pro quibus inventis, ut munus munere penses,</TextUnit>
    <TextUnit id="1945" loc="3.11.50">da, precor, ingenio praemia digna meo.</TextUnit>
    <TextUnit id="1946" loc="3.11.51">dixerat, at Phalaris " poenae mirande repertor,</TextUnit>
    <TextUnit id="1947" loc="3.11.52">ipse tuum praesens imbue " dixit " opus."</TextUnit>
    <TextUnit id="1948" loc="3.11.53">'nec mora, monstratis crudeliter ignibus ustus</TextUnit>
    <TextUnit id="1949" loc="3.11.54">exhibuit geminos ore gemente sonos.</TextUnit>
    <TextUnit id="1950" loc="3.11.55">quid mihi cum Siculis inter Scythiamque Getasque?</TextUnit>
    <TextUnit id="1951" loc="3.11.56">ad te, quisquis is es, nostra querella redit,</TextUnit>
    <TextUnit id="1952" loc="3.11.57">utque sitim nostro possis explere cruore,</TextUnit>
    <TextUnit id="1953" loc="3.11.58">quantaque vis, avido gaudia corde feras,</TextUnit>
    <TextUnit id="1954" loc="3.11.59">tot mala sum fugiens tellure, tot aequore passus,</TextUnit>
    <TextUnit id="1955" loc="3.11.60">te quoque ut auditis posse dolere putem,</TextUnit>
    <TextUnit id="1956" loc="3.11.61">crede mihi, si sit nobis collatus Ulixes,</TextUnit>
    <TextUnit id="1957" loc="3.11.62">Neptuni  minor est quam Iovis ira fuit.</TextUnit>
    <TextUnit id="1958" loc="3.11.63">ergo quicumque es, rescindere crimina noli,</TextUnit>
    <TextUnit id="1959" loc="3.11.64">deque gravi duras vulnere tolle manus;</TextUnit>
    <TextUnit id="1960" loc="3.11.65">utque meae famam tenuent oblivia culpae,</TextUnit>
    <TextUnit id="1961" loc="3.11.66">facta cicatricem ducere nostra sine;</TextUnit>
    <TextUnit id="1962" loc="3.11.67">humanaeque memor sortis, quae tollit eosdem</TextUnit>
    <TextUnit id="1963" loc="3.11.68">et premit, incertas ipse verere vices.</TextUnit>
    <TextUnit id="1964" loc="3.11.69">et quoniam, fieri quod numquam posse putavi,</TextUnit>
    <TextUnit id="1965" loc="3.11.70">est tibi de rebus maxima cura meis,</TextUnit>
    <TextUnit id="1966" loc="3.11.71">non est quod timeas . fortuna miserrima nostra est,</TextUnit>
    <TextUnit id="1967" loc="3.11.72">omne trahit secum Caesaris ira malum.</TextUnit>
    <TextUnit id="1968" loc="3.11.73">quod magis ut liqueat, neve hoc ego fingere credar,</TextUnit>
    <TextUnit id="1969" loc="3.11.74">ipse velim poenas experiare meas.</TextUnit>
    <TextUnit id="1970" loc="3.12.1">Frigora iam Zephyri minuunt, annoque peracto</TextUnit>
    <TextUnit id="1971" loc="3.12.2">longior antiquis visa Maeotis hiems,</TextUnit>
    <TextUnit id="1972" loc="3.12.3">inpositamque sibi qui non bene pertulit Hellen,</TextUnit>
    <TextUnit id="1973" loc="3.12.4">tempora nocturnis aequa diurna facit,</TextUnit>
    <TextUnit id="1974" loc="3.12.5">iam violam puerique legunt hilaresque puellae,</TextUnit>
    <TextUnit id="1975" loc="3.12.6">rustica quae nullo nata serente venit;</TextUnit>
    <TextUnit id="1976" loc="3.12.7">prataque pubescunt variorum flore colorum,</TextUnit>
    <TextUnit id="1977" loc="3.12.8">indocilique loquax gutture vernat avis;</TextUnit>
    <TextUnit id="1978" loc="3.12.9">utque malae matris crimen deponat hirundo</TextUnit>
    <TextUnit id="1979" loc="3.12.10">sub trabibus cunas tectaque parva facit :</TextUnit>
    <TextUnit id="1980" loc="3.12.11">herbaque, quae latuit Cerealibus obruta sulcis,</TextUnit>
    <TextUnit id="1981" loc="3.12.12">exit et expandit molle cacumen humo;</TextUnit>
    <TextUnit id="1982" loc="3.12.13">quoque loco est vitis, de palmite gemma movetur:</TextUnit>
    <TextUnit id="1983" loc="3.12.14">nam procul a Getico litore vitis abest;</TextUnit>
    <TextUnit id="1984" loc="3.12.15">quoque loco est arbor, turgescit in arbore ramus:</TextUnit>
    <TextUnit id="1985" loc="3.12.16">nam procul a Getieis finibus arbor abest,</TextUnit>
    <TextUnit id="1986" loc="3.12.17">otia nunc istic, iunctisque ex ordine ludis</TextUnit>
    <TextUnit id="1987" loc="3.12.18">cedunt verbosi garrula bella fori. lusus</TextUnit>
    <TextUnit id="1988" loc="3.12.19">usus equi nunc est, levibus nunc luditur armis,</TextUnit>
    <TextUnit id="1989" loc="3.12.20">nunc pila, nunc celeri volvitur orbe trochus;</TextUnit>
    <TextUnit id="1990" loc="3.12.21">nunc ubi perfusa est oleo labente iuventus,</TextUnit>
    <TextUnit id="1991" loc="3.12.22">defessos artus Virgine tinguit aqua.</TextUnit>
    <TextUnit id="1992" loc="3.12.23">scaena viget studiisque favor distantibus ardet,</TextUnit>
    <TextUnit id="1993" loc="3.12.24">proque tribus resonant terna theatra foris.</TextUnit>
    <TextUnit id="1994" loc="3.12.25">o quater, o quotiens non est numerare, beatum,</TextUnit>
    <TextUnit id="1995" loc="3.12.26">non interdicta cui licet urbe frui!</TextUnit>
    <TextUnit id="1996" loc="3.12.27">at mihi sentitur nix verno sole soluta,</TextUnit>
    <TextUnit id="1997" loc="3.12.28">quaeque lacu durae non fodiantur aquae .</TextUnit>
    <TextUnit id="1998" loc="3.12.29">nec mare concrescit glacie, nec, ut ante, per Histrum</TextUnit>
    <TextUnit id="1999" loc="3.12.30">stridula Sauromates plaustra bubulcus agit.</TextUnit>
    <TextUnit id="2000" loc="3.12.31">incipient  aliquae tamen huc adnare carinae,</TextUnit>
    <TextUnit id="2001" loc="3.12.32">hospitaque in Ponti litore puppis erit.</TextUnit>
    <TextUnit id="2002" loc="3.12.33">sedulus occurram nautae, dictaque salute,</TextUnit>
    <TextUnit id="2003" loc="3.12.34">quid veniat, quaeram, quisve quibusve locis.</TextUnit>
    <TextUnit id="2004" loc="3.12.35">ille quidem mirum ni de regione propinqua</TextUnit>
    <TextUnit id="2005" loc="3.12.36">non nisi vicinas tutus ararit  aquas.</TextUnit>
    <TextUnit id="2006" loc="3.12.37">rarus ab Italia tantum mare navita transit,</TextUnit>
    <TextUnit id="2007" loc="3.12.38">litora rarus in haec portubus orba venit,</TextUnit>
    <TextUnit id="2008" loc="3.12.39">sive tamen Graeca scierit, sive ille Latina</TextUnit>
    <TextUnit id="2009" loc="3.12.40">voce loqui - certe gratior huius erit;</TextUnit>
    <TextUnit id="2010" loc="3.12.41">fas quoque ab ore freti longaeque Propontidos undis</TextUnit>
    <TextUnit id="2011" loc="3.12.42">huc aliquem certo vela dedisse Noto -</TextUnit>
    <TextUnit id="2012" loc="3.12.43">quisquis is est, memori rumorem voce referre</TextUnit>
    <TextUnit id="2013" loc="3.12.44">et fieri famae parsque gradusque potest.</TextUnit>
    <TextUnit id="2014" loc="3.12.45">is, precor, auditos possit narrare triumphos</TextUnit>
    <TextUnit id="2015" loc="3.12.46">Caesaris et Latio reddita vota Iovi,</TextUnit>
    <TextUnit id="2016" loc="3.12.47">teque, rebellatrix, tandem, Germania, magni</TextUnit>
    <TextUnit id="2017" loc="3.12.48">triste caput pedibus supposuisse ducis.</TextUnit>
    <TextUnit id="2018" loc="3.12.49">haec mihi qui referet, quae non vidisse dolebo,</TextUnit>
    <TextUnit id="2019" loc="3.12.50">ille meae domui protinus hospes erit.</TextUnit>
    <TextUnit id="2020" loc="3.12.51">ei mihi, iamne domus Scythico Nasonis in orbe est?</TextUnit>
    <TextUnit id="2021" loc="3.12.52">iamque suum mihi dat pro Lare poena locum?</TextUnit>
    <TextUnit id="2022" loc="3.12.53">di facite ut Caesar non hic penetrale domumque,</TextUnit>
    <TextUnit id="2023" loc="3.12.54">hospitium poenae sed velit esse meae.</TextUnit>
    <TextUnit id="2024" loc="3.13.1">Ecce supervacuus - quid enim fuit utile gigni? -</TextUnit>
    <TextUnit id="2025" loc="3.13.2">ad sua Natalis tempora noster adest,</TextUnit>
    <TextUnit id="2026" loc="3.13.3">dure, quid ad miseros veniebas exulis annos?</TextUnit>
    <TextUnit id="2027" loc="3.13.4">debueras illis inposuisse modum.</TextUnit>
    <TextUnit id="2028" loc="3.13.5">si tibi cura mei, vel si pudor ullus inesset,</TextUnit>
    <TextUnit id="2029" loc="3.13.6">non ultra patriam me sequerere meam,</TextUnit>
    <TextUnit id="2030" loc="3.13.7">quoque loco primum tibi sum male cognitus infans,</TextUnit>
    <TextUnit id="2031" loc="3.13.8">illo temptasses ultimus esse mihi,</TextUnit>
    <TextUnit id="2032" loc="3.13.9">inque relinquendo, quod idem fecere sodales,</TextUnit>
    <TextUnit id="2033" loc="3.13.10">tu quoque dixisses tristis in urbe vale.</TextUnit>
    <TextUnit id="2034" loc="3.13.11">quid tibi cum Ponto? num te quoque Caesaris ira</TextUnit>
    <TextUnit id="2035" loc="3.13.12">extremam gelidi misit in orbis humum?</TextUnit>
    <TextUnit id="2036" loc="3.13.13">scilicet expectas soliti tibi moris honorem,</TextUnit>
    <TextUnit id="2037" loc="3.13.14">pendeat ex umeris vestis ut alba meis,</TextUnit>
    <TextUnit id="2038" loc="3.13.15">fumida cingatur florentibus ara coronis,</TextUnit>
    <TextUnit id="2039" loc="3.13.16">micaque sollemni turis in igne sonet,</TextUnit>
    <TextUnit id="2040" loc="3.13.17">libaque dem proprie genitale notantia tempus,</TextUnit>
    <TextUnit id="2041" loc="3.13.18">concipiamque bonas ore favente preces.</TextUnit>
    <TextUnit id="2042" loc="3.13.19">non ita sum positus, nec sunt ea tempora nobis,</TextUnit>
    <TextUnit id="2043" loc="3.13.20">adventu possim laetus ut esse tuo.</TextUnit>
    <TextUnit id="2044" loc="3.13.21">funeris ara mihi, ferali cincta cupressu,</TextUnit>
    <TextUnit id="2045" loc="3.13.22">convenit et structis flamma parata rogis.</TextUnit>
    <TextUnit id="2046" loc="3.13.23">nec dare tura libet nil exorantia divos,</TextUnit>
    <TextUnit id="2047" loc="3.13.24">in tantis subeunt nec bona verba malis.</TextUnit>
    <TextUnit id="2048" loc="3.13.25">si tamen est aliquid nobis hac luce petendum,</TextUnit>
    <TextUnit id="2049" loc="3.13.26">in loca ne redeas amplius ista, precor,</TextUnit>
    <TextUnit id="2050" loc="3.13.27">dum me terrarum pars paene novissima. Pontus,</TextUnit>
    <TextUnit id="2051" loc="3.13.28">Euxinus falso nomine dictus, habet.</TextUnit>
    <TextUnit id="2052" loc="3.14.1">Cultor et antistes doctorum sancte virorum,</TextUnit>
    <TextUnit id="2053" loc="3.14.2">quid facis, ingenio semper amice meo?</TextUnit>
    <TextUnit id="2054" loc="3.14.3">ecquid, ut incolumem quondam celebrare solebas,</TextUnit>
    <TextUnit id="2055" loc="3.14.4">nunc quoque, ne videar totus abesse, caves?</TextUnit>
    <TextUnit id="2056" loc="3.14.5">suscipis  exceptis ecquid mea carmina solis</TextUnit>
    <TextUnit id="2057" loc="3.14.6">Artibus, artifici quae nocuere suo?</TextUnit>
    <TextUnit id="2058" loc="3.14.7">immo ita fac, quaeso, vatum studiose novorum,</TextUnit>
    <TextUnit id="2059" loc="3.14.8">quaque potes, retine corpus in urbe meum.</TextUnit>
    <TextUnit id="2060" loc="3.14.9">est fuga dicta mihi, non est fuga dicta libellis,</TextUnit>
    <TextUnit id="2061" loc="3.14.10">qui domini poenam non meruere sui.</TextUnit>
    <TextUnit id="2062" loc="3.14.11">saepe per externas  profugus pater exulat oras,</TextUnit>
    <TextUnit id="2063" loc="3.14.12">urbe tamen natis exulis esse licet.</TextUnit>
    <TextUnit id="2064" loc="3.14.13">Palladis exemplo de me sine matre creata</TextUnit>
    <TextUnit id="2065" loc="3.14.14">carmina sunt; stirps haec progeniesque mea est.</TextUnit>
    <TextUnit id="2066" loc="3.14.15">hanc tibi commendo, quae quo magis orba parente est,</TextUnit>
    <TextUnit id="2067" loc="3.14.16">hoc tibi tutori sarcina maior erit.</TextUnit>
    <TextUnit id="2068" loc="3.14.17">tres mihi sunt nati contagia nostra secuti:</TextUnit>
    <TextUnit id="2069" loc="3.14.18">cetera fac curae sit tibi turba palam.</TextUnit>
    <TextUnit id="2070" loc="3.14.19">sunt quoque mutatae, ter quinque volumina, formae,</TextUnit>
    <TextUnit id="2071" loc="3.14.20">carmina de domini funere rapta sui.</TextUnit>
    <TextUnit id="2072" loc="3.14.21">illud opus potuit, si non prius ipse perissem,</TextUnit>
    <TextUnit id="2073" loc="3.14.22">certius a summa nomen habere manu:</TextUnit>
    <TextUnit id="2074" loc="3.14.23">nunc incorrectum populi pervenit in ora,</TextUnit>
    <TextUnit id="2075" loc="3.14.24">in populi quicquam si tamen ore mei est.</TextUnit>
    <TextUnit id="2076" loc="3.14.25">hoc quoque nescio quid nostris appone libellis,</TextUnit>
    <TextUnit id="2077" loc="3.14.26">diverso missum quod tibi ab orbe venit.</TextUnit>
    <TextUnit id="2078" loc="3.14.27">quod quicumque leget, si quis leget aestimet ante,</TextUnit>
    <TextUnit id="2079" loc="3.14.28">compositum quo sit tempore quoque loco.</TextUnit>
    <TextUnit id="2080" loc="3.14.29">aequus erit scriptis, quorum cognoverit esse</TextUnit>
    <TextUnit id="2081" loc="3.14.30">exilium tempus barbariamque locum:</TextUnit>
    <TextUnit id="2082" loc="3.14.31">inque tot adversis carmen mirabitur ullum</TextUnit>
    <TextUnit id="2083" loc="3.14.32">ducere me tristi sustinuisse manu.</TextUnit>
    <TextUnit id="2084" loc="3.14.33">ingenium fregere meum mala, cuius et ante</TextUnit>
    <TextUnit id="2085" loc="3.14.34">fons infecundus parvaque vena fuit.</TextUnit>
    <TextUnit id="2086" loc="3.14.35">sed quaecumque fuit, nullo exercente refugit,</TextUnit>
    <TextUnit id="2087" loc="3.14.36">et longo periit arida facta situ.</TextUnit>
    <TextUnit id="2088" loc="3.14.37">non hic librorum, per quos inviter alarque,</TextUnit>
    <TextUnit id="2089" loc="3.14.38">copia . pro libris arcus et arma sonant,</TextUnit>
    <TextUnit id="2090" loc="3.14.39">nullus in hac terra, recitem si carmina, cuius</TextUnit>
    <TextUnit id="2091" loc="3.14.40">intellecturis auribus utar, adest;</TextUnit>
    <TextUnit id="2092" loc="3.14.41">non quo secedam locus est. custodia muri</TextUnit>
    <TextUnit id="2093" loc="3.14.42">summovet infestos clausaque porta Getas.</TextUnit>
    <TextUnit id="2094" loc="3.14.43">saepe aliquod quaero verbum nomenque locumque,</TextUnit>
    <TextUnit id="2095" loc="3.14.44">nec quisquam est a quo certior esse queam.</TextUnit>
    <TextUnit id="2096" loc="3.14.45">dicere saepe aliquid conanti - turpe fateri! -</TextUnit>
    <TextUnit id="2097" loc="3.14.46">verba mihi desunt dedidicique loqui.</TextUnit>
    <TextUnit id="2098" loc="3.14.47">Threicio Scythicoque fere  circumsonor ore,</TextUnit>
    <TextUnit id="2099" loc="3.14.48">et videor Geticis scribere posse modis,</TextUnit>
    <TextUnit id="2100" loc="3.14.49">crede mihi, timeo ne sint inmixta Latinis</TextUnit>
    <TextUnit id="2101" loc="3.14.50">inque meis scriptis Pontica verba legas,</TextUnit>
    <TextUnit id="2102" loc="3.14.51">qualemcumque igitur venia dignare libellum,</TextUnit>
    <TextUnit id="2103" loc="3.14.52">sortis et excusa condicione meae.</TextUnit>
    <TextUnit id="2104" loc="4.1.1">Siqua meis fuerint, ut erunt, vitiosa libellis,</TextUnit>
    <TextUnit id="2105" loc="4.1.2">excusata suo tempore, lector, habe.</TextUnit>
    <TextUnit id="2106" loc="4.1.3">exul eram, requiesque mihi, non fama petita est,</TextUnit>
    <TextUnit id="2107" loc="4.1.4">mens intenta suis ne foret usque malis.</TextUnit>
    <TextUnit id="2108" loc="4.1.5">hoc est cur cantet vinctus quoque compede fossor,</TextUnit>
    <TextUnit id="2109" loc="4.1.6">indocili numero cum grave mollit opus.</TextUnit>
    <TextUnit id="2110" loc="4.1.7">cantat et innitens limosae pronus harenae,</TextUnit>
    <TextUnit id="2111" loc="4.1.8">adverso tardam qui trahit amne ratem;</TextUnit>
    <TextUnit id="2112" loc="4.1.9">quique refert pariter lentos ad pectora remos,</TextUnit>
    <TextUnit id="2113" loc="4.1.10">in numerum pulsa brachia pulsat  aqua.</TextUnit>
    <TextUnit id="2114" loc="4.1.11">fessus ubi incubuit baculo saxove resedit</TextUnit>
    <TextUnit id="2115" loc="4.1.12">pastor, harundineo carmine mulcet oves.</TextUnit>
    <TextUnit id="2116" loc="4.1.13">cantantis pariter, pariter data pensa trahentis,</TextUnit>
    <TextUnit id="2117" loc="4.1.14">fallitur ancillae decipiturque labor.</TextUnit>
    <TextUnit id="2118" loc="4.1.15">fertur et abducta Lyrneside tristis Achilles</TextUnit>
    <TextUnit id="2119" loc="4.1.16">Haemonia curas attenuasse lyra.</TextUnit>
    <TextUnit id="2120" loc="4.1.17">cum traheret silvas Orpheus et dura canendo</TextUnit>
    <TextUnit id="2121" loc="4.1.18">saxa, bis amissa coniuge maestus erat.</TextUnit>
    <TextUnit id="2122" loc="4.1.19">me quoque Musa levat Ponti loca iussa petentem.</TextUnit>
    <TextUnit id="2123" loc="4.1.20">sola comes nostrae perstitit illa fugae;</TextUnit>
    <TextUnit id="2124" loc="4.1.21">sola nec insidias, Sinti nec  militis ensem,</TextUnit>
    <TextUnit id="2125" loc="4.1.22">nec mare nec ventos barbariamque timet.</TextUnit>
    <TextUnit id="2126" loc="4.1.23">scit quoque, cum perii, quis me deceperit error,</TextUnit>
    <TextUnit id="2127" loc="4.1.24">et culpam in facto, non scelus, esse meo,</TextUnit>
    <TextUnit id="2128" loc="4.1.25">scilicet hoc ipso nunc aequa, quod obfuit ante,</TextUnit>
    <TextUnit id="2129" loc="4.1.26">cum mecum iuncti criminis acta rea est.</TextUnit>
    <TextUnit id="2130" loc="4.1.27">non equidem vellem, quoniam nocitura fuerunt,</TextUnit>
    <TextUnit id="2131" loc="4.1.28">Pieridum sacris inposuisse manum,</TextUnit>
    <TextUnit id="2132" loc="4.1.29">sed nunc quid faciam? vis me tenet ipsa sacrorum,</TextUnit>
    <TextUnit id="2133" loc="4.1.30">et carmen demens carmine laesus amo.</TextUnit>
    <TextUnit id="2134" loc="4.1.31">sic nova Dulichio lotos gustata palato</TextUnit>
    <TextUnit id="2135" loc="4.1.32">illo, quo nocuit, grata sapore fuit.</TextUnit>
    <TextUnit id="2136" loc="4.1.33">sentit amans sua damna fere, tamen haeret in illis,</TextUnit>
    <TextUnit id="2137" loc="4.1.34">materiam culpae persequiturque suae.</TextUnit>
    <TextUnit id="2138" loc="4.1.35">nos quoque delectant, quamvis nocuere, libelli,</TextUnit>
    <TextUnit id="2139" loc="4.1.36">quodque mihi telum vulnera fecit, amo.</TextUnit>
    <TextUnit id="2140" loc="4.1.37">forsitan hoc studium possit furor esse videri,</TextUnit>
    <TextUnit id="2141" loc="4.1.38">sed quiddam furor hic utilitatis habet,</TextUnit>
    <TextUnit id="2142" loc="4.1.39">semper in obtutu mentem vetat esse malorum,</TextUnit>
    <TextUnit id="2143" loc="4.1.40">praesentis casus inmemoremque facit,</TextUnit>
    <TextUnit id="2144" loc="4.1.41">utque suum Bacche non sentit saucia vulnus,</TextUnit>
    <TextUnit id="2145" loc="4.1.42">dum stupet Idaeis exululata modis,</TextUnit>
    <TextUnit id="2146" loc="4.1.43">sic ubi mota calent viridi mea pectora thyrso,</TextUnit>
    <TextUnit id="2147" loc="4.1.44">altior humano spiritus ille malo est.</TextUnit>
    <TextUnit id="2148" loc="4.1.45">ille nec exilium, Scythici nec litora ponti,</TextUnit>
    <TextUnit id="2149" loc="4.1.46">ille nec iratos sentit habere deos.</TextUnit>
    <TextUnit id="2150" loc="4.1.47">utque soporiferae biberem si pocula Lethes,</TextUnit>
    <TextUnit id="2151" loc="4.1.48">temporis adversi sic mihi sensus abest.</TextUnit>
    <TextUnit id="2152" loc="4.1.49">iure deas igitur veneror mala nostra levantes,</TextUnit>
    <TextUnit id="2153" loc="4.1.50">sollicitae  comites ex Helicone fugae,</TextUnit>
    <TextUnit id="2154" loc="4.1.51">et partim pelago partim vestigia terra</TextUnit>
    <TextUnit id="2155" loc="4.1.52">vel rate dignatas vel pede nostra sequi,</TextUnit>
    <TextUnit id="2156" loc="4.1.53">sint, precor, haec saltem faciles mihi! namque deorum</TextUnit>
    <TextUnit id="2157" loc="4.1.54">cetera cum magno Caesare turba facit,</TextUnit>
    <TextUnit id="2158" loc="4.1.55">meque tot adversis cumulant, quot litus harenas,</TextUnit>
    <TextUnit id="2159" loc="4.1.56">quotque fretum pisces, ovaque piscis habet,</TextUnit>
    <TextUnit id="2160" loc="4.1.57">vere prius flores, aestu numerabis aristas,</TextUnit>
    <TextUnit id="2161" loc="4.1.58">poma per autumnum frigoribusque nives,</TextUnit>
    <TextUnit id="2162" loc="4.1.59">quam mala, quae toto patior iactatus in orbe,</TextUnit>
    <TextUnit id="2163" loc="4.1.60">dum miser Euxini litora laeva  peto.</TextUnit>
    <TextUnit id="2164" loc="4.1.61">nec tamen, ut veni, levior fortuna malorum est :</TextUnit>
    <TextUnit id="2165" loc="4.1.62">huc quoque sunt nostras fata secuta vias.</TextUnit>
    <TextUnit id="2166" loc="4.1.63">hic quoque cognosco natalis stamina nostri,</TextUnit>
    <TextUnit id="2167" loc="4.1.64">stamina de nigro vellere facta mihi.</TextUnit>
    <TextUnit id="2168" loc="4.1.65">utque neque insidias capitisque pericula narrem,</TextUnit>
    <TextUnit id="2169" loc="4.1.66">vera quidem, veri  sed graviora fide,</TextUnit>
    <TextUnit id="2170" loc="4.1.67">vivere quam miserum est inter Bessosque Getasque</TextUnit>
    <TextUnit id="2171" loc="4.1.68">illum, qui populi semper in ore ruit .</TextUnit>
    <TextUnit id="2172" loc="4.1.69">quam miserum est, porta vitam muroque tueri,</TextUnit>
    <TextUnit id="2173" loc="4.1.70">vixque sui tutum viribus esse loci!</TextUnit>
    <TextUnit id="2174" loc="4.1.71">aspera militiae iuvenis certamina fugi,</TextUnit>
    <TextUnit id="2175" loc="4.1.72">nec nisi lusura movimus arma manu;</TextUnit>
    <TextUnit id="2176" loc="4.1.73">nunc senior gladioque latus scutoque sinistram,</TextUnit>
    <TextUnit id="2177" loc="4.1.74">canitiem galeae subicioque meam.</TextUnit>
    <TextUnit id="2178" loc="4.1.75">nam dedit e specula custos ubi signa tumultus,</TextUnit>
    <TextUnit id="2179" loc="4.1.76">induimus trepida protinus arma manu.</TextUnit>
    <TextUnit id="2180" loc="4.1.77">hostis, habens arcus imbutaque tela venenis,</TextUnit>
    <TextUnit id="2181" loc="4.1.78">saevus anhelanti moenia lustrat equo,</TextUnit>
    <TextUnit id="2182" loc="4.1.79">utque rapax pecudem, quae se non texit ovili,</TextUnit>
    <TextUnit id="2183" loc="4.1.80">per sata, per silvas fertque trahitque lupus,</TextUnit>
    <TextUnit id="2184" loc="4.1.81">sic, siquem nondum portarum saepe  receptum</TextUnit>
    <TextUnit id="2185" loc="4.1.82">barbarus in campis repperit hostis, habet:</TextUnit>
    <TextUnit id="2186" loc="4.1.83">aut sequitur captus coniectaque vincula collo</TextUnit>
    <TextUnit id="2187" loc="4.1.84">accipit, aut telo virus habente perit.</TextUnit>
    <TextUnit id="2188" loc="4.1.85">hic ego sollicitae lateo novus incola sedis .</TextUnit>
    <TextUnit id="2189" loc="4.1.86">heu nimium fati tempora longa  mei!</TextUnit>
    <TextUnit id="2190" loc="4.1.87">et tamen ad numeros antiquaque sacra reverti</TextUnit>
    <TextUnit id="2191" loc="4.1.88">sustinet in tantis hospita Musa malis,</TextUnit>
    <TextUnit id="2192" loc="4.1.89">sed neque cui recitem quisquam est mea carmina, nec qui</TextUnit>
    <TextUnit id="2193" loc="4.1.90">auribus accipiat verba Latina suis.</TextUnit>
    <TextUnit id="2194" loc="4.1.91">ipse mihi - quid enim faciam? - scriboque legoque,</TextUnit>
    <TextUnit id="2195" loc="4.1.92">tutaque iudicio littera nostra suo est.</TextUnit>
    <TextUnit id="2196" loc="4.1.93">saepe tamen dixi cui nunc haec cura laborat?</TextUnit>
    <TextUnit id="2197" loc="4.1.94">an mea Sauromatae scripta Getaeque legent?</TextUnit>
    <TextUnit id="2198" loc="4.1.95">saepe etiam lacrimae me sunt scribente profusae,</TextUnit>
    <TextUnit id="2199" loc="4.1.96">umidaque est fletu littera facta meo,</TextUnit>
    <TextUnit id="2200" loc="4.1.97">corque vetusta meum, tamquam nova, vulnera novit,</TextUnit>
    <TextUnit id="2201" loc="4.1.98">inque sinum maestae labitur imber aquae,</TextUnit>
    <TextUnit id="2202" loc="4.1.99">cum vice mutata, qui sim fuerimque, recordor,</TextUnit>
    <TextUnit id="2203" loc="4.1.100">et, tulerit quo me casus et unde, subit,</TextUnit>
    <TextUnit id="2204" loc="4.1.101">saepe manus demens, studiis irata sibique,</TextUnit>
    <TextUnit id="2205" loc="4.1.102">misit in arsuros carmina nostra focos,</TextUnit>
    <TextUnit id="2206" loc="4.1.103">atque ita  de multis quoniam non multa supersunt,</TextUnit>
    <TextUnit id="2207" loc="4.1.104">cum venia facito, quisquis es, ista legas.</TextUnit>
    <TextUnit id="2208" loc="4.1.105">tu quoque non melius, quam sunt mea tempora, carmen,</TextUnit>
    <TextUnit id="2209" loc="4.1.106">interdicta mihi, consule. Roma, boni.</TextUnit>
    <TextUnit id="2210" loc="4.2.1">Iam fera Caesaribus Germania, totus ut orbis,</TextUnit>
    <TextUnit id="2211" loc="4.2.2">victa potest flexo succubuisse genu,</TextUnit>
    <TextUnit id="2212" loc="4.2.3">altaque velentur fortasse Palatia sertis,</TextUnit>
    <TextUnit id="2213" loc="4.2.4">turaque in igne sonent inficiantque diem,</TextUnit>
    <TextUnit id="2214" loc="4.2.5">candidaque adducta collum percussa securi</TextUnit>
    <TextUnit id="2215" loc="4.2.6">victima purpureo sanguine pulset humum,</TextUnit>
    <TextUnit id="2216" loc="4.2.7">donaque amicorum templis promissa deorum</TextUnit>
    <TextUnit id="2217" loc="4.2.8">reddere victores Caesar uterque parent,</TextUnit>
    <TextUnit id="2218" loc="4.2.9">et qui Caesareo iuvenes sub nomine crescunt,</TextUnit>
    <TextUnit id="2219" loc="4.2.10">perpetuo terras ut domus illa regat,</TextUnit>
    <TextUnit id="2220" loc="4.2.11">cumque bonis nuribus pro sospite Livia nato</TextUnit>
    <TextUnit id="2221" loc="4.2.12">munera det meritis, saepe datura, deis,</TextUnit>
    <TextUnit id="2222" loc="4.2.13">et pariter matres et quae sine crimine castos</TextUnit>
    <TextUnit id="2223" loc="4.2.14">perpetua servant virginitate focos;</TextUnit>
    <TextUnit id="2224" loc="4.2.15">plebs pia cumque pia laetetur plebe senatus,</TextUnit>
    <TextUnit id="2225" loc="4.2.16">parvaque cuius eram pars ego nuper eques.</TextUnit>
    <TextUnit id="2226" loc="4.2.17">nos procul expulsos communia gaudia fallunt,</TextUnit>
    <TextUnit id="2227" loc="4.2.18">famaque tam longe non nisi parva venit,</TextUnit>
    <TextUnit id="2228" loc="4.2.19">ergo omnis populus poterit spectare triumphos,</TextUnit>
    <TextUnit id="2229" loc="4.2.20">cumque ducum titulis oppida capta leget,</TextUnit>
    <TextUnit id="2230" loc="4.2.21">vinclaque captiva reges cervice gerentes</TextUnit>
    <TextUnit id="2231" loc="4.2.22">ante coronatos ire videbit equos,</TextUnit>
    <TextUnit id="2232" loc="4.2.23">et cernet vultus aliis pro tempore versos,</TextUnit>
    <TextUnit id="2233" loc="4.2.24">terribiles aliis inmemoresque sui,</TextUnit>
    <TextUnit id="2234" loc="4.2.25">quorum pars causas et res et nomina quaeret,</TextUnit>
    <TextUnit id="2235" loc="4.2.26">pars referet, quamvis noverit illa parum.</TextUnit>
    <TextUnit id="2236" loc="4.2.27">"hic, qui Sidonio fulget sublimis in ostro,</TextUnit>
    <TextUnit id="2237" loc="4.2.28">dux fuerat belli, proximus ille duci.</TextUnit>
    <TextUnit id="2238" loc="4.2.29">hic, qui nunc in humo lumen miserabile fixit,</TextUnit>
    <TextUnit id="2239" loc="4.2.30">non isto vultu, cum tulit arma, fuit.</TextUnit>
    <TextUnit id="2240" loc="4.2.31">ille ferox et adhuc oculis hostilibus ardens</TextUnit>
    <TextUnit id="2241" loc="4.2.32">hortator pugnae consiliumque fuit.</TextUnit>
    <TextUnit id="2242" loc="4.2.33">perfidus hic nostros inclusit fraude locorum,</TextUnit>
    <TextUnit id="2243" loc="4.2.34">squalida promissis qui tegit ora comis.</TextUnit>
    <TextUnit id="2244" loc="4.2.35">illo, qui sequitur, dicunt mactata ministro</TextUnit>
    <TextUnit id="2245" loc="4.2.36">saepe recusanti corpora capta deo.</TextUnit>
    <TextUnit id="2246" loc="4.2.37">hic lacus, hi montes, haec tot castella, tot amnes</TextUnit>
    <TextUnit id="2247" loc="4.2.38">plena ferae caedis, plena cruoris erant.</TextUnit>
    <TextUnit id="2248" loc="4.2.39">Drusus in his meruit quondam cognomina terris,</TextUnit>
    <TextUnit id="2249" loc="4.2.40">quae bona progenies, digna parente, fuit.</TextUnit>
    <TextUnit id="2250" loc="4.2.41">cornibus hic fractis viridi male tectus ab ulva</TextUnit>
    <TextUnit id="2251" loc="4.2.42">decolor ipse suo sanguine Rhenus erat.</TextUnit>
    <TextUnit id="2252" loc="4.2.43">crinibus en etiam fertur Germania passis,</TextUnit>
    <TextUnit id="2253" loc="4.2.44">et ducis invicti sub pede maesta sedet,</TextUnit>
    <TextUnit id="2254" loc="4.2.45">collaque Romanae praebens animosa securi</TextUnit>
    <TextUnit id="2255" loc="4.2.46">vincula fert illa, qua tulit arma, manu."</TextUnit>
    <TextUnit id="2256" loc="4.2.47">hos super in curru, Caesar, victore veheris</TextUnit>
    <TextUnit id="2257" loc="4.2.48">purpureus populi rite per ora tui,</TextUnit>
    <TextUnit id="2258" loc="4.2.49">quaque ibis, manibus circumplaudere tuorum,</TextUnit>
    <TextUnit id="2259" loc="4.2.50">undique iactato flore tegente vias.</TextUnit>
    <TextUnit id="2260" loc="4.2.51">tempora Phoebea lauro cingetur " io " que</TextUnit>
    <TextUnit id="2261" loc="4.2.52">miles " io " magna voce " triumphe " canet,</TextUnit>
    <TextUnit id="2262" loc="4.2.53">ipse sono plausuque simul fremituque canente</TextUnit>
    <TextUnit id="2263" loc="4.2.54">quadriiugos cernes saepe resistere equos.</TextUnit>
    <TextUnit id="2264" loc="4.2.55">inde pet es arcem et delubra faventia votis,</TextUnit>
    <TextUnit id="2265" loc="4.2.56">et dabitur merito laurea vota Iovi.</TextUnit>
    <TextUnit id="2266" loc="4.2.57">haec ego summotus qua possum mente videbo :</TextUnit>
    <TextUnit id="2267" loc="4.2.58">erepti nobis ius habet illa loci :</TextUnit>
    <TextUnit id="2268" loc="4.2.59">illa per inmensas spatiatur libera terras,</TextUnit>
    <TextUnit id="2269" loc="4.2.60">in caelum celeri pervenit illa via ,</TextUnit>
    <TextUnit id="2270" loc="4.2.61">illa meos oculos mediam deducit in urbem,</TextUnit>
    <TextUnit id="2271" loc="4.2.62">immunes tanti nec sinit esse boni;</TextUnit>
    <TextUnit id="2272" loc="4.2.63">invenitque animus, qua currus spectet eburnos;</TextUnit>
    <TextUnit id="2273" loc="4.2.64">sic certe in patria per breve tempus ero,</TextUnit>
    <TextUnit id="2274" loc="4.2.65">vera tamen capiet populus spectacula felix,</TextUnit>
    <TextUnit id="2275" loc="4.2.66">laetaque erit praesens cum duce turba suo.</TextUnit>
    <TextUnit id="2276" loc="4.2.67">at mihi fingendo tantum longeque remotis</TextUnit>
    <TextUnit id="2277" loc="4.2.68">auribus hic fructus percipiendus erit,</TextUnit>
    <TextUnit id="2278" loc="4.2.69">atque procul Latio diversum missus in orbem</TextUnit>
    <TextUnit id="2279" loc="4.2.70">qui narret cupido, vix erit, ista mihi.</TextUnit>
    <TextUnit id="2280" loc="4.2.71">is quoque iam serum referet veteremque triumphum:</TextUnit>
    <TextUnit id="2281" loc="4.2.72">quo tamen audiero tempore, laetus ero.</TextUnit>
    <TextUnit id="2282" loc="4.2.73">illa dies veniet, mea qua lugubria ponam,</TextUnit>
    <TextUnit id="2283" loc="4.2.74">causaque privata publica maior erit.</TextUnit>
    <TextUnit id="2284" loc="4.3.1">Magna minorque ferae, quarum regis altera Graias,</TextUnit>
    <TextUnit id="2285" loc="4.3.2">altera Sidonias, utraque sicca, rates,</TextUnit>
    <TextUnit id="2286" loc="4.3.3">omnia cum summo positae videatis in axe,</TextUnit>
    <TextUnit id="2287" loc="4.3.4">et maris occiduas non subeatis aquas,</TextUnit>
    <TextUnit id="2288" loc="4.3.5">aetheriamque suis cingens amplexibus arcem</TextUnit>
    <TextUnit id="2289" loc="4.3.6">vester ab intacta circulus extet humo,</TextUnit>
    <TextUnit id="2290" loc="4.3.7">aspicite illa, precor, quae non bene moenia quondam</TextUnit>
    <TextUnit id="2291" loc="4.3.8">dicitur Iliades transiluisse Remus,</TextUnit>
    <TextUnit id="2292" loc="4.3.9">inque meam nitidos dominam convertite vultus,</TextUnit>
    <TextUnit id="2293" loc="4.3.10">sitque memor nostri necne, referte mihi.</TextUnit>
    <TextUnit id="2294" loc="4.3.11">ei mihi, cur timeam? quae sunt manifesta, requiro.</TextUnit>
    <TextUnit id="2295" loc="4.3.12">cur iacet  ambiguo spes mea mixta metu?</TextUnit>
    <TextUnit id="2296" loc="4.3.13">crede, quod est et vis, ac desine tuta vereri,</TextUnit>
    <TextUnit id="2297" loc="4.3.14">deque fide certa sit tibi certa fides,</TextUnit>
    <TextUnit id="2298" loc="4.3.15">quodque polo fixae nequeunt tibi dicere flammae,</TextUnit>
    <TextUnit id="2299" loc="4.3.16">non mentitura tu tibi voce refer,</TextUnit>
    <TextUnit id="2300" loc="4.3.17">esse tui memorem, de qua tibi maxima cura est,</TextUnit>
    <TextUnit id="2301" loc="4.3.18">quodque potest, secum nomen habere tuum</TextUnit>
    <TextUnit id="2302" loc="4.3.19">vultibus illa tuis tamquam praesentis inhaeret,</TextUnit>
    <TextUnit id="2303" loc="4.3.20">teque remota procul, si modo vivit, amat.</TextUnit>
    <TextUnit id="2304" loc="4.3.21">ecquid, ubi incubuit iusto mens aegra dolori,</TextUnit>
    <TextUnit id="2305" loc="4.3.22">lenis ab admonito pectore somnus abit?</TextUnit>
    <TextUnit id="2306" loc="4.3.23">tunc subeunt curae, dum te lectusque locusque</TextUnit>
    <TextUnit id="2307" loc="4.3.24">tangit et oblitam non sinit esse mei,</TextUnit>
    <TextUnit id="2308" loc="4.3.25">et veniunt aestus, et nox inmensa videtur,</TextUnit>
    <TextUnit id="2309" loc="4.3.26">fessaque iactati corporis ossa dolent?</TextUnit>
    <TextUnit id="2310" loc="4.3.27">non equidem dubito, quin haec et cetera fiant,</TextUnit>
    <TextUnit id="2311" loc="4.3.28">detque tuus maesti signa doloris amor,</TextUnit>
    <TextUnit id="2312" loc="4.3.29">nec cruciere minus, quam cum Thebana cruentum</TextUnit>
    <TextUnit id="2313" loc="4.3.30">Hectora Thessalico vidit ab axe rapi.</TextUnit>
    <TextUnit id="2314" loc="4.3.31">quid tamen ipse precer dubito, nec dicere possum,</TextUnit>
    <TextUnit id="2315" loc="4.3.32">affectum quem te mentis habere velim.</TextUnit>
    <TextUnit id="2316" loc="4.3.33">tristis es? indignor quod sim tibi causa doloris ;</TextUnit>
    <TextUnit id="2317" loc="4.3.34">non es? at  amisso coniuge digna fores.</TextUnit>
    <TextUnit id="2318" loc="4.3.35">tu vero tua damna dole, mitissima coniunx,</TextUnit>
    <TextUnit id="2319" loc="4.3.36">tempus et a nostris exige triste malis,</TextUnit>
    <TextUnit id="2320" loc="4.3.37">Aeque meos casus: est quaedam flere voluptas;</TextUnit>
    <TextUnit id="2321" loc="4.3.38">expletur lacrimis egeriturque dolor,</TextUnit>
    <TextUnit id="2322" loc="4.3.39">atque utinam lugenda tibi non vita, sed esset</TextUnit>
    <TextUnit id="2323" loc="4.3.40">mors mea, morte fores sola relicta mea!</TextUnit>
    <TextUnit id="2324" loc="4.3.41">spiritus hic per te patrias exisset in auras,</TextUnit>
    <TextUnit id="2325" loc="4.3.42">sparsissent lacrimae pectora nostra piae,</TextUnit>
    <TextUnit id="2326" loc="4.3.43">supremoque die notum spectantia caelum</TextUnit>
    <TextUnit id="2327" loc="4.3.44">texissent digiti lumina nostra tui,</TextUnit>
    <TextUnit id="2328" loc="4.3.45">et cinis in tumulo positus iacuisset avito,</TextUnit>
    <TextUnit id="2329" loc="4.3.46">tactaque nascenti corpus haberet humus;</TextUnit>
    <TextUnit id="2330" loc="4.3.47">denique, ut et vixi, sine crimine mortuus essem.</TextUnit>
    <TextUnit id="2331" loc="4.3.48">nunc mea supplicio vita pudenda suo est.</TextUnit>
    <TextUnit id="2332" loc="4.3.49">me miserum, si tu, cum dicens exulis uxor,</TextUnit>
    <TextUnit id="2333" loc="4.3.50">avertis vultus et subit ora rubor!</TextUnit>
    <TextUnit id="2334" loc="4.3.51">me miserum, si turpe putas mihi nupta videri!</TextUnit>
    <TextUnit id="2335" loc="4.3.52">me miserum, si te iam pudet esse meam!</TextUnit>
    <TextUnit id="2336" loc="4.3.53">tempus ubi est illud, quo te iactare solebas</TextUnit>
    <TextUnit id="2337" loc="4.3.54">coniuge, nec nomen dissimulare viri?</TextUnit>
    <TextUnit id="2338" loc="4.3.55">tempus ubi est, quo te  - nisi non vis illa referri -</TextUnit>
    <TextUnit id="2339" loc="4.3.56">et dici, memini, iuvit et esse meam?</TextUnit>
    <TextUnit id="2340" loc="4.3.57">utque proba dignum est, omni tibi dote placebam:</TextUnit>
    <TextUnit id="2341" loc="4.3.58">addebat veris multa faventis amor.</TextUnit>
    <TextUnit id="2342" loc="4.3.59">nec, quem praeferres - ita res tibi magna videbar -</TextUnit>
    <TextUnit id="2343" loc="4.3.60">quemque tuum malles esse, vir alter erat.</TextUnit>
    <TextUnit id="2344" loc="4.3.61">nunc quoque ne pudeat, quod sis mihi nupta; tuusque</TextUnit>
    <TextUnit id="2345" loc="4.3.62">non debet dolor hinc, debet abesse pudor,</TextUnit>
    <TextUnit id="2346" loc="4.3.63">cum cecidit Capaneus subito temerarius ictu,</TextUnit>
    <TextUnit id="2347" loc="4.3.64">num legis Euadnen erubuisse viro?</TextUnit>
    <TextUnit id="2348" loc="4.3.65">nec quia rex mundi compescuit ignibus ignes,</TextUnit>
    <TextUnit id="2349" loc="4.3.66">ipse suis Phathon infitiandus erat.</TextUnit>
    <TextUnit id="2350" loc="4.3.67">nec Semele Cadmo facta est aliena parenti,</TextUnit>
    <TextUnit id="2351" loc="4.3.68">quod precibus periit ambitiosa suis.</TextUnit>
    <TextUnit id="2352" loc="4.3.69">nec tibi, quod saevis ego sum Iovis ignibus ictus,</TextUnit>
    <TextUnit id="2353" loc="4.3.70">purpureus molli fiat in ore pudor.</TextUnit>
    <TextUnit id="2354" loc="4.3.71">sed magis in curam nostri consurge tuendi,</TextUnit>
    <TextUnit id="2355" loc="4.3.72">exemplumque mihi coniugis esto bonae,</TextUnit>
    <TextUnit id="2356" loc="4.3.73">materiamque tuis tristem virtutibus imple:</TextUnit>
    <TextUnit id="2357" loc="4.3.74">ardua per praeceps gloria vadit iter.</TextUnit>
    <TextUnit id="2358" loc="4.3.75">Hectora quis nosset, si felix Troia fuisset?</TextUnit>
    <TextUnit id="2359" loc="4.3.76">publica virtutis per mala facta via est.</TextUnit>
    <TextUnit id="2360" loc="4.3.77">ars tua, Tiphy, iacet, si non sit in aequore fluctus:</TextUnit>
    <TextUnit id="2361" loc="4.3.78">si valeant homines, ars tua, Phoebe, iacet.</TextUnit>
    <TextUnit id="2362" loc="4.3.79">quae latet inque bonis cessat non cognita rebus,</TextUnit>
    <TextUnit id="2363" loc="4.3.80">apparet virtus arguiturque malis.</TextUnit>
    <TextUnit id="2364" loc="4.3.81">dat tibi nostra locum tituli fortuna, caputque</TextUnit>
    <TextUnit id="2365" loc="4.3.82">conspicuum pietas qua tua tollat, habet.</TextUnit>
    <TextUnit id="2366" loc="4.3.83">utere temporibus, quorum nunc munere facta est</TextUnit>
    <TextUnit id="2367" loc="4.3.84">et patet in laudes area lata tuas.</TextUnit>
    <TextUnit id="2368" loc="4.4.1">O qui, nominibus cum sis generosus avorum,</TextUnit>
    <TextUnit id="2369" loc="4.4.2">exsuperas morum nobilitate genus,</TextUnit>
    <TextUnit id="2370" loc="4.4.3">cuius inest animo patrii candoris imago,</TextUnit>
    <TextUnit id="2371" loc="4.4.4">non careat nervis  candor ut iste suis,</TextUnit>
    <TextUnit id="2372" loc="4.4.5">cuius in ingenio est patriae facundia linguae,</TextUnit>
    <TextUnit id="2373" loc="4.4.6">qua prior in Latio non fuit ulla foro -</TextUnit>
    <TextUnit id="2374" loc="4.4.7">quod minime volui, positis pro nomine signis</TextUnit>
    <TextUnit id="2375" loc="4.4.8">dictus es: ignoscas laudibus ipse tuis.</TextUnit>
    <TextUnit id="2376" loc="4.4.9">nil ego peccavi; tua te bona cognita produnt</TextUnit>
    <TextUnit id="2377" loc="4.4.10">si, quod es, appares, culpa soluta mea est.</TextUnit>
    <TextUnit id="2378" loc="4.4.11">nec tamen officium nostro tibi carmine factum</TextUnit>
    <TextUnit id="2379" loc="4.4.12">principe tam iusto posse nocere puto.</TextUnit>
    <TextUnit id="2380" loc="4.4.13">ipse pater patriae - quid enim est civilius illo?-</TextUnit>
    <TextUnit id="2381" loc="4.4.14">sustinet in nostro carmine saepe legi,</TextUnit>
    <TextUnit id="2382" loc="4.4.15">nec prohibere potest, quia res est publica Caesar,</TextUnit>
    <TextUnit id="2383" loc="4.4.16">et de communi pars quoque nostra bono est.</TextUnit>
    <TextUnit id="2384" loc="4.4.17">Iuppiter ingeniis praebet sua numina vatum,</TextUnit>
    <TextUnit id="2385" loc="4.4.18">seque celebrari quolibet ore sinit,</TextUnit>
    <TextUnit id="2386" loc="4.4.19">causa tua exemplo superorum tuta duorum est,</TextUnit>
    <TextUnit id="2387" loc="4.4.20">quorum hic aspicitur, creditur ille deus.</TextUnit>
    <TextUnit id="2388" loc="4.4.21">ut non debuerim, tamen hoc ego crimen habebo :</TextUnit>
    <TextUnit id="2389" loc="4.4.22">non fuit arbitri! littera nostra tui.</TextUnit>
    <TextUnit id="2390" loc="4.4.23">nec nova, quod tecum loquor, est iniuria nostra,</TextUnit>
    <TextUnit id="2391" loc="4.4.24">incolumis cum quo saepe locutus era.</TextUnit>
    <TextUnit id="2392" loc="4.4.25">quo vereare minus ne sim tibi crimen amicus,</TextUnit>
    <TextUnit id="2393" loc="4.4.26">invidiam, siqua est, auctor habere potest,</TextUnit>
    <TextUnit id="2394" loc="4.4.27">nam tuus est primis cultus mihi semper ab annis -</TextUnit>
    <TextUnit id="2395" loc="4.4.28">hoc certe noli dissimulare - pater,</TextUnit>
    <TextUnit id="2396" loc="4.4.29">ingeniumque meum (potes hoc meminisse) probabat</TextUnit>
    <TextUnit id="2397" loc="4.4.30">plus etiam quam me iudice dignus eram;</TextUnit>
    <TextUnit id="2398" loc="4.4.31">deque meis illo referebat versibus ore,</TextUnit>
    <TextUnit id="2399" loc="4.4.32">in quo pars magnae nobilitatis erat.</TextUnit>
    <TextUnit id="2400" loc="4.4.33">non igitur tibi nunc, quod me domus ista recepit,</TextUnit>
    <TextUnit id="2401" loc="4.4.34">sed prius auctori sunt data verba tuo.</TextUnit>
    <TextUnit id="2402" loc="4.4.35">nec  data sunt, mihi crede, tamen: sed in omnibus actis</TextUnit>
    <TextUnit id="2403" loc="4.4.36">ultima si demas, vita tuenda mea est.</TextUnit>
    <TextUnit id="2404" loc="4.4.37">hanc quoque, qua perii, culpam scelus esse negabis,</TextUnit>
    <TextUnit id="2405" loc="4.4.38">si tanti senes sit tibi nota mali.</TextUnit>
    <TextUnit id="2406" loc="4.4.39">aut timor aut error nobis, prius obfuit error.</TextUnit>
    <TextUnit id="2407" loc="4.4.40">a!  sine me fati non meminisse mei;</TextUnit>
    <TextUnit id="2408" loc="4.4.41">neve retractando nondum coeuntia rumpam</TextUnit>
    <TextUnit id="2409" loc="4.4.42">vulnera: vix illis proderit ipsa quies,</TextUnit>
    <TextUnit id="2410" loc="4.4.43">ergo ut iure damus poenas, sic afuit omne</TextUnit>
    <TextUnit id="2411" loc="4.4.44">peccato facinus consiliumque meo;</TextUnit>
    <TextUnit id="2412" loc="4.4.45">idque deus sentit; pro quo nec lumen ademptum,</TextUnit>
    <TextUnit id="2413" loc="4.4.46">nec mihi detractas possidet alter opes.</TextUnit>
    <TextUnit id="2414" loc="4.4.47">forsitan hanc ipsam, vivam modo, finiet olim,</TextUnit>
    <TextUnit id="2415" loc="4.4.48">tempore cum fuerit lenior ira, fugam.</TextUnit>
    <TextUnit id="2416" loc="4.4.49">nunc precor hinc alio iubeat discedere, si non</TextUnit>
    <TextUnit id="2417" loc="4.4.50">nostra verecundo vota pudore carent,</TextUnit>
    <TextUnit id="2418" loc="4.4.51">mitius exilium pauloque propinquius opto,</TextUnit>
    <TextUnit id="2419" loc="4.4.52">quique sit a saevo longius hoste locus;</TextUnit>
    <TextUnit id="2420" loc="4.4.53">quantaque in Augusto clementia, si quis ab illo</TextUnit>
    <TextUnit id="2421" loc="4.4.54">hoc peteret pro me, forsitan ille daret.</TextUnit>
    <TextUnit id="2422" loc="4.4.55">frigida me cohibent Euxini litora Ponti :</TextUnit>
    <TextUnit id="2423" loc="4.4.56">dictus ab antiquis Axenus ille fuit.</TextUnit>
    <TextUnit id="2424" loc="4.4.57">nam neque iactantur moderatis aequora ventis,</TextUnit>
    <TextUnit id="2425" loc="4.4.58">nec placidos portus hospita navis adit.</TextUnit>
    <TextUnit id="2426" loc="4.4.59">sunt circa gentes, quae praedam sanguine quaerunt;</TextUnit>
    <TextUnit id="2427" loc="4.4.60">nec minus infida terra timetur aqua.</TextUnit>
    <TextUnit id="2428" loc="4.4.61">illi, quos audis hominum gaudere cruore,</TextUnit>
    <TextUnit id="2429" loc="4.4.62">paene sub eiusdem sideris axe iacent,</TextUnit>
    <TextUnit id="2430" loc="4.4.63">nec procul a nobis locus est, ubi Taurica dira</TextUnit>
    <TextUnit id="2431" loc="4.4.64">caede pharetratae spargitur ara deae.</TextUnit>
    <TextUnit id="2432" loc="4.4.65">haec prius, ut memorant, non invidiosa nefandis</TextUnit>
    <TextUnit id="2433" loc="4.4.66">nec cupienda bonis regna Thoantis erant.</TextUnit>
    <TextUnit id="2434" loc="4.4.67">hic pro supposita virgo Pelopea cerva</TextUnit>
    <TextUnit id="2435" loc="4.4.68">sacra deae coluit qualiacumque suae.</TextUnit>
    <TextUnit id="2436" loc="4.4.69">quo postquam, dubium pius an sceleratus, Orestes</TextUnit>
    <TextUnit id="2437" loc="4.4.70">exactus Furiis venerat ipse suis,</TextUnit>
    <TextUnit id="2438" loc="4.4.71">et comes exemplum veri Phoceus amoris,</TextUnit>
    <TextUnit id="2439" loc="4.4.72">qui duo corporibus mentibus unus erant,</TextUnit>
    <TextUnit id="2440" loc="4.4.73">protinus evincti  tristem ducuntur ad aram,</TextUnit>
    <TextUnit id="2441" loc="4.4.74">quae stabat geminas ante cruenta fores.</TextUnit>
    <TextUnit id="2442" loc="4.4.75">nec tamen hunc sua mors, nec mors sua terruit illum</TextUnit>
    <TextUnit id="2443" loc="4.4.76">alter ob alterius funera maestus erat.</TextUnit>
    <TextUnit id="2444" loc="4.4.77">et iam constiterat stricto mucrone sacerdos,</TextUnit>
    <TextUnit id="2445" loc="4.4.78">cinxerat et Graias barbara vitta comas,</TextUnit>
    <TextUnit id="2446" loc="4.4.79">cum vice sermonis fratrem cognovit, et illi</TextUnit>
    <TextUnit id="2447" loc="4.4.80">pro nece complexus Iphigenia dedit,</TextUnit>
    <TextUnit id="2448" loc="4.4.81">laeta deae signum crudelia sacra perosae</TextUnit>
    <TextUnit id="2449" loc="4.4.82">transtulit ex illis in meliora locis,</TextUnit>
    <TextUnit id="2450" loc="4.4.83">haec igitur regio, magni paene ultima mundi,</TextUnit>
    <TextUnit id="2451" loc="4.4.84">quam fugere homines dique, propinqua mihi est:</TextUnit>
    <TextUnit id="2452" loc="4.4.85">aque  mea terra  prope sunt funebria sacra,</TextUnit>
    <TextUnit id="2453" loc="4.4.86">si modo Nasoni barbara terra sua est.</TextUnit>
    <TextUnit id="2454" loc="4.4.87">o utinam venti, quibus est ablatus Orestes,</TextUnit>
    <TextUnit id="2455" loc="4.4.88">placato referant et mea vela deo!</TextUnit>
    <TextUnit id="2456" loc="4.5.1">O mihi dilectos inter pars prima sodales,</TextUnit>
    <TextUnit id="2457" loc="4.5.2">unica fortunis ara reperta meis</TextUnit>
    <TextUnit id="2458" loc="4.5.3">cuius ab adloquiis anima haec moribunda revixit,</TextUnit>
    <TextUnit id="2459" loc="4.5.4">ut vigil infusa Pallade flamma solet;</TextUnit>
    <TextUnit id="2460" loc="4.5.5">qui veritus non es portus aperire fideles</TextUnit>
    <TextUnit id="2461" loc="4.5.6">fulmine percussae confugiumque rati;</TextUnit>
    <TextUnit id="2462" loc="4.5.7">cuius eram censu non me sensurus egentem,</TextUnit>
    <TextUnit id="2463" loc="4.5.8">si Caesar patrias eripuisset opes.</TextUnit>
    <TextUnit id="2464" loc="4.5.9">temporis oblitum dum me rapit impetus huius,</TextUnit>
    <TextUnit id="2465" loc="4.5.10">excidit heu nomen quam mihi paene</TextUnit>
    <TextUnit id="2466" loc="4.5.11">tuum! tu tamen agnoscis tactusque cupidine laudis,</TextUnit>
    <TextUnit id="2467" loc="4.5.12">ille ego sum cuperes dicere posse palam,</TextUnit>
    <TextUnit id="2468" loc="4.5.13">certe ego, si sineres, titulum tibi reddere vellem,</TextUnit>
    <TextUnit id="2469" loc="4.5.14">et raram famae conciliare fidem.</TextUnit>
    <TextUnit id="2470" loc="4.5.15">ne noceam grato vereor tibi carmine, neve</TextUnit>
    <TextUnit id="2471" loc="4.5.16">intempestivus nominis obstet honor,</TextUnit>
    <TextUnit id="2472" loc="4.5.17">quod licet (et  tutum est) intra tua pectora gaude</TextUnit>
    <TextUnit id="2473" loc="4.5.18">meque tui memorem teque fuisse pium,</TextUnit>
    <TextUnit id="2474" loc="4.5.19">utque facis, remis ad opem luctare ferendam,</TextUnit>
    <TextUnit id="2475" loc="4.5.20">dum veniat placido mollior aura deo;</TextUnit>
    <TextUnit id="2476" loc="4.5.21">et tutare caput nulli servabile, si non</TextUnit>
    <TextUnit id="2477" loc="4.5.22">qui mersit Stygia sublevet illud aqua;</TextUnit>
    <TextUnit id="2478" loc="4.5.23">teque, quod est rarum, praesta constanter ad omne</TextUnit>
    <TextUnit id="2479" loc="4.5.24">indeclinatae munus amicitiae.</TextUnit>
    <TextUnit id="2480" loc="4.5.25">sic tua processus habeat fortuna perennes,</TextUnit>
    <TextUnit id="2481" loc="4.5.26">sic ope non egeas ipse iuvesque tuos,</TextUnit>
    <TextUnit id="2482" loc="4.5.27">sic aequet tua nupta virum bonitate perenni,</TextUnit>
    <TextUnit id="2483" loc="4.5.28">incidat et vestro nulla  querella toro;</TextUnit>
    <TextUnit id="2484" loc="4.5.29">diligat et semper socius de sanguinis illo,</TextUnit>
    <TextUnit id="2485" loc="4.5.30">quo pius affectu Castora frater amat;</TextUnit>
    <TextUnit id="2486" loc="4.5.31">sic iuvenis similisque tibi sit natus, et illum</TextUnit>
    <TextUnit id="2487" loc="4.5.32">moribus agnoscat quilibet esse tuum;</TextUnit>
    <TextUnit id="2488" loc="4.5.33">sic faciat socerum taeda te nata iugali,</TextUnit>
    <TextUnit id="2489" loc="4.5.34">nec tardum iuveni det tibi nomen avi.</TextUnit>
    <TextUnit id="2490" loc="4.6.1">Tempore ruricolae patiens fit taurus aratri,</TextUnit>
    <TextUnit id="2491" loc="4.6.2">praebet et incurvo colla premenda iugo;</TextUnit>
    <TextUnit id="2492" loc="4.6.3">tempore paret equus lentis animosus habenis,</TextUnit>
    <TextUnit id="2493" loc="4.6.4">et placido duros accipit ore lupos;</TextUnit>
    <TextUnit id="2494" loc="4.6.5">tempore Poenorum compescitur ira leonum,</TextUnit>
    <TextUnit id="2495" loc="4.6.6">nec feritas animo, quae fuit ante, manet;</TextUnit>
    <TextUnit id="2496" loc="4.6.7">quaeque sui monitis  obtemperat Inda magistri</TextUnit>
    <TextUnit id="2497" loc="4.6.8">belua, servitium tempore victa subit.</TextUnit>
    <TextUnit id="2498" loc="4.6.9">tempus ut extensis tumeat facit uva racemis,</TextUnit>
    <TextUnit id="2499" loc="4.6.10">vixque merum capiant grana quod intus habent;</TextUnit>
    <TextUnit id="2500" loc="4.6.11">tempus et in canas semen producit aristas,</TextUnit>
    <TextUnit id="2501" loc="4.6.12">et ne sint tristi poma sapore cavet.</TextUnit>
    <TextUnit id="2502" loc="4.6.13">hoc tenuat dentem terram renovantis  aratri,</TextUnit>
    <TextUnit id="2503" loc="4.6.14">hoc rigidas silices, hoc adamanta terit;</TextUnit>
    <TextUnit id="2504" loc="4.6.15">hoc etiam saevas paulatim mitigat iras,</TextUnit>
    <TextUnit id="2505" loc="4.6.16">hoc minuit luctus maestaque corda levat,</TextUnit>
    <TextUnit id="2506" loc="4.6.17">cuncta potest igitur tacito pede lapsa vetustas</TextUnit>
    <TextUnit id="2507" loc="4.6.18">praeterquam curas attenuare meas.</TextUnit>
    <TextUnit id="2508" loc="4.6.19">ut patria careo, bis frugibus area trita est,</TextUnit>
    <TextUnit id="2509" loc="4.6.20">dissiluit nudo pressa bis uva pede.</TextUnit>
    <TextUnit id="2510" loc="4.6.21">nec quaesita tamen spatio patientia longo est,</TextUnit>
    <TextUnit id="2511" loc="4.6.22">mensque mali sensum nostra recentis habet,</TextUnit>
    <TextUnit id="2512" loc="4.6.23">scilicet et veteres fugiunt iuga saepe iuvenci,</TextUnit>
    <TextUnit id="2513" loc="4.6.24">et domitus freno saepe repugnat equus.</TextUnit>
    <TextUnit id="2514" loc="4.6.25">tristior est etiam praesens aerumna priore:</TextUnit>
    <TextUnit id="2515" loc="4.6.26">ut sit enim sibi par, crevit et aucta mora est.</TextUnit>
    <TextUnit id="2516" loc="4.6.27">nec tam nota mihi, quam sunt, mala nostra fuerunt;</TextUnit>
    <TextUnit id="2517" loc="4.6.28">nunc  magis hoc, quo sunt cognitiora, gravant.</TextUnit>
    <TextUnit id="2518" loc="4.6.29">est quoque non nihilum  vires afferre recentes,</TextUnit>
    <TextUnit id="2519" loc="4.6.30">nec praeconsumptum temporis esse malis,</TextUnit>
    <TextUnit id="2520" loc="4.6.31">fortior in fulva novus est luctator harena,</TextUnit>
    <TextUnit id="2521" loc="4.6.32">quam cui sunt tarda brachia fessa mora.</TextUnit>
    <TextUnit id="2522" loc="4.6.33">integer est melior nitidis gladiator in armis,</TextUnit>
    <TextUnit id="2523" loc="4.6.34">quam cui tela suo sanguine tincta rubent.</TextUnit>
    <TextUnit id="2524" loc="4.6.35">fert bene praecipites navis modo facta procellas:</TextUnit>
    <TextUnit id="2525" loc="4.6.36">quamlibet exiguo solvitur imbre vetus.</TextUnit>
    <TextUnit id="2526" loc="4.6.37">nos quoque quae ferimus, tulimus patientius ante quam</TextUnit>
    <TextUnit id="2527" loc="4.6.38">quae: quam Ehwald mala sunt longa multiplicata die!</TextUnit>
    <TextUnit id="2528" loc="4.6.39">credite, deficio, nostroque a corpore quantum</TextUnit>
    <TextUnit id="2529" loc="4.6.40">auguror, accedunt tempora parva malis.</TextUnit>
    <TextUnit id="2530" loc="4.6.41">nam neque sunt vires, nec qui color esse solebat:</TextUnit>
    <TextUnit id="2531" loc="4.6.42">vix habeo tenuem, quae tegat ossa, cutem,</TextUnit>
    <TextUnit id="2532" loc="4.6.43">corpore sed mens est aegro magis aegra, malique</TextUnit>
    <TextUnit id="2533" loc="4.6.44">in circumspectu stat sine fine sui.</TextUnit>
    <TextUnit id="2534" loc="4.6.45">urbis abest facies, absunt, mea cura, sodales,</TextUnit>
    <TextUnit id="2535" loc="4.6.46">et, qua nulla mihi carior, uxor abest,</TextUnit>
    <TextUnit id="2536" loc="4.6.47">vulgus adest Scythicum bracataque turba Getarum:</TextUnit>
    <TextUnit id="2537" loc="4.6.48">sic me  quae video non videoque movent.</TextUnit>
    <TextUnit id="2538" loc="4.6.49">una tamen spes est quae me soletur in istis,</TextUnit>
    <TextUnit id="2539" loc="4.6.50">haec fore morte mea non diuturna mala.</TextUnit>
    <TextUnit id="2540" loc="4.7.1">Bis me sol adiit gelidae post frigora brumae,</TextUnit>
    <TextUnit id="2541" loc="4.7.2">bisque suum tacto Pisce peregit iter.</TextUnit>
    <TextUnit id="2542" loc="4.7.3">tempore tam longo cur non tua dextera versus</TextUnit>
    <TextUnit id="2543" loc="4.7.4">quamlibet in paucos officiosa fuit?</TextUnit>
    <TextUnit id="2544" loc="4.7.5">cur tua cessavit pietas, scribentibus illis,</TextUnit>
    <TextUnit id="2545" loc="4.7.6">exiguus nobis cum quibus usus erat?</TextUnit>
    <TextUnit id="2546" loc="4.7.7">cur, quotiens  alicui chartae sua vincula dempsi,</TextUnit>
    <TextUnit id="2547" loc="4.7.8">illam speravi nomen habere tuum?</TextUnit>
    <TextUnit id="2548" loc="4.7.9">di faciant ut saepe tua sit epistula dextra</TextUnit>
    <TextUnit id="2549" loc="4.7.10">scripta, sed e multis reddita nulla mihi.</TextUnit>
    <TextUnit id="2550" loc="4.7.11">quod precor, esse liquet. credam prius ora Medusae</TextUnit>
    <TextUnit id="2551" loc="4.7.12">Gorgonis anguineis  cincta fuisse comis,</TextUnit>
    <TextUnit id="2552" loc="4.7.13">esse canes utero sub virginis, esse Chimaeram,</TextUnit>
    <TextUnit id="2553" loc="4.7.14">a truce quae flammis separet angue leam.</TextUnit>
    <TextUnit id="2554" loc="4.7.15">quadrupedesque hominis  cum pectore pectora iunctos,</TextUnit>
    <TextUnit id="2555" loc="4.7.16">tergeminumque virum tergeminumque canem,</TextUnit>
    <TextUnit id="2556" loc="4.7.17">Sphingaque et Harpyias serpentipedesque Gigantes,</TextUnit>
    <TextUnit id="2557" loc="4.7.18">centimanumque Gyan semibovemque virum.</TextUnit>
    <TextUnit id="2558" loc="4.7.19">haec ego cuncta prius, quam te, carissime, credam</TextUnit>
    <TextUnit id="2559" loc="4.7.20">mutatum curam deposuisse mei,</TextUnit>
    <TextUnit id="2560" loc="4.7.21">innumeri montes inter me teque viaeque</TextUnit>
    <TextUnit id="2561" loc="4.7.22">Summaque et campi nec freta pauca iacent,</TextUnit>
    <TextUnit id="2562" loc="4.7.23">mille potest causis a te quae littera saepe</TextUnit>
    <TextUnit id="2563" loc="4.7.24">missa sit in nostras rara venire manus;</TextUnit>
    <TextUnit id="2564" loc="4.7.25">mille tamen causas scribendo vince frequenter,</TextUnit>
    <TextUnit id="2565" loc="4.7.26">excusem ne te semper, amice, mihi.</TextUnit>
    <TextUnit id="2566" loc="4.8.1">Iam mea cycneas imitantur tempora plumas,</TextUnit>
    <TextUnit id="2567" loc="4.8.2">inficit et nigras alba senecta comas,</TextUnit>
    <TextUnit id="2568" loc="4.8.3">iam subeunt anni fragiles et inertior aetas,</TextUnit>
    <TextUnit id="2569" loc="4.8.4">iamque parum firmo me mihi ferre grave est.</TextUnit>
    <TextUnit id="2570" loc="4.8.5">nunc erat, ut posito deberem fine laborum</TextUnit>
    <TextUnit id="2571" loc="4.8.6">vivere, me nullo  sollicitante metu,</TextUnit>
    <TextUnit id="2572" loc="4.8.7">quaeque meae semper placuerunt otia menti</TextUnit>
    <TextUnit id="2573" loc="4.8.8">carpere et in studiis molliter esse meis,</TextUnit>
    <TextUnit id="2574" loc="4.8.9">et parvam celebrare domum veteresque Penates</TextUnit>
    <TextUnit id="2575" loc="4.8.10">et quae nunc domino rura paterna carent,</TextUnit>
    <TextUnit id="2576" loc="4.8.11">inque sinu dominae carisque sodalibus inque</TextUnit>
    <TextUnit id="2577" loc="4.8.12">securus patria consenuisse mea.</TextUnit>
    <TextUnit id="2578" loc="4.8.13">haec mea sic quondam peragi speraverat aetas:</TextUnit>
    <TextUnit id="2579" loc="4.8.14">hos ego sic annos ponere dignus eram.</TextUnit>
    <TextUnit id="2580" loc="4.8.15">non ita dis visum est, qui me terraque marique</TextUnit>
    <TextUnit id="2581" loc="4.8.16">actum  Sarmaticis exposuere locis.</TextUnit>
    <TextUnit id="2582" loc="4.8.17">in cava ducuntur quassae navalia puppes,</TextUnit>
    <TextUnit id="2583" loc="4.8.18">ne temere in mediis dissoluantur aquis.</TextUnit>
    <TextUnit id="2584" loc="4.8.19">ne cadat et multas palmas inhonestet adeptus,</TextUnit>
    <TextUnit id="2585" loc="4.8.20">languidus in pratis gramina carpit equus,</TextUnit>
    <TextUnit id="2586" loc="4.8.21">miles ubi emeritis non est satis utilis annis,</TextUnit>
    <TextUnit id="2587" loc="4.8.22">ponit ad antiquos, quae tulit, arma Lares,</TextUnit>
    <TextUnit id="2588" loc="4.8.23">sic igitur, tarda vires minuente senecta,</TextUnit>
    <TextUnit id="2589" loc="4.8.24">me quoque donari iam rude tempus erat.</TextUnit>
    <TextUnit id="2590" loc="4.8.25">tempus erat nec me peregrinum ducere caelum,</TextUnit>
    <TextUnit id="2591" loc="4.8.26">nec siccam Getico fonte levare sitim,</TextUnit>
    <TextUnit id="2592" loc="4.8.27">sed modo, quos habui, vacuos secedere in hortos,</TextUnit>
    <TextUnit id="2593" loc="4.8.28">nunc hominum visu rursus et urbe frui.</TextUnit>
    <TextUnit id="2594" loc="4.8.29">sic animo quondam non divinante futura</TextUnit>
    <TextUnit id="2595" loc="4.8.30">optabam placide vivere posse senex.</TextUnit>
    <TextUnit id="2596" loc="4.8.31">fata repugnarunt, quae, cum mihi tempora prima</TextUnit>
    <TextUnit id="2597" loc="4.8.32">mollia praebuerint, posteriora gravant.</TextUnit>
    <TextUnit id="2598" loc="4.8.33">iamque decem lustris omni sine labe peractis,</TextUnit>
    <TextUnit id="2599" loc="4.8.34">parte premor vitae deteriore meae,</TextUnit>
    <TextUnit id="2600" loc="4.8.35">nec procul a metis, quas paene tenere videbar,</TextUnit>
    <TextUnit id="2601" loc="4.8.36">curriculo gravis est facta ruina meo.</TextUnit>
    <TextUnit id="2602" loc="4.8.37">ergo illum demens in me saevire coegi,</TextUnit>
    <TextUnit id="2603" loc="4.8.38">mitius inmensus quo nihil orbis habet?</TextUnit>
    <TextUnit id="2604" loc="4.8.39">ipsaque delictis victa est clementia nostris,</TextUnit>
    <TextUnit id="2605" loc="4.8.40">nec tamen errori vita negata meo est?</TextUnit>
    <TextUnit id="2606" loc="4.8.41">vita procul patria peragenda sub axe Boreo,</TextUnit>
    <TextUnit id="2607" loc="4.8.42">qua maris Euxini terra sinistra iacet.</TextUnit>
    <TextUnit id="2608" loc="4.8.43">hoc mihi si Delphi  Dodonaque diceret ipsa,</TextUnit>
    <TextUnit id="2609" loc="4.8.44">esse videretur vanus uterque locus.</TextUnit>
    <TextUnit id="2610" loc="4.8.45">nil adeo validum est, adamas licet alliget illud,</TextUnit>
    <TextUnit id="2611" loc="4.8.46">ut maneat rapido firmius igne Iovis;</TextUnit>
    <TextUnit id="2612" loc="4.8.47">nil ita sublime est supraque pericula tendit</TextUnit>
    <TextUnit id="2613" loc="4.8.48">non sit ut inferius suppositumque deo.</TextUnit>
    <TextUnit id="2614" loc="4.8.49">nam quamquam vitio pars est contracta malorum,</TextUnit>
    <TextUnit id="2615" loc="4.8.50">plus tamen exitii numinis ira dedit.</TextUnit>
    <TextUnit id="2616" loc="4.8.51">at vos admoniti nostris quoque casibus este,</TextUnit>
    <TextUnit id="2617" loc="4.8.52">aequantem superos emeruisse virum.</TextUnit>
    <TextUnit id="2618" loc="4.9.1">Si licet et pateris, nomen facinusque tacebo,</TextUnit>
    <TextUnit id="2619" loc="4.9.2">et tua Lethaeis acta dabuntur aquis,</TextUnit>
    <TextUnit id="2620" loc="4.9.3">nostraque vincetur lacrimis clementia  seris,</TextUnit>
    <TextUnit id="2621" loc="4.9.4">fac modo te pateat paenituisse tui;</TextUnit>
    <TextUnit id="2622" loc="4.9.5">fac modo te damnes cupiasque eradere vitae</TextUnit>
    <TextUnit id="2623" loc="4.9.6">tempora, si possis, Tisiphonea tuae.</TextUnit>
    <TextUnit id="2624" loc="4.9.7">sin minus, et flagrant odio tua pectora nostro,</TextUnit>
    <TextUnit id="2625" loc="4.9.8">induet infelix arma coacta dolor,</TextUnit>
    <TextUnit id="2626" loc="4.9.9">sim licet extremum, sicut sum, missus in orbem,</TextUnit>
    <TextUnit id="2627" loc="4.9.10">nostra suas istinc  porriget ira manus,</TextUnit>
    <TextUnit id="2628" loc="4.9.11">omnia, si nescis, Caesar mihi iura reliquit,</TextUnit>
    <TextUnit id="2629" loc="4.9.12">et sola est patria poena carere mea.</TextUnit>
    <TextUnit id="2630" loc="4.9.13">et patriam, modo sit sospes, speramus ab illo:</TextUnit>
    <TextUnit id="2631" loc="4.9.14">saepe Iovis telo quercus adusta viret.</TextUnit>
    <TextUnit id="2632" loc="4.9.15">denique vindictae si sit mihi nulla facultas,</TextUnit>
    <TextUnit id="2633" loc="4.9.16">Pierides vires et sua tela dabunt,</TextUnit>
    <TextUnit id="2634" loc="4.9.17">quod Scythicis habitem longe summotus in oris,</TextUnit>
    <TextUnit id="2635" loc="4.9.18">siccaque sint oculis proxima signa meis,</TextUnit>
    <TextUnit id="2636" loc="4.9.19">nostra per inmensas ibunt praeconia gentes,</TextUnit>
    <TextUnit id="2637" loc="4.9.20">quodque querar notum qua patet orbis erit.</TextUnit>
    <TextUnit id="2638" loc="4.9.21">ibit ad occasum quicquid dicemus ab ortu,</TextUnit>
    <TextUnit id="2639" loc="4.9.22">testis et Hesperiae vocis Eous erit.</TextUnit>
    <TextUnit id="2640" loc="4.9.23">trans ego tellurem, trans altas audiar undas,</TextUnit>
    <TextUnit id="2641" loc="4.9.24">et gemitus vox est magna futura mei,</TextUnit>
    <TextUnit id="2642" loc="4.9.25">nec tua te sontem tantummodo saecula norint .</TextUnit>
    <TextUnit id="2643" loc="4.9.26">perpetuae crimen posteritatis eris.</TextUnit>
    <TextUnit id="2644" loc="4.9.27">iam feror in pugnas et nondum cornua sumpsi,</TextUnit>
    <TextUnit id="2645" loc="4.9.28">nec mihi sumendi causa sit ulla velim.</TextUnit>
    <TextUnit id="2646" loc="4.9.29">Circus adhuc cessat; spargit iam torvus  harenam</TextUnit>
    <TextUnit id="2647" loc="4.9.30">taurus et infesto iam pede pulsat humum.</TextUnit>
    <TextUnit id="2648" loc="4.9.31">hoc quoque, quam volui, plus est. cane, Musa, receptus,</TextUnit>
    <TextUnit id="2649" loc="4.9.32">dum licet huic nomen dissimulare suum.</TextUnit>
    <TextUnit id="2650" loc="4.10.1">Ille ego qui fuerim, tenerorum lusor amorum,</TextUnit>
    <TextUnit id="2651" loc="4.10.2">quem legis, ut noris, accipe posteritas.</TextUnit>
    <TextUnit id="2652" loc="4.10.3">Sulmo mihi patria est, gelidis uberrimus undis,</TextUnit>
    <TextUnit id="2653" loc="4.10.4">milia qui novies distat ab urbe decem.</TextUnit>
    <TextUnit id="2654" loc="4.10.5">editus hic ego sum, nec non, ut tempora noris,</TextUnit>
    <TextUnit id="2655" loc="4.10.6">cum cecidit fato consul uterque pari</TextUnit>
    <TextUnit id="2656" loc="4.10.7">si quid id est, usque a proavis  vetus ordinis heres</TextUnit>
    <TextUnit id="2657" loc="4.10.8">non modo fortunae munere factus eques,</TextUnit>
    <TextUnit id="2658" loc="4.10.9">nec stirps prima fui; genito sum fratre creatus,</TextUnit>
    <TextUnit id="2659" loc="4.10.10">qui tribus ante quater mensibus ortus erat.</TextUnit>
    <TextUnit id="2660" loc="4.10.11">Lucifer amborum natalibus affuit idem:</TextUnit>
    <TextUnit id="2661" loc="4.10.12">una celebrata est per duo liba dies;</TextUnit>
    <TextUnit id="2662" loc="4.10.13">haec est armiferae  festis de quinque Minervae,</TextUnit>
    <TextUnit id="2663" loc="4.10.14">quae fieri pugna prima cruenta solet.</TextUnit>
    <TextUnit id="2664" loc="4.10.15">protinus excolimur teneri curaque parentis</TextUnit>
    <TextUnit id="2665" loc="4.10.16">imus ad insignes urbis ab arte viros.</TextUnit>
    <TextUnit id="2666" loc="4.10.17">frater ad eloquium viridi tendebat ab aevo,</TextUnit>
    <TextUnit id="2667" loc="4.10.18">fortia verbosi natus ad arma fori,</TextUnit>
    <TextUnit id="2668" loc="4.10.19">at mihi iam puero caelestia sacra placebant,</TextUnit>
    <TextUnit id="2669" loc="4.10.20">inque suum furtim Musa trahebat opus.</TextUnit>
    <TextUnit id="2670" loc="4.10.21">saepe pater dixit " studium quid inutile temptas :</TextUnit>
    <TextUnit id="2671" loc="4.10.22">Maeonides nullas ipse reliquit opes."</TextUnit>
    <TextUnit id="2672" loc="4.10.23">motus eram dictis, totoque Helicone relicto</TextUnit>
    <TextUnit id="2673" loc="4.10.24">scribere temptabam  verba soluta modis.</TextUnit>
    <TextUnit id="2674" loc="4.10.25">sponte sua carmen numeros veniebat ad aptos,</TextUnit>
    <TextUnit id="2675" loc="4.10.26">et quod temptabam scribere  versus erat.</TextUnit>
    <TextUnit id="2676" loc="4.10.27">interea tacito passu labentibus annis</TextUnit>
    <TextUnit id="2677" loc="4.10.28">liberior fratri sumpta mihique toga est,</TextUnit>
    <TextUnit id="2678" loc="4.10.29">induiturque umeris  cum lato purpura clavo,</TextUnit>
    <TextUnit id="2679" loc="4.10.30">et studium nobis, quod fuit ante, manet.</TextUnit>
    <TextUnit id="2680" loc="4.10.31">iamque decem vitae frater geminaverat annos,</TextUnit>
    <TextUnit id="2681" loc="4.10.32">cum perit, et coepi parte carere mei.</TextUnit>
    <TextUnit id="2682" loc="4.10.33">cepimus et tenerae primos aetatis honores,</TextUnit>
    <TextUnit id="2683" loc="4.10.34">eque  viris quondam pars tribus una fui.</TextUnit>
    <TextUnit id="2684" loc="4.10.35">curia restabat . clavi mensura coacta est,</TextUnit>
    <TextUnit id="2685" loc="4.10.36">maius erat nostris viribus illud onus.</TextUnit>
    <TextUnit id="2686" loc="4.10.37">nec patiens corpus, nec mens fuit apta labori,</TextUnit>
    <TextUnit id="2687" loc="4.10.38">sollicitaeque fugax ambitionis eram,</TextUnit>
    <TextUnit id="2688" loc="4.10.39">et petere Aoniae suadebant tuta sorores</TextUnit>
    <TextUnit id="2689" loc="4.10.40">otia, iudicio semper amata meo.</TextUnit>
    <TextUnit id="2690" loc="4.10.41">temporis illius colui fovique potas,</TextUnit>
    <TextUnit id="2691" loc="4.10.42">quotque aderant vates, rebar adesse deos.</TextUnit>
    <TextUnit id="2692" loc="4.10.43">saepe suas volucres legit mihi grandior aevo,</TextUnit>
    <TextUnit id="2693" loc="4.10.44">quaeque nocet  serpens, quae iuvat  herba. Macer.</TextUnit>
    <TextUnit id="2694" loc="4.10.45">saepe suos solitus recitare Propertius ignes,</TextUnit>
    <TextUnit id="2695" loc="4.10.46">iure sodalicii, quo  mihi iunctus erat.</TextUnit>
    <TextUnit id="2696" loc="4.10.47">Ponticus heroo, Bassus quoque clarus iambis</TextUnit>
    <TextUnit id="2697" loc="4.10.48">dulcia convictus membra fuere mei.</TextUnit>
    <TextUnit id="2698" loc="4.10.49">et tenuit nostras numerosus Horatius aures;</TextUnit>
    <TextUnit id="2699" loc="4.10.50">dum ferit Ausonia carmina culta lyra.</TextUnit>
    <TextUnit id="2700" loc="4.10.51">Vergilium vidi tantum : nec avara Tibullo</TextUnit>
    <TextUnit id="2701" loc="4.10.52">tempus amicitiae fata dedere meae.</TextUnit>
    <TextUnit id="2702" loc="4.10.53">successor fuit hic tibi, Galle, Propertius illi;</TextUnit>
    <TextUnit id="2703" loc="4.10.54">quartus ab his sene temporis ipse fui.</TextUnit>
    <TextUnit id="2704" loc="4.10.55">utque ego maiores, sic me coluere minores,</TextUnit>
    <TextUnit id="2705" loc="4.10.56">notaque non tarde facta Thalia mea est.</TextUnit>
    <TextUnit id="2706" loc="4.10.57">carmina cum primum populo iuvenalia legi,</TextUnit>
    <TextUnit id="2707" loc="4.10.58">barba resecta mihi bisve semelve fuit.</TextUnit>
    <TextUnit id="2708" loc="4.10.59">moverat ingenium totam cantata per urbem</TextUnit>
    <TextUnit id="2709" loc="4.10.60">nomine non vero dicta Corinna mihi.</TextUnit>
    <TextUnit id="2710" loc="4.10.61">multa quidem scripsi, sed, quae vitiosa putavi,</TextUnit>
    <TextUnit id="2711" loc="4.10.62">emendaturis ignibus ipse dedi.</TextUnit>
    <TextUnit id="2712" loc="4.10.63">tunc quoque, cum fugerem, quaedam placitura cremavi,</TextUnit>
    <TextUnit id="2713" loc="4.10.64">iratus studio carminibusque meis.</TextUnit>
    <TextUnit id="2714" loc="4.10.65">molle Cupidineis nec inexpugnabile telis</TextUnit>
    <TextUnit id="2715" loc="4.10.66">cor mihi, quodque levis causa moveret, erat.</TextUnit>
    <TextUnit id="2716" loc="4.10.67">cum tamen hic essem minimoque accenderer igni,</TextUnit>
    <TextUnit id="2717" loc="4.10.68">nomine sub nostro fabula nulla fuit.</TextUnit>
    <TextUnit id="2718" loc="4.10.69">paene mihi puero nec digna nec utilis uxor</TextUnit>
    <TextUnit id="2719" loc="4.10.70">est data, quae tempus per breve nupta fuit.</TextUnit>
    <TextUnit id="2720" loc="4.10.71">illi successit, quamvis sine crimine coniunx,</TextUnit>
    <TextUnit id="2721" loc="4.10.72">non tamen in nostro firma futura toro.</TextUnit>
    <TextUnit id="2722" loc="4.10.73">ultima, quae mecum seros permansit in annos;</TextUnit>
    <TextUnit id="2723" loc="4.10.74">sustinuit coniunx exulis esse viri.</TextUnit>
    <TextUnit id="2724" loc="4.10.75">filia me mea bis prima fecunda iuventa,</TextUnit>
    <TextUnit id="2725" loc="4.10.76">sed non ex uno coniuge, fecit avum.</TextUnit>
    <TextUnit id="2726" loc="4.10.77">et iam complerat genitor sua fata novemque</TextUnit>
    <TextUnit id="2727" loc="4.10.78">addiderat lustris altera lustra novem.</TextUnit>
    <TextUnit id="2728" loc="4.10.79">non aliter flevi, quam me fleturus ademptum</TextUnit>
    <TextUnit id="2729" loc="4.10.80">ille fuit. Matri  proxima busta tuli.</TextUnit>
    <TextUnit id="2730" loc="4.10.81">felices ambo tempestiveque sepulti,</TextUnit>
    <TextUnit id="2731" loc="4.10.82">ante diem poenae quod periere</TextUnit>
    <TextUnit id="2732" loc="4.10.83">meae! me quoque felicem, quod non viventibus illis</TextUnit>
    <TextUnit id="2733" loc="4.10.84">sum miser, et de me quod doluere nihil!</TextUnit>
    <TextUnit id="2734" loc="4.10.85">si tamen extinctis aliquid nisi nomina restat,</TextUnit>
    <TextUnit id="2735" loc="4.10.86">et gracilis structas effugit umbra rogos,</TextUnit>
    <TextUnit id="2736" loc="4.10.87">fama, parentales, si vos mea contigit, umbrae,</TextUnit>
    <TextUnit id="2737" loc="4.10.88">et sunt in Stygio crimina nostra foro,</TextUnit>
    <TextUnit id="2738" loc="4.10.89">scite, precor, causam (nec vos mihi fallere fas est)</TextUnit>
    <TextUnit id="2739" loc="4.10.90">errorem iussae, non scelus, esse fugae.</TextUnit>
    <TextUnit id="2740" loc="4.10.91">Manibus hoc satis est: ad vos, studiosa, revertor,</TextUnit>
    <TextUnit id="2741" loc="4.10.92">pectora, quae vitae quaeritis acta meae.</TextUnit>
    <TextUnit id="2742" loc="4.10.93">iam mihi canities pulsis melioribus annis</TextUnit>
    <TextUnit id="2743" loc="4.10.94">venerat, antiquas miscueratque comas,</TextUnit>
    <TextUnit id="2744" loc="4.10.95">postque meos ortus Pisaea vinctus oliva</TextUnit>
    <TextUnit id="2745" loc="4.10.96">abstulerat deciens praemia victor eques,</TextUnit>
    <TextUnit id="2746" loc="4.10.97">cum maris Euxini positos ad laeva Tomitas</TextUnit>
    <TextUnit id="2747" loc="4.10.98">quaerere me laesi principis ira iubet.</TextUnit>
    <TextUnit id="2748" loc="4.10.99">causa meae cunctis nimium quoque nota ruinae</TextUnit>
    <TextUnit id="2749" loc="4.10.100">indicio non est testificanda meo.</TextUnit>
    <TextUnit id="2750" loc="4.10.101">quid referam comitumque nefas famulosque nocentes?</TextUnit>
    <TextUnit id="2751" loc="4.10.102">Ipsa  multa tuli non leviora fuga.</TextUnit>
    <TextUnit id="2752" loc="4.10.103">indignata malis mens est succumbere seque</TextUnit>
    <TextUnit id="2753" loc="4.10.104">praestitit invictam viribus usa suis;</TextUnit>
    <TextUnit id="2754" loc="4.10.105">oblitusque mei ductaeque per otia vitae</TextUnit>
    <TextUnit id="2755" loc="4.10.106">insolita cepi temporis arma manu;</TextUnit>
    <TextUnit id="2756" loc="4.10.107">totque tuli terra casus pelagoque quot inter</TextUnit>
    <TextUnit id="2757" loc="4.10.108">occultum stellae conspicuumque polum.</TextUnit>
    <TextUnit id="2758" loc="4.10.109">tacta mihi tandem longis erroribus acto</TextUnit>
    <TextUnit id="2759" loc="4.10.110">iuncta pharetratis Sarmatis ora Getis.</TextUnit>
    <TextUnit id="2760" loc="4.10.111">hic ego, finitimis quamvis circumsoner armis,</TextUnit>
    <TextUnit id="2761" loc="4.10.112">tristia, quo possum, carmine fata levo.</TextUnit>
    <TextUnit id="2762" loc="4.10.113">quod quamvis nemo est, cuius referatur ad aures,</TextUnit>
    <TextUnit id="2763" loc="4.10.114">sic tamen absumo decipioque diem.</TextUnit>
    <TextUnit id="2764" loc="4.10.115">ergo quod vivo duosque laboribus obsto,</TextUnit>
    <TextUnit id="2765" loc="4.10.116">nec me sollicitae taedia lucis habent,</TextUnit>
    <TextUnit id="2766" loc="4.10.117">gratia. Musa, tibi: nam tu solacia praebes,</TextUnit>
    <TextUnit id="2767" loc="4.10.118">tu curae requies, tu medicina venis.</TextUnit>
    <TextUnit id="2768" loc="4.10.119">tu dux et comes es, tu nos abducis ab Histro,</TextUnit>
    <TextUnit id="2769" loc="4.10.120">in medioque mihi das Helicone locum;</TextUnit>
    <TextUnit id="2770" loc="4.10.121">tu mihi, quod rarum est, vivo sublime dedisti</TextUnit>
    <TextUnit id="2771" loc="4.10.122">nomen, ab exequiis quod dare fama solet,</TextUnit>
    <TextUnit id="2772" loc="4.10.123">nec, qui detractat praesentia, Livor iniquo</TextUnit>
    <TextUnit id="2773" loc="4.10.124">ullum de nostris dente momordit opus.</TextUnit>
    <TextUnit id="2774" loc="4.10.125">nam tulerint magnos cum saecula nostra poetas,</TextUnit>
    <TextUnit id="2775" loc="4.10.126">non fuit ingenio fama maligna meo,</TextUnit>
    <TextUnit id="2776" loc="4.10.127">cumque ego praeponam multos mihi, non minor illis</TextUnit>
    <TextUnit id="2777" loc="4.10.128">dicor et in toto plurimus orbe legor.</TextUnit>
    <TextUnit id="2778" loc="4.10.129">si quid habent igitur vatum praesagia veri,</TextUnit>
    <TextUnit id="2779" loc="4.10.130">protinus ut moriar, non ero, terra, tuus.</TextUnit>
    <TextUnit id="2780" loc="4.10.131">sive favore tuli, sive hanc ego carmine famam,</TextUnit>
    <TextUnit id="2781" loc="4.10.132">iure tibi grates, candide lector, ago.</TextUnit>
    <TextUnit id="2782" loc="5.1.1">Hunc quoque de Getico, nostri studiose, libellum</TextUnit>
    <TextUnit id="2783" loc="5.1.2">litore praemissis quattuor adde meis.</TextUnit>
    <TextUnit id="2784" loc="5.1.3">hic quoque talis erit, qualis fortuna poetae:</TextUnit>
    <TextUnit id="2785" loc="5.1.4">invenies toto carmine dulce nihil.</TextUnit>
    <TextUnit id="2786" loc="5.1.5">flebilis ut noster status est, ita flebile carmen,</TextUnit>
    <TextUnit id="2787" loc="5.1.6">materiae scripto conveniente suae.</TextUnit>
    <TextUnit id="2788" loc="5.1.7">integer et laetus  laeta et iuvenalia lusi:</TextUnit>
    <TextUnit id="2789" loc="5.1.8">illa tamen nunc me composuisse piget,</TextUnit>
    <TextUnit id="2790" loc="5.1.9">ut cecidi, subiti perago praeconia casus,</TextUnit>
    <TextUnit id="2791" loc="5.1.10">sumque argumenti conditor ipse mei.</TextUnit>
    <TextUnit id="2792" loc="5.1.11">utque iacens ripa deflere Caystrius ales</TextUnit>
    <TextUnit id="2793" loc="5.1.12">dicitur ore suam deficiente necem,</TextUnit>
    <TextUnit id="2794" loc="5.1.13">sic ego, Sarmaticas longe proiectus in oras,</TextUnit>
    <TextUnit id="2795" loc="5.1.14">efficio tacitum ne mihi funus eat.</TextUnit>
    <TextUnit id="2796" loc="5.1.15">delicias siquis lascivaque carmina quaerit,</TextUnit>
    <TextUnit id="2797" loc="5.1.16">praemoneo, non est  scripta quod ista legat,</TextUnit>
    <TextUnit id="2798" loc="5.1.17">aptior huic Gallus blandique Propertius oris,</TextUnit>
    <TextUnit id="2799" loc="5.1.18">aptior, ingenium come, Tibullus erit.</TextUnit>
    <TextUnit id="2800" loc="5.1.19">atque utinam numero non nos  essemus in isto!</TextUnit>
    <TextUnit id="2801" loc="5.1.20">ei mihi, cur umquam Musa iocata  mea est?</TextUnit>
    <TextUnit id="2802" loc="5.1.21">sed dedimus poenas, Scythicique in finibus Histri</TextUnit>
    <TextUnit id="2803" loc="5.1.22">ille pharetrati lusor Amoris abest,</TextUnit>
    <TextUnit id="2804" loc="5.1.23">quod superest, animos  ad publica carmina flexi,</TextUnit>
    <TextUnit id="2805" loc="5.1.24">et memores iussi nominis esse mei.</TextUnit>
    <TextUnit id="2806" loc="5.1.25">si tamen e vobis aliquis tam multa requiret,</TextUnit>
    <TextUnit id="2807" loc="5.1.26">unde dolenda Canam, multa dolenda tuli.</TextUnit>
    <TextUnit id="2808" loc="5.1.27">non haec ingenio, non haec componimus arte:</TextUnit>
    <TextUnit id="2809" loc="5.1.28">materia est propriis ingeniosa malis,</TextUnit>
    <TextUnit id="2810" loc="5.1.29">et quota fortunae pars est in carmine nostrae?</TextUnit>
    <TextUnit id="2811" loc="5.1.30">felix, qui patitur quae numerare potest!</TextUnit>
    <TextUnit id="2812" loc="5.1.31">quot frutices silvae, quot flavas Thybris harenas,</TextUnit>
    <TextUnit id="2813" loc="5.1.32">mollia quot Martis gramina campus habet,</TextUnit>
    <TextUnit id="2814" loc="5.1.33">tot mala pertulimus, quorum medicina quiesque</TextUnit>
    <TextUnit id="2815" loc="5.1.34">nulla nisi in studio est Pieridumque mora.</TextUnit>
    <TextUnit id="2816" loc="5.1.35">"quis tibi, Naso, modus lacrimosi carminis?" inquis</TextUnit>
    <TextUnit id="2817" loc="5.1.36">idem, fortunae qui modus huius erit.</TextUnit>
    <TextUnit id="2818" loc="5.1.37">quod querar, illa mihi pleno de fonte ministrat,</TextUnit>
    <TextUnit id="2819" loc="5.1.38">nec mea sunt, fati verba sed ista mei.</TextUnit>
    <TextUnit id="2820" loc="5.1.39">at mihi si cara patriam cum coniuge reddas,</TextUnit>
    <TextUnit id="2821" loc="5.1.40">sint vultus hilares, simque quod ante fui.</TextUnit>
    <TextUnit id="2822" loc="5.1.41">lenior invicti si sit mihi Caesaris ira,</TextUnit>
    <TextUnit id="2823" loc="5.1.42">carmina laetitiae iam tibi plena dabo.</TextUnit>
    <TextUnit id="2824" loc="5.1.43">nec tamen ut lusit, rursus mea littera ludet;</TextUnit>
    <TextUnit id="2825" loc="5.1.44">sit semel illa ioco luxuriata meo.</TextUnit>
    <TextUnit id="2826" loc="5.1.45">quod probet ipse, canam, poenae modo parte levata</TextUnit>
    <TextUnit id="2827" loc="5.1.46">barbariam rigidos effugiamque Getas.</TextUnit>
    <TextUnit id="2828" loc="5.1.47">interea nostri quid agant, nisi triste, libelli?</TextUnit>
    <TextUnit id="2829" loc="5.1.48">tibia funeribus convenit ista meis.</TextUnit>
    <TextUnit id="2830" loc="5.1.49">"at poteras" inquis "melius mala ferre silendo,</TextUnit>
    <TextUnit id="2831" loc="5.1.50">et tacitus casus dissimulare tuos."</TextUnit>
    <TextUnit id="2832" loc="5.1.51">exigis ut nulli gemitus tormenta sequantur,</TextUnit>
    <TextUnit id="2833" loc="5.1.52">acceptaque gravi vulnere flere vetas?</TextUnit>
    <TextUnit id="2834" loc="5.1.53">ipse Perilleo Phalaris permisit in aere</TextUnit>
    <TextUnit id="2835" loc="5.1.54">edere mugitus et bovis ore queri.</TextUnit>
    <TextUnit id="2836" loc="5.1.55">cum Priami lacrimis offensus non sit Achilles,</TextUnit>
    <TextUnit id="2837" loc="5.1.56">tu fletus inhibes, durior hoste, meos?</TextUnit>
    <TextUnit id="2838" loc="5.1.57">cum faceret Nioben orbam Latonia proles,</TextUnit>
    <TextUnit id="2839" loc="5.1.58">non tamen et  siccas iussit habere genas.</TextUnit>
    <TextUnit id="2840" loc="5.1.59">est aliquid, fatale malum per verba levare .</TextUnit>
    <TextUnit id="2841" loc="5.1.60">hoc quendam Procnen Halcyonenque facit.</TextUnit>
    <TextUnit id="2842" loc="5.1.61">hoc erat, in gelido quare Poeantius antro</TextUnit>
    <TextUnit id="2843" loc="5.1.62">voce fatigaret Lemnia saxa sua.</TextUnit>
    <TextUnit id="2844" loc="5.1.63">strangulat inclusus dolor atque exaestuat  intus,</TextUnit>
    <TextUnit id="2845" loc="5.1.64">cogitur et vires multiplicare suas.</TextUnit>
    <TextUnit id="2846" loc="5.1.65">da veniam potius, vel totos tolle libellos,</TextUnit>
    <TextUnit id="2847" loc="5.1.66">si mihi quod prodest hoc  tibi, lector, obest,</TextUnit>
    <TextUnit id="2848" loc="5.1.67">sed neque obesse potest, ulli nec scripta fuerunt</TextUnit>
    <TextUnit id="2849" loc="5.1.68">nostra nisi auctori perniciosa suo.</TextUnit>
    <TextUnit id="2850" loc="5.1.69">"at mala sunt. lateor. quis te mala sumere cogit?</TextUnit>
    <TextUnit id="2851" loc="5.1.70">aut quis deceptum ponere sumpta vetat?</TextUnit>
    <TextUnit id="2852" loc="5.1.71">ipse nec emendo,  sed ut hic deducta legantur;</TextUnit>
    <TextUnit id="2853" loc="5.1.72">non sunt illa suo barbariora loco.</TextUnit>
    <TextUnit id="2854" loc="5.1.73">nec me Roma suis debet conferre poetis :</TextUnit>
    <TextUnit id="2855" loc="5.1.74">inter Sauromatas ingeniosus eram.</TextUnit>
    <TextUnit id="2856" loc="5.1.75">denique nulla mihi captatur gloria, quaeque</TextUnit>
    <TextUnit id="2857" loc="5.1.76">ingeniis stimulos subdere fama solet.</TextUnit>
    <TextUnit id="2858" loc="5.1.77">nolumus assiduis animum tabescere curis,</TextUnit>
    <TextUnit id="2859" loc="5.1.78">quae tamen inrumpunt quoque vetantur eunt.</TextUnit>
    <TextUnit id="2860" loc="5.1.79">cur scribam, docui, cur mittam, quaeritis, isto ?</TextUnit>
    <TextUnit id="2861" loc="5.1.80">vobiscum cupio quolibet esse modo.</TextUnit>
    <TextUnit id="2862" loc="5.2.1">Ecquid ubi e Ponto nova venit epistula, palles,</TextUnit>
    <TextUnit id="2863" loc="5.2.2">et tibi sollicita solvitur illa manu?</TextUnit>
    <TextUnit id="2864" loc="5.2.3">pone metum, valeo; corpusque, quod ante laborum</TextUnit>
    <TextUnit id="2865" loc="5.2.4">inpatiens nobis invalidumque fuit,</TextUnit>
    <TextUnit id="2866" loc="5.2.5">sufficit, atque ipso vexatum induruit usu.</TextUnit>
    <TextUnit id="2867" loc="5.2.6">an magis infirmo non vacat esse mihi?</TextUnit>
    <TextUnit id="2868" loc="5.2.7">mens tamen aegra iacet, nec tempore robora sumpsit,</TextUnit>
    <TextUnit id="2869" loc="5.2.8">affectusque animi, qui fuit ante, manet.</TextUnit>
    <TextUnit id="2870" loc="5.2.9">quaeque mora spatioque suo coitura putavi</TextUnit>
    <TextUnit id="2871" loc="5.2.10">vulnera non aliter quam modo facta dolent.</TextUnit>
    <TextUnit id="2872" loc="5.2.11">scilicet exiguis prodest annosa vetustas;</TextUnit>
    <TextUnit id="2873" loc="5.2.12">grandibus accedunt tempore damna malis,</TextUnit>
    <TextUnit id="2874" loc="5.2.13">paene decem totis aluit Poeantius annis</TextUnit>
    <TextUnit id="2875" loc="5.2.14">pestiferum tumido vulnus ab angue datum.</TextUnit>
    <TextUnit id="2876" loc="5.2.15">Telephus aeterna consumptus tabe perisset,</TextUnit>
    <TextUnit id="2877" loc="5.2.16">si non, quae nocuit, dextra tulisset opem.</TextUnit>
    <TextUnit id="2878" loc="5.2.17">et mea, si facinus nullum commisimus, opto,</TextUnit>
    <TextUnit id="2879" loc="5.2.18">vulnera qui fecit, facta levare velit,</TextUnit>
    <TextUnit id="2880" loc="5.2.19">contentusque mei iam tandem parte doloris</TextUnit>
    <TextUnit id="2881" loc="5.2.20">exiguum pleno de mare demat aquae,</TextUnit>
    <TextUnit id="2882" loc="5.2.21">detrahat ut multum, multum restabit acerbi,</TextUnit>
    <TextUnit id="2883" loc="5.2.22">parsque meae poenae totius instar erit.</TextUnit>
    <TextUnit id="2884" loc="5.2.23">litora quot conchas, quot amoena rosaria  flores,</TextUnit>
    <TextUnit id="2885" loc="5.2.24">quotve soporiferum grana papaver habet,</TextUnit>
    <TextUnit id="2886" loc="5.2.25">silva feras quot alit, quot piscibus unda natatur,</TextUnit>
    <TextUnit id="2887" loc="5.2.26">quot tenerum pennis aera pulsat avis,</TextUnit>
    <TextUnit id="2888" loc="5.2.27">tot premor adversis: quae si comprendere coner,</TextUnit>
    <TextUnit id="2889" loc="5.2.28">Icariae numerum dicere coner aquae,</TextUnit>
    <TextUnit id="2890" loc="5.2.29">utque viae casus, ut amara pericula ponti,</TextUnit>
    <TextUnit id="2891" loc="5.2.30">ut taceam strictas in mea fata manus,</TextUnit>
    <TextUnit id="2892" loc="5.2.31">barbara me tellus orbisque novissima magni</TextUnit>
    <TextUnit id="2893" loc="5.2.32">sustinet et saevo cinctus ab hoste locus,</TextUnit>
    <TextUnit id="2894" loc="5.2.33">hinc ego traicerer   - neque enim mea culpa cruenta est -</TextUnit>
    <TextUnit id="2895" loc="5.2.34">esset, quae debet, si tibi cura mei.</TextUnit>
    <TextUnit id="2896" loc="5.2.35">ille deus, bene quo Romana potentia nixa est,</TextUnit>
    <TextUnit id="2897" loc="5.2.36">saepe suo victor lenis in hoste fuit.</TextUnit>
    <TextUnit id="2898" loc="5.2.37">quid dubitas et tuta times? accede rogaque:</TextUnit>
    <TextUnit id="2899" loc="5.2.38">Caesare nil ingens mitius orbis habet,</TextUnit>
    <TextUnit id="2900" loc="5.2.39">me miserum! quid agam, si proxima quaeque relinquunt?</TextUnit>
    <TextUnit id="2901" loc="5.2.40">subtrahis effracto tu quoque colla iugo?</TextUnit>
    <TextUnit id="2902" loc="5.2.41">quo ferar? unde petam lassis solacia rebus?</TextUnit>
    <TextUnit id="2903" loc="5.2.42">ancora iam nostram non tenet ulla ratem, videris</TextUnit>
    <TextUnit id="2904" loc="5.2.43">viderit ipse sacram, quamvis invisus, ad aram</TextUnit>
    <TextUnit id="2905" loc="5.2.44">confugiam; nullas summovet ara manus.</TextUnit>
    <TextUnit id="2906" loc="5.2.45">Adloquor en absens absentia numina supplex,</TextUnit>
    <TextUnit id="2907" loc="5.2.46">si fas est homini cum Iove posse loqui,</TextUnit>
    <TextUnit id="2908" loc="5.2.47">arbiter imperii, quo certum est sospite cunctos</TextUnit>
    <TextUnit id="2909" loc="5.2.48">Ausoniae curam gentis habere deos,</TextUnit>
    <TextUnit id="2910" loc="5.2.49">O decus, o patriae per te florentis imago,</TextUnit>
    <TextUnit id="2911" loc="5.2.50">o vir non ipso, quem regis, orbe minor -</TextUnit>
    <TextUnit id="2912" loc="5.2.51">sic habites terras et te desideret aether,</TextUnit>
    <TextUnit id="2913" loc="5.2.52">sic ad pacta tibi sidera tardus eas -</TextUnit>
    <TextUnit id="2914" loc="5.2.53">parce, precor, minimamque tuo de fulmine partem</TextUnit>
    <TextUnit id="2915" loc="5.2.54">deme! satis poenae, quod superabit, erit.</TextUnit>
    <TextUnit id="2916" loc="5.2.55">ira quidem moderata tua est, vitamque dedisti,</TextUnit>
    <TextUnit id="2917" loc="5.2.56">nec mihi ius civis nec mihi nomen abest,</TextUnit>
    <TextUnit id="2918" loc="5.2.57">nec mea concessa est aliis fortuna, nec exul</TextUnit>
    <TextUnit id="2919" loc="5.2.58">edicti verbis nominor ipse tui.</TextUnit>
    <TextUnit id="2920" loc="5.2.59">omniaque haec timui, quia me meruisse videbam ;</TextUnit>
    <TextUnit id="2921" loc="5.2.60">sed tua peccato lenior ira meo est.</TextUnit>
    <TextUnit id="2922" loc="5.2.61">arva relegatum iussisti visere Ponti,</TextUnit>
    <TextUnit id="2923" loc="5.2.62">et Scythicum profuga scindere puppe fretum,</TextUnit>
    <TextUnit id="2924" loc="5.2.63">iussus ad Euxini deformia litora veni</TextUnit>
    <TextUnit id="2925" loc="5.2.64">aequoris - haec gelido terra sub axe iacet -</TextUnit>
    <TextUnit id="2926" loc="5.2.65">nec me tam cruciat numquam sine frigore caelum,</TextUnit>
    <TextUnit id="2927" loc="5.2.66">glaebaque canenti semper obusta gelu,</TextUnit>
    <TextUnit id="2928" loc="5.2.67">nesciaque  est vocis quod barbara lingua Latinae,</TextUnit>
    <TextUnit id="2929" loc="5.2.68">Graecaque quod Getico victa  loquella sono est,</TextUnit>
    <TextUnit id="2930" loc="5.2.69">quam quod finitimo cinctus premor undique Marte,</TextUnit>
    <TextUnit id="2931" loc="5.2.70">vixque brevis tutum  murus ab hoste facit.</TextUnit>
    <TextUnit id="2932" loc="5.2.71">pax tamen interdum est, pacis fiducia numquam:</TextUnit>
    <TextUnit id="2933" loc="5.2.72">sic hic nunc patitur, nunc timet arma locus.</TextUnit>
    <TextUnit id="2934" loc="5.2.73">hinc ego dum muter, vel me Zanclaea Charybdis</TextUnit>
    <TextUnit id="2935" loc="5.2.74">devoret atque suis ad Styga mittat aquis,</TextUnit>
    <TextUnit id="2936" loc="5.2.75">vel rapidae flammis urar patienter in Aetnae,</TextUnit>
    <TextUnit id="2937" loc="5.2.76">vel freta Leucadii mittar in alta dei.</TextUnit>
    <TextUnit id="2938" loc="5.2.77">quod petimus, poena est: neque enim miser esse recuso,</TextUnit>
    <TextUnit id="2939" loc="5.2.78">sed precor ut possim tutius esse miser.</TextUnit>
    <TextUnit id="2940" loc="5.3.1">Illa dies haec est, qua te celebrare poetae,</TextUnit>
    <TextUnit id="2941" loc="5.3.2">si modo non fallunt tempora, Bacche, solent,</TextUnit>
    <TextUnit id="2942" loc="5.3.3">festaque odoratis innectunt tempora sertis,</TextUnit>
    <TextUnit id="2943" loc="5.3.4">et dicunt laudes ad tua vina tuas.</TextUnit>
    <TextUnit id="2944" loc="5.3.5">inter quos, memini, dum me mea fata sinebant,</TextUnit>
    <TextUnit id="2945" loc="5.3.6">non invisa tibi pars ego saepe fui,</TextUnit>
    <TextUnit id="2946" loc="5.3.7">quem nunc suppositum stellis Cynosuridos Ursae</TextUnit>
    <TextUnit id="2947" loc="5.3.8">iuncta tenet crudis Sarmatis ora Getis,</TextUnit>
    <TextUnit id="2948" loc="5.3.9">quique prius mollem vacuamque laboribus egi</TextUnit>
    <TextUnit id="2949" loc="5.3.10">in studiis vitam Pieridumque choro,</TextUnit>
    <TextUnit id="2950" loc="5.3.11">nunc procul a patria Getieis circumsonor armis</TextUnit>
    <TextUnit id="2951" loc="5.3.12">multa prius pelago multaque passus humo.</TextUnit>
    <TextUnit id="2952" loc="5.3.13">sive mihi casus sive hoc dedit ira deorum,</TextUnit>
    <TextUnit id="2953" loc="5.3.14">nubila nascenti seu mihi Parca fuit,</TextUnit>
    <TextUnit id="2954" loc="5.3.15">tu tamen e sacris hederae  cultoribus unum</TextUnit>
    <TextUnit id="2955" loc="5.3.16">numine debueras sustinuisse tuo.</TextUnit>
    <TextUnit id="2956" loc="5.3.17">an dominae fati quicquid cecinere sorores,</TextUnit>
    <TextUnit id="2957" loc="5.3.18">omne sub arbitrio desinit esse dei?</TextUnit>
    <TextUnit id="2958" loc="5.3.19">ipse quoque aetherias meritis invectus es arces,</TextUnit>
    <TextUnit id="2959" loc="5.3.20">quo non exiguo facta labore via est.</TextUnit>
    <TextUnit id="2960" loc="5.3.21">nec patria est habitata tibi, sed adusque nivosum</TextUnit>
    <TextUnit id="2961" loc="5.3.22">Strymona venisti Marticolamque Geten,</TextUnit>
    <TextUnit id="2962" loc="5.3.23">Persidaque et lato spatiantem flumine Gangen,</TextUnit>
    <TextUnit id="2963" loc="5.3.24">et quascumque bibit decolor Indus aquas.</TextUnit>
    <TextUnit id="2964" loc="5.3.25">scilicet hanc legem nentes fatalia Parcae</TextUnit>
    <TextUnit id="2965" loc="5.3.26">stamina bis genito bis cecinere tibi.</TextUnit>
    <TextUnit id="2966" loc="5.3.27">me quoque, si fas est exemplis ire deorum,</TextUnit>
    <TextUnit id="2967" loc="5.3.28">ferrea sors vitae difficilisque premit.</TextUnit>
    <TextUnit id="2968" loc="5.3.29">illo nec levius cecidi, quem magna locutum</TextUnit>
    <TextUnit id="2969" loc="5.3.30">reppulit a Thebis Iuppiter igne suo.</TextUnit>
    <TextUnit id="2970" loc="5.3.31">ut tamen audisti percussum fulmine vatem,</TextUnit>
    <TextUnit id="2971" loc="5.3.32">admonitu matris condoluisse potes,</TextUnit>
    <TextUnit id="2972" loc="5.3.33">et potes aspiciens circum tua sacra potas,</TextUnit>
    <TextUnit id="2973" loc="5.3.34">"nescioquis nostri" dicere "cultor abest."</TextUnit>
    <TextUnit id="2974" loc="5.3.35">fer, bone Liber, opem: sic altera  degravet ulmum</TextUnit>
    <TextUnit id="2975" loc="5.3.36">vitis et incluso plena sit uva inero,</TextUnit>
    <TextUnit id="2976" loc="5.3.37">sic tibi cum Bacchis Satyrorum gnava iuventus</TextUnit>
    <TextUnit id="2977" loc="5.3.38">adsit, et attonito non taceare sono,</TextUnit>
    <TextUnit id="2978" loc="5.3.39">ossa bipenniferi sic sint male pressa Lycurgi,</TextUnit>
    <TextUnit id="2979" loc="5.3.40">impia nec poena Pentheos umbra vacet,</TextUnit>
    <TextUnit id="2980" loc="5.3.41">sic micet aeternum vicinaque sidera vincat</TextUnit>
    <TextUnit id="2981" loc="5.3.42">coniugis in caelo clara corona tuae .</TextUnit>
    <TextUnit id="2982" loc="5.3.43">huc ades et casus releves, pulcherrime, nostros,</TextUnit>
    <TextUnit id="2983" loc="5.3.44">unum de numero me memor esse tuo.</TextUnit>
    <TextUnit id="2984" loc="5.3.45">sunt dis inter se commercia, flectere tempta</TextUnit>
    <TextUnit id="2985" loc="5.3.46">Caesareum numen numine, Bacche, tuo.</TextUnit>
    <TextUnit id="2986" loc="5.3.47">vos quoque, consortes studii, pia turba, poetae,</TextUnit>
    <TextUnit id="2987" loc="5.3.48">haec eadem sumpto quisque rogate mero.</TextUnit>
    <TextUnit id="2988" loc="5.3.49">atque atque vestrum, Nasonis nomine dicto,</TextUnit>
    <TextUnit id="2989" loc="5.3.50">opponat  lacrimis pocula mixta suis,</TextUnit>
    <TextUnit id="2990" loc="5.3.51">admonitusque mei, cum circumspexerit omnes,</TextUnit>
    <TextUnit id="2991" loc="5.3.52">dicat " ubi est nostri pars modo Naso chori?"</TextUnit>
    <TextUnit id="2992" loc="5.3.53">idque ita, si vestrum merui candore favorem,</TextUnit>
    <TextUnit id="2993" loc="5.3.54">nullaque iudicio littera laesa meo est,</TextUnit>
    <TextUnit id="2994" loc="5.3.55">si, veterum digne veneror cum scripta virorum,</TextUnit>
    <TextUnit id="2995" loc="5.3.56">proxima non illis esse minora reor.</TextUnit>
    <TextUnit id="2996" loc="5.3.57">sic igitur dextro faciatis Apolline carmen:</TextUnit>
    <TextUnit id="2997" loc="5.3.58">quod licet, inter vos nomen habete meum.</TextUnit>
    <TextUnit id="2998" loc="5.4.1">Litore ab Euxino Nasonis epistula veni,</TextUnit>
    <TextUnit id="2999" loc="5.4.2">lassaque facta mari lassaque facta via,</TextUnit>
    <TextUnit id="3000" loc="5.4.3">qui mihi flens dixit " tu, cui licet, aspice Romam.</TextUnit>
    <TextUnit id="3001" loc="5.4.4">heu quanto melior sors tua sorte mea est!"</TextUnit>
    <TextUnit id="3002" loc="5.4.5">flens quoque me scripsit, nec qua signabar, ad os est</TextUnit>
    <TextUnit id="3003" loc="5.4.6">ante, sed ad madidas gemma relata genas.</TextUnit>
    <TextUnit id="3004" loc="5.4.7">tristitiae causam siquis cognoscere quaerit,</TextUnit>
    <TextUnit id="3005" loc="5.4.8">ostendi solem postulat ille sibi,</TextUnit>
    <TextUnit id="3006" loc="5.4.9">nec frondem in silvis, nec aperto mollia prato</TextUnit>
    <TextUnit id="3007" loc="5.4.10">gramina, nec pleno flumine cernit aquam ;</TextUnit>
    <TextUnit id="3008" loc="5.4.11">quid Priamus doleat, mirabitur, Hectore rapto,</TextUnit>
    <TextUnit id="3009" loc="5.4.12">quidve Philoctetes ictus ab angue gemat.</TextUnit>
    <TextUnit id="3010" loc="5.4.13">di facerent utinam talis status esset in illo,</TextUnit>
    <TextUnit id="3011" loc="5.4.14">ut non tristitiae causa dolenda foret!</TextUnit>
    <TextUnit id="3012" loc="5.4.15">fert tamen, ut debet, casus patienter amaros,</TextUnit>
    <TextUnit id="3013" loc="5.4.16">more nec indomiti frena recusat equi.</TextUnit>
    <TextUnit id="3014" loc="5.4.17">nec fore perpetuam sperat sibi numinis iram,</TextUnit>
    <TextUnit id="3015" loc="5.4.18">conscius in culpa non scelus esse sua.</TextUnit>
    <TextUnit id="3016" loc="5.4.19">saepe refert, sit quanta dei clementia, cuius</TextUnit>
    <TextUnit id="3017" loc="5.4.20">se quoque in exemplis adnumerare solet:</TextUnit>
    <TextUnit id="3018" loc="5.4.21">nam, quod opes teneat patrias, quod nomina civis,</TextUnit>
    <TextUnit id="3019" loc="5.4.22">denique quod vivat, munus habere dei.</TextUnit>
    <TextUnit id="3020" loc="5.4.23">te tamen (o, si quid credis mihi, carior illi</TextUnit>
    <TextUnit id="3021" loc="5.4.24">omnibus) in toto pectore semper habet;</TextUnit>
    <TextUnit id="3022" loc="5.4.25">teque Menoetiaden, te, qui comitatus Oresten,</TextUnit>
    <TextUnit id="3023" loc="5.4.26">te vocat Aegiden Euryalumque suum.</TextUnit>
    <TextUnit id="3024" loc="5.4.27">nec patriam magis ille suam desiderat et quae</TextUnit>
    <TextUnit id="3025" loc="5.4.28">plurima eum patria sentit abesse sibi,</TextUnit>
    <TextUnit id="3026" loc="5.4.29">quam vultus oculosque tuos, o dulcior illo</TextUnit>
    <TextUnit id="3027" loc="5.4.30">melle, quod in ceris Attica ponit apis.</TextUnit>
    <TextUnit id="3028" loc="5.4.31">saepe etiam maerens tempus reminiscitur illud,</TextUnit>
    <TextUnit id="3029" loc="5.4.32">quod non praeventum morte fuisse dolet;</TextUnit>
    <TextUnit id="3030" loc="5.4.33">cumque alii fugerent subitae contagia cladis,</TextUnit>
    <TextUnit id="3031" loc="5.4.34">nec vellent ictae limen adire domus,</TextUnit>
    <TextUnit id="3032" loc="5.4.35">te sibi cum paucis meminit mansisse fidelem,</TextUnit>
    <TextUnit id="3033" loc="5.4.36">si paucos aliquis tresve duosve vocat.</TextUnit>
    <TextUnit id="3034" loc="5.4.37">quamvis attonitus, sensit tamen omnia, nec te</TextUnit>
    <TextUnit id="3035" loc="5.4.38">se minus adversis indoluisse suis.</TextUnit>
    <TextUnit id="3036" loc="5.4.39">verba solet vultumque tuum gemitusque referre,</TextUnit>
    <TextUnit id="3037" loc="5.4.40">et te flente suos emaduisse sinus:</TextUnit>
    <TextUnit id="3038" loc="5.4.41">quam sibi praestiteris, qua consolatus amicum</TextUnit>
    <TextUnit id="3039" loc="5.4.42">sis ope, solandus cum simul ipse fores,</TextUnit>
    <TextUnit id="3040" loc="5.4.43">pro quibus affirmat fore se memoremque piumque,</TextUnit>
    <TextUnit id="3041" loc="5.4.44">sive diem videat sive tegatur humo,</TextUnit>
    <TextUnit id="3042" loc="5.4.45">per caput ipse suum solitus iurare tuumque,</TextUnit>
    <TextUnit id="3043" loc="5.4.46">quod scio non illi vilius esse suo.</TextUnit>
    <TextUnit id="3044" loc="5.4.47">plena tot ac tantis referetur gratia factis,</TextUnit>
    <TextUnit id="3045" loc="5.4.48">nec sinet ille tuos litus arare boves.</TextUnit>
    <TextUnit id="3046" loc="5.4.49">fac modo, constanter profugum tueare: quod ille,</TextUnit>
    <TextUnit id="3047" loc="5.4.50">qui bene te novit, non rogat, ipsa rogo.</TextUnit>
    <TextUnit id="3048" loc="5.5.1">Annuus adsuetum dominae natalis honorem</TextUnit>
    <TextUnit id="3049" loc="5.5.2">exigit: ite manus ad pia sacra meae.</TextUnit>
    <TextUnit id="3050" loc="5.5.3">sic quondam festum Lartius egerat heros</TextUnit>
    <TextUnit id="3051" loc="5.5.4">forsan in extremo coniugis orbe diem.</TextUnit>
    <TextUnit id="3052" loc="5.5.5">lingua favens adsit, nostrorum oblita malorum,</TextUnit>
    <TextUnit id="3053" loc="5.5.6">quae, puto, dedidicit iam bona verba loqui;</TextUnit>
    <TextUnit id="3054" loc="5.5.7">quaeque semel toto vestis mihi sumitur anno,</TextUnit>
    <TextUnit id="3055" loc="5.5.8">sumatur fatis discolor alba meis;</TextUnit>
    <TextUnit id="3056" loc="5.5.9">araque gramineo viridis de caespite fiat,</TextUnit>
    <TextUnit id="3057" loc="5.5.10">et velet tepidos nexa corona focos.</TextUnit>
    <TextUnit id="3058" loc="5.5.11">da mihi tura, puer, pingues facientia flammas,</TextUnit>
    <TextUnit id="3059" loc="5.5.12">quodque pio fusum stridat in igne merum.</TextUnit>
    <TextUnit id="3060" loc="5.5.13">optime natalis! quamvis procul absumus, opto</TextUnit>
    <TextUnit id="3061" loc="5.5.14">candidus huc venias dissimilisque meo,</TextUnit>
    <TextUnit id="3062" loc="5.5.15">si quod et instabat dominae miserabile vulnus,</TextUnit>
    <TextUnit id="3063" loc="5.5.16">sit perfuncta meis tempus in omne malis;</TextUnit>
    <TextUnit id="3064" loc="5.5.17">quaeque gravi nuper plus quam quassata procella est,</TextUnit>
    <TextUnit id="3065" loc="5.5.18">quod superest, tutum per mare navis eat.</TextUnit>
    <TextUnit id="3066" loc="5.5.19">illa domo nataque sua patriaque fruatur</TextUnit>
    <TextUnit id="3067" loc="5.5.20">erepta haec uni sit satis esse mihi -</TextUnit>
    <TextUnit id="3068" loc="5.5.21">quatenus et non est in caro coniuge felix,</TextUnit>
    <TextUnit id="3069" loc="5.5.22">pars vitae tristi cetera nube vacet,</TextUnit>
    <TextUnit id="3070" loc="5.5.23">vivat, ametque virum, quoniam sic cogitur, absens,</TextUnit>
    <TextUnit id="3071" loc="5.5.24">consumatque annos, sed diuturna, suos.</TextUnit>
    <TextUnit id="3072" loc="5.5.25">adicerem et nostros, sed ne contagia fati</TextUnit>
    <TextUnit id="3073" loc="5.5.26">corrumpant timeo, quos agit ipsa, mei.</TextUnit>
    <TextUnit id="3074" loc="5.5.27">nil homini certum est. fieri quis posse putaret,</TextUnit>
    <TextUnit id="3075" loc="5.5.28">ut facerem in mediis haec ego sacra Getis?</TextUnit>
    <TextUnit id="3076" loc="5.5.29">aspice ut aura tamen fumos e ture coortos</TextUnit>
    <TextUnit id="3077" loc="5.5.30">in partes Italas et loca dextra ferat.</TextUnit>
    <TextUnit id="3078" loc="5.5.31">sensus inest igitur nebulis, quas exigit ignis:</TextUnit>
    <TextUnit id="3079" loc="5.5.32">consilio fugiunt aethera, Ponte,  tuum.</TextUnit>
    <TextUnit id="3080" loc="5.5.33">consilio, commune sacrum cum fiat in ara</TextUnit>
    <TextUnit id="3081" loc="5.5.34">fratribus, alterna qui periere manu,</TextUnit>
    <TextUnit id="3082" loc="5.5.35">ipsa sibi discors, tamquam mandetur ab illis,</TextUnit>
    <TextUnit id="3083" loc="5.5.36">scinditur in partes atra favilla duas.</TextUnit>
    <TextUnit id="3084" loc="5.5.37">hoc, memini, quondam fieri non posse loquebar,</TextUnit>
    <TextUnit id="3085" loc="5.5.38">et me Battiades iudice falsus erat:</TextUnit>
    <TextUnit id="3086" loc="5.5.39">omnia nunc credo, cum tu non stultus ab Arcto</TextUnit>
    <TextUnit id="3087" loc="5.5.40">terga, vapor, dederis Ausoniamque petas.</TextUnit>
    <TextUnit id="3088" loc="5.5.41">haec ergo lux est, quae si non orta fuisset,</TextUnit>
    <TextUnit id="3089" loc="5.5.42">nulla fuit misero festa videnda mihi.</TextUnit>
    <TextUnit id="3090" loc="5.5.43">edidit haec mores illis heroisin  aequos,</TextUnit>
    <TextUnit id="3091" loc="5.5.44">quis erat Etion Icariusque pater.</TextUnit>
    <TextUnit id="3092" loc="5.5.45">nata pudicitia est, virtus  probitasque, fidesque,</TextUnit>
    <TextUnit id="3093" loc="5.5.46">at non sunt ista gaudia nata die,</TextUnit>
    <TextUnit id="3094" loc="5.5.47">sed labor et curae fortunaque moribus impar,</TextUnit>
    <TextUnit id="3095" loc="5.5.48">iustaque de viduo paene querella toro.</TextUnit>
    <TextUnit id="3096" loc="5.5.49">scilicet adversis probitas exercita rebus</TextUnit>
    <TextUnit id="3097" loc="5.5.50">tristi materiam, tempore laudis habet,</TextUnit>
    <TextUnit id="3098" loc="5.5.51">si nihil infesti durus vidisset Ulixes,</TextUnit>
    <TextUnit id="3099" loc="5.5.52">Penelope felix sed sine laude foret,</TextUnit>
    <TextUnit id="3100" loc="5.5.53">victor Echionias si vir penetrasset in arces,</TextUnit>
    <TextUnit id="3101" loc="5.5.54">forsitan Euadnen vix sua nosset humus.</TextUnit>
    <TextUnit id="3102" loc="5.5.55">cum Pelia genitae tot sint, cur nobilis una est?</TextUnit>
    <TextUnit id="3103" loc="5.5.56">nempe fuit misero nupta quod una viro.</TextUnit>
    <TextUnit id="3104" loc="5.5.57">effice ut Iliacas tangat prior alter harenas,</TextUnit>
    <TextUnit id="3105" loc="5.5.58">Laudamia nihil cur referatur erit.</TextUnit>
    <TextUnit id="3106" loc="5.5.59">et tua, quod malles, pietas ignota maneret,</TextUnit>
    <TextUnit id="3107" loc="5.5.60">implerent venti si mea vela sui.</TextUnit>
    <TextUnit id="3108" loc="5.5.61">di tamen et Caesar dis accessure, sed olim,</TextUnit>
    <TextUnit id="3109" loc="5.5.62">aequarint Pyhos cum tua fata dies,</TextUnit>
    <TextUnit id="3110" loc="5.5.63">non mihi, qui poenam fateor meruisse, sed illi</TextUnit>
    <TextUnit id="3111" loc="5.5.64">parcite, quae nullo digna dolore dolet.</TextUnit>
    <TextUnit id="3112" loc="5.6.1">Tu quoque, nostrarum quondam fiducia rerum,</TextUnit>
    <TextUnit id="3113" loc="5.6.2">qui mihi confugiam, qui mihi portus eras,</TextUnit>
    <TextUnit id="3114" loc="5.6.3">tu quoque suscepti curam dimittis amici,</TextUnit>
    <TextUnit id="3115" loc="5.6.4">officiique pium tam cito ponis onus?</TextUnit>
    <TextUnit id="3116" loc="5.6.5">sarcina sum, fateor, quam si non  tempore nostro</TextUnit>
    <TextUnit id="3117" loc="5.6.6">depositurus eras, non subeunda fuit.</TextUnit>
    <TextUnit id="3118" loc="5.6.7">fluctibus in mediis navem, Palinure, relinquis?</TextUnit>
    <TextUnit id="3119" loc="5.6.8">ne fuge, neve tua sit minor arte fides.</TextUnit>
    <TextUnit id="3120" loc="5.6.9">numquid Achilleos inter fera proelia fidi</TextUnit>
    <TextUnit id="3121" loc="5.6.10">deseruit levitas Automedontis equos?</TextUnit>
    <TextUnit id="3122" loc="5.6.11">quem semel excepit, numquam Podalirius aegro</TextUnit>
    <TextUnit id="3123" loc="5.6.12">promissam medicae non tulit artis opem.</TextUnit>
    <TextUnit id="3124" loc="5.6.13">turpius eicitur, quam non admittitur hospes:</TextUnit>
    <TextUnit id="3125" loc="5.6.14">quae patuit, dextrae firma sit ara meae.</TextUnit>
    <TextUnit id="3126" loc="5.6.15">nil nisi me solum primo tutatus es; at nunc</TextUnit>
    <TextUnit id="3127" loc="5.6.16">me pariter serva iudiciumque tuum,</TextUnit>
    <TextUnit id="3128" loc="5.6.17">si modo non aliqua est in me nova culpa, tuamque</TextUnit>
    <TextUnit id="3129" loc="5.6.18">mutarunt subito crimina nostra fidem,</TextUnit>
    <TextUnit id="3130" loc="5.6.19">spiritus hic, Scythica quem non bene ducimus aura,</TextUnit>
    <TextUnit id="3131" loc="5.6.20">quod cupio, membris exeat ante meis,</TextUnit>
    <TextUnit id="3132" loc="5.6.21">quam tua delicto stringantur pectora nostro,</TextUnit>
    <TextUnit id="3133" loc="5.6.22">et videar merito vilior esse tibi.</TextUnit>
    <TextUnit id="3134" loc="5.6.23">non adeo toti fatis urguemur iniquis,</TextUnit>
    <TextUnit id="3135" loc="5.6.24">ut mea sit longis mens quoque mota malis.</TextUnit>
    <TextUnit id="3136" loc="5.6.25">finge tamen motam, quotiens Agamemnone natum</TextUnit>
    <TextUnit id="3137" loc="5.6.26">dixisse in Pyladen improba verba putas?</TextUnit>
    <TextUnit id="3138" loc="5.6.27">nec procul a vero est quin et  pulsarit amicum:</TextUnit>
    <TextUnit id="3139" loc="5.6.28">mansit in officiis non minus ille suis.</TextUnit>
    <TextUnit id="3140" loc="5.6.29">hoc est cum miseris solum commune beatis,</TextUnit>
    <TextUnit id="3141" loc="5.6.30">ambobus tribui quod solet obsequium :</TextUnit>
    <TextUnit id="3142" loc="5.6.31">ceditur et caecis et quos praetexta verendos</TextUnit>
    <TextUnit id="3143" loc="5.6.32">virgaque cum verbis imperiosa facit,</TextUnit>
    <TextUnit id="3144" loc="5.6.33">si mihi non parcis, fortunae parcere debes:</TextUnit>
    <TextUnit id="3145" loc="5.6.34">non habet in nobis ullius ira locum.</TextUnit>
    <TextUnit id="3146" loc="5.6.35">elige nostrorum minimum minimumque laborum,</TextUnit>
    <TextUnit id="3147" loc="5.6.36">isto, quod reris,  grandius illud erit.</TextUnit>
    <TextUnit id="3148" loc="5.6.37">quam multa madidae celantur harundine fossae,</TextUnit>
    <TextUnit id="3149" loc="5.6.38">florida quam multas Hybla tuetur apes,</TextUnit>
    <TextUnit id="3150" loc="5.6.39">quam multae gracili terrena sub horrea ferre</TextUnit>
    <TextUnit id="3151" loc="5.6.40">limite formicae grana reperta solent,</TextUnit>
    <TextUnit id="3152" loc="5.6.41">tam me circumstat  densorum turba malorum.</TextUnit>
    <TextUnit id="3153" loc="5.6.42">crede mihi, vero est nostra querella minor.</TextUnit>
    <TextUnit id="3154" loc="5.6.43">his qui contentus non est, in litus harenas,</TextUnit>
    <TextUnit id="3155" loc="5.6.44">in segetem spicas, in mare fundat aquas.</TextUnit>
    <TextUnit id="3156" loc="5.6.45">intempestivos igitur compesce tumores,</TextUnit>
    <TextUnit id="3157" loc="5.6.46">vela nec in medio desere nostra mari.</TextUnit>
    <TextUnit id="3158" loc="5.7.1">Quam legis, ex illa tibi venit epistula terra,</TextUnit>
    <TextUnit id="3159" loc="5.7.2">latus ubi aequoreis additur Hister aquis,</TextUnit>
    <TextUnit id="3160" loc="5.7.3">si tibi contingit cum dulci vita salute,</TextUnit>
    <TextUnit id="3161" loc="5.7.4">candida fortunae pars manet una meae.</TextUnit>
    <TextUnit id="3162" loc="5.7.5">scilicet, ut semper, quid agam, carissime, quaeris;</TextUnit>
    <TextUnit id="3163" loc="5.7.6">quamvis hoc vel me scire tacente potes,</TextUnit>
    <TextUnit id="3164" loc="5.7.7">sum miser; haec brevis est nostrorum summa malorum,</TextUnit>
    <TextUnit id="3165" loc="5.7.8">quisquis et offenso Caesare vivit, erit.</TextUnit>
    <TextUnit id="3166" loc="5.7.9">turba Tomitanae quae sit regionis et inter</TextUnit>
    <TextUnit id="3167" loc="5.7.10">quos habitem mores, discere cura tibi est?</TextUnit>
    <TextUnit id="3168" loc="5.7.11">mixta sit haec quamvis inter Graecosque Getasque,</TextUnit>
    <TextUnit id="3169" loc="5.7.12">a male pacatis plus trahit ora Getis.</TextUnit>
    <TextUnit id="3170" loc="5.7.13">Sarmaticae maior Geticaeque frequentia gentis</TextUnit>
    <TextUnit id="3171" loc="5.7.14">per medias in equis itque reditque vias.</TextUnit>
    <TextUnit id="3172" loc="5.7.15">in quibus est nemo, qui non coryton et arcum</TextUnit>
    <TextUnit id="3173" loc="5.7.16">telaque vipereo lurida felle gerat,</TextUnit>
    <TextUnit id="3174" loc="5.7.17">vox fera, trux vultus, verissima Martis  imago,</TextUnit>
    <TextUnit id="3175" loc="5.7.18">non coma, non ulla barba resecta manu,</TextUnit>
    <TextUnit id="3176" loc="5.7.19">dextera non segnis fixo dare vulnera cultro,</TextUnit>
    <TextUnit id="3177" loc="5.7.20">quem iunctum lateri barbarus omnis habet,</TextUnit>
    <TextUnit id="3178" loc="5.7.21">vivit in his heu nunc, lusorum  oblitus amorum,</TextUnit>
    <TextUnit id="3179" loc="5.7.22">hos videt, hos vates audit, amice, tuus:</TextUnit>
    <TextUnit id="3180" loc="5.7.23">atque utinam vivat non et  moriatur in illis,</TextUnit>
    <TextUnit id="3181" loc="5.7.24">absit ab invisis et tamen umbra locis.</TextUnit>
    <TextUnit id="3182" loc="5.7.25">carmina quod pleno saltari nostra theatro,</TextUnit>
    <TextUnit id="3183" loc="5.7.26">versibus et plaudi scribis, amice, meis,</TextUnit>
    <TextUnit id="3184" loc="5.7.27">nil equidem feci tu scis hoc ipse - theatris,</TextUnit>
    <TextUnit id="3185" loc="5.7.28">Musa nec in plausus ambitiosa mea est.</TextUnit>
    <TextUnit id="3186" loc="5.7.29">non tamen ingratum est, quodcumque oblivia nostri</TextUnit>
    <TextUnit id="3187" loc="5.7.30">impedit et profugi nomen in ora refert,</TextUnit>
    <TextUnit id="3188" loc="5.7.31">quamvis interdum, quae me laesisse recordor,</TextUnit>
    <TextUnit id="3189" loc="5.7.32">carmina devoveo Pieridasque meas,</TextUnit>
    <TextUnit id="3190" loc="5.7.33">cum bene devovi, nequeo tamen esse sine illis,</TextUnit>
    <TextUnit id="3191" loc="5.7.34">vulneribusque meis tela cruenta sequor,</TextUnit>
    <TextUnit id="3192" loc="5.7.35">quaeque modo Euboicis lacerata est fluctibus, audet</TextUnit>
    <TextUnit id="3193" loc="5.7.36">Graia Capheream currere puppis aquam.</TextUnit>
    <TextUnit id="3194" loc="5.7.37">nec tamen, ut lauder, vigilo curamque futuri</TextUnit>
    <TextUnit id="3195" loc="5.7.38">nominis, utilius quod latuisset, ago.</TextUnit>
    <TextUnit id="3196" loc="5.7.39">detineo studiis animum falloque dolores,</TextUnit>
    <TextUnit id="3197" loc="5.7.40">experior curis et dare verba meis.</TextUnit>
    <TextUnit id="3198" loc="5.7.41">quid potius faciam desertis solus in oris,</TextUnit>
    <TextUnit id="3199" loc="5.7.42">quamve malis aliam quaerere coner  opem?</TextUnit>
    <TextUnit id="3200" loc="5.7.43">sive locum specto, locus est inamabilis, et quo</TextUnit>
    <TextUnit id="3201" loc="5.7.44">esse nihil toto tristius orbe potest,</TextUnit>
    <TextUnit id="3202" loc="5.7.45">sive homines, vix sunt homines hoc nomine digni,</TextUnit>
    <TextUnit id="3203" loc="5.7.46">quamque lupi, saevae plus feritatis habent.</TextUnit>
    <TextUnit id="3204" loc="5.7.47">non metuunt leges, sed cedit viribus aequum,</TextUnit>
    <TextUnit id="3205" loc="5.7.48">victaque pugnaci iura sub ense iacent.</TextUnit>
    <TextUnit id="3206" loc="5.7.49">pellibus et laxis arcent mala frigora bracis,</TextUnit>
    <TextUnit id="3207" loc="5.7.50">oraque sunt longis horrida tecta comis,</TextUnit>
    <TextUnit id="3208" loc="5.7.51">in paucis remanent Graecae vestigia linguae,</TextUnit>
    <TextUnit id="3209" loc="5.7.52">haec quoque iam Getico barbara facta sono.</TextUnit>
    <TextUnit id="3210" loc="5.7.53">unus in hoc nemo est populo, qui forte Latine</TextUnit>
    <TextUnit id="3211" loc="5.7.54">quaelibet e medio reddere verba queat.</TextUnit>
    <TextUnit id="3212" loc="5.7.55">ille ego Romanus vates - ignoscite, Musae! -</TextUnit>
    <TextUnit id="3213" loc="5.7.56">Sarmatico cogor plurima more loqui.</TextUnit>
    <TextUnit id="3214" loc="5.7.57">en pudet et fateor, iam desuetudine longa</TextUnit>
    <TextUnit id="3215" loc="5.7.58">vix subeunt ipsi verba Latina mihi.</TextUnit>
    <TextUnit id="3216" loc="5.7.59">nec dubito quin sint et in hoc non pauca libello</TextUnit>
    <TextUnit id="3217" loc="5.7.60">barbara . non hominis culpa, sed ista loci.</TextUnit>
    <TextUnit id="3218" loc="5.7.61">ne tamen Ausoniae perdam commercia linguae,</TextUnit>
    <TextUnit id="3219" loc="5.7.62">et fiat patrio vox mea muta sono,</TextUnit>
    <TextUnit id="3220" loc="5.7.63">ipse loquor mecum desuetaque verba retracto,</TextUnit>
    <TextUnit id="3221" loc="5.7.64">et studii repeto signa sinistra mei.</TextUnit>
    <TextUnit id="3222" loc="5.7.65">sic animum tempusque traho, sic meque  reduco</TextUnit>
    <TextUnit id="3223" loc="5.7.66">a contemplatu summoveoque mali.</TextUnit>
    <TextUnit id="3224" loc="5.7.67">carminibus quaero miserarum oblivia rerum:</TextUnit>
    <TextUnit id="3225" loc="5.7.68">praemia si studio consequar ista, sat est.</TextUnit>
    <TextUnit id="3226" loc="5.8.1">Non adeo cecidi, quamvis abiectus, ut infra</TextUnit>
    <TextUnit id="3227" loc="5.8.2">te quoque sim, inferius quo nihil esse potest,</TextUnit>
    <TextUnit id="3228" loc="5.8.3">quae tibi res animos in me facit, improbe? curve</TextUnit>
    <TextUnit id="3229" loc="5.8.4">casibus insultas, quos potes ipse pati?</TextUnit>
    <TextUnit id="3230" loc="5.8.5">nec mala te reddunt mitem placidumque iacenti</TextUnit>
    <TextUnit id="3231" loc="5.8.6">nostra, quibus possint inlacrimare ferae;</TextUnit>
    <TextUnit id="3232" loc="5.8.7">nec metuis dubio Fortunae stantis in orbe</TextUnit>
    <TextUnit id="3233" loc="5.8.8">numen, et exosae verba superba deae.</TextUnit>
    <TextUnit id="3234" loc="5.8.9">Exigit  a dignis  ultrix Rhamnusia poenas:</TextUnit>
    <TextUnit id="3235" loc="5.8.10">inposito calcas quid  mea fata pede?</TextUnit>
    <TextUnit id="3236" loc="5.8.11">vidi ego naufragium qui risit  in aequora  mergi,</TextUnit>
    <TextUnit id="3237" loc="5.8.12">et " numquam" dixi " iustior unda fuit."</TextUnit>
    <TextUnit id="3238" loc="5.8.13">vilia qui quondam miseris alimenta negarat,</TextUnit>
    <TextUnit id="3239" loc="5.8.14">nunc mendicato pascitur ipse cibo.</TextUnit>
    <TextUnit id="3240" loc="5.8.15">passibus ambiguis Fortuna volubilis errat</TextUnit>
    <TextUnit id="3241" loc="5.8.16">et manet in nullo certa tenaxque loco,</TextUnit>
    <TextUnit id="3242" loc="5.8.17">sed modo laeta venit,  vultus modo sumit acerbos,</TextUnit>
    <TextUnit id="3243" loc="5.8.18">et tantum constans in levitate sua est.</TextUnit>
    <TextUnit id="3244" loc="5.8.19">nos quoque floruimus, sed flos erat ille caducus,</TextUnit>
    <TextUnit id="3245" loc="5.8.20">flammaque de stipula nostra brevisque fuit.</TextUnit>
    <TextUnit id="3246" loc="5.8.21">neve tamen tota capias fera gaudia mente,</TextUnit>
    <TextUnit id="3247" loc="5.8.22">non est placandi spes mihi nulla dei,</TextUnit>
    <TextUnit id="3248" loc="5.8.23">vel quia peccavi citra scelus, utque pudore</TextUnit>
    <TextUnit id="3249" loc="5.8.24">non caret, invidia sic mea culpa caret,</TextUnit>
    <TextUnit id="3250" loc="5.8.25">vel quia nil ingens ad finem solis ab ortu</TextUnit>
    <TextUnit id="3251" loc="5.8.26">illo, cui paret, mitius orbis habet.</TextUnit>
    <TextUnit id="3252" loc="5.8.27">scilicet ut non est per vim superabilis ulli,</TextUnit>
    <TextUnit id="3253" loc="5.8.28">molle cor ad timidas sic habet ille preces,</TextUnit>
    <TextUnit id="3254" loc="5.8.29">exemploque deum, quibus accessurus et ipse est,</TextUnit>
    <TextUnit id="3255" loc="5.8.30">cum poenae venia plura roganda  dabit.</TextUnit>
    <TextUnit id="3256" loc="5.8.31">si numeres anno soles et nubila toto,</TextUnit>
    <TextUnit id="3257" loc="5.8.32">invenies nitidum saepius esse diem.</TextUnit>
    <TextUnit id="3258" loc="5.8.33">ergo ne nimium nostra laetere ruina,</TextUnit>
    <TextUnit id="3259" loc="5.8.34">restitui quondam me quoque posse puta:</TextUnit>
    <TextUnit id="3260" loc="5.8.35">posse puta fieri lenito principe vultus</TextUnit>
    <TextUnit id="3261" loc="5.8.36">ut videas media tristis in urbe meos,</TextUnit>
    <TextUnit id="3262" loc="5.8.37">utque ego te videam causa graviore fugatum,</TextUnit>
    <TextUnit id="3263" loc="5.8.38">haec sunt a primis proxima vota meis.</TextUnit>
    <TextUnit id="3264" loc="5.9.1">O tua si sineres in nostris nomina poni</TextUnit>
    <TextUnit id="3265" loc="5.9.2">carminibus, positus quam mihi saepe fores :</TextUnit>
    <TextUnit id="3266" loc="5.9.3">te canerem solum, meriti memor, inque libellis</TextUnit>
    <TextUnit id="3267" loc="5.9.4">crevisset sine te pagina nulla meis.</TextUnit>
    <TextUnit id="3268" loc="5.9.5">quid tibi deberem, tota sciretur in urbe,</TextUnit>
    <TextUnit id="3269" loc="5.9.6">exul in amissa si tamen urbe legor.</TextUnit>
    <TextUnit id="3270" loc="5.9.7">te praesens mitem nosset, te serior aetas,</TextUnit>
    <TextUnit id="3271" loc="5.9.8">scripta vetustatem si modo nostra ferunt,</TextUnit>
    <TextUnit id="3272" loc="5.9.9">nec tibi cessaret doctus bene dicere lector:</TextUnit>
    <TextUnit id="3273" loc="5.9.10">hic te servato vate maneret honor.</TextUnit>
    <TextUnit id="3274" loc="5.9.11">Caesaris est primum munus, quod ducimus auras;</TextUnit>
    <TextUnit id="3275" loc="5.9.12">gratia post magnos est tibi habenda deos.</TextUnit>
    <TextUnit id="3276" loc="5.9.13">ille dedit vitam; tu, quam dedit ille, tueris,</TextUnit>
    <TextUnit id="3277" loc="5.9.14">et facis accepto munere posse frui.</TextUnit>
    <TextUnit id="3278" loc="5.9.15">cumque perhorruerit  casus pars maxima nostros,</TextUnit>
    <TextUnit id="3279" loc="5.9.16">pars etiam credi pertimuisse velit,</TextUnit>
    <TextUnit id="3280" loc="5.9.17">naufragiumque meum tumulo spectant  ab alto,</TextUnit>
    <TextUnit id="3281" loc="5.9.18">nec dederit nanti per freta saeva manum,</TextUnit>
    <TextUnit id="3282" loc="5.9.19">seminecem Stygia revocasti solus ab unda.</TextUnit>
    <TextUnit id="3283" loc="5.9.20">hoc quoque, quod memores possumus esse, tuum est.</TextUnit>
    <TextUnit id="3284" loc="5.9.21">di tibi se tribuant cum Caesare semper amicos :</TextUnit>
    <TextUnit id="3285" loc="5.9.22">non potuit votum plenius esse meum.</TextUnit>
    <TextUnit id="3286" loc="5.9.23">haec meus argutis, si tu paterere, libellis</TextUnit>
    <TextUnit id="3287" loc="5.9.24">poneret in multa luce videnda labor;</TextUnit>
    <TextUnit id="3288" loc="5.9.25">nunc quoque se, quamvis est  iussa quiescere, quin te</TextUnit>
    <TextUnit id="3289" loc="5.9.26">nominet invitum, vix mea Musa tenet,</TextUnit>
    <TextUnit id="3290" loc="5.9.27">utque canem pavidae nactum vestigia cervae</TextUnit>
    <TextUnit id="3291" loc="5.9.28">latrantem frustra copula dura tenet,</TextUnit>
    <TextUnit id="3292" loc="5.9.29">utque fores nondum reserati carceris acer</TextUnit>
    <TextUnit id="3293" loc="5.9.30">nunc pede, nunc ipsa fronte lacessit equus,</TextUnit>
    <TextUnit id="3294" loc="5.9.31">sic mea lege data vincta atque inclusa Thalia</TextUnit>
    <TextUnit id="3295" loc="5.9.32">per titulum vetiti nominis ire cupit.</TextUnit>
    <TextUnit id="3296" loc="5.9.33">ne tamen officio memoris laedaris amici,</TextUnit>
    <TextUnit id="3297" loc="5.9.34">parebo iussis - parce timere - tuis.</TextUnit>
    <TextUnit id="3298" loc="5.9.35">at non parerem, nisi me meminisse putares.</TextUnit>
    <TextUnit id="3299" loc="5.9.36">hoc quod non prohibet vox tua, gratus ero.</TextUnit>
    <TextUnit id="3300" loc="5.9.37">dumque quod o breve sit! - lumen vitale videbo,</TextUnit>
    <TextUnit id="3301" loc="5.9.38">serviet officio spiritus iste  tuo.</TextUnit>
    <TextUnit id="3302" loc="5.10.1">Ut sumus in Ponto, ter frigore constitit Hister,</TextUnit>
    <TextUnit id="3303" loc="5.10.2">facta est Euxini dura ter unda maris.</TextUnit>
    <TextUnit id="3304" loc="5.10.3">at mihi iam videor patria procul esse tot annis,</TextUnit>
    <TextUnit id="3305" loc="5.10.4">Dardana quot Graio Troia sub hoste fuit.</TextUnit>
    <TextUnit id="3306" loc="5.10.5">stare putes, adeo procedunt tempora tarde,</TextUnit>
    <TextUnit id="3307" loc="5.10.6">et peragit lentis passibus annus iter.</TextUnit>
    <TextUnit id="3308" loc="5.10.7">nec mihi solstitium quicquam de noctibus aufert,</TextUnit>
    <TextUnit id="3309" loc="5.10.8">efficit angustos nec mihi bruma dies,</TextUnit>
    <TextUnit id="3310" loc="5.10.9">scilicet in nobis rerum natura novata est,</TextUnit>
    <TextUnit id="3311" loc="5.10.10">cumque meis curis omnia longa facit.</TextUnit>
    <TextUnit id="3312" loc="5.10.11">an peragunt solitos communia tempora motus, suntque</TextUnit>
    <TextUnit id="3313" loc="5.10.12">stantque Housman magis vitae tempora dura meae?</TextUnit>
    <TextUnit id="3314" loc="5.10.13">quem tenet Euxini mendax cognomine litus,</TextUnit>
    <TextUnit id="3315" loc="5.10.14">et Scythici vere terra sinistra freti,</TextUnit>
    <TextUnit id="3316" loc="5.10.15">innumerae circa gentes fera bella minantur,</TextUnit>
    <TextUnit id="3317" loc="5.10.16">quae sibi non rapto  vivere turpe putant.</TextUnit>
    <TextUnit id="3318" loc="5.10.17">nil extra tutum est: tumulus defenditur ipse</TextUnit>
    <TextUnit id="3319" loc="5.10.18">moenibus exiguis ingenioque loci.</TextUnit>
    <TextUnit id="3320" loc="5.10.19">cum minime credas, ut aves, densissimus hostis</TextUnit>
    <TextUnit id="3321" loc="5.10.20">advolat, et praedam vix bene visus agit.</TextUnit>
    <TextUnit id="3322" loc="5.10.21">saepe intra muros clausis venientia portis</TextUnit>
    <TextUnit id="3323" loc="5.10.22">per medias legimus noxia tela vias.</TextUnit>
    <TextUnit id="3324" loc="5.10.23">est igitur rarus, rus qui  colere audeat, isque</TextUnit>
    <TextUnit id="3325" loc="5.10.24">hac arat infelix, hac tenet arma manu.</TextUnit>
    <TextUnit id="3326" loc="5.10.25">sub galea pastor iunctis pice cantat avenis,</TextUnit>
    <TextUnit id="3327" loc="5.10.26">proque lupo pavidae bella verentur oves.</TextUnit>
    <TextUnit id="3328" loc="5.10.27">vix ope castelli defendimur; et tamen intus</TextUnit>
    <TextUnit id="3329" loc="5.10.28">mixta facit Graecis barbara turba metum,</TextUnit>
    <TextUnit id="3330" loc="5.10.29">quippe simul nobis habitat discrimine nullo</TextUnit>
    <TextUnit id="3331" loc="5.10.30">barbarus et tecti plus quoque parte tenet,</TextUnit>
    <TextUnit id="3332" loc="5.10.31">quos  ut non timeas, possis odisse videndo</TextUnit>
    <TextUnit id="3333" loc="5.10.32">pellibus et longa pectora tecta coma.</TextUnit>
    <TextUnit id="3334" loc="5.10.33">hos quoque, qui geniti Graia creduntur ab urbe,</TextUnit>
    <TextUnit id="3335" loc="5.10.34">pro patrio cultu Persica braca tegit.</TextUnit>
    <TextUnit id="3336" loc="5.10.35">exercent illi sociae commercia linguae:</TextUnit>
    <TextUnit id="3337" loc="5.10.36">per gestum res est significanda mihi.</TextUnit>
    <TextUnit id="3338" loc="5.10.37">barbarus hic ego sum, qui non intellegor ulli,</TextUnit>
    <TextUnit id="3339" loc="5.10.38">et rident stolidi verba Latina Getae;</TextUnit>
    <TextUnit id="3340" loc="5.10.39">meque palam de me tuto mala saepe loquuntur,</TextUnit>
    <TextUnit id="3341" loc="5.10.40">forsitan obiciunt exiliumque mihi.</TextUnit>
    <TextUnit id="3342" loc="5.10.41">utque fit, in me aliquid ficti, dicentibus illis</TextUnit>
    <TextUnit id="3343" loc="5.10.42">abnuerim quotiens adnuerimque, putant,</TextUnit>
    <TextUnit id="3344" loc="5.10.43">adde quod iniustum  rigido ius dicitur ense,</TextUnit>
    <TextUnit id="3345" loc="5.10.44">dantur et in medio vulnera saepe foro.</TextUnit>
    <TextUnit id="3346" loc="5.10.45">o duram Lachesin, quae tam grave sidus habenti</TextUnit>
    <TextUnit id="3347" loc="5.10.46">fila dedit vitae non breviora meae!</TextUnit>
    <TextUnit id="3348" loc="5.10.47">quod patriae vultu vestroque caremus, amici,</TextUnit>
    <TextUnit id="3349" loc="5.10.48">atque hic in Scythicis gentibus esse queror :</TextUnit>
    <TextUnit id="3350" loc="5.10.49">utraque poena gravis, merui tamen urbe carere,</TextUnit>
    <TextUnit id="3351" loc="5.10.50">non merui tali forsitan esse loco.</TextUnit>
    <TextUnit id="3352" loc="5.10.51">quid loquor, a! demens? ipsam quoque perdere vitam,</TextUnit>
    <TextUnit id="3353" loc="5.10.52">Caesaris offenso numine, dignus eram.</TextUnit>
    <TextUnit id="3354" loc="5.11.1">Quod te nescioquis per iurgia dixerit esse</TextUnit>
    <TextUnit id="3355" loc="5.11.2">exulis uxorem, littera questa tua est.</TextUnit>
    <TextUnit id="3356" loc="5.11.3">indolui, non tam mea quod fortuna male audit,</TextUnit>
    <TextUnit id="3357" loc="5.11.4">qui iam consuevi fortiter esse miser,</TextUnit>
    <TextUnit id="3358" loc="5.11.5">quam quod cui minime vellem, sum causa pudoris,</TextUnit>
    <TextUnit id="3359" loc="5.11.6">teque reor nostris erubuisse malis.</TextUnit>
    <TextUnit id="3360" loc="5.11.7">perfer et obdura; multo graviora tulisti,</TextUnit>
    <TextUnit id="3361" loc="5.11.8">eripuit cum me principis ira tibi.</TextUnit>
    <TextUnit id="3362" loc="5.11.9">fallitur iste tamen, quo iudice nominor exul:</TextUnit>
    <TextUnit id="3363" loc="5.11.10">mollior est culpam poena secuta meam.</TextUnit>
    <TextUnit id="3364" loc="5.11.11">maxima poena mihi est ipsum offendisse, priusque</TextUnit>
    <TextUnit id="3365" loc="5.11.12">venisset mallem funeris hora mihi.</TextUnit>
    <TextUnit id="3366" loc="5.11.13">quassa tamen nostra est, non mersa  nec obruta navis,</TextUnit>
    <TextUnit id="3367" loc="5.11.14">utque caret portu, sic tamen extat aquis.</TextUnit>
    <TextUnit id="3368" loc="5.11.15">nec vitam nec opes nec ius mihi civis ademit,</TextUnit>
    <TextUnit id="3369" loc="5.11.16">qui merui vitio perdere cuncta meo.</TextUnit>
    <TextUnit id="3370" loc="5.11.17">sed quia peccato facinus non affuit illi,</TextUnit>
    <TextUnit id="3371" loc="5.11.18">nil nisi me patriis iussit abesse focis,</TextUnit>
    <TextUnit id="3372" loc="5.11.19">utque aliis, quorum numerum comprendere non est,</TextUnit>
    <TextUnit id="3373" loc="5.11.20">Caesareum numen sic mihi mite fuit.</TextUnit>
    <TextUnit id="3374" loc="5.11.21">ipse relegati, non exulis utitur in me</TextUnit>
    <TextUnit id="3375" loc="5.11.22">nomine . tuta suo iudice causa mea est.</TextUnit>
    <TextUnit id="3376" loc="5.11.23">iure igitur laudes. Caesar, pro parte virili</TextUnit>
    <TextUnit id="3377" loc="5.11.24">carmina nostra tuas qualiacumque canunt:</TextUnit>
    <TextUnit id="3378" loc="5.11.25">iure deos, ut adhuc caeli tibi limina claudant,</TextUnit>
    <TextUnit id="3379" loc="5.11.26">teque velint sine se, comprecor, esse deum.</TextUnit>
    <TextUnit id="3380" loc="5.11.27">optat idem populus; sed, ut in mare flumina vastum,</TextUnit>
    <TextUnit id="3381" loc="5.11.28">sic solet exiguae currere rivus aquae,</TextUnit>
    <TextUnit id="3382" loc="5.11.29">at tu fortunam, cuius vocor exul ab ore,</TextUnit>
    <TextUnit id="3383" loc="5.11.30">nomine mendaci parce gravare meam!</TextUnit>
    <TextUnit id="3384" loc="5.12.1">Scribis, ut oblectem studio lacrimabile tempus,</TextUnit>
    <TextUnit id="3385" loc="5.12.2">ne pereant turpi pectora nostra situ.</TextUnit>
    <TextUnit id="3386" loc="5.12.3">difficile est quod, amice, mones, quia carmina laetum</TextUnit>
    <TextUnit id="3387" loc="5.12.4">sunt opus, et pacem mentis habere volunt.</TextUnit>
    <TextUnit id="3388" loc="5.12.5">nostra per adversas agitur fortuna procellas,</TextUnit>
    <TextUnit id="3389" loc="5.12.6">sorte nec ulla mea tristior esse potest.</TextUnit>
    <TextUnit id="3390" loc="5.12.7">exigis ut Priamus natorum funere ludat,</TextUnit>
    <TextUnit id="3391" loc="5.12.8">et Niobe festos ducat ut orba choros.</TextUnit>
    <TextUnit id="3392" loc="5.12.9">luctibus an studio videor debere teneri,</TextUnit>
    <TextUnit id="3393" loc="5.12.10">solus in extremos iussus abire Getas?</TextUnit>
    <TextUnit id="3394" loc="5.12.11">des licet in valido pectus mihi robore fultum,</TextUnit>
    <TextUnit id="3395" loc="5.12.12">fama refert Anyti quale fuisse reo,</TextUnit>
    <TextUnit id="3396" loc="5.12.13">fracta cadet tantae sapientia mole ruinae:</TextUnit>
    <TextUnit id="3397" loc="5.12.14">plus valet humanis viribus ira dei.</TextUnit>
    <TextUnit id="3398" loc="5.12.15">ille senex, dictus sapiens ab Apolline, nullum</TextUnit>
    <TextUnit id="3399" loc="5.12.16">scribere in hoc casu sustinuisset opus.</TextUnit>
    <TextUnit id="3400" loc="5.12.17">ut veniant patriae, veniant oblivia vestri,</TextUnit>
    <TextUnit id="3401" loc="5.12.18">omnis ut amissi sensus abesse queat,</TextUnit>
    <TextUnit id="3402" loc="5.12.19">at timor officio fungi vetat ipse  quietum:</TextUnit>
    <TextUnit id="3403" loc="5.12.20">cinctus ab innumero me tenet hoste locus,</TextUnit>
    <TextUnit id="3404" loc="5.12.21">adde quod ingenium longa rubigine laesum</TextUnit>
    <TextUnit id="3405" loc="5.12.22">torpet et est multo, quam fuit ante, minus,</TextUnit>
    <TextUnit id="3406" loc="5.12.23">fertilis, assiduo si non renovatur  aratro,</TextUnit>
    <TextUnit id="3407" loc="5.12.24">nil nisi cum spinis gramen habebit ager.</TextUnit>
    <TextUnit id="3408" loc="5.12.25">tempore qui longo steterit, male curret  et inter</TextUnit>
    <TextUnit id="3409" loc="5.12.26">carceribus missos ultimus ibit equus,</TextUnit>
    <TextUnit id="3410" loc="5.12.27">vertitur in teneram cariem rimisque dehiscit,</TextUnit>
    <TextUnit id="3411" loc="5.12.28">siqua diu solitis cumba vacavit  aquis,</TextUnit>
    <TextUnit id="3412" loc="5.12.29">me quoque despera, fuerim cum parvus et ante,</TextUnit>
    <TextUnit id="3413" loc="5.12.30">illi, qui fueram, posse redire parem.</TextUnit>
    <TextUnit id="3414" loc="5.12.31">contudit ingenium patientia longa malorum,</TextUnit>
    <TextUnit id="3415" loc="5.12.32">et pars antiqui nulla vigoris adest.</TextUnit>
    <TextUnit id="3416" loc="5.12.33">siqua  tamen nobis, ut nunc quoque, sumpta tabella est,</TextUnit>
    <TextUnit id="3417" loc="5.12.34">inque suos volui cogere verba pedes,</TextUnit>
    <TextUnit id="3418" loc="5.12.35">carmina nulla mihi sunt scripta,  aut qualia cernis,</TextUnit>
    <TextUnit id="3419" loc="5.12.36">digna sui domini tempore, digna loco.</TextUnit>
    <TextUnit id="3420" loc="5.12.37">denique non parvas animo dat gloria vires,</TextUnit>
    <TextUnit id="3421" loc="5.12.38">et fecunda facit pectora laudis amor.</TextUnit>
    <TextUnit id="3422" loc="5.12.39">nominis et famae quondam fulgore trahebar,</TextUnit>
    <TextUnit id="3423" loc="5.12.40">dum tulit antemnas aura secunda meas.</TextUnit>
    <TextUnit id="3424" loc="5.12.41">non adeo est bene nunc ut sit mihi gloria curae:</TextUnit>
    <TextUnit id="3425" loc="5.12.42">si liceat, nulli cognitus esse velim,</TextUnit>
    <TextUnit id="3426" loc="5.12.43">an quia cesserunt primo bene carmina, suades</TextUnit>
    <TextUnit id="3427" loc="5.12.44">scribere, successus ut sequar ipse meos?</TextUnit>
    <TextUnit id="3428" loc="5.12.45">pace, novem, vestra liceat dixisse, sorores:</TextUnit>
    <TextUnit id="3429" loc="5.12.46">vos estis nostrae maxima causa fugae,</TextUnit>
    <TextUnit id="3430" loc="5.12.47">utque dedit iustas tauri fabricator aeni,</TextUnit>
    <TextUnit id="3431" loc="5.12.48">sic ego do poenas artibus ipse meis.</TextUnit>
    <TextUnit id="3432" loc="5.12.49">nil mihi debebat cum versibus amplius esse,</TextUnit>
    <TextUnit id="3433" loc="5.12.50">cum fugerem merito naufragus omne fretum,</TextUnit>
    <TextUnit id="3434" loc="5.12.51">at, puto, si demens studium fatale retemptem,</TextUnit>
    <TextUnit id="3435" loc="5.12.52">hic mihi praebebit carminis arma locus.</TextUnit>
    <TextUnit id="3436" loc="5.12.53">non liber hic ullus, non qui mihi commodet aurem,</TextUnit>
    <TextUnit id="3437" loc="5.12.54">verbaque significent quid mea, norit, adest.</TextUnit>
    <TextUnit id="3438" loc="5.12.55">omnia barbariae loca sunt vocisque ferinae,</TextUnit>
    <TextUnit id="3439" loc="5.12.56">omniaque hostilis  plena timore soni.</TextUnit>
    <TextUnit id="3440" loc="5.12.57">ipse mihi videor iam dedidicisse Latine:</TextUnit>
    <TextUnit id="3441" loc="5.12.58">nam didici Getice Sarmaticeque loqui.</TextUnit>
    <TextUnit id="3442" loc="5.12.59">nec tamen, ut verum fatear tibi, nostra teneri</TextUnit>
    <TextUnit id="3443" loc="5.12.60">a componendo carmine Musa potest.</TextUnit>
    <TextUnit id="3444" loc="5.12.61">scribimus et scriptos absumimus igne libellos:</TextUnit>
    <TextUnit id="3445" loc="5.12.62">exitus est studii parva favilla mei.</TextUnit>
    <TextUnit id="3446" loc="5.12.63">nec possum et cupio non nullos ducere versus :</TextUnit>
    <TextUnit id="3447" loc="5.12.64">ponitur idcirco noster in igne labor,</TextUnit>
    <TextUnit id="3448" loc="5.12.65">nec nisi pars casu flammis erepta dolove</TextUnit>
    <TextUnit id="3449" loc="5.12.66">ad vos ingenii pervenit ulla mei.</TextUnit>
    <TextUnit id="3450" loc="5.12.67">sic utinam, quae nil metuentem tale magistrum</TextUnit>
    <TextUnit id="3451" loc="5.12.68">perdidit, in cineres Ars mea versa foret!</TextUnit>
    <TextUnit id="3452" loc="5.13.1">Hanc tuus e Getico mittit tibi Naso salutem,</TextUnit>
    <TextUnit id="3453" loc="5.13.2">mittere si quisquam, quo caret ipse, potest,</TextUnit>
    <TextUnit id="3454" loc="5.13.3">aeger enim traxi contagia corpore mentis,</TextUnit>
    <TextUnit id="3455" loc="5.13.4">libera tormento pars mihi ne qua vacet,</TextUnit>
    <TextUnit id="3456" loc="5.13.5">perque dies multos lateris cruciatibus uror;</TextUnit>
    <TextUnit id="3457" loc="5.13.6">sic me non modico  frigore laesit hiems,</TextUnit>
    <TextUnit id="3458" loc="5.13.7">si tamen ipse vales, aliqua nos parte valemus:</TextUnit>
    <TextUnit id="3459" loc="5.13.8">quippe mea est umeris fulta ruina tuis.</TextUnit>
    <TextUnit id="3460" loc="5.13.9">Quid,  mihi cum dederis ingentia pignora, cumque</TextUnit>
    <TextUnit id="3461" loc="5.13.10">per numeros omnes hoc tueare caput,</TextUnit>
    <TextUnit id="3462" loc="5.13.11">quod tua me raro solatur epistula, peccas,</TextUnit>
    <TextUnit id="3463" loc="5.13.12">remque piam praestas, sed  mihi verba negas?</TextUnit>
    <TextUnit id="3464" loc="5.13.13">hoc, precor, emenda! quod si correxeris unum,</TextUnit>
    <TextUnit id="3465" loc="5.13.14">nullus in egregio corpore naevus erit.</TextUnit>
    <TextUnit id="3466" loc="5.13.15">pluribus accusem, fieri nisi possit, ut ad me</TextUnit>
    <TextUnit id="3467" loc="5.13.16">littera non veniat, missa sit illa tamen,</TextUnit>
    <TextUnit id="3468" loc="5.13.17">di faciant, ut sit temeraria nostra querella,</TextUnit>
    <TextUnit id="3469" loc="5.13.18">teque putem falso non meminisse mei.</TextUnit>
    <TextUnit id="3470" loc="5.13.19">quod precor, esse liquet: neque enim mutabile robur</TextUnit>
    <TextUnit id="3471" loc="5.13.20">credere me fas est pectoris esse tui.</TextUnit>
    <TextUnit id="3472" loc="5.13.21">cana prius gelido desint absinthia Ponto,</TextUnit>
    <TextUnit id="3473" loc="5.13.22">et careat dulci Trinacris Hybla thymo,</TextUnit>
    <TextUnit id="3474" loc="5.13.23">inmemorem quam te quisquam convincat amici.</TextUnit>
    <TextUnit id="3475" loc="5.13.24">non ita sunt fati stamina nigra mei.</TextUnit>
    <TextUnit id="3476" loc="5.13.25">tu tamen, ut possis falsae quoque pellere culpae</TextUnit>
    <TextUnit id="3477" loc="5.13.26">crimina, quod non es, ne videare, cave.</TextUnit>
    <TextUnit id="3478" loc="5.13.27">utque solebamus consumere longa loquendo</TextUnit>
    <TextUnit id="3479" loc="5.13.28">tempora, sermoni  deficiente die,</TextUnit>
    <TextUnit id="3480" loc="5.13.29">sic ferat ac referat tacitas nunc littera voces,</TextUnit>
    <TextUnit id="3481" loc="5.13.30">et peragant linguae charta manusque vices,</TextUnit>
    <TextUnit id="3482" loc="5.13.31">quod fore ne nimium videar diffidere, sitque</TextUnit>
    <TextUnit id="3483" loc="5.13.32">versibus hoc paucis admonuisse satis,</TextUnit>
    <TextUnit id="3484" loc="5.13.33">accipe quo semper finitur epistula verbo</TextUnit>
    <TextUnit id="3485" loc="5.13.34">atque meis distent ut tua fata! - "vale."</TextUnit>
    <TextUnit id="3486" loc="5.14.1">Quanta tibi dederim nostris monumenta libellis,</TextUnit>
    <TextUnit id="3487" loc="5.14.2">o mihi me coniunx carior, ipsa vides,</TextUnit>
    <TextUnit id="3488" loc="5.14.3">detrahat auctori multum fortuna licebit,</TextUnit>
    <TextUnit id="3489" loc="5.14.4">tu tamen ingenio clara ferere meo;</TextUnit>
    <TextUnit id="3490" loc="5.14.5">dumque legar, mecum pariter tua fama legetur,</TextUnit>
    <TextUnit id="3491" loc="5.14.6">nec potes in maestos omnis abire rogos;</TextUnit>
    <TextUnit id="3492" loc="5.14.7">cumque viri casu possis miseranda videri,</TextUnit>
    <TextUnit id="3493" loc="5.14.8">invenies aliquas, quae, quod es, esse velint,</TextUnit>
    <TextUnit id="3494" loc="5.14.9">quae te, nostrorum cum sis in parte malorum,</TextUnit>
    <TextUnit id="3495" loc="5.14.10">felicem dicant invideantque tibi.</TextUnit>
    <TextUnit id="3496" loc="5.14.11">non ego divitias dando tibi plura dedissem:</TextUnit>
    <TextUnit id="3497" loc="5.14.12">nil feret ad Manes divitis umbra suos.</TextUnit>
    <TextUnit id="3498" loc="5.14.13">perpetui fructum donavi nominis idque,</TextUnit>
    <TextUnit id="3499" loc="5.14.14">quo dare nil potui munere maius, habes.</TextUnit>
    <TextUnit id="3500" loc="5.14.15">adde quod, ut  rerum sola es tutela mearum,</TextUnit>
    <TextUnit id="3501" loc="5.14.16">ad te non parvi venit honoris onus,</TextUnit>
    <TextUnit id="3502" loc="5.14.17">quod numquam vox est de te mea muta tuique</TextUnit>
    <TextUnit id="3503" loc="5.14.18">indiciis debes esse superba viri.</TextUnit>
    <TextUnit id="3504" loc="5.14.19">quae ne quis possit temeraria dicere, persta,</TextUnit>
    <TextUnit id="3505" loc="5.14.20">et pariter serva meque piamque fidem.</TextUnit>
    <TextUnit id="3506" loc="5.14.21">nam tua, dum stetimus, turpi sine crimine mansit,</TextUnit>
    <TextUnit id="3507" loc="5.14.22">et tantum  probitas inreprehensa fuit.</TextUnit>
    <TextUnit id="3508" loc="5.14.23">area de  nostra nunc est tibi facta ruina</TextUnit>
    <TextUnit id="3509" loc="5.14.24">conspicuum virtus hic tua ponat opus.</TextUnit>
    <TextUnit id="3510" loc="5.14.25">esse bonam facile est, ubi, quod vetet esse, remotum est,</TextUnit>
    <TextUnit id="3511" loc="5.14.26">et nihil officio nupta quod obstet habet,</TextUnit>
    <TextUnit id="3512" loc="5.14.27">cum deus intonuit, non se subducere nimbo,</TextUnit>
    <TextUnit id="3513" loc="5.14.28">id demum est pietas, id socialis amor.</TextUnit>
    <TextUnit id="3514" loc="5.14.29">rara quidem virtus, quam non fortuna gubernet,</TextUnit>
    <TextUnit id="3515" loc="5.14.30">quae maneat stabili, eum fugit illa, pede.</TextUnit>
    <TextUnit id="3516" loc="5.14.31">siqua tamen pretium sibi virtus  ipsa petitum,</TextUnit>
    <TextUnit id="3517" loc="5.14.32">inque parum laetis ardua rebus adest,</TextUnit>
    <TextUnit id="3518" loc="5.14.33">ut tempus numeres, per saecula nulla tacetur,</TextUnit>
    <TextUnit id="3519" loc="5.14.34">et loca mirantur qua patet orbis iter.</TextUnit>
    <TextUnit id="3520" loc="5.14.35">aspicis ut longo teneat laudabilis aevo</TextUnit>
    <TextUnit id="3521" loc="5.14.36">nomen inextinctum Penelopea fides?</TextUnit>
    <TextUnit id="3522" loc="5.14.37">cernis ut Admeti cantetur et Hectoris uxor</TextUnit>
    <TextUnit id="3523" loc="5.14.38">ausaque in accensos Iphias ire rogos?</TextUnit>
    <TextUnit id="3524" loc="5.14.39">ut vivat fama coniunx Phylacea, cuius</TextUnit>
    <TextUnit id="3525" loc="5.14.40">Iliacam celeri vir pede pressit humum?</TextUnit>
    <TextUnit id="3526" loc="5.14.41">morte nihil opus est pro me, sed amore fideque:</TextUnit>
    <TextUnit id="3527" loc="5.14.42">non ex difficili fama petenda tibi est.</TextUnit>
    <TextUnit id="3528" loc="5.14.43">nec te credideris, quia non facis, ista moneri:</TextUnit>
    <TextUnit id="3529" loc="5.14.44">vela damus, quamvis remige puppis eat,</TextUnit>
    <TextUnit id="3530" loc="5.14.45">qui monet ut facias, quod iam facis, ille monendo</TextUnit>
    <TextUnit id="3531" loc="5.14.46">laudat et hortatu comprobat acta suo.</TextUnit>
  </Text>
</TessDocument>
