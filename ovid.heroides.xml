<?xml version="1.0" encoding="UTF-8"?>
<TessDocument id="ovid.heroides">
  <Metadata>
    <Author>ovid</Author>
    <Display>Heroides</Display>
    <Abbr>ov. her.</Abbr>
    <Lang>la</Lang>
    <Prose>0</Prose>
    <PrintSource>R. Ehwald, Amores, Epistulae, Medicamina faciei femineae, Ars amatoria, Remedia amoris. Teubner, 1907.</PrintSource>
    <DigitalSourceDisplay>Perseus</DigitalSourceDisplay>
    <DigitalSourceURL>http://www.perseus.tufts.edu/hopper/text?doc=Perseus%3atext%3a1999.02.0068%3atext%3dEp.</DigitalSourceURL>
    <AddedBy>Chris Forstall</AddedBy>
    <URI>urn:cts:latinLit:phi0959.phi002.perseus-lat1</URI>
  </Metadata>
  <Parts><Part id="1"><Display>Book 1</Display><MaskLower>0</MaskLower><MaskUpper>115</MaskUpper><LocusLower>1.1</LocusLower><LocusUpper>1.116</LocusUpper></Part><Part id="2"><Display>Book 2</Display><MaskLower>116</MaskLower><MaskUpper>263</MaskUpper><LocusLower>2.1</LocusLower><LocusUpper>2.148</LocusUpper></Part><Part id="3"><Display>Book 3</Display><MaskLower>264</MaskLower><MaskUpper>417</MaskUpper><LocusLower>3.1</LocusLower><LocusUpper>3.154</LocusUpper></Part><Part id="4"><Display>Book 4</Display><MaskLower>418</MaskLower><MaskUpper>593</MaskUpper><LocusLower>4.1</LocusLower><LocusUpper>4.176</LocusUpper></Part><Part id="5"><Display>Book 5</Display><MaskLower>594</MaskLower><MaskUpper>743</MaskUpper><LocusLower>5.1</LocusLower><LocusUpper>5.158</LocusUpper></Part><Part id="6"><Display>Book 6</Display><MaskLower>744</MaskLower><MaskUpper>909</MaskUpper><LocusLower>6.1</LocusLower><LocusUpper>6.164</LocusUpper></Part><Part id="7"><Display>Book 7</Display><MaskLower>910</MaskLower><MaskUpper>1107</MaskUpper><LocusLower>7.1</LocusLower><LocusUpper>7.196</LocusUpper></Part><Part id="8"><Display>Book 8</Display><MaskLower>1108</MaskLower><MaskUpper>1227</MaskUpper><LocusLower>8.1</LocusLower><LocusUpper>8.122</LocusUpper></Part><Part id="9"><Display>Book 9</Display><MaskLower>1228</MaskLower><MaskUpper>1395</MaskUpper><LocusLower>9.1</LocusLower><LocusUpper>9.168</LocusUpper></Part><Part id="10"><Display>Book 10</Display><MaskLower>1396</MaskLower><MaskUpper>1547</MaskUpper><LocusLower>10.1</LocusLower><LocusUpper>10.150</LocusUpper></Part><Part id="11"><Display>Book 11</Display><MaskLower>1548</MaskLower><MaskUpper>1677</MaskUpper><LocusLower>11.1</LocusLower><LocusUpper>11.128</LocusUpper></Part><Part id="12"><Display>Book 12</Display><MaskLower>1678</MaskLower><MaskUpper>1891</MaskUpper><LocusLower>12.1</LocusLower><LocusUpper>12.212</LocusUpper></Part><Part id="13"><Display>Book 13</Display><MaskLower>1892</MaskLower><MaskUpper>2051</MaskUpper><LocusLower>13.1</LocusLower><LocusUpper>13.166</LocusUpper></Part><Part id="14"><Display>Book 14</Display><MaskLower>2052</MaskLower><MaskUpper>2181</MaskUpper><LocusLower>14.1</LocusLower><LocusUpper>14.132</LocusUpper></Part><Part id="15"><Display>Book 15</Display><MaskLower>2182</MaskLower><MaskUpper>2401</MaskUpper><LocusLower>15.1</LocusLower><LocusUpper>15.220</LocusUpper></Part><Part id="16"><Display>Book 16</Display><MaskLower>2402</MaskLower><MaskUpper>2779</MaskUpper><LocusLower>16.1</LocusLower><LocusUpper>16.378</LocusUpper></Part><Part id="17"><Display>Book 17</Display><MaskLower>2780</MaskLower><MaskUpper>3047</MaskUpper><LocusLower>17.1</LocusLower><LocusUpper>17.268</LocusUpper></Part><Part id="18"><Display>Book 18</Display><MaskLower>3048</MaskLower><MaskUpper>3265</MaskUpper><LocusLower>18.1</LocusLower><LocusUpper>18.218</LocusUpper></Part><Part id="19"><Display>Book 19</Display><MaskLower>3266</MaskLower><MaskUpper>3475</MaskUpper><LocusLower>19.1</LocusLower><LocusUpper>19.210</LocusUpper></Part><Part id="20"><Display>Book 20</Display><MaskLower>3476</MaskLower><MaskUpper>3719</MaskUpper><LocusLower>20.1</LocusLower><LocusUpper>20.242</LocusUpper></Part><Part id="21"><Display>Book 21</Display><MaskLower>3720</MaskLower><MaskUpper>3969</MaskUpper><LocusLower>21.1</LocusLower><LocusUpper>21.248</LocusUpper></Part></Parts><Text>
    <TextUnit id="0" loc="1.1">Haec tua Penelope lento tibi mittit, Ulixe;</TextUnit>
    <TextUnit id="1" loc="1.2">Nil mihi rescribas attinet: ipse veni!</TextUnit>
    <TextUnit id="2" loc="1.3">Troia iacet certe, Danais invisa puellis;</TextUnit>
    <TextUnit id="3" loc="1.4">Vix Priamus tanti totaque Troia fuit.</TextUnit>
    <TextUnit id="4" loc="1.5">O utinam tum, cum Lacedaemona classe petebat,</TextUnit>
    <TextUnit id="5" loc="1.6">Obrutus insanis esset adulter aquis!</TextUnit>
    <TextUnit id="6" loc="1.7">Non ego deserto iacuissem frigida lecto,</TextUnit>
    <TextUnit id="7" loc="1.8">Nec quererer tardos ire relicta dies;</TextUnit>
    <TextUnit id="8" loc="1.9">Nec mihi quaerenti spatiosam fallere noctem</TextUnit>
    <TextUnit id="9" loc="1.10">Lassaret viduas pendula tela manus.</TextUnit>
    <TextUnit id="10" loc="1.11">Quando ego non timui graviora pericula veris?</TextUnit>
    <TextUnit id="11" loc="1.12">Res est solliciti plena timoris amor.</TextUnit>
    <TextUnit id="12" loc="1.13">In te fingebam violentos Troas ituros;</TextUnit>
    <TextUnit id="13" loc="1.14">Nomine in Hectoreo pallida semper eram.</TextUnit>
    <TextUnit id="14" loc="1.15">Sive quis Antilochum narrabat ab hoste revictum,</TextUnit>
    <TextUnit id="15" loc="1.16">Antilochus nostri causa timoris erat;</TextUnit>
    <TextUnit id="16" loc="1.17">Sive Menoetiaden falsis cecidisse sub armis,</TextUnit>
    <TextUnit id="17" loc="1.18">Flebam successu posse carere dolos.</TextUnit>
    <TextUnit id="18" loc="1.19">Sanguine Tlepolemus Lyciam tepefecerat hastam;</TextUnit>
    <TextUnit id="19" loc="1.20">Tlepolemi leto cura novata mea est.</TextUnit>
    <TextUnit id="20" loc="1.21">Denique, quisquis erat castris iugulatus Achivis,</TextUnit>
    <TextUnit id="21" loc="1.22">Frigidius glacie pectus amantis erat.</TextUnit>
    <TextUnit id="22" loc="1.23">Sed bene consuluit casto deus aequus amori.</TextUnit>
    <TextUnit id="23" loc="1.24">Versa est in cineres sospite Troia viro.</TextUnit>
    <TextUnit id="24" loc="1.25">Argolici rediere duces, altaria fumant;</TextUnit>
    <TextUnit id="25" loc="1.26">Ponitur ad patrios barbara praeda deos.</TextUnit>
    <TextUnit id="26" loc="1.27">Grata ferunt nymphae pro salvis dona maritis;</TextUnit>
    <TextUnit id="27" loc="1.28">Illi victa suis Troica fata canunt.</TextUnit>
    <TextUnit id="28" loc="1.29">Mirantur iustique senes trepidaeque puellae;</TextUnit>
    <TextUnit id="29" loc="1.30">Narrantis coniunx pendet ab ore viri.</TextUnit>
    <TextUnit id="30" loc="1.31">Atque aliquis posita monstrat fera proelia mensa,</TextUnit>
    <TextUnit id="31" loc="1.32">Pingit et exiguo Pergama tota mero:</TextUnit>
    <TextUnit id="32" loc="1.33">'Hac ibat Simois; haec est Sigeia tellus;</TextUnit>
    <TextUnit id="33" loc="1.34">Hic steterat Priami regia celsa senis.</TextUnit>
    <TextUnit id="34" loc="1.35">Illic Aeacides, illic tendebat Ulixes;</TextUnit>
    <TextUnit id="35" loc="1.36">Hic lacer admissos terruit Hector equos.'</TextUnit>
    <TextUnit id="36" loc="1.37">Omnia namque tuo senior te quaerere misso</TextUnit>
    <TextUnit id="37" loc="1.38">Rettulerat nato Nestor, at ille mihi.</TextUnit>
    <TextUnit id="38" loc="1.39">Rettulit et ferro Rhesumque Dolonaque caesos,</TextUnit>
    <TextUnit id="39" loc="1.40">Utque sit hic somno proditus, ille dolo.</TextUnit>
    <TextUnit id="40" loc="1.41">Ausus es --- o nimium nimiumque oblite tuorum! ---</TextUnit>
    <TextUnit id="41" loc="1.42">Thracia nocturno tangere castra dolo</TextUnit>
    <TextUnit id="42" loc="1.43">Totque simul mactare viros, adiutus ab uno!</TextUnit>
    <TextUnit id="43" loc="1.44">At bene cautus eras et memor ante mei!</TextUnit>
    <TextUnit id="44" loc="1.45">Usque metu micuere sinus, dum victor amicum</TextUnit>
    <TextUnit id="45" loc="1.46">Dictus es Ismariis isse per agmen equis.</TextUnit>
    <TextUnit id="46" loc="1.47">Sed mihi quid prodest vestris disiecta lacertis</TextUnit>
    <TextUnit id="47" loc="1.48">Ilios et, murus quod fuit, esse solum,</TextUnit>
    <TextUnit id="48" loc="1.49">Si maneo, qualis Troia durante manebam,</TextUnit>
    <TextUnit id="49" loc="1.50">Virque mihi dempto fine carendus abest?</TextUnit>
    <TextUnit id="50" loc="1.51">Diruta sunt aliis, uni mihi Pergama restant,</TextUnit>
    <TextUnit id="51" loc="1.52">Incola captivo quae bove victor arat.</TextUnit>
    <TextUnit id="52" loc="1.53">Iam seges est, ubi Troia fuit, resecandaque falce</TextUnit>
    <TextUnit id="53" loc="1.54">Luxuriat Phrygio sanguine pinguis humus;</TextUnit>
    <TextUnit id="54" loc="1.55">Semisepulta virum curvis feriuntur aratris</TextUnit>
    <TextUnit id="55" loc="1.56">Ossa, ruinosas occulit herba domos.</TextUnit>
    <TextUnit id="56" loc="1.57">Victor abes, nec scire mihi, quae causa morandi,</TextUnit>
    <TextUnit id="57" loc="1.58">Aut in quo lateas ferreus orbe, licet!</TextUnit>
    <TextUnit id="58" loc="1.59">Quisquis ad haec vertit peregrinam litora puppim,</TextUnit>
    <TextUnit id="59" loc="1.60">Ille mihi de te multa rogatus abit,</TextUnit>
    <TextUnit id="60" loc="1.61">Quamque tibi reddat, si te modo viderit usquam,</TextUnit>
    <TextUnit id="61" loc="1.62">Traditur huic digitis charta notata meis.</TextUnit>
    <TextUnit id="62" loc="1.63">Nos Pylon, antiqui Neleia Nestoris arva,</TextUnit>
    <TextUnit id="63" loc="1.64">Misimus; incerta est fama remissa Pylo.</TextUnit>
    <TextUnit id="64" loc="1.65">Misimus et Sparten; Sparte quoque nescia veri.</TextUnit>
    <TextUnit id="65" loc="1.66">Quas habitas terras, aut ubi lentus abes?</TextUnit>
    <TextUnit id="66" loc="1.67">Utilius starent etiamnunc moenia Phoebi ---</TextUnit>
    <TextUnit id="67" loc="1.68">Irascor votis, heu, levis ipsa meis!</TextUnit>
    <TextUnit id="68" loc="1.69">Scirem ubi pugnares, et tantum bella timerem,</TextUnit>
    <TextUnit id="69" loc="1.70">Et mea cum multis iuncta querela foret.</TextUnit>
    <TextUnit id="70" loc="1.71">Quid timeam, ignoro --- timeo tamen omnia demens,</TextUnit>
    <TextUnit id="71" loc="1.72">Et patet in curas area lata meas.</TextUnit>
    <TextUnit id="72" loc="1.73">Quaecumque aequor habet, quaecumque pericula tellus,</TextUnit>
    <TextUnit id="73" loc="1.74">Tam longae causas suspicor esse morae.</TextUnit>
    <TextUnit id="74" loc="1.75">Haec ego dum stulte metuo, quae vestra libido est,</TextUnit>
    <TextUnit id="75" loc="1.76">Esse peregrino captus amore potes.</TextUnit>
    <TextUnit id="76" loc="1.77">Forsitan et narres, quam sit tibi rustica coniunx,</TextUnit>
    <TextUnit id="77" loc="1.78">Quae tantum lanas non sinat esse rudes.</TextUnit>
    <TextUnit id="78" loc="1.79">Fallar, et hoc crimen tenues vanescat in auras,</TextUnit>
    <TextUnit id="79" loc="1.80">Neve, revertendi liber, abesse velis!</TextUnit>
    <TextUnit id="80" loc="1.81">Me pater Icarius viduo discedere lecto</TextUnit>
    <TextUnit id="81" loc="1.82">Cogit et immensas increpat usque moras.</TextUnit>
    <TextUnit id="82" loc="1.83">Increpet usque licet --- tua sum, tua dicar oportet;</TextUnit>
    <TextUnit id="83" loc="1.84">Penelope coniunx semper Ulixis ero.</TextUnit>
    <TextUnit id="84" loc="1.85">Ille tamen pietate mea precibusque pudicis</TextUnit>
    <TextUnit id="85" loc="1.86">Frangitur et vires temperat ipse suas.</TextUnit>
    <TextUnit id="86" loc="1.87">Dulichii Samiique et quos tulit alta Zacynthos,</TextUnit>
    <TextUnit id="87" loc="1.88">Turba ruunt in me luxuriosa proci,</TextUnit>
    <TextUnit id="88" loc="1.89">Inque tua regnant nullis prohibentibus aula;</TextUnit>
    <TextUnit id="89" loc="1.90">Viscera nostra, tuae dilacerantur opes.</TextUnit>
    <TextUnit id="90" loc="1.91">Quid tibi Pisandrum Polybumque Medontaque dirum</TextUnit>
    <TextUnit id="91" loc="1.92">Eurymachique avidas Antinoique manus</TextUnit>
    <TextUnit id="92" loc="1.93">Atque alios referam, quos omnis turpiter absens</TextUnit>
    <TextUnit id="93" loc="1.94">Ipse tuo partis sanguine rebus alis?</TextUnit>
    <TextUnit id="94" loc="1.95">Irus egens pecorisque Melanthius actor edendi</TextUnit>
    <TextUnit id="95" loc="1.96">Ultimus accedunt in tua damna pudor.</TextUnit>
    <TextUnit id="96" loc="1.97">Tres sumus inbelles numero, sine viribus uxor</TextUnit>
    <TextUnit id="97" loc="1.98">Laertesque senex Telemachusque puer.</TextUnit>
    <TextUnit id="98" loc="1.99">Ille per insidias paene est mihi nuper ademptus,</TextUnit>
    <TextUnit id="99" loc="1.100">Dum parat invitis omnibus ire Pylon.</TextUnit>
    <TextUnit id="100" loc="1.101">Di, precor, hoc iubeant, ut euntibus ordine fatis</TextUnit>
    <TextUnit id="101" loc="1.102">Ille meos oculos conprimat, ille tuos!</TextUnit>
    <TextUnit id="102" loc="1.103">Hac faciunt custosque boum longaevaque nutrix,</TextUnit>
    <TextUnit id="103" loc="1.104">Tertius inmundae cura fidelis harae;</TextUnit>
    <TextUnit id="104" loc="1.105">Sed neque Laertes, ut qui sit inutilis armis,</TextUnit>
    <TextUnit id="105" loc="1.106">Hostibus in mediis regna tenere potest ---</TextUnit>
    <TextUnit id="106" loc="1.107">Telemacho veniet, vivat modo, fortior aetas;</TextUnit>
    <TextUnit id="107" loc="1.108">Nunc erat auxiliis illa tuenda patris ---</TextUnit>
    <TextUnit id="108" loc="1.109">Nec mihi sunt vires inimicos pellere tectis.</TextUnit>
    <TextUnit id="109" loc="1.110">Tu citius venias, portus et ara tuis!</TextUnit>
    <TextUnit id="110" loc="1.111">Est tibi sitque, precor, natus, qui mollibus annis</TextUnit>
    <TextUnit id="111" loc="1.112">In patrias artes erudiendus erat.</TextUnit>
    <TextUnit id="112" loc="1.113">Respice Laerten; ut tu sua lumina condas,</TextUnit>
    <TextUnit id="113" loc="1.114">Extremum fati sustinet ille diem.</TextUnit>
    <TextUnit id="114" loc="1.115">Certe ego, quae fueram te discedente puella,</TextUnit>
    <TextUnit id="115" loc="1.116">Protinus ut venias, facta videbor anus.</TextUnit>
    <TextUnit id="116" loc="2.1">Hospita, Demophoon, tua te Rhodopeia Phyllis</TextUnit>
    <TextUnit id="117" loc="2.2">Ultra promissum tempus abesse queror.</TextUnit>
    <TextUnit id="118" loc="2.3">Cornua cum lunae pleno semel orbe coissent,</TextUnit>
    <TextUnit id="119" loc="2.4">Litoribus nostris ancora pacta tua est ---</TextUnit>
    <TextUnit id="120" loc="2.5">Luna quater latuit, toto quater orbe recrevit;</TextUnit>
    <TextUnit id="121" loc="2.6">Nec vehit Actaeas Sithonis unda rates.</TextUnit>
    <TextUnit id="122" loc="2.7">Tempora si numeres --- bene quae numeramus amantes ---</TextUnit>
    <TextUnit id="123" loc="2.8">Non venit ante suam nostra querela diem.</TextUnit>
    <TextUnit id="124" loc="2.9">Spes quoque lenta fuit; tarde, quae credita laedunt,</TextUnit>
    <TextUnit id="125" loc="2.10">Credimus. invita nunc es amante nocens.</TextUnit>
    <TextUnit id="126" loc="2.11">Saepe fui mendax pro te mihi, saepe putavi</TextUnit>
    <TextUnit id="127" loc="2.12">Alba procellosos vela referre Notos.</TextUnit>
    <TextUnit id="128" loc="2.13">Thesea devovi, quia te dimittere nollet;</TextUnit>
    <TextUnit id="129" loc="2.14">Nec tenuit cursus forsitan ille tuos.</TextUnit>
    <TextUnit id="130" loc="2.15">Interdum timui, ne, dum vada tendis ad Hebri,</TextUnit>
    <TextUnit id="131" loc="2.16">Mersa foret cana naufraga puppis aqua.</TextUnit>
    <TextUnit id="132" loc="2.17">Saepe deos supplex, ut tu, scelerate, valeres,</TextUnit>
    <TextUnit id="133" loc="2.18">Cum prece turicremis sum venerata sacris;</TextUnit>
    <TextUnit id="134" loc="2.19">Saepe, videns ventos caelo pelagoque faventes,</TextUnit>
    <TextUnit id="135" loc="2.20">Ipsa mihi dixi: 'si valet ille, venit.'</TextUnit>
    <TextUnit id="136" loc="2.21">Denique fidus amor, quidquid properantibus obstat,</TextUnit>
    <TextUnit id="137" loc="2.22">Finxit, et ad causas ingeniosa fui.</TextUnit>
    <TextUnit id="138" loc="2.23">At tu lentus abes; nec te iurata reducunt</TextUnit>
    <TextUnit id="139" loc="2.24">Numina, nec nostro motus amore redis.</TextUnit>
    <TextUnit id="140" loc="2.25">Demophoon, ventis et verba et vela dedisti;</TextUnit>
    <TextUnit id="141" loc="2.26">Vela queror reditu, verba carere fide.</TextUnit>
    <TextUnit id="142" loc="2.27">Dic mihi, quid feci, nisi non sapienter amavi?</TextUnit>
    <TextUnit id="143" loc="2.28">Crimine te potui demeruisse meo.</TextUnit>
    <TextUnit id="144" loc="2.29">Unum in me scelus est, quod te, scelerate, recepi;</TextUnit>
    <TextUnit id="145" loc="2.30">Sed scelus hoc meriti pondus et instar habet.</TextUnit>
    <TextUnit id="146" loc="2.31">Iura fidesque ubi nunc, commissaque dextera dextrae,</TextUnit>
    <TextUnit id="147" loc="2.32">Quique erat in falso plurimus ore deus?</TextUnit>
    <TextUnit id="148" loc="2.33">Promissus socios ubi nunc Hymenaeus in annos,</TextUnit>
    <TextUnit id="149" loc="2.34">Qui mihi coniugii sponsor et obses erat?</TextUnit>
    <TextUnit id="150" loc="2.35">Per mare, quod totum ventis agitatur et undis,</TextUnit>
    <TextUnit id="151" loc="2.36">Per quod nempe ieras, per quod iturus eras,</TextUnit>
    <TextUnit id="152" loc="2.37">Perque tuum mihi iurasti --- nisi fictus et ille est ---</TextUnit>
    <TextUnit id="153" loc="2.38">Concita qui ventis aequora mulcet, avum,</TextUnit>
    <TextUnit id="154" loc="2.39">Per Venerem nimiumque mihi facientia tela ---</TextUnit>
    <TextUnit id="155" loc="2.40">Altera tela arcus, altera tela faces ---</TextUnit>
    <TextUnit id="156" loc="2.41">Iunonemque, toris quae praesidet alma maritis,</TextUnit>
    <TextUnit id="157" loc="2.42">Et per taediferae mystica sacra deae.</TextUnit>
    <TextUnit id="158" loc="2.43">Si de tot laesis sua numina quisque deorum</TextUnit>
    <TextUnit id="159" loc="2.44">Vindicet, in poenas non satis unus eris.</TextUnit>
    <TextUnit id="160" loc="2.45">Ah, laceras etiam puppes furiosa refeci,</TextUnit>
    <TextUnit id="161" loc="2.46">Ut, qua desererer, firma carina foret,</TextUnit>
    <TextUnit id="162" loc="2.47">Remigiumque dedi, quod me fugiturus haberes.</TextUnit>
    <TextUnit id="163" loc="2.48">Heu! patior telis vulnera facta meis!</TextUnit>
    <TextUnit id="164" loc="2.49">Credidimus blandis, quorum tibi copia, verbis;</TextUnit>
    <TextUnit id="165" loc="2.50">Credidimus generi nominibusque tuis;</TextUnit>
    <TextUnit id="166" loc="2.51">Credidimus lacrimis --- an et hae simulare docentur?</TextUnit>
    <TextUnit id="167" loc="2.52">Hae quoque habent artes, quaque iubentur, eunt?</TextUnit>
    <TextUnit id="168" loc="2.53">Dis quoque credidimus. quo iam tot pignora nobis?</TextUnit>
    <TextUnit id="169" loc="2.54">Parte satis potui qualibet inde capi.</TextUnit>
    <TextUnit id="170" loc="2.55">Nec moveor, quod te iuvi portuque locoque ---</TextUnit>
    <TextUnit id="171" loc="2.56">Debuit haec meriti summa fuisse mei!</TextUnit>
    <TextUnit id="172" loc="2.57">Turpiter hospitium lecto cumulasse iugali</TextUnit>
    <TextUnit id="173" loc="2.58">Paenitet, et lateri conseruisse latus.</TextUnit>
    <TextUnit id="174" loc="2.59">Quae fuit ante illam, mallem suprema fuisset</TextUnit>
    <TextUnit id="175" loc="2.60">Nox mihi, dum potui Phyllis honesta mori.</TextUnit>
    <TextUnit id="176" loc="2.61">Speravi melius, quia me meruisse putavi;</TextUnit>
    <TextUnit id="177" loc="2.62">Quaecumque ex merito spes venit, aequa venit.</TextUnit>
    <TextUnit id="178" loc="2.63">Fallere credentem non est operosa puellam</TextUnit>
    <TextUnit id="179" loc="2.64">Gloria. simplicitas digna favore fuit.</TextUnit>
    <TextUnit id="180" loc="2.65">Sum decepta tuis et amans et femina verbis.</TextUnit>
    <TextUnit id="181" loc="2.66">Di faciant, laudis summa sit ista tuae!</TextUnit>
    <TextUnit id="182" loc="2.67">Inter et Aegidas, media statuaris in urbe,</TextUnit>
    <TextUnit id="183" loc="2.68">Magnificus titulis stet pater ante suis.</TextUnit>
    <TextUnit id="184" loc="2.69">Cum fuerit Sciron lectus torvusque Procrustes</TextUnit>
    <TextUnit id="185" loc="2.70">Et Sinis et tauri mixtaque forma viri</TextUnit>
    <TextUnit id="186" loc="2.71">Et domitae bello Thebae fusique bimembres</TextUnit>
    <TextUnit id="187" loc="2.72">Et pulsata nigri regia caeca dei ---</TextUnit>
    <TextUnit id="188" loc="2.73">Hoc tua post illos titulo signetur imago:</TextUnit>
    <TextUnit id="189" loc="2.74">Hic est, cuius amans hospita capta dolo est.</TextUnit>
    <TextUnit id="190" loc="2.75">De tanta rerum turba factisque parentis</TextUnit>
    <TextUnit id="191" loc="2.76">Sedit in ingenio Cressa relicta tuo.</TextUnit>
    <TextUnit id="192" loc="2.77">Quod solum excusat, solum miraris in illo;</TextUnit>
    <TextUnit id="193" loc="2.78">Heredem patriae, perfide, fraudis agis.</TextUnit>
    <TextUnit id="194" loc="2.79">Illa --- nec invideo --- fruitur meliore marito</TextUnit>
    <TextUnit id="195" loc="2.80">Inque capistratis tigribus alta sedet;</TextUnit>
    <TextUnit id="196" loc="2.81">At mea despecti fugiunt conubia Thraces,</TextUnit>
    <TextUnit id="197" loc="2.82">Quod ferar externum praeposuisse meis.</TextUnit>
    <TextUnit id="198" loc="2.83">Atque aliquis 'iam nunc doctas eat,' inquit, 'Athenas;</TextUnit>
    <TextUnit id="199" loc="2.84">Armiferam Thracen qui regat, alter erit.</TextUnit>
    <TextUnit id="200" loc="2.85">Exitus acta probat.' careat successibus, opto,</TextUnit>
    <TextUnit id="201" loc="2.86">Quisquis ab eventu facta notanda putat!</TextUnit>
    <TextUnit id="202" loc="2.87">At si nostra tuo spumescant aequora remo,</TextUnit>
    <TextUnit id="203" loc="2.88">Iam mihi, iam dicar consuluisse meis ---</TextUnit>
    <TextUnit id="204" loc="2.89">Sed neque consului, nec te mea regia tanget</TextUnit>
    <TextUnit id="205" loc="2.90">Fessaque Bistonia membra lavabis aqua!</TextUnit>
    <TextUnit id="206" loc="2.91">Illa meis oculis species abeuntis inhaeret,</TextUnit>
    <TextUnit id="207" loc="2.92">Cum premeret portus classis itura meos.</TextUnit>
    <TextUnit id="208" loc="2.93">Ausus es amplecti colloque infusus amantis</TextUnit>
    <TextUnit id="209" loc="2.94">Oscula per longas iungere pressa moras</TextUnit>
    <TextUnit id="210" loc="2.95">Cumque tuis lacrimis lacrimas confundere nostras,</TextUnit>
    <TextUnit id="211" loc="2.96">Quodque foret velis aura secunda, queri</TextUnit>
    <TextUnit id="212" loc="2.97">Et mihi discedens suprema dicere voce:</TextUnit>
    <TextUnit id="213" loc="2.98">'Phylli, fac expectes Demophoonta tuum!'</TextUnit>
    <TextUnit id="214" loc="2.99">Expectem, qui me numquam visurus abisti?</TextUnit>
    <TextUnit id="215" loc="2.100">Expectem pelago vela negata meo?</TextUnit>
    <TextUnit id="216" loc="2.101">Et tamen expecto --- redeas modo serus amanti,</TextUnit>
    <TextUnit id="217" loc="2.102">Ut tua sit solo tempore lapsa fides!</TextUnit>
    <TextUnit id="218" loc="2.103">Quid precor infelix? te iam tenet altera coniunx</TextUnit>
    <TextUnit id="219" loc="2.104">Forsitan et, nobis qui male favit, amor;</TextUnit>
    <TextUnit id="220" loc="2.105">Iamque tibi excidimus, nullam, puto, Phyllida nosti.</TextUnit>
    <TextUnit id="221" loc="2.106">Ei mihi! si, quae sim Phyllis et unde, rogas ---</TextUnit>
    <TextUnit id="222" loc="2.107">Quae tibi, Demophoon, longis erroribus acto</TextUnit>
    <TextUnit id="223" loc="2.108">Threicios portus hospitiumque dedi,</TextUnit>
    <TextUnit id="224" loc="2.109">Cuius opes auxere meae, cui dives egenti</TextUnit>
    <TextUnit id="225" loc="2.110">Munera multa dedi, multa datura fui;</TextUnit>
    <TextUnit id="226" loc="2.111">Quae tibi subieci latissima regna Lycurgi,</TextUnit>
    <TextUnit id="227" loc="2.112">Nomine femineo vix satis apta regi,</TextUnit>
    <TextUnit id="228" loc="2.113">Qua patet umbrosum Rhodope glacialis ad Haemum,</TextUnit>
    <TextUnit id="229" loc="2.114">Et sacer admissas exigit Hebrus aquas,</TextUnit>
    <TextUnit id="230" loc="2.115">Cui mea virginitas avibus libata sinistris</TextUnit>
    <TextUnit id="231" loc="2.116">Castaque fallaci zona recincta manu!</TextUnit>
    <TextUnit id="232" loc="2.117">Pronuba Tisiphone thalamis ululavit in illis,</TextUnit>
    <TextUnit id="233" loc="2.118">Et cecinit maestum devia carmen avis;</TextUnit>
    <TextUnit id="234" loc="2.119">Adfuit Allecto brevibus torquata colubris,</TextUnit>
    <TextUnit id="235" loc="2.120">Suntque sepulcrali lumina mota face!</TextUnit>
    <TextUnit id="236" loc="2.121">Maesta tamen scopulos fruticosaque litora calco</TextUnit>
    <TextUnit id="237" loc="2.122">Quaeque patent oculis litora lata meis.</TextUnit>
    <TextUnit id="238" loc="2.123">Sive die laxatur humus, seu frigida lucent</TextUnit>
    <TextUnit id="239" loc="2.124">Sidera, prospicio, quis freta ventus agat;</TextUnit>
    <TextUnit id="240" loc="2.125">Et quaecumque procul venientia lintea vidi,</TextUnit>
    <TextUnit id="241" loc="2.126">Protinus illa meos auguror esse deos.</TextUnit>
    <TextUnit id="242" loc="2.127">In freta procurro, vix me retinentibus undis,</TextUnit>
    <TextUnit id="243" loc="2.128">Mobile qua primas porrigit aequor aquas.</TextUnit>
    <TextUnit id="244" loc="2.129">Quo magis accedunt, minus et minus utilis adsto;</TextUnit>
    <TextUnit id="245" loc="2.130">Linquor et ancillis excipienda cado.</TextUnit>
    <TextUnit id="246" loc="2.131">Est sinus, adductos modice falcatus in arcus;</TextUnit>
    <TextUnit id="247" loc="2.132">Ultima praerupta cornua mole rigent.</TextUnit>
    <TextUnit id="248" loc="2.133">Hinc mihi suppositas inmittere corpus in undas</TextUnit>
    <TextUnit id="249" loc="2.134">Mens fuit; et, quoniam fallere pergis, erit.</TextUnit>
    <TextUnit id="250" loc="2.135">Ad tua me fluctus proiectam litora portent,</TextUnit>
    <TextUnit id="251" loc="2.136">Occurramque oculis intumulata tuis!</TextUnit>
    <TextUnit id="252" loc="2.137">Duritia ferrum ut superes adamantaque teque,</TextUnit>
    <TextUnit id="253" loc="2.138">'Non tibi sic,' dices, 'Phylli, sequendus eram!'</TextUnit>
    <TextUnit id="254" loc="2.139">Saepe venenorum sitis est mihi; saepe cruenta</TextUnit>
    <TextUnit id="255" loc="2.140">Traiectam gladio morte perire iuvat.</TextUnit>
    <TextUnit id="256" loc="2.141">Colla quoque, infidis quia se nectenda lacertis</TextUnit>
    <TextUnit id="257" loc="2.142">Praebuerunt, laqueis inplicuisse iuvat.</TextUnit>
    <TextUnit id="258" loc="2.143">Stat nece matura tenerum pensare pudorem.</TextUnit>
    <TextUnit id="259" loc="2.144">In necis electu parva futura mora est.</TextUnit>
    <TextUnit id="260" loc="2.145">Inscribere meo causa invidiosa sepulcro.</TextUnit>
    <TextUnit id="261" loc="2.146">Aut hoc aut simili carmine notus eris:</TextUnit>
    <TextUnit id="262" loc="2.147">Phyllida Demophoon leto dedit hospes amantem;</TextUnit>
    <TextUnit id="263" loc="2.148">Ille necis causam praebuit, ipsa manum.</TextUnit>
    <TextUnit id="264" loc="3.1">Quam legis, a rapta Briseide littera venit,</TextUnit>
    <TextUnit id="265" loc="3.2">Vix bene barbarica Graeca notata manu.</TextUnit>
    <TextUnit id="266" loc="3.3">Quascumque adspicies, lacrimae fecere lituras;</TextUnit>
    <TextUnit id="267" loc="3.4">Sed tamen et lacrimae pondera vocis habent.</TextUnit>
    <TextUnit id="268" loc="3.5">Si mihi pauca queri de te dominoque viroque</TextUnit>
    <TextUnit id="269" loc="3.6">Fas est, de domino pauca viroque querar.</TextUnit>
    <TextUnit id="270" loc="3.7">Non, ego poscenti quod sum cito tradita regi,</TextUnit>
    <TextUnit id="271" loc="3.8">Culpa tua est --- quamvis haec quoque culpa tua est;</TextUnit>
    <TextUnit id="272" loc="3.9">Nam simul Eurybates me Talthybiusque vocarunt,</TextUnit>
    <TextUnit id="273" loc="3.10">Eurybati data sum Talthybioque comes.</TextUnit>
    <TextUnit id="274" loc="3.11">Alter in alterius iactantes lumina vultum</TextUnit>
    <TextUnit id="275" loc="3.12">Quaerebant taciti, noster ubi esset amor.</TextUnit>
    <TextUnit id="276" loc="3.13">Differri potui; poenae mora grata fuisset.</TextUnit>
    <TextUnit id="277" loc="3.14">Ei mihi! discedens oscula nulla dedi;</TextUnit>
    <TextUnit id="278" loc="3.15">At lacrimas sine fine dedi rupique capillos ---</TextUnit>
    <TextUnit id="279" loc="3.16">Infelix iterum sum mihi visa capi!</TextUnit>
    <TextUnit id="280" loc="3.17">Saepe ego decepto volui custode reverti,</TextUnit>
    <TextUnit id="281" loc="3.18">Sed, me qui timidam prenderet, hostis erat.</TextUnit>
    <TextUnit id="282" loc="3.19">Si progressa forem, caperer ne, nocte, timebam,</TextUnit>
    <TextUnit id="283" loc="3.20">Quamlibet ad Priami munus itura nurum.</TextUnit>
    <TextUnit id="284" loc="3.21">Sed data sim, quia danda fui --- tot noctibus absum</TextUnit>
    <TextUnit id="285" loc="3.22">Nec repetor; cessas, iraque lenta tua est.</TextUnit>
    <TextUnit id="286" loc="3.23">Ipse Menoetiades tum, cum tradebar, in aurem</TextUnit>
    <TextUnit id="287" loc="3.24">'Quid fles? hic parvo tempore,' dixit, 'eris.'</TextUnit>
    <TextUnit id="288" loc="3.25">Nec repetisse parum; pugnas ne reddar, Achille!</TextUnit>
    <TextUnit id="289" loc="3.26">I nunc et cupidi nomen amantis habe!</TextUnit>
    <TextUnit id="290" loc="3.27">Venerunt ad te Telamone et Amyntore nati ---</TextUnit>
    <TextUnit id="291" loc="3.28">Ille gradu propior sanguinis, ille comes ---</TextUnit>
    <TextUnit id="292" loc="3.29">Laertaque satus, per quos comitata redirem</TextUnit>
    <TextUnit id="293" loc="3.30">(auxerunt blandas grandia dona preces)</TextUnit>
    <TextUnit id="294" loc="3.31">Viginti fulvos operoso ex aere lebetas,</TextUnit>
    <TextUnit id="295" loc="3.32">Et tripodas septem pondere et arte pares;</TextUnit>
    <TextUnit id="296" loc="3.33">Addita sunt illis auri bis quinque talenta,</TextUnit>
    <TextUnit id="297" loc="3.34">Bis sex adsueti vincere semper equi,</TextUnit>
    <TextUnit id="298" loc="3.35">Quodque supervacuum est, forma praestante puellae</TextUnit>
    <TextUnit id="299" loc="3.36">Lesbides, eversa corpora capta domo,</TextUnit>
    <TextUnit id="300" loc="3.37">Cumque tot his --- sed non opus est tibi coniuge --- coniunx</TextUnit>
    <TextUnit id="301" loc="3.38">Ex Agamemnoniis una puella tribus.</TextUnit>
    <TextUnit id="302" loc="3.39">Si tibi ab Atride pretio redimenda fuissem,</TextUnit>
    <TextUnit id="303" loc="3.40">Quae dare debueras, accipere illa negas!</TextUnit>
    <TextUnit id="304" loc="3.41">Qua merui culpa fieri tibi vilis, Achille?</TextUnit>
    <TextUnit id="305" loc="3.42">Quo levis a nobis tam cito fugit amor?</TextUnit>
    <TextUnit id="306" loc="3.43">An miseros tristis fortuna tenaciter urget,</TextUnit>
    <TextUnit id="307" loc="3.44">Nec venit inceptis mollior hora malis?</TextUnit>
    <TextUnit id="308" loc="3.45">Diruta Marte tuo Lyrnesia moenia vidi ---</TextUnit>
    <TextUnit id="309" loc="3.46">Et fueram patriae pars ego magna meae;</TextUnit>
    <TextUnit id="310" loc="3.47">Vidi consortes pariter generisque necisque</TextUnit>
    <TextUnit id="311" loc="3.48">Tres cecidisse, quibus, quae mihi, mater erat;</TextUnit>
    <TextUnit id="312" loc="3.49">Vidi, quantus erat, fusum tellure cruenta</TextUnit>
    <TextUnit id="313" loc="3.50">Pectora iactantem sanguinolenta virum.</TextUnit>
    <TextUnit id="314" loc="3.51">Tot tamen amissis te conpensavimus unum;</TextUnit>
    <TextUnit id="315" loc="3.52">Tu dominus, tu vir, tu mihi frater eras.</TextUnit>
    <TextUnit id="316" loc="3.53">Tu mihi, iuratus per numina matris aquosae,</TextUnit>
    <TextUnit id="317" loc="3.54">Utile dicebas ipse fuisse capi ---</TextUnit>
    <TextUnit id="318" loc="3.55">Scilicet ut, quamvis veniam dotata, repellas</TextUnit>
    <TextUnit id="319" loc="3.56">Et mecum fugias quae tibi dantur opes!</TextUnit>
    <TextUnit id="320" loc="3.57">Quin etiam fama est, cum crastina fulserit Eos,</TextUnit>
    <TextUnit id="321" loc="3.58">Te dare nubiferis lintea velle Notis.</TextUnit>
    <TextUnit id="322" loc="3.59">Quod scelus ut pavidas miserae mihi contigit aures,</TextUnit>
    <TextUnit id="323" loc="3.60">Sanguinis atque animi pectus inane fuit.</TextUnit>
    <TextUnit id="324" loc="3.61">Ibis et --- o miseram! --- cui me, violente, relinquis?</TextUnit>
    <TextUnit id="325" loc="3.62">Quis mihi desertae mite levamen erit?</TextUnit>
    <TextUnit id="326" loc="3.63">Devorer ante, precor, subito telluris hiatu</TextUnit>
    <TextUnit id="327" loc="3.64">Aut rutilo missi fulminis igne cremer,</TextUnit>
    <TextUnit id="328" loc="3.65">Quam sine me Pthiis canescant aequora remis,</TextUnit>
    <TextUnit id="329" loc="3.66">Et videam puppes ire relicta tuas!</TextUnit>
    <TextUnit id="330" loc="3.67">Si tibi iam reditusque placent patriique Penates,</TextUnit>
    <TextUnit id="331" loc="3.68">Non ego sum classi sarcina magna tuae.</TextUnit>
    <TextUnit id="332" loc="3.69">Victorem captiva sequar, non nupta maritum;</TextUnit>
    <TextUnit id="333" loc="3.70">Est mihi, quae lanas molliat, apta manus.</TextUnit>
    <TextUnit id="334" loc="3.71">Inter Achaeiadas longe pulcherrima matres</TextUnit>
    <TextUnit id="335" loc="3.72">In thalamos coniunx ibit eatque tuos,</TextUnit>
    <TextUnit id="336" loc="3.73">Digna nurus socero, Iovis Aeginaeque nepote,</TextUnit>
    <TextUnit id="337" loc="3.74">Cuique senex Nereus prosocer esse velit.</TextUnit>
    <TextUnit id="338" loc="3.75">Nos humiles famulaeque tuae data pensa trahemus,</TextUnit>
    <TextUnit id="339" loc="3.76">Et minuent plenas stamina nostra colos.</TextUnit>
    <TextUnit id="340" loc="3.77">Exagitet ne me tantum tua, deprecor, uxor ---</TextUnit>
    <TextUnit id="341" loc="3.78">Quae mihi nescio quo non erit aequa modo ---</TextUnit>
    <TextUnit id="342" loc="3.79">Neve meos coram scindi patiare capillos</TextUnit>
    <TextUnit id="343" loc="3.80">Et leviter dicas: 'haec quoque nostra fuit.'</TextUnit>
    <TextUnit id="344" loc="3.81">Vel patiare licet, dum ne contempta relinquar ---</TextUnit>
    <TextUnit id="345" loc="3.82">Hic mihi vae! miserae concutit ossa metus.</TextUnit>
    <TextUnit id="346" loc="3.83">Quid tamen expectas? Agamemnona paenitet irae,</TextUnit>
    <TextUnit id="347" loc="3.84">Et iacet ante tuos Graecia maesta pedes.</TextUnit>
    <TextUnit id="348" loc="3.85">Vince animos iramque tuam, qui cetera vincis!</TextUnit>
    <TextUnit id="349" loc="3.86">Quid lacerat Danaas inpiger Hector opes?</TextUnit>
    <TextUnit id="350" loc="3.87">Arma cape, Aeacide, sed me tamen ante recepta,</TextUnit>
    <TextUnit id="351" loc="3.88">Et preme turbatos Marte favente viros!</TextUnit>
    <TextUnit id="352" loc="3.89">Propter me mota est, propter me desinat ira,</TextUnit>
    <TextUnit id="353" loc="3.90">Simque ego tristitiae causa modusque tuae.</TextUnit>
    <TextUnit id="354" loc="3.91">Nec tibi turpe puta precibus succumbere nostris;</TextUnit>
    <TextUnit id="355" loc="3.92">Coniugis Oenides versus in arma prece est.</TextUnit>
    <TextUnit id="356" loc="3.93">Res audita mihi, nota est tibi. fratribus orba</TextUnit>
    <TextUnit id="357" loc="3.94">Devovit nati spemque caputque parens.</TextUnit>
    <TextUnit id="358" loc="3.95">Bellum erat; ille ferox positis secessit ab armis</TextUnit>
    <TextUnit id="359" loc="3.96">Et patriae rigida mente negavit opem.</TextUnit>
    <TextUnit id="360" loc="3.97">Sola virum coniunx flexit. felicior illa!</TextUnit>
    <TextUnit id="361" loc="3.98">At mea pro nullo pondere verba cadunt.</TextUnit>
    <TextUnit id="362" loc="3.99">Nec tamen indignor nec me pro coniuge gessi</TextUnit>
    <TextUnit id="363" loc="3.100">Saepius in domini serva vocata torum.</TextUnit>
    <TextUnit id="364" loc="3.101">Me quaedam, memini, dominam captiva vocabat.</TextUnit>
    <TextUnit id="365" loc="3.102">'Servitio,' dixi, 'nominis addis onus.'</TextUnit>
    <TextUnit id="366" loc="3.103">Per tamen ossa viri subito male tecta sepulcro,</TextUnit>
    <TextUnit id="367" loc="3.104">Semper iudiciis ossa verenda meis;</TextUnit>
    <TextUnit id="368" loc="3.105">Perque trium fortes animas, mea numina, fratrum,</TextUnit>
    <TextUnit id="369" loc="3.106">Qui bene pro patria cum patriaque iacent;</TextUnit>
    <TextUnit id="370" loc="3.107">Perque tuum nostrumque caput, quae iunximus una,</TextUnit>
    <TextUnit id="371" loc="3.108">Perque tuos enses, cognita tela meis ---</TextUnit>
    <TextUnit id="372" loc="3.109">Nulla Mycenaeum sociasse cubilia mecum</TextUnit>
    <TextUnit id="373" loc="3.110">Iuro; fallentem deseruisse velis!</TextUnit>
    <TextUnit id="374" loc="3.111">Si tibi nunc dicam, fortissime: 'tu quoque iura</TextUnit>
    <TextUnit id="375" loc="3.112">Nulla tibi sine me gaudia capta!' neges.</TextUnit>
    <TextUnit id="376" loc="3.113">At Danai maerere putant --- tibi plectra moventur,</TextUnit>
    <TextUnit id="377" loc="3.114">Te tenet in tepido mollis amica sinu!</TextUnit>
    <TextUnit id="378" loc="3.115">Et quisquam quaerit, quare pugnare recuses?</TextUnit>
    <TextUnit id="379" loc="3.116">Pugna nocet, citharae voxque Venusque iuvant.</TextUnit>
    <TextUnit id="380" loc="3.117">Tutius est iacuisse toro, tenuisse puellam,</TextUnit>
    <TextUnit id="381" loc="3.118">Threiciam digitis increpuisse lyram,</TextUnit>
    <TextUnit id="382" loc="3.119">Quam manibus clipeos et acutae cuspidis hastam,</TextUnit>
    <TextUnit id="383" loc="3.120">Et galeam pressa sustinuisse coma.</TextUnit>
    <TextUnit id="384" loc="3.121">Sed tibi pro tutis insignia facta placebant,</TextUnit>
    <TextUnit id="385" loc="3.122">Partaque bellando gloria dulcis erat.</TextUnit>
    <TextUnit id="386" loc="3.123">An tantum dum me caperes, fera bella probabas,</TextUnit>
    <TextUnit id="387" loc="3.124">Cumque mea patria laus tua victa iacet?</TextUnit>
    <TextUnit id="388" loc="3.125">Di melius! validoque, precor, vibrata lacerto</TextUnit>
    <TextUnit id="389" loc="3.126">Transeat Hectoreum Pelias hasta latus!</TextUnit>
    <TextUnit id="390" loc="3.127">Mittite me, Danai! dominum legata rogabo</TextUnit>
    <TextUnit id="391" loc="3.128">Multaque mandatis oscula mixta feram.</TextUnit>
    <TextUnit id="392" loc="3.129">Plus ego quam Phoenix, plus quam facundus Ulixes,</TextUnit>
    <TextUnit id="393" loc="3.130">Plus ego quam Teucri, credite, frater agam.</TextUnit>
    <TextUnit id="394" loc="3.131">Est aliquid collum solitis tetigisse lacertis,</TextUnit>
    <TextUnit id="395" loc="3.132">Praesentisque oculos admonuisse sui.</TextUnit>
    <TextUnit id="396" loc="3.133">Sis licet inmitis matrisque ferocior undis,</TextUnit>
    <TextUnit id="397" loc="3.134">Ut taceam, lacrimis conminuere meis.</TextUnit>
    <TextUnit id="398" loc="3.135">Nunc quoque --- sic omnes Peleus pater inpleat annos,</TextUnit>
    <TextUnit id="399" loc="3.136">Sic eat auspiciis Pyrrhus ad arma tuis! ---</TextUnit>
    <TextUnit id="400" loc="3.137">Respice sollicitam Briseida, fortis Achille,</TextUnit>
    <TextUnit id="401" loc="3.138">Nec miseram lenta ferreus ure mora!</TextUnit>
    <TextUnit id="402" loc="3.139">Aut, si versus amor tuus est in taedia nostri,</TextUnit>
    <TextUnit id="403" loc="3.140">Quam sine te cogis vivere, coge mori!</TextUnit>
    <TextUnit id="404" loc="3.141">Utque facis, coges. abiit corpusque colorque;</TextUnit>
    <TextUnit id="405" loc="3.142">Sustinet hoc animae spes tamen una tui.</TextUnit>
    <TextUnit id="406" loc="3.143">Qua si destituor, repetam fratresque virumque ---</TextUnit>
    <TextUnit id="407" loc="3.144">Nec tibi magnificum femina iussa mori.</TextUnit>
    <TextUnit id="408" loc="3.145">Cur autem iubeas? stricto pete corpora ferro;</TextUnit>
    <TextUnit id="409" loc="3.146">Est mihi qui fosso pectore sanguis eat.</TextUnit>
    <TextUnit id="410" loc="3.147">Me petat ille tuus, qui, si dea passa fuisset,</TextUnit>
    <TextUnit id="411" loc="3.148">Ensis in Atridae pectus iturus erat!</TextUnit>
    <TextUnit id="412" loc="3.149">A, potius serves nostram, tua munera, vitam!</TextUnit>
    <TextUnit id="413" loc="3.150">Quod dederas hosti victor, amica rogo.</TextUnit>
    <TextUnit id="414" loc="3.151">Perdere quos melius possis, Neptunia praebent</TextUnit>
    <TextUnit id="415" loc="3.152">Pergama; materiam caedis ab hoste pete.</TextUnit>
    <TextUnit id="416" loc="3.153">Me modo, sive paras inpellere remige classem,</TextUnit>
    <TextUnit id="417" loc="3.154">Sive manes, domini iure venire iube!</TextUnit>
    <TextUnit id="418" loc="4.1">Quam nisi tu dederis, caritura est ipsa, salutem</TextUnit>
    <TextUnit id="419" loc="4.2">Mittit Amazonio Cressa puella viro.</TextUnit>
    <TextUnit id="420" loc="4.3">Perlege, quodcumque est --- quid epistula lecta nocebit?</TextUnit>
    <TextUnit id="421" loc="4.4">Te quoque in hac aliquid quod iuvet esse potest;</TextUnit>
    <TextUnit id="422" loc="4.5">His arcana notis terra pelagoque feruntur.</TextUnit>
    <TextUnit id="423" loc="4.6">Inspicit acceptas hostis ab hoste notas.</TextUnit>
    <TextUnit id="424" loc="4.7">Ter tecum conata loqui ter inutilis haesit</TextUnit>
    <TextUnit id="425" loc="4.8">Lingua, ter in primo restitit ore sonus.</TextUnit>
    <TextUnit id="426" loc="4.9">Qua licet et sequitur, pudor est miscendus amori;</TextUnit>
    <TextUnit id="427" loc="4.10">Dicere quae puduit, scribere iussit amor.</TextUnit>
    <TextUnit id="428" loc="4.11">Quidquid Amor iussit, non est contemnere tutum;</TextUnit>
    <TextUnit id="429" loc="4.12">Regnat et in dominos ius habet ille deos.</TextUnit>
    <TextUnit id="430" loc="4.13">Ille mihi primo dubitanti scribere dixit:</TextUnit>
    <TextUnit id="431" loc="4.14">'Scribe! dabit victas ferreus ille manus.'</TextUnit>
    <TextUnit id="432" loc="4.15">Adsit et, ut nostras avido fovet igne medullas,</TextUnit>
    <TextUnit id="433" loc="4.16">Figat sic animos in mea vota tuos!</TextUnit>
    <TextUnit id="434" loc="4.17">Non ego nequitia socialia foedera rumpam;</TextUnit>
    <TextUnit id="435" loc="4.18">Fama --- velim quaeras --- crimine nostra vacat.</TextUnit>
    <TextUnit id="436" loc="4.19">Venit amor gravius, quo serius --- urimur intus;</TextUnit>
    <TextUnit id="437" loc="4.20">Urimur, et caecum pectora vulnus habent.</TextUnit>
    <TextUnit id="438" loc="4.21">Scilicet ut teneros laedunt iuga prima iuvencos,</TextUnit>
    <TextUnit id="439" loc="4.22">Frenaque vix patitur de grege captus equus,</TextUnit>
    <TextUnit id="440" loc="4.23">Sic male vixque subit primos rude pectus amores,</TextUnit>
    <TextUnit id="441" loc="4.24">Sarcinaque haec animo non sedet apta meo.</TextUnit>
    <TextUnit id="442" loc="4.25">Ars fit, ubi a teneris crimen condiscitur annis;</TextUnit>
    <TextUnit id="443" loc="4.26">Cui venit exacto tempore, peius amat.</TextUnit>
    <TextUnit id="444" loc="4.27">Tu nova servatae capies libamina famae,</TextUnit>
    <TextUnit id="445" loc="4.28">Et pariter nostrum fiet uterque nocens.</TextUnit>
    <TextUnit id="446" loc="4.29">Est aliquid, plenis pomaria carpere ramis,</TextUnit>
    <TextUnit id="447" loc="4.30">Et tenui primam delegere ungue rosam.</TextUnit>
    <TextUnit id="448" loc="4.31">Si tamen ille prior, quo me sine crimine gessi,</TextUnit>
    <TextUnit id="449" loc="4.32">Candor ab insolita labe notandus erat,</TextUnit>
    <TextUnit id="450" loc="4.33">At bene successit, digno quod adurimur igni;</TextUnit>
    <TextUnit id="451" loc="4.34">Peius adulterio turpis adulter obest.</TextUnit>
    <TextUnit id="452" loc="4.35">Si mihi concedat Iuno fratremque virumque,</TextUnit>
    <TextUnit id="453" loc="4.36">Hippolytum videor praepositura Iovi!</TextUnit>
    <TextUnit id="454" loc="4.37">Iam quoque --- vix credes --- ignotas mittor in artes;</TextUnit>
    <TextUnit id="455" loc="4.38">Est mihi per saevas impetus ire feras.</TextUnit>
    <TextUnit id="456" loc="4.39">Iam mihi prima dea est arcu praesignis adunco</TextUnit>
    <TextUnit id="457" loc="4.40">Delia; iudicium subsequor ipsa tuum.</TextUnit>
    <TextUnit id="458" loc="4.41">In nemus ire libet pressisque in retia cervis</TextUnit>
    <TextUnit id="459" loc="4.42">Hortari celeris per iuga summa canes,</TextUnit>
    <TextUnit id="460" loc="4.43">Aut tremulum excusso iaculum vibrare lacerto,</TextUnit>
    <TextUnit id="461" loc="4.44">Aut in graminea ponere corpus humo.</TextUnit>
    <TextUnit id="462" loc="4.45">Saepe iuvat versare leves in pulvere currus</TextUnit>
    <TextUnit id="463" loc="4.46">Torquentem frenis ora fugacis equi;</TextUnit>
    <TextUnit id="464" loc="4.47">Nunc feror, ut Bacchi furiis Eleleides actae,</TextUnit>
    <TextUnit id="465" loc="4.48">Quaeque sub Idaeo tympana colle movent,</TextUnit>
    <TextUnit id="466" loc="4.49">Aut quas semideae Dryades Faunique bicornes</TextUnit>
    <TextUnit id="467" loc="4.50">Numine contactas attonuere suo.</TextUnit>
    <TextUnit id="468" loc="4.51">Namque mihi referunt, cum se furor ille remisit,</TextUnit>
    <TextUnit id="469" loc="4.52">Omnia; me tacitam conscius urit amor.</TextUnit>
    <TextUnit id="470" loc="4.53">Forsitan hunc generis fato reddamus amorem,</TextUnit>
    <TextUnit id="471" loc="4.54">Et Venus ex tota gente tributa petat.</TextUnit>
    <TextUnit id="472" loc="4.55">Iuppiter Europen --- prima est ea gentis origo ---</TextUnit>
    <TextUnit id="473" loc="4.56">Dilexit, tauro dissimulante deum.</TextUnit>
    <TextUnit id="474" loc="4.57">Pasiphae mater, decepto subdita tauro,</TextUnit>
    <TextUnit id="475" loc="4.58">Enixa est utero crimen onusque suo.</TextUnit>
    <TextUnit id="476" loc="4.59">Perfidus Aegides, ducentia fila secutus,</TextUnit>
    <TextUnit id="477" loc="4.60">Curva meae fugit tecta sororis ope.</TextUnit>
    <TextUnit id="478" loc="4.61">En, ego nunc, ne forte parum Minoia credar,</TextUnit>
    <TextUnit id="479" loc="4.62">In socias leges ultima gentis eo!</TextUnit>
    <TextUnit id="480" loc="4.63">Hoc quoque fatale est: placuit domus una duabus;</TextUnit>
    <TextUnit id="481" loc="4.64">Me tua forma capit, capta parente soror.</TextUnit>
    <TextUnit id="482" loc="4.65">Thesides Theseusque duas rapuere sorores ---</TextUnit>
    <TextUnit id="483" loc="4.66">Ponite de nostra bina tropaea domo!</TextUnit>
    <TextUnit id="484" loc="4.67">Tempore quo nobis inita est Cerealis Eleusin,</TextUnit>
    <TextUnit id="485" loc="4.68">Gnosia me vellem detinuisset humus!</TextUnit>
    <TextUnit id="486" loc="4.69">Tunc mihi praecipue (nec non tamen ante placebas)</TextUnit>
    <TextUnit id="487" loc="4.70">Acer in extremis ossibus haesit amor.</TextUnit>
    <TextUnit id="488" loc="4.71">Candida vestis erat, praecincti flore capilli,</TextUnit>
    <TextUnit id="489" loc="4.72">Flava verecundus tinxerat ora rubor,</TextUnit>
    <TextUnit id="490" loc="4.73">Quemque vocant aliae vultum rigidumque trucemque,</TextUnit>
    <TextUnit id="491" loc="4.74">Pro rigido Phaedra iudice fortis erat.</TextUnit>
    <TextUnit id="492" loc="4.75">Sint procul a nobis iuvenes ut femina compti! ---</TextUnit>
    <TextUnit id="493" loc="4.76">Fine coli modico forma virilis amat.</TextUnit>
    <TextUnit id="494" loc="4.77">Te tuus iste rigor positique sine arte capilli</TextUnit>
    <TextUnit id="495" loc="4.78">Et levis egregio pulvis in ore decet.</TextUnit>
    <TextUnit id="496" loc="4.79">Sive ferocis equi luctantia colla recurvas,</TextUnit>
    <TextUnit id="497" loc="4.80">Exiguo flexos miror in orbe pedes;</TextUnit>
    <TextUnit id="498" loc="4.81">Seu lentum valido torques hastile lacerto,</TextUnit>
    <TextUnit id="499" loc="4.82">Ora ferox in se versa lacertus habet,</TextUnit>
    <TextUnit id="500" loc="4.83">Sive tenes lato venabula cornea ferro.</TextUnit>
    <TextUnit id="501" loc="4.84">Denique nostra iuvat lumina, quidquid agis.</TextUnit>
    <TextUnit id="502" loc="4.85">Tu modo duritiam silvis depone iugosis;</TextUnit>
    <TextUnit id="503" loc="4.86">Non sum militia digna perire tua.</TextUnit>
    <TextUnit id="504" loc="4.87">Quid iuvat incinctae studia exercere Dianae,</TextUnit>
    <TextUnit id="505" loc="4.88">Et Veneri numeros eripuisse suos?</TextUnit>
    <TextUnit id="506" loc="4.89">Quod caret alterna requie, durabile non est;</TextUnit>
    <TextUnit id="507" loc="4.90">Haec reparat vires fessaque membra novat.</TextUnit>
    <TextUnit id="508" loc="4.91">Arcus --- et arma tuae tibi sunt imitanda Dianae ---</TextUnit>
    <TextUnit id="509" loc="4.92">Si numquam cesses tendere, mollis erit.</TextUnit>
    <TextUnit id="510" loc="4.93">Clarus erat silvis Cephalus, multaeque per herbas</TextUnit>
    <TextUnit id="511" loc="4.94">Conciderant illo percutiente ferae;</TextUnit>
    <TextUnit id="512" loc="4.95">Nec tamen Aurorae male se praebebat amandum.</TextUnit>
    <TextUnit id="513" loc="4.96">Ibat ad hunc sapiens a sene diva viro.</TextUnit>
    <TextUnit id="514" loc="4.97">Saepe sub ilicibus Venerem Cinyraque creatum</TextUnit>
    <TextUnit id="515" loc="4.98">Sustinuit positos quaelibet herba duos.</TextUnit>
    <TextUnit id="516" loc="4.99">Arsit et Oenides in Maenalia Atalanta;</TextUnit>
    <TextUnit id="517" loc="4.100">Illa ferae spolium pignus amoris habet.</TextUnit>
    <TextUnit id="518" loc="4.101">Nos quoque quam primum turba numeremur in ista!</TextUnit>
    <TextUnit id="519" loc="4.102">Si Venerem tollas, rustica silva tua est.</TextUnit>
    <TextUnit id="520" loc="4.103">Ipsa comes veniam, nec me latebrosa movebunt</TextUnit>
    <TextUnit id="521" loc="4.104">Saxa neque obliquo dente timendus aper.</TextUnit>
    <TextUnit id="522" loc="4.105">Aequora bina suis obpugnant fluctibus isthmon,</TextUnit>
    <TextUnit id="523" loc="4.106">Et tenuis tellus audit utrumque mare.</TextUnit>
    <TextUnit id="524" loc="4.107">Hic tecum Troezena colam, Pittheia regna;</TextUnit>
    <TextUnit id="525" loc="4.108">Iam nunc est patria carior illa mea.</TextUnit>
    <TextUnit id="526" loc="4.109">Tempore abest aberitque diu Neptunius heros;</TextUnit>
    <TextUnit id="527" loc="4.110">Illum Pirithoi detinet ora sui.</TextUnit>
    <TextUnit id="528" loc="4.111">Praeposuit Theseus --- nisi si manifesta negamus ---</TextUnit>
    <TextUnit id="529" loc="4.112">Pirithoum Phaedrae Pirithoumque tibi.</TextUnit>
    <TextUnit id="530" loc="4.113">Sola nec haec ad nos iniuria venit ab illo;</TextUnit>
    <TextUnit id="531" loc="4.114">In magnis laesi rebus uterque sumus.</TextUnit>
    <TextUnit id="532" loc="4.115">Ossa mei fratris clava perfracta trinodi</TextUnit>
    <TextUnit id="533" loc="4.116">Sparsit humi; soror est praeda relicta feris.</TextUnit>
    <TextUnit id="534" loc="4.117">Prima securigeras inter virtute puellas</TextUnit>
    <TextUnit id="535" loc="4.118">Te peperit, nati digna vigore parens;</TextUnit>
    <TextUnit id="536" loc="4.119">Si quaeras, ubi sit --- Theseus latus ense peregit,</TextUnit>
    <TextUnit id="537" loc="4.120">Nec tanto mater pignore tuta fuit.</TextUnit>
    <TextUnit id="538" loc="4.121">At ne nupta quidem taedaque accepta iugali ---</TextUnit>
    <TextUnit id="539" loc="4.122">Cur, nisi ne caperes regna paterna nothus?</TextUnit>
    <TextUnit id="540" loc="4.123">Addidit et fratres ex me tibi, quos tamen omnis</TextUnit>
    <TextUnit id="541" loc="4.124">Non ego tollendi causa, sed ille fuit.</TextUnit>
    <TextUnit id="542" loc="4.125">O utinam nocitura tibi, pulcherrime rerum,</TextUnit>
    <TextUnit id="543" loc="4.126">In medio nisu viscera rupta forent!</TextUnit>
    <TextUnit id="544" loc="4.127">I nunc, sic meriti lectum reverere parentis ---</TextUnit>
    <TextUnit id="545" loc="4.128">Quem fugit et factis abdicat ipse suis!</TextUnit>
    <TextUnit id="546" loc="4.129">Nec, quia privigno videar coitura noverca,</TextUnit>
    <TextUnit id="547" loc="4.130">Terruerint animos nomina vana tuos.</TextUnit>
    <TextUnit id="548" loc="4.131">Ista vetus pietas, aevo moritura futuro,</TextUnit>
    <TextUnit id="549" loc="4.132">Rustica Saturno regna tenente fuit.</TextUnit>
    <TextUnit id="550" loc="4.133">Iuppiter esse pium statuit, quodcumque iuvaret,</TextUnit>
    <TextUnit id="551" loc="4.134">Et fas omne facit fratre marita soror.</TextUnit>
    <TextUnit id="552" loc="4.135">Illa coit firma generis iunctura catena,</TextUnit>
    <TextUnit id="553" loc="4.136">Inposuit nodos cui Venus ipsa suos.</TextUnit>
    <TextUnit id="554" loc="4.137">Nec labor est celare, licet peccemus, amorem.</TextUnit>
    <TextUnit id="555" loc="4.138">Cognato poterit nomine culpa tegi.</TextUnit>
    <TextUnit id="556" loc="4.139">Viderit amplexos aliquis, laudabimur ambo;</TextUnit>
    <TextUnit id="557" loc="4.140">Dicar privigno fida noverca meo.</TextUnit>
    <TextUnit id="558" loc="4.141">Non tibi per tenebras duri reseranda mariti</TextUnit>
    <TextUnit id="559" loc="4.142">Ianua, non custos decipiendus erit;</TextUnit>
    <TextUnit id="560" loc="4.143">Ut tenuit domus una duos, domus una tenebit;</TextUnit>
    <TextUnit id="561" loc="4.144">Oscula aperta dabas, oscula aperta dabis;</TextUnit>
    <TextUnit id="562" loc="4.145">Tutus eris mecum laudemque merebere culpa,</TextUnit>
    <TextUnit id="563" loc="4.146">Tu licet in lecto conspiciare meo.</TextUnit>
    <TextUnit id="564" loc="4.147">Tolle moras tantum properataque foedera iunge ---</TextUnit>
    <TextUnit id="565" loc="4.148">Qui mihi nunc saevit, sic tibi parcat Amor!</TextUnit>
    <TextUnit id="566" loc="4.149">Non ego dedignor supplex humilisque precari.</TextUnit>
    <TextUnit id="567" loc="4.150">Heu! ubi nunc fastus altaque verba iacent?</TextUnit>
    <TextUnit id="568" loc="4.151">Et pugnare diu nec me submittere culpae</TextUnit>
    <TextUnit id="569" loc="4.152">Certa fui --- certi siquid haberet amor;</TextUnit>
    <TextUnit id="570" loc="4.153">Victa precor genibusque tuis regalia tendo</TextUnit>
    <TextUnit id="571" loc="4.154">Bracchia! quid deceat, non videt ullus amans.</TextUnit>
    <TextUnit id="572" loc="4.155">Depudui, profugusque pudor sua signa reliquit.</TextUnit>
    <TextUnit id="573" loc="4.156">Da veniam fasse duraque corda doma!</TextUnit>
    <TextUnit id="574" loc="4.157">Quod mihi sit genitor, qui possidet aequora, Minos,</TextUnit>
    <TextUnit id="575" loc="4.158">Quod veniant proavi fulmina torta manu,</TextUnit>
    <TextUnit id="576" loc="4.159">Quod sit avus radiis frontem vallatus acutis,</TextUnit>
    <TextUnit id="577" loc="4.160">Purpureo tepidum qui movet axe diem ---</TextUnit>
    <TextUnit id="578" loc="4.161">Nobilitas sub amore iacet! miserere priorum</TextUnit>
    <TextUnit id="579" loc="4.162">Et, mihi si non vis parcere, parce meis!</TextUnit>
    <TextUnit id="580" loc="4.163">Est mihi dotalis tellus Iovis insula, Crete ---</TextUnit>
    <TextUnit id="581" loc="4.164">Serviat Hippolyto regia tota meo!</TextUnit>
    <TextUnit id="582" loc="4.165">Flecte, ferox, animos! potuit corrumpere taurum</TextUnit>
    <TextUnit id="583" loc="4.166">Mater; eris tauro saevior ipse truci?</TextUnit>
    <TextUnit id="584" loc="4.167">Per Venerem, parcas, oro, quae plurima mecum est!</TextUnit>
    <TextUnit id="585" loc="4.168">Sic numquam, quae te spernere possit, ames;</TextUnit>
    <TextUnit id="586" loc="4.169">Sic tibi secretis agilis dea saltibus adsit,</TextUnit>
    <TextUnit id="587" loc="4.170">Silvaque perdendas praebeat alta feras;</TextUnit>
    <TextUnit id="588" loc="4.171">Sic faveant Satyri montanaque numina Panes,</TextUnit>
    <TextUnit id="589" loc="4.172">Et cadat adversa cuspide fossus aper;</TextUnit>
    <TextUnit id="590" loc="4.173">Sic tibi dent Nymphae, quamvis odisse puellas</TextUnit>
    <TextUnit id="591" loc="4.174">Diceris, arentem quae levet unda sitim!</TextUnit>
    <TextUnit id="592" loc="4.175">Addimus his precibus lacrimas quoque; verba precantis</TextUnit>
    <TextUnit id="593" loc="4.176">Qui legis, et lacrimas finge videre meas!</TextUnit>
    <TextUnit id="594" loc="5.1">Nympha suo Paridi, quamvis suus esse recuset,</TextUnit>
    <TextUnit id="595" loc="5.2">Mittit ab Idaeis verba legenda iugis.</TextUnit>
    <TextUnit id="596" loc="5.3">Perlegis? an coniunx prohibet nova? perlege --- non est</TextUnit>
    <TextUnit id="597" loc="5.4">Ista Mycenaea littera facta manu!</TextUnit>
    <TextUnit id="598" loc="5.5">Pegasis Oenone, Phrygiis celeberrima silvis,</TextUnit>
    <TextUnit id="599" loc="5.6">Laesa queror de te, si sinis ipse, meo.</TextUnit>
    <TextUnit id="600" loc="5.5">Quis deus opposuit nostris sua numina votis?</TextUnit>
    <TextUnit id="601" loc="5.6">Ne tua permaneam, quod mihi crimen obest?</TextUnit>
    <TextUnit id="602" loc="5.7">Leniter, ex merito quidquid patiare, ferendum est;</TextUnit>
    <TextUnit id="603" loc="5.8">Quae venit indigno poena, dolenda venit.</TextUnit>
    <TextUnit id="604" loc="5.9">Nondum tantus eras, cum te contenta marito</TextUnit>
    <TextUnit id="605" loc="5.10">Edita de magno flumine nympha fui.</TextUnit>
    <TextUnit id="606" loc="5.11">Qui nunc Priamides --- absit reverentia vero! ---</TextUnit>
    <TextUnit id="607" loc="5.12">Servus eras; servo nubere nympha tuli!</TextUnit>
    <TextUnit id="608" loc="5.13">Saepe greges inter requievimus arbore tecti,</TextUnit>
    <TextUnit id="609" loc="5.14">Mixtaque cum foliis praebuit herba torum;</TextUnit>
    <TextUnit id="610" loc="5.15">Saepe super stramen faenoque iacentibus alto</TextUnit>
    <TextUnit id="611" loc="5.16">Defensa est humili cana pruina casa.</TextUnit>
    <TextUnit id="612" loc="5.17">Quis tibi monstrabat saltus venatibus aptos,</TextUnit>
    <TextUnit id="613" loc="5.18">Et tegeret catulos qua fera rupe suos?</TextUnit>
    <TextUnit id="614" loc="5.19">Retia saepe comes maculis distincta tetendi;</TextUnit>
    <TextUnit id="615" loc="5.20">Saepe citos egi per iuga longa canes.</TextUnit>
    <TextUnit id="616" loc="5.21">Incisae servant a te mea nomina fagi,</TextUnit>
    <TextUnit id="617" loc="5.22">Et legor Oenone falce notata tua,</TextUnit>
    <TextUnit id="618" loc="5.23">Populus est, memini, fluviali consita rivo,</TextUnit>
    <TextUnit id="619" loc="5.24">Est in qua nostri littera scripta memor:</TextUnit>
    <TextUnit id="620" loc="5.25">Et quantum trunci, tantum mea nomina crescunt.</TextUnit>
    <TextUnit id="621" loc="5.26">Crescite et in titulos surgite recta meos!</TextUnit>
    <TextUnit id="622" loc="5.27">Popule, vive, precor, quae consita margine ripae</TextUnit>
    <TextUnit id="623" loc="5.28">Hoc in rugoso cortice carmen habes:</TextUnit>
    <TextUnit id="624" loc="5.29">Cum Paris Oenone poterit spirare relicta,</TextUnit>
    <TextUnit id="625" loc="5.30">Ad fontem Xanthi versa recurret aqua.</TextUnit>
    <TextUnit id="626" loc="5.31">Xanthe, retro propera, versaeque recurrite lymphae!</TextUnit>
    <TextUnit id="627" loc="5.32">Sustinet Oenonen deseruisse Paris.</TextUnit>
    <TextUnit id="628" loc="5.33">Illa dies fatum miserae mihi dixit, ab illa</TextUnit>
    <TextUnit id="629" loc="5.34">Pessima mutati coepit amoris hiemps,</TextUnit>
    <TextUnit id="630" loc="5.35">Qua Venus et Iuno sumptisque decentior armis</TextUnit>
    <TextUnit id="631" loc="5.36">Venit in arbitrium nuda Minerva tuum.</TextUnit>
    <TextUnit id="632" loc="5.37">Attoniti micuere sinus, gelidusque cucurrit,</TextUnit>
    <TextUnit id="633" loc="5.38">Ut mihi narrasti, dura per ossa tremor.</TextUnit>
    <TextUnit id="634" loc="5.39">Consului --- neque enim modice terrebar --- anusque</TextUnit>
    <TextUnit id="635" loc="5.40">Longaevosque senes. constitit esse nefas.</TextUnit>
    <TextUnit id="636" loc="5.41">Caesa abies, sectaeque trabes, et classe parata</TextUnit>
    <TextUnit id="637" loc="5.42">Caerula ceratas accipit unda rates.</TextUnit>
    <TextUnit id="638" loc="5.43">Flesti discedens --- hoc saltim parce negare!</TextUnit>
    <TextUnit id="639" loc="5.44">Miscuimus lacrimas maestus uterque suas;</TextUnit>
    <TextUnit id="640" loc="5.45">Non sic adpositis vincitur vitibus ulmus,</TextUnit>
    <TextUnit id="641" loc="5.46">Ut tua sunt collo bracchia nexa meo.</TextUnit>
    <TextUnit id="642" loc="5.47">A!  quotiens, cum te vento quererere teneri,</TextUnit>
    <TextUnit id="643" loc="5.50">Riserunt comites --- ille secundus erat!</TextUnit>
    <TextUnit id="644" loc="5.51">Oscula dimissae quotiens repetita dedisti!</TextUnit>
    <TextUnit id="645" loc="5.52">Quam vix sustinuit dicere lingua 'vale'!</TextUnit>
    <TextUnit id="646" loc="5.53">Aura levis rigido pendentia lintea malo</TextUnit>
    <TextUnit id="647" loc="5.54">Suscitat, et remis eruta canet aqua.</TextUnit>
    <TextUnit id="648" loc="5.55">Prosequor infelix oculis abeuntia vela,</TextUnit>
    <TextUnit id="649" loc="5.56">Qua licet, et lacrimis umet harena meis,</TextUnit>
    <TextUnit id="650" loc="5.57">Utque celer venias, virides Nereidas oro ---</TextUnit>
    <TextUnit id="651" loc="5.58">Scilicet ut venias in mea damna celer!</TextUnit>
    <TextUnit id="652" loc="5.59">Votis ergo meis alii rediture redisti?</TextUnit>
    <TextUnit id="653" loc="5.60">Ei mihi, pro dira paelice blanda fui!</TextUnit>
    <TextUnit id="654" loc="5.61">Adspicit inmensum moles nativa profundum ---</TextUnit>
    <TextUnit id="655" loc="5.62">Mons fuit; aequoreis illa resistit aquis.</TextUnit>
    <TextUnit id="656" loc="5.63">Hinc ego vela tuae cognovi prima carinae,</TextUnit>
    <TextUnit id="657" loc="5.64">Et mihi per fluctus impetus ire fuit.</TextUnit>
    <TextUnit id="658" loc="5.65">Dum moror, in summa fulsit mihi purpura prora ---</TextUnit>
    <TextUnit id="659" loc="5.66">Pertimui; cultus non erat ille tuus.</TextUnit>
    <TextUnit id="660" loc="5.67">Fit propior terrasque cita ratis attigit aura;</TextUnit>
    <TextUnit id="661" loc="5.68">Femineas vidi corde tremente genas.</TextUnit>
    <TextUnit id="662" loc="5.69">Non satis id fuerat --- quid enim furiosa morabar? ---</TextUnit>
    <TextUnit id="663" loc="5.70">Haerebat gremio turpis amica tuo!</TextUnit>
    <TextUnit id="664" loc="5.71">Tunc vero rupique sinus et pectora planxi,</TextUnit>
    <TextUnit id="665" loc="5.72">Et secui madidas ungue rigente genas,</TextUnit>
    <TextUnit id="666" loc="5.73">Inplevique sacram querulis ululatibus Iden</TextUnit>
    <TextUnit id="667" loc="5.74">Illuc has lacrimas in mea saxa tuli.</TextUnit>
    <TextUnit id="668" loc="5.75">Sic Helene doleat defectaque coniuge ploret,</TextUnit>
    <TextUnit id="669" loc="5.76">Quaeque prior nobis intulit, ipsa ferat!</TextUnit>
    <TextUnit id="670" loc="5.77">Nunc tibi conveniunt, quae te per aperta sequantur</TextUnit>
    <TextUnit id="671" loc="5.78">Aequora legitimos destituantque viros;</TextUnit>
    <TextUnit id="672" loc="5.79">At cum pauper eras armentaque pastor agebas,</TextUnit>
    <TextUnit id="673" loc="5.80">Nulla nisi Oenone pauperis uxor erat.</TextUnit>
    <TextUnit id="674" loc="5.81">Non ego miror opes, nec me tua regia tangit</TextUnit>
    <TextUnit id="675" loc="5.82">Nec de tot Priami dicar ut una nurus ---</TextUnit>
    <TextUnit id="676" loc="5.83">Non tamen ut Priamus nymphae socer esse recuset,</TextUnit>
    <TextUnit id="677" loc="5.84">Aut Hecubae fuerim dissimulanda nurus;</TextUnit>
    <TextUnit id="678" loc="5.85">Dignaque sum fieri rerum matrona potentis;</TextUnit>
    <TextUnit id="679" loc="5.86">Sunt mihi, quas possint sceptra decere, manus.</TextUnit>
    <TextUnit id="680" loc="5.87">Nec me, faginea quod tecum fronde iacebam,</TextUnit>
    <TextUnit id="681" loc="5.88">Despice; purpureo sum magis apta toro.</TextUnit>
    <TextUnit id="682" loc="5.89">Denique tutus amor meus est; ibi nulla parantur</TextUnit>
    <TextUnit id="683" loc="5.90">Bella, nec ultrices advehit unda rates.</TextUnit>
    <TextUnit id="684" loc="5.91">Tyndaris infestis fugitiva reposcitur armis;</TextUnit>
    <TextUnit id="685" loc="5.92">Hac venit in thalamos dote superba tuos.</TextUnit>
    <TextUnit id="686" loc="5.93">Quae si sit Danais reddenda, vel Hectora fratrem,</TextUnit>
    <TextUnit id="687" loc="5.94">Vel cum Deiphobo Polydamanta roga;</TextUnit>
    <TextUnit id="688" loc="5.95">Quid gravis Antenor, Priamus quid suadeat ipse,</TextUnit>
    <TextUnit id="689" loc="5.96">Consule, quis aetas longa magistra fuit!</TextUnit>
    <TextUnit id="690" loc="5.97">Turpe rudimentum, patriae praeponere raptam.</TextUnit>
    <TextUnit id="691" loc="5.98">Causa pudenda tua est; iusta vir arma movet.</TextUnit>
    <TextUnit id="692" loc="5.99">Nec tibi, si sapias, fidam promitte Lacaenam,</TextUnit>
    <TextUnit id="693" loc="5.100">Quae sit in amplexus tam cito versa tuos.</TextUnit>
    <TextUnit id="694" loc="5.101">Ut minor Atrides temerati foedera lecti</TextUnit>
    <TextUnit id="695" loc="5.102">Clamat et externo laesus amore dolet,</TextUnit>
    <TextUnit id="696" loc="5.103">Tu quoque clamabis. nulla reparabilis arte</TextUnit>
    <TextUnit id="697" loc="5.104">Laesa pudicitia est; deperit illa semel.</TextUnit>
    <TextUnit id="698" loc="5.105">Ardet amore tui? sic et Menelaon amavit.</TextUnit>
    <TextUnit id="699" loc="5.106">Nunc iacet in viduo credulus ille toro.</TextUnit>
    <TextUnit id="700" loc="5.107">Felix Andromache, certo bene nupta marito!</TextUnit>
    <TextUnit id="701" loc="5.108">Uxor ad exemplum fratris habenda fui;</TextUnit>
    <TextUnit id="702" loc="5.109">Tu levior foliis, tum cum sine pondere suci</TextUnit>
    <TextUnit id="703" loc="5.110">Mobilibus ventis arida facta volant;</TextUnit>
    <TextUnit id="704" loc="5.111">Et minus est in te quam summa pondus arista,</TextUnit>
    <TextUnit id="705" loc="5.112">Quae levis adsiduis solibus usta riget.</TextUnit>
    <TextUnit id="706" loc="5.113">Hoc tua --- nam recolo --- quondam germana canebat,</TextUnit>
    <TextUnit id="707" loc="5.114">Sic mihi diffusis vaticinata comis:</TextUnit>
    <TextUnit id="708" loc="5.115">'Quid facis, Oenone? quid harenae semina mandas?</TextUnit>
    <TextUnit id="709" loc="5.116">Non profecturis litora bubus aras.</TextUnit>
    <TextUnit id="710" loc="5.117">Graia iuvenca venit, quae te patriamque domumque</TextUnit>
    <TextUnit id="711" loc="5.118">Perdat! io prohibe! Graia iuvenca venit!</TextUnit>
    <TextUnit id="712" loc="5.119">Dum licet, obscenam ponto demergite puppim!</TextUnit>
    <TextUnit id="713" loc="5.120">Heu! quantum Phrygii sanguinis illa vehit!'</TextUnit>
    <TextUnit id="714" loc="5.121">Vox erat in cursu: famulae rapuere furentem;</TextUnit>
    <TextUnit id="715" loc="5.122">At mihi flaventes diriguere comae.</TextUnit>
    <TextUnit id="716" loc="5.123">A, nimium miserae vates mihi vera fuisti ---</TextUnit>
    <TextUnit id="717" loc="5.124">Possidet, en, saltus illa iuvenca meos!</TextUnit>
    <TextUnit id="718" loc="5.125">Sit facie quamvis insignis, adultera certe est;</TextUnit>
    <TextUnit id="719" loc="5.126">Deseruit socios hospite capta deos.</TextUnit>
    <TextUnit id="720" loc="5.127">Illam de patria Theseus --- nisi nomine fallor ---</TextUnit>
    <TextUnit id="721" loc="5.128">Nescio quis Theseus abstulit ante sua.</TextUnit>
    <TextUnit id="722" loc="5.129">A iuvene et cupido credatur reddita virgo?</TextUnit>
    <TextUnit id="723" loc="5.130">Unde hoc conpererim tam bene, quaeris? amo.</TextUnit>
    <TextUnit id="724" loc="5.131">Vim licet appelles et culpam nomine veles;</TextUnit>
    <TextUnit id="725" loc="5.132">Quae totiens rapta est, praebuit ipsa rapi.</TextUnit>
    <TextUnit id="726" loc="5.133">At manet Oenone fallenti casta marito ---</TextUnit>
    <TextUnit id="727" loc="5.134">Et poteras falli legibus ipse tuis!</TextUnit>
    <TextUnit id="728" loc="5.135">Me Satyri celeres --- silvis ego tecta latebam ---</TextUnit>
    <TextUnit id="729" loc="5.136">Quaesierunt rapido, turba proterva, pede</TextUnit>
    <TextUnit id="730" loc="5.137">Cornigerumque caput pinu praecinctus acuta</TextUnit>
    <TextUnit id="731" loc="5.138">Faunus in inmensis, qua tumet Ida, iugis.</TextUnit>
    <TextUnit id="732" loc="5.139">Me fide conspicuus Troiae munitor amavit,</TextUnit>
    <TextUnit id="733" loc="5.140">Admisitque meas ad sua dona manus.</TextUnit>
    <TextUnit id="734" loc="5.141">Quaecumque herba potens ad opem radixque medenti</TextUnit>
    <TextUnit id="735" loc="5.142">Utilis in toto nascitur orbe, mea est.</TextUnit>
    <TextUnit id="736" loc="5.143">Me miseram, quod amor non est medicabilis herbis!</TextUnit>
    <TextUnit id="737" loc="5.150">Deficior prudens artis ab arte mea.</TextUnit>
    <TextUnit id="738" loc="5.151">Quod nec graminibus tellus fecunda creandis</TextUnit>
    <TextUnit id="739" loc="5.152">Nec deus, auxilium tu mihi ferre potes.</TextUnit>
    <TextUnit id="740" loc="5.155">Et potes, et merui --- dignae miserere puellae!</TextUnit>
    <TextUnit id="741" loc="5.156">Non ego cum Danais arma cruenta fero ---</TextUnit>
    <TextUnit id="742" loc="5.157">Sed tua sum tecumque fui puerilibus annis</TextUnit>
    <TextUnit id="743" loc="5.158">Et tua, quod superest temporis, esse precor!</TextUnit>
    <TextUnit id="744" loc="6.1">Lemnias Hypsipyle, Bacchi genus, Aesone nato</TextUnit>
    <TextUnit id="745" loc="6.2">Dicit, et in verbis pars quta mentis erat:</TextUnit>
    <TextUnit id="746" loc="6.3">Litora Thessaliae reduci tetigisse carina</TextUnit>
    <TextUnit id="747" loc="6.4">Diceris auratae vellere dives ovis.</TextUnit>
    <TextUnit id="748" loc="6.5">Gratulor incolumi, quantum sinis; hoc tamen ipsum</TextUnit>
    <TextUnit id="749" loc="6.6">Debueram scripto certior esse tuo.</TextUnit>
    <TextUnit id="750" loc="6.5">Nam ne pacta tibi praeter mea regna redires,</TextUnit>
    <TextUnit id="751" loc="6.6">Cum cuperes, ventos non habuisse potes;</TextUnit>
    <TextUnit id="752" loc="6.7">Quamlibet adverso signatur epistula vento.</TextUnit>
    <TextUnit id="753" loc="6.8">Hypsipyle missa digna salute fui.</TextUnit>
    <TextUnit id="754" loc="6.9">Cur mihi fama prior de te quam littera venit:</TextUnit>
    <TextUnit id="755" loc="6.10">Isse sacros Marti sub iuga panda boves,</TextUnit>
    <TextUnit id="756" loc="6.11">Seminibus iactis segetes adolesse virorum</TextUnit>
    <TextUnit id="757" loc="6.12">Inque necem dextra non eguisse tua,</TextUnit>
    <TextUnit id="758" loc="6.13">Pervigilem spolium pecudis servasse draconem,</TextUnit>
    <TextUnit id="759" loc="6.14">Rapta tamen forti vellera fulva manu?</TextUnit>
    <TextUnit id="760" loc="6.15">O ego, si possem timide credentibus ista</TextUnit>
    <TextUnit id="761" loc="6.16">'Ipse mihi scripsit' dicere, quanta forem!</TextUnit>
    <TextUnit id="762" loc="6.17">Quid queror officium lenti cessasse mariti?</TextUnit>
    <TextUnit id="763" loc="6.18">Obsequium, maneo si tua, grande tuli!</TextUnit>
    <TextUnit id="764" loc="6.19">Barbara narratur venisse venefica tecum,</TextUnit>
    <TextUnit id="765" loc="6.20">In mihi promissi parte recepta tori.</TextUnit>
    <TextUnit id="766" loc="6.21">Credula res amor est; utinam temeraria dicar</TextUnit>
    <TextUnit id="767" loc="6.22">Criminibus falsis insimulasse virum!</TextUnit>
    <TextUnit id="768" loc="6.23">Nuper ab Haemoniis hospes mihi Thessalus oris</TextUnit>
    <TextUnit id="769" loc="6.24">Venit et, ut tactum vix bene limen erat,</TextUnit>
    <TextUnit id="770" loc="6.25">'Aesonides,' dixi, 'quid agit meus?' ille pudore</TextUnit>
    <TextUnit id="771" loc="6.26">Haesit in opposita lumina fixus humo.</TextUnit>
    <TextUnit id="772" loc="6.27">Protinus exilui tunicisque a pectore ruptis</TextUnit>
    <TextUnit id="773" loc="6.28">'Vivit? an,' exclamo, 'me quoque fata vocant?'</TextUnit>
    <TextUnit id="774" loc="6.29">'Vivit,' ait. timidum quod amat; iurare coegi.</TextUnit>
    <TextUnit id="775" loc="6.30">Vix mihi teste deo credita vita tua est.</TextUnit>
    <TextUnit id="776" loc="6.31">Utque animus rediit, tua facta requirere coepi.</TextUnit>
    <TextUnit id="777" loc="6.32">Narrat aenipedes Martis arasse boves,</TextUnit>
    <TextUnit id="778" loc="6.33">Vipereos dentes in humum pro semine iactos,</TextUnit>
    <TextUnit id="779" loc="6.34">Et subito natos arma tulisse viros ---</TextUnit>
    <TextUnit id="780" loc="6.35">Terrigenas populos civili Marte peremptos</TextUnit>
    <TextUnit id="781" loc="6.36">Inplesse aetatis fata diurna suae.</TextUnit>
    <TextUnit id="782" loc="6.37">Devictus serpens. iterum, si vivat Iason,</TextUnit>
    <TextUnit id="783" loc="6.38">Quaerimus; alternant spesque timorque vicem.</TextUnit>
    <TextUnit id="784" loc="6.39">Singula dum narrat, studio cursuque loquendi</TextUnit>
    <TextUnit id="785" loc="6.40">Detegit ingenio vulnera nostra suo.</TextUnit>
    <TextUnit id="786" loc="6.41">Heu! ubi pacta fides? ubi conubialia iura</TextUnit>
    <TextUnit id="787" loc="6.42">Faxque sub arsuros dignior ire rogos?</TextUnit>
    <TextUnit id="788" loc="6.43">Non ego sum furto tibi cognita; pronuba Iuno</TextUnit>
    <TextUnit id="789" loc="6.44">Adfuit et sertis tempora vinctus Hymen.</TextUnit>
    <TextUnit id="790" loc="6.45">At mihi nec Iuno, nec Hymen, sed tristis Erinys</TextUnit>
    <TextUnit id="791" loc="6.46">Praetulit infaustas sanguinolenta faces.</TextUnit>
    <TextUnit id="792" loc="6.47">Quid mihi cum Minyis, quid cum Dodonide pinu?</TextUnit>
    <TextUnit id="793" loc="6.48">Quid tibi cum patria, navita Tiphy, mea?</TextUnit>
    <TextUnit id="794" loc="6.49">Non erat hic aries villo spectabilis aureo,</TextUnit>
    <TextUnit id="795" loc="6.50">Nec senis Aeetae regia Lemnos erat.</TextUnit>
    <TextUnit id="796" loc="6.51">Certa fui primo (sed me mala fata trahebant)</TextUnit>
    <TextUnit id="797" loc="6.52">Hospita feminea pellere castra manu;</TextUnit>
    <TextUnit id="798" loc="6.53">Lemniadesque viros, nimium quoque, vincere norunt.</TextUnit>
    <TextUnit id="799" loc="6.54">Milite tam forti terra tuenda fuit!</TextUnit>
    <TextUnit id="800" loc="6.55">Urbe virum iuvi, tectoque animoque recepi!</TextUnit>
    <TextUnit id="801" loc="6.56">Hic tibi bisque aestas bisque cucurrit hiemps.</TextUnit>
    <TextUnit id="802" loc="6.57">Tertia messis erat, cum tu dare vela coactus</TextUnit>
    <TextUnit id="803" loc="6.58">Inplesti lacrimis talia verba suis:</TextUnit>
    <TextUnit id="804" loc="6.59">'Abstrahor, Hypsipyle; sed dent modo fata recursus,</TextUnit>
    <TextUnit id="805" loc="6.60">Vir tuus hinc abeo, vir tibi semper ero.</TextUnit>
    <TextUnit id="806" loc="6.61">Quod tamen e nobis gravida celatur in alvo,</TextUnit>
    <TextUnit id="807" loc="6.62">Vivat, et eiusdem simus uterque parens!'</TextUnit>
    <TextUnit id="808" loc="6.63">Hactenus, et lacrimis in falsa cadentibus ora</TextUnit>
    <TextUnit id="809" loc="6.64">Cetera te memini non potuisse loqui.</TextUnit>
    <TextUnit id="810" loc="6.65">Ultimus e sociis sacram conscendis in Argo.</TextUnit>
    <TextUnit id="811" loc="6.66">Illa volat; ventus concava vela tenet;</TextUnit>
    <TextUnit id="812" loc="6.67">Caerula propulsae subducitur unda carinae;</TextUnit>
    <TextUnit id="813" loc="6.68">Terra tibi, nobis adspiciuntur aquae.</TextUnit>
    <TextUnit id="814" loc="6.69">In latus omne patens turris circumspicit undas;</TextUnit>
    <TextUnit id="815" loc="6.70">Huc feror, et lacrimis osque sinusque madent.</TextUnit>
    <TextUnit id="816" loc="6.71">Per lacrimas specto, cupidaeque faventia menti</TextUnit>
    <TextUnit id="817" loc="6.72">Longius adsueto lumina nostra vident.</TextUnit>
    <TextUnit id="818" loc="6.73">Adde preces castas inmixtaque vota timori ---</TextUnit>
    <TextUnit id="819" loc="6.74">Nunc quoque te salvo persoluenda mihi.</TextUnit>
    <TextUnit id="820" loc="6.75">Vota ego persolvam? votis Medea fruetur!</TextUnit>
    <TextUnit id="821" loc="6.76">Cor dolet, atque ira mixtus abundat amor.</TextUnit>
    <TextUnit id="822" loc="6.77">Dona feram templis, vivum quod Iasona perdo?</TextUnit>
    <TextUnit id="823" loc="6.78">Hostia pro damnis concidat icta meis?</TextUnit>
    <TextUnit id="824" loc="6.79">Non equidem secura fui semperque verebar,</TextUnit>
    <TextUnit id="825" loc="6.80">Ne pater Argolica sumeret urbe nurum.</TextUnit>
    <TextUnit id="826" loc="6.81">Argolidas timui --- nocuit mihi barbara paelex!</TextUnit>
    <TextUnit id="827" loc="6.82">Non expectata vulnus ab hoste tuli.</TextUnit>
    <TextUnit id="828" loc="6.83">Nec facie meritisque placet, sed carmina novit</TextUnit>
    <TextUnit id="829" loc="6.84">Diraque cantata pabula falce metit.</TextUnit>
    <TextUnit id="830" loc="6.85">Illa reluctantem cursu deducere lunam</TextUnit>
    <TextUnit id="831" loc="6.86">Nititur et tenebris abdere solis equos;</TextUnit>
    <TextUnit id="832" loc="6.87">Illa refrenat aquas obliquaque flumina sistit;</TextUnit>
    <TextUnit id="833" loc="6.88">Illa loco silvas vivaque saxa movet.</TextUnit>
    <TextUnit id="834" loc="6.89">Per tumulos errat passis discincta capillis</TextUnit>
    <TextUnit id="835" loc="6.90">Certaque de tepidis colligit ossa rogis.</TextUnit>
    <TextUnit id="836" loc="6.91">Devovet absentis simulacraque cerea figit,</TextUnit>
    <TextUnit id="837" loc="6.92">Et miserum tenuis in iecur urget acus ---</TextUnit>
    <TextUnit id="838" loc="6.93">Et quae nescierim melius. male quaeritur herbis</TextUnit>
    <TextUnit id="839" loc="6.94">Moribus et forma conciliandus amor.</TextUnit>
    <TextUnit id="840" loc="6.95">Hanc potes amplecti thalamoque relictus in uno</TextUnit>
    <TextUnit id="841" loc="6.96">Inpavidus somno nocte silente frui?</TextUnit>
    <TextUnit id="842" loc="6.97">Scilicet ut tauros, ita te iuga ferre coegit</TextUnit>
    <TextUnit id="843" loc="6.98">Quaque feros anguis, te quoque mulcet ope.</TextUnit>
    <TextUnit id="844" loc="6.99">Adde, quod adscribi factis procerumque tuisque</TextUnit>
    <TextUnit id="845" loc="6.100">Sese avet, et titulo coniugis uxor obest.</TextUnit>
    <TextUnit id="846" loc="6.101">Atque aliquis Peliae de partibus acta venenis</TextUnit>
    <TextUnit id="847" loc="6.102">Inputat et populum, qui sibi credat, habet:</TextUnit>
    <TextUnit id="848" loc="6.103">'Non haec Aesonides, sed Phasias Aeetine</TextUnit>
    <TextUnit id="849" loc="6.104">Aurea Phrixeae terga revellit ovis.'</TextUnit>
    <TextUnit id="850" loc="6.105">Non probat Alcimede mater tua --- consule matrem ---</TextUnit>
    <TextUnit id="851" loc="6.106">Non pater, a gelido cui venit axe nurus.</TextUnit>
    <TextUnit id="852" loc="6.107">Illa sibi a Tanai Scythiaeque paludibus udae</TextUnit>
    <TextUnit id="853" loc="6.108">Quaerat et a ripa Phasidos usque virum!</TextUnit>
    <TextUnit id="854" loc="6.109">Mobilis Aesonide vernaque incertior aura,</TextUnit>
    <TextUnit id="855" loc="6.110">Cur tua polliciti pondere verba carent?</TextUnit>
    <TextUnit id="856" loc="6.111">Vir meus hinc ieras: cur non meus inde redisti?</TextUnit>
    <TextUnit id="857" loc="6.112">Sim reducis coniunx, sicut euntis eram!</TextUnit>
    <TextUnit id="858" loc="6.113">Si te nobilitas generosaque nomina tangunt ---</TextUnit>
    <TextUnit id="859" loc="6.114">En, ego Minoo nata Thoante feror!</TextUnit>
    <TextUnit id="860" loc="6.115">Bacchus avus; Bacchi coniunx redimita corona</TextUnit>
    <TextUnit id="861" loc="6.116">Praeradiat stellis signa minora suis.</TextUnit>
    <TextUnit id="862" loc="6.117">Dos tibi Lemnos erit, terra ingeniosa colenti;</TextUnit>
    <TextUnit id="863" loc="6.118">Me quoque dotalis inter habere potes.</TextUnit>
    <TextUnit id="864" loc="6.119">Nunc etiam peperi; gratare ambobus, Iason!</TextUnit>
    <TextUnit id="865" loc="6.120">Dulce mihi gravidae fecerat auctor onus.</TextUnit>
    <TextUnit id="866" loc="6.121">Felix in numero quoque sum prolemque gemellam,</TextUnit>
    <TextUnit id="867" loc="6.122">Pignora Lucina bina favente dedi.</TextUnit>
    <TextUnit id="868" loc="6.123">Si quaeris, cui sint similes, cognosceris illis.</TextUnit>
    <TextUnit id="869" loc="6.124">Fallere non norunt; cetera patris habent.</TextUnit>
    <TextUnit id="870" loc="6.125">Legatos quos paene dedi pro matre ferendos;</TextUnit>
    <TextUnit id="871" loc="6.126">Sed tenuit coeptas saeva noverca vias.</TextUnit>
    <TextUnit id="872" loc="6.127">Medeam timui: plus est Medea noverca;</TextUnit>
    <TextUnit id="873" loc="6.128">Medeae faciunt ad scelus omne manus.</TextUnit>
    <TextUnit id="874" loc="6.129">Spargere quae fratris potuit lacerata per agros</TextUnit>
    <TextUnit id="875" loc="6.130">Corpora, pignoribus parceret illa meis?</TextUnit>
    <TextUnit id="876" loc="6.131">Hanc tamen o demens Colchisque ablate venenis,</TextUnit>
    <TextUnit id="877" loc="6.132">Diceris Hypsipyles praeposuisse toro.</TextUnit>
    <TextUnit id="878" loc="6.133">Turpiter illa virum cognovit adultera virgo;</TextUnit>
    <TextUnit id="879" loc="6.134">Me tibi teque mihi taeda pudica dedit.</TextUnit>
    <TextUnit id="880" loc="6.135">Prodidit illa patrem; rapui de clade Thoanta.</TextUnit>
    <TextUnit id="881" loc="6.136">Deseruit Colchos; me mea Lemnos habet.</TextUnit>
    <TextUnit id="882" loc="6.137">Quid refert, scelerata piam si vincet et ipso</TextUnit>
    <TextUnit id="883" loc="6.138">Crimine dotata est emeruitque virum?</TextUnit>
    <TextUnit id="884" loc="6.139">Lemniadum facinus culpo, non miror, Iason;</TextUnit>
    <TextUnit id="885" loc="6.140">Quamlibet ignavis iste dat arma dolor.</TextUnit>
    <TextUnit id="886" loc="6.141">Dic age, si ventis, ut oportuit, actus iniquis</TextUnit>
    <TextUnit id="887" loc="6.142">Intrasses portus tuque comesque meos,</TextUnit>
    <TextUnit id="888" loc="6.143">Obviaque exissem fetu comitante gemello ---</TextUnit>
    <TextUnit id="889" loc="6.144">Hiscere nempe tibi terra roganda fuit! ---</TextUnit>
    <TextUnit id="890" loc="6.145">Quo vultu natos, quo me, scelerate, videres?</TextUnit>
    <TextUnit id="891" loc="6.146">Perfidiae pretio qua nece dignus eras?</TextUnit>
    <TextUnit id="892" loc="6.147">Ipse quidem per me tutus sospesque fuisses ---</TextUnit>
    <TextUnit id="893" loc="6.148">Non quia tu dignus, sed quia mitis ego.</TextUnit>
    <TextUnit id="894" loc="6.149">Paelicis ipsa meos inplessem sanguine vultus,</TextUnit>
    <TextUnit id="895" loc="6.150">Quosque veneficiis abstulit illa suis!</TextUnit>
    <TextUnit id="896" loc="6.151">Medeae Medea forem! quodsi quid ab alto</TextUnit>
    <TextUnit id="897" loc="6.152">Iustus adest votis Iuppiter ille meis,</TextUnit>
    <TextUnit id="898" loc="6.153">Quod gemit Hypsipyle, lecti quoque subnuba nostri</TextUnit>
    <TextUnit id="899" loc="6.154">Maereat et leges sentiat ipsa suas;</TextUnit>
    <TextUnit id="900" loc="6.155">Utque ego destituor coniunx materque duorum,</TextUnit>
    <TextUnit id="901" loc="6.156">A totidem natis orba sit illa viro!</TextUnit>
    <TextUnit id="902" loc="6.157">Nec male parta diu teneat peiusque relinquat ---</TextUnit>
    <TextUnit id="903" loc="6.158">Exulet et toto quaerat in orbe fugam!</TextUnit>
    <TextUnit id="904" loc="6.159">Quam fratri germana fuit miseroque parenti</TextUnit>
    <TextUnit id="905" loc="6.160">Filia, tam natis, tam sit acerba viro!</TextUnit>
    <TextUnit id="906" loc="6.161">Cum mare, cum terras consumpserit, aera temptet;</TextUnit>
    <TextUnit id="907" loc="6.162">Erret inops, exspes, caede cruenta sua!</TextUnit>
    <TextUnit id="908" loc="6.163">Haec ego, coniugio fraudata Thoantias oro.</TextUnit>
    <TextUnit id="909" loc="6.164">Vivite, devoto nuptaque virque toro!</TextUnit>
    <TextUnit id="910" loc="7.1">Accipe, Dardanide, moriturae carmen Elissae;</TextUnit>
    <TextUnit id="911" loc="7.2">Quae legis, a nobis ultima verba legis:</TextUnit>
    <TextUnit id="912" loc="7.3">Sic ubi fata vocant, udis abiectus in herbis</TextUnit>
    <TextUnit id="913" loc="7.4">Ad vada Maeandri concinit albus olor.</TextUnit>
    <TextUnit id="914" loc="7.5">Nec quia te nostra sperem prece posse moveri,</TextUnit>
    <TextUnit id="915" loc="7.6">Adloquor --- adverso movimus ista deo;</TextUnit>
    <TextUnit id="916" loc="7.5">Sed merita et famam corpusque animumque pudicum</TextUnit>
    <TextUnit id="917" loc="7.6">Cum male perdiderim, perdere verba leve est.</TextUnit>
    <TextUnit id="918" loc="7.7">Certus es ire tamen miseramque relinquere Dido,</TextUnit>
    <TextUnit id="919" loc="7.8">Atque idem venti vela fidemque ferent?</TextUnit>
    <TextUnit id="920" loc="7.9">Certus es, Aenea, cum foedere solvere naves,</TextUnit>
    <TextUnit id="921" loc="7.10">Quaeque ubi sint nescis, Itala regna sequi?</TextUnit>
    <TextUnit id="922" loc="7.11">Nec nova Carthago, nec te crescentia tangunt</TextUnit>
    <TextUnit id="923" loc="7.12">Moenia nec sceptro tradita summa tuo?</TextUnit>
    <TextUnit id="924" loc="7.13">Facta fugis, facienda petis; quaerenda per orbem</TextUnit>
    <TextUnit id="925" loc="7.14">Altera, quaesita est altera terra tibi.</TextUnit>
    <TextUnit id="926" loc="7.15">Ut terram invenias, quis eam tibi tradet habendam?</TextUnit>
    <TextUnit id="927" loc="7.16">Quis sua non notis arva tenenda dabit?</TextUnit>
    <TextUnit id="928" loc="7.17">Scilicet alter amor tibi restat et altera Dido;</TextUnit>
    <TextUnit id="929" loc="7.18">Quamque iterum fallas altera danda fides.</TextUnit>
    <TextUnit id="930" loc="7.19">Quando erit, ut condas instar Carthaginis urbem</TextUnit>
    <TextUnit id="931" loc="7.20">Et videas populos altus ab arce tuos?</TextUnit>
    <TextUnit id="932" loc="7.21">Omnia ut eveniant, nec te tua vota morentur,</TextUnit>
    <TextUnit id="933" loc="7.22">Unde tibi, quae te sic amet, uxor erit?</TextUnit>
    <TextUnit id="934" loc="7.23">Uror, ut inducto ceratae sulpure taedae,</TextUnit>
    <TextUnit id="935" loc="7.24">Ut pia fumosis addita tura focis.</TextUnit>
    <TextUnit id="936" loc="7.25">Aeneas oculis semper vigilantis inhaeret;</TextUnit>
    <TextUnit id="937" loc="7.26">Aenean animo noxque quiesque refert.</TextUnit>
    <TextUnit id="938" loc="7.27">Ille quidem male gratus et ad mea munera surdus,</TextUnit>
    <TextUnit id="939" loc="7.28">Et quo, si non sim stulta, carere velim;</TextUnit>
    <TextUnit id="940" loc="7.29">Non tamen Aenean, quamvis male cogitat, odi,</TextUnit>
    <TextUnit id="941" loc="7.30">Sed queror infidum questaque peius amo.</TextUnit>
    <TextUnit id="942" loc="7.31">Parce, Venus, nurui, durumque amplectere fratrem,</TextUnit>
    <TextUnit id="943" loc="7.32">Frater Amor, castris militet ille tuis!</TextUnit>
    <TextUnit id="944" loc="7.33">Aut ego, quae coepi, (neque enim dedignor) amorem,</TextUnit>
    <TextUnit id="945" loc="7.34">Materiam curae praebeat ille meae!</TextUnit>
    <TextUnit id="946" loc="7.35">Fallor, et ista mihi falso iactatur imago;</TextUnit>
    <TextUnit id="947" loc="7.36">Matris ab ingenio dissidet ille suae.</TextUnit>
    <TextUnit id="948" loc="7.37">Te lapis et montes innataque rupibus altis</TextUnit>
    <TextUnit id="949" loc="7.38">Robora, te saevae progenuere ferae,</TextUnit>
    <TextUnit id="950" loc="7.39">Aut mare, quale vides agitari nunc quoque ventis,</TextUnit>
    <TextUnit id="951" loc="7.40">Qua tamen adversis fluctibus ire paras.</TextUnit>
    <TextUnit id="952" loc="7.41">Quo fugis? obstat hiemps. hiemis mihi gratia prosit!</TextUnit>
    <TextUnit id="953" loc="7.42">Adspice, ut eversas concitet Eurus aquas!</TextUnit>
    <TextUnit id="954" loc="7.43">Quod tibi malueram, sine me debere procellis;</TextUnit>
    <TextUnit id="955" loc="7.44">Iustior est animo ventus et unda tuo.</TextUnit>
    <TextUnit id="956" loc="7.45">Non ego sum tanti --- quid non censeris inique? ---</TextUnit>
    <TextUnit id="957" loc="7.46">Ut pereas, dum me per freta longa fugis.</TextUnit>
    <TextUnit id="958" loc="7.47">Exerces pretiosa odia et constantia magno,</TextUnit>
    <TextUnit id="959" loc="7.48">Si, dum me careas, est tibi vile mori.</TextUnit>
    <TextUnit id="960" loc="7.49">Iam venti ponent, strataque aequaliter unda</TextUnit>
    <TextUnit id="961" loc="7.50">Caeruleis Triton per mare curret equis.</TextUnit>
    <TextUnit id="962" loc="7.51">Tu quoque cum ventis utinam mutabilis esses!</TextUnit>
    <TextUnit id="963" loc="7.52">Et, nisi duritia robora vincis, eris.</TextUnit>
    <TextUnit id="964" loc="7.53">Quid, quasi nescires, insana quid aequora possint,</TextUnit>
    <TextUnit id="965" loc="7.54">Expertae totiens tam male credis aquae?</TextUnit>
    <TextUnit id="966" loc="7.55">Ut, pelago suadente viam, retinacula solvas,</TextUnit>
    <TextUnit id="967" loc="7.56">Multa tamen latus tristia pontus habet.</TextUnit>
    <TextUnit id="968" loc="7.57">Nec violasse fidem temptantibus aequora prodest;</TextUnit>
    <TextUnit id="969" loc="7.58">Perfidiae poenas exigit ille locus,</TextUnit>
    <TextUnit id="970" loc="7.59">Praecipue cum laesus amor, quia mater Amorum</TextUnit>
    <TextUnit id="971" loc="7.60">Nuda Cytheriacis edita fertur aquis.</TextUnit>
    <TextUnit id="972" loc="7.61">Perdita ne perdam, timeo, noceamve nocenti,</TextUnit>
    <TextUnit id="973" loc="7.62">Neu bibat aequoreas naufragus hostis aquas.</TextUnit>
    <TextUnit id="974" loc="7.63">Vive, precor! sic te melius quam funere perdam.</TextUnit>
    <TextUnit id="975" loc="7.64">Tu potius leti causa ferere mei.</TextUnit>
    <TextUnit id="976" loc="7.65">Finge, age, te rapido --- nullum sit in omine pondus! ---</TextUnit>
    <TextUnit id="977" loc="7.66">Turbine deprendi; quid tibi mentis erit?</TextUnit>
    <TextUnit id="978" loc="7.67">Protinus occurrent falsae periuria linguae,</TextUnit>
    <TextUnit id="979" loc="7.68">Et Phrygia Dido fraude coacta mori;</TextUnit>
    <TextUnit id="980" loc="7.69">Coniugis ante oculos deceptae stabit imago</TextUnit>
    <TextUnit id="981" loc="7.70">Tristis et effusis sanguinolenta comis.</TextUnit>
    <TextUnit id="982" loc="7.71">Quid tanti est ut tum 'merui! concedite!' dicas,</TextUnit>
    <TextUnit id="983" loc="7.72">Quaeque cadent, in te fulmina missa putes?</TextUnit>
    <TextUnit id="984" loc="7.73">Da breve saevitiae spatium pelagique tuaeque;</TextUnit>
    <TextUnit id="985" loc="7.74">Grande morae pretium tuta futura via est.</TextUnit>
    <TextUnit id="986" loc="7.75">Haec minus ut cures, puero parcatur Iulo!</TextUnit>
    <TextUnit id="987" loc="7.76">Te satis est titulum mortis habere meae.</TextUnit>
    <TextUnit id="988" loc="7.77">Quid puer Ascanius, quid di meruere Penates?</TextUnit>
    <TextUnit id="989" loc="7.78">Ignibus ereptos obruet unda deos?</TextUnit>
    <TextUnit id="990" loc="7.79">Sed neque fers tecum, nec, quae mihi, perfide, iactas,</TextUnit>
    <TextUnit id="991" loc="7.80">Presserunt umeros sacra paterque tuos.</TextUnit>
    <TextUnit id="992" loc="7.81">Omnia mentiris, neque enim tua fallere lingua</TextUnit>
    <TextUnit id="993" loc="7.82">Incipit a nobis, primaque plector ego.</TextUnit>
    <TextUnit id="994" loc="7.83">Si quaeras, ubi sit formosi mater Iuli ---</TextUnit>
    <TextUnit id="995" loc="7.84">Occidit a duro sola relicta viro!</TextUnit>
    <TextUnit id="996" loc="7.85">Haec mihi narraras --- sat me monuere! merentem</TextUnit>
    <TextUnit id="997" loc="7.86">Ure; minor culpa poena futura mea est.</TextUnit>
    <TextUnit id="998" loc="7.87">Nec mihi mens dubia est, quin te tua numina damnent.</TextUnit>
    <TextUnit id="999" loc="7.88">Per mare, per terras septima iactat hiemps.</TextUnit>
    <TextUnit id="1000" loc="7.89">Fluctibus eiectum tuta statione recepi</TextUnit>
    <TextUnit id="1001" loc="7.90">Vixque bene audito nomine regna dedi.</TextUnit>
    <TextUnit id="1002" loc="7.91">His tamen officiis utinam contenta fuissem,</TextUnit>
    <TextUnit id="1003" loc="7.92">Et mihi concubitus fama sepulta foret!</TextUnit>
    <TextUnit id="1004" loc="7.93">Illa dies nocuit, qua nos declive sub antrum</TextUnit>
    <TextUnit id="1005" loc="7.94">Caeruleus subitis conpulit imber aquis.</TextUnit>
    <TextUnit id="1006" loc="7.95">Audieram vocem; nymphas ululasse putavi ---</TextUnit>
    <TextUnit id="1007" loc="7.96">Eumenides fati signa dedere mei!</TextUnit>
    <TextUnit id="1008" loc="7.97">Exige, laese pudor, poenas! violate Sychaei . . . .</TextUnit>
    <TextUnit id="1009" loc="7.98">Ad quas, me miseram, plena pudoris eo.</TextUnit>
    <TextUnit id="1010" loc="7.99">Est mihi marmorea sacratus in aede Sychaeus</TextUnit>
    <TextUnit id="1011" loc="7.100">(Oppositae frondes velleraque alba tegunt).</TextUnit>
    <TextUnit id="1012" loc="7.101">Hinc ego me sensi noto quater ore citari;</TextUnit>
    <TextUnit id="1013" loc="7.102">Ipse sono tenui dixit 'Elissa, veni!'</TextUnit>
    <TextUnit id="1014" loc="7.103">Nulla mora est, venio, venio tibi debita coniunx;</TextUnit>
    <TextUnit id="1015" loc="7.104">Sum tamen admissi tarda pudore mei.</TextUnit>
    <TextUnit id="1016" loc="7.105">Da veniam culpae! decepit idoneus auctor;</TextUnit>
    <TextUnit id="1017" loc="7.106">Invidiam noxae detrahit ille meae.</TextUnit>
    <TextUnit id="1018" loc="7.107">Diva parens seniorque pater, pia sarcina nati,</TextUnit>
    <TextUnit id="1019" loc="7.108">Spem mihi mansuri rite dedere viri.</TextUnit>
    <TextUnit id="1020" loc="7.109">Si fuit errandum, causas habet error honestas;</TextUnit>
    <TextUnit id="1021" loc="7.110">Adde fidem, nulla parte pigendus erit.</TextUnit>
    <TextUnit id="1022" loc="7.111">Durat in extremum vitaeque novissima nostrae</TextUnit>
    <TextUnit id="1023" loc="7.112">Prosequitur fati, qui fuit ante, tenor.</TextUnit>
    <TextUnit id="1024" loc="7.113">Occidit internas coniunx mactatus ad aras,</TextUnit>
    <TextUnit id="1025" loc="7.114">Et sceleris tanti praemia frater habet;</TextUnit>
    <TextUnit id="1026" loc="7.115">Exul agor cineresque viri patriamque relinquo,</TextUnit>
    <TextUnit id="1027" loc="7.116">Et feror in dubias hoste sequente vias.</TextUnit>
    <TextUnit id="1028" loc="7.117">Adplicor his oris fratrique elapsa fretoque</TextUnit>
    <TextUnit id="1029" loc="7.118">Quod tibi donavi, perfide, litus emo.</TextUnit>
    <TextUnit id="1030" loc="7.119">Urbem constitui lateque patentia fixi</TextUnit>
    <TextUnit id="1031" loc="7.120">Moenia finitimis invidiosa locis.</TextUnit>
    <TextUnit id="1032" loc="7.121">Bella tument; bellis peregrina et femina temptor,</TextUnit>
    <TextUnit id="1033" loc="7.122">Vixque rudis portas urbis et arma paro.</TextUnit>
    <TextUnit id="1034" loc="7.123">Mille procis placui, qui me coiere querentes</TextUnit>
    <TextUnit id="1035" loc="7.124">Nescio quem thalamis praeposuisse suis.</TextUnit>
    <TextUnit id="1036" loc="7.125">Quid dubitas vinctam Gaetulo tradere Iarbae?</TextUnit>
    <TextUnit id="1037" loc="7.126">Praebuerim sceleri bracchia nostra tuo.</TextUnit>
    <TextUnit id="1038" loc="7.127">Est etiam frater, cuius manus inpia poscit</TextUnit>
    <TextUnit id="1039" loc="7.128">Respergi nostro, sparsa cruore viri.</TextUnit>
    <TextUnit id="1040" loc="7.129">Pone deos et quae tangendo sacra profanas!</TextUnit>
    <TextUnit id="1041" loc="7.130">Non bene caelestis inpia dextra colit.</TextUnit>
    <TextUnit id="1042" loc="7.131">Si tu cultor eras elapsis igne futurus,</TextUnit>
    <TextUnit id="1043" loc="7.132">Paenitet elapsos ignibus esse deos.</TextUnit>
    <TextUnit id="1044" loc="7.133">Forsitan et gravidam Dido, scelerate, relinquas,</TextUnit>
    <TextUnit id="1045" loc="7.134">Parsque tui lateat corpore clausa meo.</TextUnit>
    <TextUnit id="1046" loc="7.135">Accedet fatis matris miserabilis infans,</TextUnit>
    <TextUnit id="1047" loc="7.136">Et nondum nato funeris auctor eris,</TextUnit>
    <TextUnit id="1048" loc="7.137">Cumque parente sua frater morietur Iuli,</TextUnit>
    <TextUnit id="1049" loc="7.138">Poenaque conexos auferet una duos.</TextUnit>
    <TextUnit id="1050" loc="7.139">'Sed iubet ire deus.' vellem, vetuisset adire,</TextUnit>
    <TextUnit id="1051" loc="7.140">Punica nec Teucris pressa fuisset humus!</TextUnit>
    <TextUnit id="1052" loc="7.141">Hoc duce nempe deo ventis agitaris iniquis</TextUnit>
    <TextUnit id="1053" loc="7.142">Et teris in rabido tempora longa freto?</TextUnit>
    <TextUnit id="1054" loc="7.143">Pergama vix tanto tibi erant repetenda labore,</TextUnit>
    <TextUnit id="1055" loc="7.144">Hectore si vivo quanta fuere forent.</TextUnit>
    <TextUnit id="1056" loc="7.145">Non patrium Simoenta petis, sed Thybridis undas ---</TextUnit>
    <TextUnit id="1057" loc="7.146">Nempe ut pervenias, quo cupis, hospes eris;</TextUnit>
    <TextUnit id="1058" loc="7.147">Utque latet vitatque tuas abstrusa carinas,</TextUnit>
    <TextUnit id="1059" loc="7.148">Vix tibi continget terra petita seni.</TextUnit>
    <TextUnit id="1060" loc="7.149">Hos potius populos in dotem, ambage remissa,</TextUnit>
    <TextUnit id="1061" loc="7.150">Accipe et advectas Pygmalionis opes.</TextUnit>
    <TextUnit id="1062" loc="7.151">Ilion in Tyriam transfer felicius urbem</TextUnit>
    <TextUnit id="1063" loc="7.152">Resque loco regis sceptraque sacra tene!</TextUnit>
    <TextUnit id="1064" loc="7.153">Si tibi mens avida est belli, si quaerit Iulus,</TextUnit>
    <TextUnit id="1065" loc="7.154">Unde suo partus Marte triumphus eat,</TextUnit>
    <TextUnit id="1066" loc="7.155">Quem superet, nequid desit, praebebimus hostem;</TextUnit>
    <TextUnit id="1067" loc="7.156">Hic pacis leges, hic locus arma capit.</TextUnit>
    <TextUnit id="1068" loc="7.157">Tu modo, per matrem fraternaque tela, sagittas,</TextUnit>
    <TextUnit id="1069" loc="7.158">Perque fugae comites, Dardana sacra, deos ---</TextUnit>
    <TextUnit id="1070" loc="7.159">Sic superent, quoscumque tua de gente reportat</TextUnit>
    <TextUnit id="1071" loc="7.160">Mars ferus, et damni sit modus ille tui,</TextUnit>
    <TextUnit id="1072" loc="7.161">Ascaniusque suos feliciter inpleat annos,</TextUnit>
    <TextUnit id="1073" loc="7.162">Et senis Anchisae molliter ossa cubent! ---</TextUnit>
    <TextUnit id="1074" loc="7.163">Parce, precor, domui, quae se tibi tradit habendam!</TextUnit>
    <TextUnit id="1075" loc="7.164">Quod crimen dicis praeter amasse meum?</TextUnit>
    <TextUnit id="1076" loc="7.165">Non ego sum Pthias magnisque oriunda Mycenis,</TextUnit>
    <TextUnit id="1077" loc="7.166">Nec steterunt in te virque paterque meus.</TextUnit>
    <TextUnit id="1078" loc="7.167">Si pudet uxoris, non nupta, sed hospita dicar;</TextUnit>
    <TextUnit id="1079" loc="7.168">Dum tua sit, Dido quidlibet esse feret.</TextUnit>
    <TextUnit id="1080" loc="7.169">Nota mihi freta sunt Afrum plangentia litus;</TextUnit>
    <TextUnit id="1081" loc="7.170">Temporibus certis dantque negantque viam.</TextUnit>
    <TextUnit id="1082" loc="7.171">Cum dabit aura viam, praebebis carbasa ventis;</TextUnit>
    <TextUnit id="1083" loc="7.172">Nunc levis eiectam continet alga ratem.</TextUnit>
    <TextUnit id="1084" loc="7.173">Tempus ut observem, manda mihi; certius ibis,</TextUnit>
    <TextUnit id="1085" loc="7.174">Nec te, si cupies, ipsa manere sinam.</TextUnit>
    <TextUnit id="1086" loc="7.175">Et socii requiem poscunt, laniataque classis</TextUnit>
    <TextUnit id="1087" loc="7.176">Postulat exiguas semirefecta moras;</TextUnit>
    <TextUnit id="1088" loc="7.177">Pro meritis et siqua tibi debebimus ultra,</TextUnit>
    <TextUnit id="1089" loc="7.178">Pro spe coniugii tempora parva peto ---</TextUnit>
    <TextUnit id="1090" loc="7.179">Dum freta mitescunt et amor, dum tempore et usu</TextUnit>
    <TextUnit id="1091" loc="7.180">Fortiter edisco tristia posse pati.</TextUnit>
    <TextUnit id="1092" loc="7.181">Si minus, est animus nobis effundere vitam;</TextUnit>
    <TextUnit id="1093" loc="7.182">In me crudelis non potes esse diu.</TextUnit>
    <TextUnit id="1094" loc="7.183">Adspicias utinam, quae sit scribentis imago!</TextUnit>
    <TextUnit id="1095" loc="7.184">Scribimus, et gremio Troicus ensis adest,</TextUnit>
    <TextUnit id="1096" loc="7.185">Perque genas lacrimae strictum labuntur in ensem,</TextUnit>
    <TextUnit id="1097" loc="7.186">Qui iam pro lacrimis sanguine tinctus erit.</TextUnit>
    <TextUnit id="1098" loc="7.187">Quam bene conveniunt fato tua munera nostro!</TextUnit>
    <TextUnit id="1099" loc="7.188">Instruis inpensa nostra sepulcra brevi.</TextUnit>
    <TextUnit id="1100" loc="7.189">Nec mea nunc primum feriuntur pectora telo;</TextUnit>
    <TextUnit id="1101" loc="7.190">Ille locus saevi vulnus amoris habet.</TextUnit>
    <TextUnit id="1102" loc="7.191">Anna soror, soror Anna, meae male conscia culpae,</TextUnit>
    <TextUnit id="1103" loc="7.192">Iam dabis in cineres ultima dona meos.</TextUnit>
    <TextUnit id="1104" loc="7.193">Nec consumpta rogis inscribar Elissa Sychaei,</TextUnit>
    <TextUnit id="1105" loc="7.194">Hoc tantum in tumuli marmore carmen erit:</TextUnit>
    <TextUnit id="1106" loc="7.195">Praebuit Aeneas et causam mortis et ensem;</TextUnit>
    <TextUnit id="1107" loc="7.196">Ipsa sua Dido concidit usa manu.</TextUnit>
    <TextUnit id="1108" loc="8.1">Alloquor Hermione nuper fratremque virumque.</TextUnit>
    <TextUnit id="1109" loc="8.2">Nunc fratrem;  nomen coniugis alter habet:</TextUnit>
    <TextUnit id="1110" loc="8.3">Pyrrhus Achillides, animosus imagine patris,</TextUnit>
    <TextUnit id="1111" loc="8.4">Inclusam contra iusque piumque tenet.</TextUnit>
    <TextUnit id="1112" loc="8.5">Quod potui, renui, ne non invita tenerer;</TextUnit>
    <TextUnit id="1113" loc="8.6">Cetera femineae non valuere manus.</TextUnit>
    <TextUnit id="1114" loc="8.7">'Quid facis, Aeacide? non sum sine vindice,' dixi:</TextUnit>
    <TextUnit id="1115" loc="8.8">'Haec tibi sub domino est, Pyrrhe, puella suo!'</TextUnit>
    <TextUnit id="1116" loc="8.9">Surdior ille freto clamantem nomen Orestae</TextUnit>
    <TextUnit id="1117" loc="8.10">Traxit inornatis in sua tecta comis.</TextUnit>
    <TextUnit id="1118" loc="8.11">Quid gravius capta Lacedaemone serva tulissem,</TextUnit>
    <TextUnit id="1119" loc="8.12">Si raperet Graias barbara turba nurus?</TextUnit>
    <TextUnit id="1120" loc="8.13">Parcius Andromachen vexavit Achaia victrix,</TextUnit>
    <TextUnit id="1121" loc="8.14">Cum Danaus Phrygias ureret ignis opes.</TextUnit>
    <TextUnit id="1122" loc="8.15">At tu, cura mei si te pia tangit, Oreste,</TextUnit>
    <TextUnit id="1123" loc="8.16">Inice non timidas in tua iura manus!</TextUnit>
    <TextUnit id="1124" loc="8.17">An siquis rapiat stabulis armenta reclusis,</TextUnit>
    <TextUnit id="1125" loc="8.18">Arma feras, rapta coniuge lentus eris?</TextUnit>
    <TextUnit id="1126" loc="8.19">Sit socer exemplo nuptae repetitor ademptae,</TextUnit>
    <TextUnit id="1127" loc="8.20">Cui pia militiae causa puella fuit!</TextUnit>
    <TextUnit id="1128" loc="8.21">Si socer ignavus vidua stertisset in aula,</TextUnit>
    <TextUnit id="1129" loc="8.22">Nupta foret Paridi mater, ut ante fuit.</TextUnit>
    <TextUnit id="1130" loc="8.23">Nec tu mille rates sinuosaque vela pararis</TextUnit>
    <TextUnit id="1131" loc="8.24">Nec numeros Danai militis --- ipse veni!</TextUnit>
    <TextUnit id="1132" loc="8.25">Sic quoque eram repetenda tamen, nec turpe marito</TextUnit>
    <TextUnit id="1133" loc="8.26">Aspera pro caro bella tulisse toro.</TextUnit>
    <TextUnit id="1134" loc="8.27">Quid, quod avus nobis idem Pelopeius Atreus,</TextUnit>
    <TextUnit id="1135" loc="8.28">Et, si non esses vir mihi, frater eras.</TextUnit>
    <TextUnit id="1136" loc="8.29">Vir, precor, uxori, frater succurre sorori!</TextUnit>
    <TextUnit id="1137" loc="8.30">Instant officio nomina bina tuo.</TextUnit>
    <TextUnit id="1138" loc="8.31">Me tibi Tyndareus, vita gravis auctor et annis,</TextUnit>
    <TextUnit id="1139" loc="8.32">Tradidit; arbitrium neptis habebat avus.</TextUnit>
    <TextUnit id="1140" loc="8.33">At pater Aeacidae promiserat inscius acti;</TextUnit>
    <TextUnit id="1141" loc="8.34">Plus patre, quo prior est ordine, pollet avus.</TextUnit>
    <TextUnit id="1142" loc="8.35">Cum tibi nubebam, nulli mea taeda nocebat;</TextUnit>
    <TextUnit id="1143" loc="8.36">Si iungar Pyrrho, tu mihi laesus eris.</TextUnit>
    <TextUnit id="1144" loc="8.37">Et pater ignoscet nostro Menelaus amori ---</TextUnit>
    <TextUnit id="1145" loc="8.38">Succubuit telis praepetis ipse dei.</TextUnit>
    <TextUnit id="1146" loc="8.39">Quem sibi permisit, genero concedet amorem;</TextUnit>
    <TextUnit id="1147" loc="8.40">Proderit exemplo mater amata suo.</TextUnit>
    <TextUnit id="1148" loc="8.41">Tu mihi, quod matri pater est; quas egerat olim</TextUnit>
    <TextUnit id="1149" loc="8.42">Dardanius partis advena, Pyrrhus agit.</TextUnit>
    <TextUnit id="1150" loc="8.43">Ille licet patriis sine fine superbiat actis;</TextUnit>
    <TextUnit id="1151" loc="8.44">Et tu, quae referas facta parentis, habes.</TextUnit>
    <TextUnit id="1152" loc="8.45">Tantalides omnis ipsumque regebat Achillem.</TextUnit>
    <TextUnit id="1153" loc="8.46">Hic pars militiae; dux erat ille ducum.</TextUnit>
    <TextUnit id="1154" loc="8.47">Tu quoque per proavum Pelopem Pelopisque parentem,</TextUnit>
    <TextUnit id="1155" loc="8.48">Si medios numeres, a Iove quintus eris.</TextUnit>
    <TextUnit id="1156" loc="8.49">Nec virtute cares. arma invidiosa tulisti,</TextUnit>
    <TextUnit id="1157" loc="8.50">Sed tibi --- quid faceres? --- induit illa pater.</TextUnit>
    <TextUnit id="1158" loc="8.51">Materia vellem fortis meliore fuisses;</TextUnit>
    <TextUnit id="1159" loc="8.52">Non lecta est operi, sed data causa tuo.</TextUnit>
    <TextUnit id="1160" loc="8.53">Hanc tamen inplesti; iuguloque Aegisthus aperto</TextUnit>
    <TextUnit id="1161" loc="8.54">Tecta cruentavit, quae pater ante tuus.</TextUnit>
    <TextUnit id="1162" loc="8.55">Increpat Aeacides laudemque in crimina vertit ---</TextUnit>
    <TextUnit id="1163" loc="8.56">Et tamen adspectus sustinet ille meos.</TextUnit>
    <TextUnit id="1164" loc="8.57">Rumpor, et ora mihi pariter cum mente tumescunt,</TextUnit>
    <TextUnit id="1165" loc="8.58">Pectoraque inclusis ignibus usta dolent.</TextUnit>
    <TextUnit id="1166" loc="8.59">Hermione coram quisquamne obiecit Orestae,</TextUnit>
    <TextUnit id="1167" loc="8.60">Nec mihi sunt vires, nec ferus ensis adest?</TextUnit>
    <TextUnit id="1168" loc="8.61">Flere licet certe; flendo defundimus iram,</TextUnit>
    <TextUnit id="1169" loc="8.62">Perque sinum lacrimae fluminis instar eunt.</TextUnit>
    <TextUnit id="1170" loc="8.63">Has solas habeo semper semperque profundo;</TextUnit>
    <TextUnit id="1171" loc="8.64">Ument incultae fonte perenne genae.</TextUnit>
    <TextUnit id="1172" loc="8.65">Num generis fato, quod nostros errat in annos,</TextUnit>
    <TextUnit id="1173" loc="8.66">Tantalides matres apta rapina sumus?</TextUnit>
    <TextUnit id="1174" loc="8.67">Non ego fluminei referam mendacia cygni</TextUnit>
    <TextUnit id="1175" loc="8.68">Nec querar in plumis delituisse Iovem.</TextUnit>
    <TextUnit id="1176" loc="8.69">Qua duo porrectus longe freta distinet Isthmos,</TextUnit>
    <TextUnit id="1177" loc="8.70">Vecta peregrinis Hippodamia rotis;</TextUnit>
    <TextUnit id="1178" loc="8.71">Taenaris Idaeo trans aequor ab hospite rapta</TextUnit>
    <TextUnit id="1179" loc="8.72">Argolicas pro se vertit in arma manus.</TextUnit>
    <TextUnit id="1180" loc="8.75">Vix equidem memini, memini tamen. omnia luctus,</TextUnit>
    <TextUnit id="1181" loc="8.76">Omnia solliciti plena timoris erant;</TextUnit>
    <TextUnit id="1182" loc="8.77">Flebat avus Phoebeque soror fratresque gemelli,</TextUnit>
    <TextUnit id="1183" loc="8.78">Orabat superos Leda suumque Iovem.</TextUnit>
    <TextUnit id="1184" loc="8.79">Ipsa ego, non longos etiamtunc scissa capillos,</TextUnit>
    <TextUnit id="1185" loc="8.80">Clamabam: 'sine me, me sine, mater, abis?'</TextUnit>
    <TextUnit id="1186" loc="8.81">Nam coniunx aberat! ne non Pelopeia credar,</TextUnit>
    <TextUnit id="1187" loc="8.82">Ecce, Neoptolemo praeda parata fui!</TextUnit>
    <TextUnit id="1188" loc="8.83">Pelides utinam vitasset Apollinis arcus!</TextUnit>
    <TextUnit id="1189" loc="8.84">Damnaret nati facta proterva pater;</TextUnit>
    <TextUnit id="1190" loc="8.85">Nec quondam placuit nec nunc placuisset Achilli</TextUnit>
    <TextUnit id="1191" loc="8.86">Abducta viduum coniuge flere virum.</TextUnit>
    <TextUnit id="1192" loc="8.87">Quae mea caelestis iniuria fecit iniquos,</TextUnit>
    <TextUnit id="1193" loc="8.88">Quod mihi --- vae miserae! --- sidus obesse querar?</TextUnit>
    <TextUnit id="1194" loc="8.89">Parva mea sine matre fui, pater arma ferebat,</TextUnit>
    <TextUnit id="1195" loc="8.90">Et duo cum vivant, orba duobus eram.</TextUnit>
    <TextUnit id="1196" loc="8.91">Non tibi blanditias primis, mea mater, in annis</TextUnit>
    <TextUnit id="1197" loc="8.92">Incerto dictas ore puella tuli;</TextUnit>
    <TextUnit id="1198" loc="8.93">Non ego captavi brevibus tua colla lacertis</TextUnit>
    <TextUnit id="1199" loc="8.94">Nec gremio sedi sarcina grata tuo.</TextUnit>
    <TextUnit id="1200" loc="8.95">Non cultus tibi cura mei, nec pacta marito</TextUnit>
    <TextUnit id="1201" loc="8.96">Intravi thalamos matre parante novos.</TextUnit>
    <TextUnit id="1202" loc="8.97">Obvia prodieram reduci tibi --- vera fatebor ---</TextUnit>
    <TextUnit id="1203" loc="8.98">Nec facies nobis nota parentis erat!</TextUnit>
    <TextUnit id="1204" loc="8.99">Te tamen esse Helenen, quod eras pulcherrima, sensi;</TextUnit>
    <TextUnit id="1205" loc="8.100">Ipsa requirebas, quae tua nata foret!</TextUnit>
    <TextUnit id="1206" loc="8.101">Pars haec una mihi, coniunx bene cessit Orestes;</TextUnit>
    <TextUnit id="1207" loc="8.102">Is quoque, ni pro se pugnat, ademptus erit.</TextUnit>
    <TextUnit id="1208" loc="8.103">Pyrrhus habet captam reduce et victore parente ---</TextUnit>
    <TextUnit id="1209" loc="8.104">Hoc munus nobis diruta Troia dedit!</TextUnit>
    <TextUnit id="1210" loc="8.105">Cum tamen altus equis Titan radiantibus instant,</TextUnit>
    <TextUnit id="1211" loc="8.106">Perfruor infelix liberiore malo;</TextUnit>
    <TextUnit id="1212" loc="8.107">Nox ubi me thalamis ululantem et acerba gementem</TextUnit>
    <TextUnit id="1213" loc="8.108">Condidit in maesto procubuique toro,</TextUnit>
    <TextUnit id="1214" loc="8.109">Pro somno lacrimis oculi funguntur obortis,</TextUnit>
    <TextUnit id="1215" loc="8.110">Quaque licet, fugio sicut ab hoste virum.</TextUnit>
    <TextUnit id="1216" loc="8.111">Saepe malis stupeo rerumque oblita locique</TextUnit>
    <TextUnit id="1217" loc="8.112">Ignara tetigi Scyria membra manu,</TextUnit>
    <TextUnit id="1218" loc="8.113">Utque nefas sensi, male corpora tacta relinquo</TextUnit>
    <TextUnit id="1219" loc="8.114">Et mihi pollutas credor habere manus.</TextUnit>
    <TextUnit id="1220" loc="8.115">Saepe Neoptolemi pro nomine nomen Orestae</TextUnit>
    <TextUnit id="1221" loc="8.116">Exit, et errorem vocis ut omen amo.</TextUnit>
    <TextUnit id="1222" loc="8.117">Per genus infelix iuro generisque parentem,</TextUnit>
    <TextUnit id="1223" loc="8.118">Qui freta, qui terras et sua regna quatit;</TextUnit>
    <TextUnit id="1224" loc="8.119">Per patris ossa tui, patrui mihi, quae tibi debent,</TextUnit>
    <TextUnit id="1225" loc="8.120">Quod se sub tumulo fortiter ulta iacent ---</TextUnit>
    <TextUnit id="1226" loc="8.121">Aut ego praemoriar primoque exstinguar in aevo,</TextUnit>
    <TextUnit id="1227" loc="8.122">Aut ego Tantalidae Tantalis uxor ero!</TextUnit>
    <TextUnit id="1228" loc="9.1">Mittor ad Alciden a coniuge conscia mentis</TextUnit>
    <TextUnit id="1229" loc="9.2">Littera, si coniunx Deianira tua est:</TextUnit>
    <TextUnit id="1230" loc="9.3">Gratulor Oechaliam titulis accedere nostris;</TextUnit>
    <TextUnit id="1231" loc="9.4">Victorem victae succubuisse queror.</TextUnit>
    <TextUnit id="1232" loc="9.5">Fama Pelasgiadas subito pervenit in urbes</TextUnit>
    <TextUnit id="1233" loc="9.6">Decolor et factis infitianda tuis,</TextUnit>
    <TextUnit id="1234" loc="9.5">Quem numquam Iuno seriesque inmensa laborum</TextUnit>
    <TextUnit id="1235" loc="9.6">Fregerit, huic Iolen inposuisse iugum.</TextUnit>
    <TextUnit id="1236" loc="9.7">Hoc velit Eurystheus, velit hoc germana Tonantis,</TextUnit>
    <TextUnit id="1237" loc="9.8">Laetaque sit vitae labe noverca tuae;</TextUnit>
    <TextUnit id="1238" loc="9.9">At non ille, brevis cui nox --- si creditur --- una</TextUnit>
    <TextUnit id="1239" loc="9.10">Luctanti, ut tantus conciperere, fuit.</TextUnit>
    <TextUnit id="1240" loc="9.11">Plus tibi quam Iuno, nocuit Venus: illa premendo</TextUnit>
    <TextUnit id="1241" loc="9.12">Sustulit, haec humili sub pede colla tenet.</TextUnit>
    <TextUnit id="1242" loc="9.13">Respice vindicibus pacatum viribus orbem,</TextUnit>
    <TextUnit id="1243" loc="9.14">Qua latam Nereus caerulus ambit humum.</TextUnit>
    <TextUnit id="1244" loc="9.15">Se tibi pax terrae, tibi se tuta aequora debent;</TextUnit>
    <TextUnit id="1245" loc="9.16">Inplesti meritis solis utramque domum.</TextUnit>
    <TextUnit id="1246" loc="9.17">Quod te laturum est, caelum prius ipse tulisti;</TextUnit>
    <TextUnit id="1247" loc="9.18">Hercule supposito sidera fulsit Atlans.</TextUnit>
    <TextUnit id="1248" loc="9.19">Quid nisi notitia est misero quaesita pudori,</TextUnit>
    <TextUnit id="1249" loc="9.20">Si cumulas turpi facta priora nota?</TextUnit>
    <TextUnit id="1250" loc="9.21">Tene ferunt geminos pressisse tenaciter angues,</TextUnit>
    <TextUnit id="1251" loc="9.22">Cum tener in cunis iam Iove dignus eras?</TextUnit>
    <TextUnit id="1252" loc="9.23">Coepisti melius quam desinis; ultima primis</TextUnit>
    <TextUnit id="1253" loc="9.24">Cedunt; dissimiles hic vir et ille puer.</TextUnit>
    <TextUnit id="1254" loc="9.25">Quem non mille ferae, quem non Stheneleius hostis,</TextUnit>
    <TextUnit id="1255" loc="9.26">Non potuit Iuno vincere, vincit amor.</TextUnit>
    <TextUnit id="1256" loc="9.27">At bene nupta feror, quia nominer Herculis uxor,</TextUnit>
    <TextUnit id="1257" loc="9.28">Sitque socer, rapidis qui tonat altus equis.</TextUnit>
    <TextUnit id="1258" loc="9.29">Quam male inaequales veniunt ad aratra iuvenci,</TextUnit>
    <TextUnit id="1259" loc="9.30">Tam premitur magno coniuge nupta minor.</TextUnit>
    <TextUnit id="1260" loc="9.31">Non honor est sed onus species laesura ferentis;</TextUnit>
    <TextUnit id="1261" loc="9.32">Siqua voles apte nubere, nube pari.</TextUnit>
    <TextUnit id="1262" loc="9.33">Vir mihi semper abest, et coniuge notior hospes,</TextUnit>
    <TextUnit id="1263" loc="9.34">Monstraque terribiles persequiturque feras.</TextUnit>
    <TextUnit id="1264" loc="9.35">Ipsa domo vidua votis operata pudicis</TextUnit>
    <TextUnit id="1265" loc="9.36">Torqueor, infesto ne vir ab hoste cadat;</TextUnit>
    <TextUnit id="1266" loc="9.37">Inter serpentes aprosque avidosque leones</TextUnit>
    <TextUnit id="1267" loc="9.38">Iactor et haesuros terna per ora canes.</TextUnit>
    <TextUnit id="1268" loc="9.39">Me pecudum fibrae simulacraque inania somni</TextUnit>
    <TextUnit id="1269" loc="9.40">Ominaque arcana nocte petita movent.</TextUnit>
    <TextUnit id="1270" loc="9.41">Aucupor infelix incertae murmura famae,</TextUnit>
    <TextUnit id="1271" loc="9.42">Speque timor dubia spesque timore cadit.</TextUnit>
    <TextUnit id="1272" loc="9.43">Mater abest queriturque deo placuisse potenti,</TextUnit>
    <TextUnit id="1273" loc="9.44">Nec pater Amphitryon nec puer Hyllus adest;</TextUnit>
    <TextUnit id="1274" loc="9.45">Arbiter Eurystheus astu Iunonis iniquae</TextUnit>
    <TextUnit id="1275" loc="9.46">Sentitur nobis iraque longa deae.</TextUnit>
    <TextUnit id="1276" loc="9.47">Haec mihi ferre parum? peregrinos addis amores,</TextUnit>
    <TextUnit id="1277" loc="9.48">Et mater de te quaelibet esse potest.</TextUnit>
    <TextUnit id="1278" loc="9.49">Non ego Partheniis temeratam vallibus Augen,</TextUnit>
    <TextUnit id="1279" loc="9.50">Nec referam partus, Ormeni nympha, tuos;</TextUnit>
    <TextUnit id="1280" loc="9.51">Non tibi crimen erunt, Teuthrantia turba, sorores,</TextUnit>
    <TextUnit id="1281" loc="9.52">Quarum de populo nulla relicta tibi est.</TextUnit>
    <TextUnit id="1282" loc="9.53">Una, recens crimen, referetur adultera nobis,</TextUnit>
    <TextUnit id="1283" loc="9.54">Unde ego sum Lydo facta noverca Lamo.</TextUnit>
    <TextUnit id="1284" loc="9.55">Maeandros, terris totiens errator in isdem,</TextUnit>
    <TextUnit id="1285" loc="9.56">Qui lassas in se saepe retorquet aquas,</TextUnit>
    <TextUnit id="1286" loc="9.57">Vidit in Herculeo suspensa monilia collo</TextUnit>
    <TextUnit id="1287" loc="9.58">Illo, cui caelum sarcina parva fuit.</TextUnit>
    <TextUnit id="1288" loc="9.59">Non puduit fortis auro cohibere lacertos,</TextUnit>
    <TextUnit id="1289" loc="9.60">Et solidis gemmas opposuisse toris?</TextUnit>
    <TextUnit id="1290" loc="9.61">Nempe sub his animam pestis Nemeaea lacertis</TextUnit>
    <TextUnit id="1291" loc="9.62">Edidit, unde umerus tegmina laevus habet!</TextUnit>
    <TextUnit id="1292" loc="9.63">Ausus es hirsutos mitra redimire capillos!</TextUnit>
    <TextUnit id="1293" loc="9.64">Aptior Herculeae populus alba comae.</TextUnit>
    <TextUnit id="1294" loc="9.65">Nec te Maeonia lascivae more puellae</TextUnit>
    <TextUnit id="1295" loc="9.66">Incingi zona dedecuisse putas?</TextUnit>
    <TextUnit id="1296" loc="9.67">Non tibi succurrit crudi Diomedis imago,</TextUnit>
    <TextUnit id="1297" loc="9.68">Efferus humana qui dape pavit equas?</TextUnit>
    <TextUnit id="1298" loc="9.69">Si te vidisset cultu Busiris in isto,</TextUnit>
    <TextUnit id="1299" loc="9.70">Huic victor victo nempe pudendus eras.</TextUnit>
    <TextUnit id="1300" loc="9.71">Detrahat Antaeus duro redimicula collo,</TextUnit>
    <TextUnit id="1301" loc="9.72">Ne pigeat molli succubuisse viro.</TextUnit>
    <TextUnit id="1302" loc="9.73">Inter Ioniacas calathum tenuisse puellas</TextUnit>
    <TextUnit id="1303" loc="9.74">Diceris et dominae pertimuisse minas.</TextUnit>
    <TextUnit id="1304" loc="9.75">Non fugis, Alcide, victricem mille laborum</TextUnit>
    <TextUnit id="1305" loc="9.76">Rasilibus calathis inposuisse manum,</TextUnit>
    <TextUnit id="1306" loc="9.77">Crassaque robusto deducis pollice fila,</TextUnit>
    <TextUnit id="1307" loc="9.78">Aequaque famosae pensa rependis erae?</TextUnit>
    <TextUnit id="1308" loc="9.79">A, quotiens digitis dum torques stamina duris,</TextUnit>
    <TextUnit id="1309" loc="9.80">Praevalidae fusos conminuere manus!</TextUnit>
    <TextUnit id="1310" loc="9.81">Ante pedes dominae . . . .</TextUnit>
    <TextUnit id="1311" loc="9.82">Factaque narrabas dissimulanda tibi ---</TextUnit>
    <TextUnit id="1312" loc="9.85">Scilicet inmanes elisis faucibus hydros</TextUnit>
    <TextUnit id="1313" loc="9.86">Infantem caudis involuisse manum,</TextUnit>
    <TextUnit id="1314" loc="9.87">Ut Tegeaeus aper cupressifero Erymantho</TextUnit>
    <TextUnit id="1315" loc="9.88">Incubet et vasto pondere laedat humum.</TextUnit>
    <TextUnit id="1316" loc="9.89">Non tibi Threiciis adfixa penatibus ora,</TextUnit>
    <TextUnit id="1317" loc="9.90">Non hominum pingues caede tacentur equae;</TextUnit>
    <TextUnit id="1318" loc="9.91">Prodigiumque triplex, armenti dives Hiberi</TextUnit>
    <TextUnit id="1319" loc="9.92">Geryones, quamvis in tribus unus erat;</TextUnit>
    <TextUnit id="1320" loc="9.93">Inque canes totidem trunco digestus ab uno</TextUnit>
    <TextUnit id="1321" loc="9.94">Cerberos inplicitis angue minante comis;</TextUnit>
    <TextUnit id="1322" loc="9.95">Quaeque redundabat fecundo vulnere serpens</TextUnit>
    <TextUnit id="1323" loc="9.96">Fertilis et damnis dives ab ipsa suis;</TextUnit>
    <TextUnit id="1324" loc="9.97">Quique inter laevumque latus laevumque lacertum</TextUnit>
    <TextUnit id="1325" loc="9.98">Praegrave conpressa fauce pependit onus;</TextUnit>
    <TextUnit id="1326" loc="9.99">Et male confisum pedibus formaque bimembri</TextUnit>
    <TextUnit id="1327" loc="9.100">Pulsum Thessalicis agmen equestre iugis.</TextUnit>
    <TextUnit id="1328" loc="9.101">Haec tu Sidonio potes insignitus amictu</TextUnit>
    <TextUnit id="1329" loc="9.102">Dicere? non cultu lingua retenta silet?</TextUnit>
    <TextUnit id="1330" loc="9.103">Se quoque nympha tuis ornavit Iardanis armis</TextUnit>
    <TextUnit id="1331" loc="9.104">Et tulit a capto nota tropaea viro.</TextUnit>
    <TextUnit id="1332" loc="9.105">I nunc, tolle animos et fortia gesta recense;</TextUnit>
    <TextUnit id="1333" loc="9.106">Quo tu non esses, iure vir illa fuit.</TextUnit>
    <TextUnit id="1334" loc="9.107">Qua tanto minor es, quanto te, maxime rerum,</TextUnit>
    <TextUnit id="1335" loc="9.108">Quam quos vicisti, vincere maius erat.</TextUnit>
    <TextUnit id="1336" loc="9.109">Illi procedit rerum mensura tuarum ---</TextUnit>
    <TextUnit id="1337" loc="9.110">Cede bonis; heres laudis amica tuae.</TextUnit>
    <TextUnit id="1338" loc="9.111">O pudor! hirsuti costis exuta leonis</TextUnit>
    <TextUnit id="1339" loc="9.112">Aspera texerunt vellera molle latus!</TextUnit>
    <TextUnit id="1340" loc="9.113">Falleris et nescis --- non sunt spolia illa leonis,</TextUnit>
    <TextUnit id="1341" loc="9.114">Sed tua, tuque feri victor es, illa tui.</TextUnit>
    <TextUnit id="1342" loc="9.115">Femina tela tulit Lernaeis atra venenis,</TextUnit>
    <TextUnit id="1343" loc="9.116">Ferre gravem lana vix satis apta colum,</TextUnit>
    <TextUnit id="1344" loc="9.117">Instruxitque manum clava domitrice ferarum,</TextUnit>
    <TextUnit id="1345" loc="9.118">Vidit et in speculo coniugis arma mei!</TextUnit>
    <TextUnit id="1346" loc="9.119">Haec tamen audieram; licuit non credere famae,</TextUnit>
    <TextUnit id="1347" loc="9.120">Et venit ad sensus mollis ab aure dolor ---</TextUnit>
    <TextUnit id="1348" loc="9.121">Ante meos oculos adducitur advena paelex,</TextUnit>
    <TextUnit id="1349" loc="9.122">Nec mihi, quae patior, dissimulare licet!</TextUnit>
    <TextUnit id="1350" loc="9.123">Non sinis averti; mediam captiva per urbem</TextUnit>
    <TextUnit id="1351" loc="9.124">Invitis oculis adspicienda venit.</TextUnit>
    <TextUnit id="1352" loc="9.125">Nec venit incultis captarum more capillis,</TextUnit>
    <TextUnit id="1353" loc="9.126">Fortunam vultu fassa decente suam;</TextUnit>
    <TextUnit id="1354" loc="9.127">Ingreditur late lato spectabilis auro,</TextUnit>
    <TextUnit id="1355" loc="9.128">Qualiter in Phrygia tu quoque cultus eras.</TextUnit>
    <TextUnit id="1356" loc="9.129">Dat vultum populo sublimis ut Hercule victo;</TextUnit>
    <TextUnit id="1357" loc="9.130">Oechaliam vivo stare parente putes.</TextUnit>
    <TextUnit id="1358" loc="9.131">Forsitan et pulsa Aetolide Deianira</TextUnit>
    <TextUnit id="1359" loc="9.132">Nomine deposito paelicis uxor erit,</TextUnit>
    <TextUnit id="1360" loc="9.133">Eurytidosque Ioles atque Aonii Alcidae</TextUnit>
    <TextUnit id="1361" loc="9.134">Turpia famosus corpora iunget Hymen.</TextUnit>
    <TextUnit id="1362" loc="9.135">Mens fugit admonitu, frigusque perambulat artus,</TextUnit>
    <TextUnit id="1363" loc="9.136">Et iacet in gremio languida facta manus.</TextUnit>
    <TextUnit id="1364" loc="9.137">Me quoque cum multis, sed me sine crimine amasti.</TextUnit>
    <TextUnit id="1365" loc="9.138">Ne pigeat, pugnae bis tibi causa fui.</TextUnit>
    <TextUnit id="1366" loc="9.139">Cornua flens legit ripis Achelous in udis</TextUnit>
    <TextUnit id="1367" loc="9.140">Truncaque limosa tempora mersit aqua;</TextUnit>
    <TextUnit id="1368" loc="9.141">Semivir occubuit in lotifero Eueno</TextUnit>
    <TextUnit id="1369" loc="9.142">Nessus, et infecit sanguis equinus aquas.</TextUnit>
    <TextUnit id="1370" loc="9.143">Sed quid ego haec refero? scribenti nuntia venit</TextUnit>
    <TextUnit id="1371" loc="9.144">Fama, virum tunicae tabe perire meae.</TextUnit>
    <TextUnit id="1372" loc="9.145">Ei mihi! quid feci? quo me furor egit amantem?</TextUnit>
    <TextUnit id="1373" loc="9.146">Inpia quid dubitas Deianira mori?</TextUnit>
    <TextUnit id="1374" loc="9.147">An tuus in media coniunx lacerabitur Oeta,</TextUnit>
    <TextUnit id="1375" loc="9.148">Tu sceleris tanti causa superstes eris?</TextUnit>
    <TextUnit id="1376" loc="9.149">Siquid adhuc habeo facti, cur Herculis uxor</TextUnit>
    <TextUnit id="1377" loc="9.150">Credar, coniugii mors mea pignus erit!</TextUnit>
    <TextUnit id="1378" loc="9.151">Tu quoque cognosces in me, Meleagre, sororem!</TextUnit>
    <TextUnit id="1379" loc="9.152">Inpia quid dubitas Deianira mori?</TextUnit>
    <TextUnit id="1380" loc="9.153">Heu devota domus! solio sedet Agrios alto;</TextUnit>
    <TextUnit id="1381" loc="9.154">Oenea desertum nuda senecta premit.</TextUnit>
    <TextUnit id="1382" loc="9.155">Exulat ignotis Tydeus germanus in oris;</TextUnit>
    <TextUnit id="1383" loc="9.156">Alter fatali vivus in igne situs;</TextUnit>
    <TextUnit id="1384" loc="9.157">Exegit ferrum sua per praecordia mater.</TextUnit>
    <TextUnit id="1385" loc="9.158">Inpia quid dubitas Deianira mori?</TextUnit>
    <TextUnit id="1386" loc="9.159">Deprecor hoc unum per iura sacerrima lecti,</TextUnit>
    <TextUnit id="1387" loc="9.160">Ne videar fatis insidiata tuis.</TextUnit>
    <TextUnit id="1388" loc="9.161">Nessus, ut est avidum percussus harundine pectus,</TextUnit>
    <TextUnit id="1389" loc="9.162">'Hic,' dixit, 'vires sanguis amoris habet.'</TextUnit>
    <TextUnit id="1390" loc="9.163">Inlita Nesseo misi tibi texta veneno.</TextUnit>
    <TextUnit id="1391" loc="9.164">Inpia quid dubitas Deianira mori?</TextUnit>
    <TextUnit id="1392" loc="9.165">Iamque vale, seniorque pater germanaque Gorge,</TextUnit>
    <TextUnit id="1393" loc="9.166">Et patria et patriae frater adempte tuae,</TextUnit>
    <TextUnit id="1394" loc="9.167">Et tu lux oculis hodierna novissima nostris,</TextUnit>
    <TextUnit id="1395" loc="9.168">Virque --- sed o possis! --- et puer Hylle, vale!</TextUnit>
    <TextUnit id="1396" loc="10.1">Illa relicta feris etiamnunc, improbe Theseu,</TextUnit>
    <TextUnit id="1397" loc="10.2">Vivit:  et haec aequa mente tuilsse velis:</TextUnit>
    <TextUnit id="1398" loc="10.3">Mitius inveni quam te genus omne ferarum;</TextUnit>
    <TextUnit id="1399" loc="10.4">Credita non ulli quam tibi peius eram.</TextUnit>
    <TextUnit id="1400" loc="10.5">Quae legis, ex illo, Theseu, tibi litore mitto</TextUnit>
    <TextUnit id="1401" loc="10.6">Unde tuam sine me vela tulere ratem,</TextUnit>
    <TextUnit id="1402" loc="10.5">In quo me somnusque meus male prodidit et tu,</TextUnit>
    <TextUnit id="1403" loc="10.6">Per facinus somnis insidiate meis.</TextUnit>
    <TextUnit id="1404" loc="10.7">Tempus erat, vitrea quo primum terra pruina</TextUnit>
    <TextUnit id="1405" loc="10.8">Spargitur et tectae fronde queruntur aves.</TextUnit>
    <TextUnit id="1406" loc="10.9">Incertum vigilans ac somno languida movi</TextUnit>
    <TextUnit id="1407" loc="10.10">Thesea prensuras semisupina manus ---</TextUnit>
    <TextUnit id="1408" loc="10.11">Nullus erat! referoque manus iterumque retempto,</TextUnit>
    <TextUnit id="1409" loc="10.12">Perque torum moveo bracchia --- nullus erat!</TextUnit>
    <TextUnit id="1410" loc="10.13">Excussere metus somnum; conterrita surgo,</TextUnit>
    <TextUnit id="1411" loc="10.14">Membraque sunt viduo praecipitata toro.</TextUnit>
    <TextUnit id="1412" loc="10.15">Protinus adductis sonuerunt pectora palmis,</TextUnit>
    <TextUnit id="1413" loc="10.16">Utque erat e somno turbida, rupta coma est.</TextUnit>
    <TextUnit id="1414" loc="10.17">Luna fuit; specto, siquid nisi litora cernam.</TextUnit>
    <TextUnit id="1415" loc="10.18">Quod videant oculi, nil nisi litus habent.</TextUnit>
    <TextUnit id="1416" loc="10.19">Nunc huc, nunc illuc, et utroque sine ordine, curro;</TextUnit>
    <TextUnit id="1417" loc="10.20">Alta puellares tardat harena pedes.</TextUnit>
    <TextUnit id="1418" loc="10.21">Interea toto clamavi in litore 'Theseu!':</TextUnit>
    <TextUnit id="1419" loc="10.22">Reddebant nomen concava saxa tuum,</TextUnit>
    <TextUnit id="1420" loc="10.23">Et quotiens ego te, totiens locus ipse vocabat.</TextUnit>
    <TextUnit id="1421" loc="10.24">Ipse locus miserae ferre volebat opem.</TextUnit>
    <TextUnit id="1422" loc="10.25">Mons fuit --- apparent frutices in vertice rari;</TextUnit>
    <TextUnit id="1423" loc="10.26">Hinc scopulus raucis pendet adesus aquis.</TextUnit>
    <TextUnit id="1424" loc="10.27">Adscendo --- vires animus dabat --- atque ita late</TextUnit>
    <TextUnit id="1425" loc="10.28">Aequora prospectu metior alta meo.</TextUnit>
    <TextUnit id="1426" loc="10.29">Inde ego --- nam ventis quoque sum crudelibus usa ---</TextUnit>
    <TextUnit id="1427" loc="10.30">Vidi praecipiti carbasa tenta Noto.</TextUnit>
    <TextUnit id="1428" loc="10.31">Ut vidi haut dignam quae me vidisse putarem,</TextUnit>
    <TextUnit id="1429" loc="10.32">Frigidior glacie semianimisque fui.</TextUnit>
    <TextUnit id="1430" loc="10.33">Nec languere diu patitur dolor; excitor illo,</TextUnit>
    <TextUnit id="1431" loc="10.34">Excitor et summa Thesea voce voco.</TextUnit>
    <TextUnit id="1432" loc="10.35">'Quo fugis?' exclamo; 'scelerate revertere Theseu!</TextUnit>
    <TextUnit id="1433" loc="10.36">Flecte ratem! numerum non habet illa suum!'</TextUnit>
    <TextUnit id="1434" loc="10.37">Haec ego; quod voci deerat, plangore replebam;</TextUnit>
    <TextUnit id="1435" loc="10.38">Verbera cum verbis mixta fuere meis.</TextUnit>
    <TextUnit id="1436" loc="10.39">Si non audires, ut saltem cernere posses,</TextUnit>
    <TextUnit id="1437" loc="10.40">Iactatae late signa dedere manus;</TextUnit>
    <TextUnit id="1438" loc="10.41">Candidaque inposui longae velamina virgae ---</TextUnit>
    <TextUnit id="1439" loc="10.42">Scilicet oblitos admonitura mei!</TextUnit>
    <TextUnit id="1440" loc="10.43">Iamque oculis ereptus eras. tum denique flevi;</TextUnit>
    <TextUnit id="1441" loc="10.44">Torpuerant molles ante dolore genae.</TextUnit>
    <TextUnit id="1442" loc="10.45">Quid potius facerent, quam me mea lumina flerent,</TextUnit>
    <TextUnit id="1443" loc="10.46">Postquam desieram vela videre tua?</TextUnit>
    <TextUnit id="1444" loc="10.47">Aut ego diffusis erravi sola capillis,</TextUnit>
    <TextUnit id="1445" loc="10.48">Qualis ab Ogygio concita Baccha deo,</TextUnit>
    <TextUnit id="1446" loc="10.49">Aut mare prospiciens in saxo frigida sedi,</TextUnit>
    <TextUnit id="1447" loc="10.50">Quamque lapis sedes, tam lapis ipsa fui.</TextUnit>
    <TextUnit id="1448" loc="10.51">Saepe torum repeto, qui nos acceperat ambos,</TextUnit>
    <TextUnit id="1449" loc="10.52">Sed non acceptos exhibiturus erat,</TextUnit>
    <TextUnit id="1450" loc="10.53">Et tua, quae possum pro te, vestigia tango</TextUnit>
    <TextUnit id="1451" loc="10.54">Strataque quae membris intepuere tuis.</TextUnit>
    <TextUnit id="1452" loc="10.55">Incumbo, lacrimisque toro manante profusis,</TextUnit>
    <TextUnit id="1453" loc="10.56">'Pressimus,' exclamo, 'te duo --- redde duos!</TextUnit>
    <TextUnit id="1454" loc="10.57">Venimus huc ambo; cur non discedimus ambo?</TextUnit>
    <TextUnit id="1455" loc="10.58">Perfide, pars nostri, lectule, maior ubi est?'</TextUnit>
    <TextUnit id="1456" loc="10.59">Quid faciam? quo sola ferar? vacat insula cultu.</TextUnit>
    <TextUnit id="1457" loc="10.60">Non hominum video, non ego facta boum.</TextUnit>
    <TextUnit id="1458" loc="10.61">Omne latus terrae cingit mare; navita nusquam,</TextUnit>
    <TextUnit id="1459" loc="10.62">Nulla per ambiguas puppis itura vias.</TextUnit>
    <TextUnit id="1460" loc="10.63">Finge dari comitesque mihi ventosque ratemque ---</TextUnit>
    <TextUnit id="1461" loc="10.64">Quid sequar? accessus terra paterna negat.</TextUnit>
    <TextUnit id="1462" loc="10.65">Ut rate felici pacata per aequora labar,</TextUnit>
    <TextUnit id="1463" loc="10.66">Temperet ut ventos Aeolus --- exul ero!</TextUnit>
    <TextUnit id="1464" loc="10.67">Non ego te, Crete centum digesta per urbes,</TextUnit>
    <TextUnit id="1465" loc="10.68">Adspiciam, puero cognita terra Iovi,</TextUnit>
    <TextUnit id="1466" loc="10.69">Ut pater et tellus iusto regnata parenti</TextUnit>
    <TextUnit id="1467" loc="10.70">Prodita sunt facto, nomina cara, meo.</TextUnit>
    <TextUnit id="1468" loc="10.71">Cum tibi, ne victor tecto morerere recurvo,</TextUnit>
    <TextUnit id="1469" loc="10.72">Quae regerent passus, pro duce fila dedi,</TextUnit>
    <TextUnit id="1470" loc="10.73">Tum mihi dicebas: 'per ego ipsa pericula iuro,</TextUnit>
    <TextUnit id="1471" loc="10.74">Te fore, dum nostrum vivet uterque, meam.'</TextUnit>
    <TextUnit id="1472" loc="10.75">Vivimus, et non sum, Theseu, tua --- si modo vivit</TextUnit>
    <TextUnit id="1473" loc="10.76">Femina periuri fraude sepulta viri.</TextUnit>
    <TextUnit id="1474" loc="10.77">Me quoque, qua fratrem mactasses, inprobe, clava;</TextUnit>
    <TextUnit id="1475" loc="10.78">Esset, quam dederas, morte soluta fides.</TextUnit>
    <TextUnit id="1476" loc="10.79">Nunc ego non tantum, quae sum passura, recordor,</TextUnit>
    <TextUnit id="1477" loc="10.80">Et quaecumque potest ulla relicta pati:</TextUnit>
    <TextUnit id="1478" loc="10.81">Occurrunt animo pereundi mille figurae,</TextUnit>
    <TextUnit id="1479" loc="10.82">Morsque minus poenae quam mora mortis habet.</TextUnit>
    <TextUnit id="1480" loc="10.83">Iam iam venturos aut hac aut suspicor illac,</TextUnit>
    <TextUnit id="1481" loc="10.84">Qui lanient avido viscera dente, lupos.</TextUnit>
    <TextUnit id="1482" loc="10.85">Quis scit an et fulvos tellus alat ista leones?</TextUnit>
    <TextUnit id="1483" loc="10.86">Forsitan et saevas tigridas insula habet.</TextUnit>
    <TextUnit id="1484" loc="10.87">Et freta dicuntur magnas expellere phocas!</TextUnit>
    <TextUnit id="1485" loc="10.88">Quis vetat et gladios per latus ire meum?</TextUnit>
    <TextUnit id="1486" loc="10.89">Tantum ne religer dura captiva catena,</TextUnit>
    <TextUnit id="1487" loc="10.90">Neve traham serva grandia pensa manu,</TextUnit>
    <TextUnit id="1488" loc="10.91">Cui pater est Minos, cui mater filia Phoebi,</TextUnit>
    <TextUnit id="1489" loc="10.92">Quodque magis memini, quae tibi pacta fui!</TextUnit>
    <TextUnit id="1490" loc="10.93">Si mare, si terras porrectaque litora vidi,</TextUnit>
    <TextUnit id="1491" loc="10.94">Multa mihi terrae, multa minantur aquae.</TextUnit>
    <TextUnit id="1492" loc="10.95">Caelum restabat --- timeo simulacra deorum!</TextUnit>
    <TextUnit id="1493" loc="10.96">Destitutor rabidis praeda cibusque feris;</TextUnit>
    <TextUnit id="1494" loc="10.97">Sive colunt habitantque viri, diffidimus illis ---</TextUnit>
    <TextUnit id="1495" loc="10.98">Externos didici laesa timere viros.</TextUnit>
    <TextUnit id="1496" loc="10.99">Viveret Androgeos utinam! nec facta luisses</TextUnit>
    <TextUnit id="1497" loc="10.100">Inpia funeribus, Cecropi terra, tuis;</TextUnit>
    <TextUnit id="1498" loc="10.101">Nec tua mactasset nodoso stipite, Theseu,</TextUnit>
    <TextUnit id="1499" loc="10.102">Ardua parte virum dextera, parte bovem;</TextUnit>
    <TextUnit id="1500" loc="10.103">Nec tibi, quae reditus monstrarent, fila dedissem,</TextUnit>
    <TextUnit id="1501" loc="10.104">Fila per adductas saepe recepta manus.</TextUnit>
    <TextUnit id="1502" loc="10.105">Non equidem miror, si stat victoria tecum,</TextUnit>
    <TextUnit id="1503" loc="10.106">Strataque Cretaeam belua planxit humum.</TextUnit>
    <TextUnit id="1504" loc="10.107">Non poterant figi praecordia ferrea cornu;</TextUnit>
    <TextUnit id="1505" loc="10.108">Ut te non tegeres, pectore tutus eras.</TextUnit>
    <TextUnit id="1506" loc="10.109">Illic tu silices, illic adamanta tulisti,</TextUnit>
    <TextUnit id="1507" loc="10.110">Illic, qui silices, Thesea, vincat, habes.</TextUnit>
    <TextUnit id="1508" loc="10.111">Crudeles somni, quid me tenuistis inertem?</TextUnit>
    <TextUnit id="1509" loc="10.112">Aut semel aeterna nocte premenda fui.</TextUnit>
    <TextUnit id="1510" loc="10.113">Vos quoque crudeles, venti, nimiumque parati</TextUnit>
    <TextUnit id="1511" loc="10.114">Flaminaque in lacrimas officiosa meas.</TextUnit>
    <TextUnit id="1512" loc="10.115">Dextera crudelis, quae me fratremque necavit,</TextUnit>
    <TextUnit id="1513" loc="10.116">Et data poscenti, nomen inane, fides!</TextUnit>
    <TextUnit id="1514" loc="10.117">In me iurarunt somnus ventusque fidesque;</TextUnit>
    <TextUnit id="1515" loc="10.118">Prodita sum causis una puella tribus!</TextUnit>
    <TextUnit id="1516" loc="10.119">Ergo ego nec lacrimas matris moritura videbo,</TextUnit>
    <TextUnit id="1517" loc="10.120">Nec, mea qui digitis lumina condat, erit?</TextUnit>
    <TextUnit id="1518" loc="10.121">Spiritus infelix peregrinas ibit in auras,</TextUnit>
    <TextUnit id="1519" loc="10.122">Nec positos artus unguet amica manus?</TextUnit>
    <TextUnit id="1520" loc="10.123">Ossa superstabunt volucres inhumata marinae?</TextUnit>
    <TextUnit id="1521" loc="10.124">Haec sunt officiis digna sepulcra meis?</TextUnit>
    <TextUnit id="1522" loc="10.125">Ibis Cecropios portus patriaque receptus,</TextUnit>
    <TextUnit id="1523" loc="10.126">Cum steteris turbae celsus in ore tuae</TextUnit>
    <TextUnit id="1524" loc="10.127">Et bene narraris letum taurique virique</TextUnit>
    <TextUnit id="1525" loc="10.128">Sectaque per dubias saxea tecta vias,</TextUnit>
    <TextUnit id="1526" loc="10.129">Me quoque narrato sola tellure relictam!</TextUnit>
    <TextUnit id="1527" loc="10.130">Non ego sum titulis subripienda tuis.</TextUnit>
    <TextUnit id="1528" loc="10.131">Nec pater est Aegeus, nec tu Pittheidos Aethrae</TextUnit>
    <TextUnit id="1529" loc="10.132">Filius; auctores saxa fretumque tui!</TextUnit>
    <TextUnit id="1530" loc="10.133">Di facerent, ut me summa de puppe videres;</TextUnit>
    <TextUnit id="1531" loc="10.134">Movisset vultus maesta figura tuos!</TextUnit>
    <TextUnit id="1532" loc="10.135">Nunc quoque non oculis, sed, qua potes, adspice mente</TextUnit>
    <TextUnit id="1533" loc="10.136">Haerentem scopulo, quem vaga pulsat aqua.</TextUnit>
    <TextUnit id="1534" loc="10.137">Adspice demissos lugentis more capillos</TextUnit>
    <TextUnit id="1535" loc="10.138">Et tunicas lacrimis sicut ab imbre gravis.</TextUnit>
    <TextUnit id="1536" loc="10.139">Corpus, ut inpulsae segetes aquilonibus, horret,</TextUnit>
    <TextUnit id="1537" loc="10.140">Litteraque articulo pressa tremente labat.</TextUnit>
    <TextUnit id="1538" loc="10.141">Non te per meritum, quoniam male cessit, adoro;</TextUnit>
    <TextUnit id="1539" loc="10.142">Debita sit facto gratia nulla meo.</TextUnit>
    <TextUnit id="1540" loc="10.143">Sed ne poena quidem! si non ego causa salutis,</TextUnit>
    <TextUnit id="1541" loc="10.144">Non tamen est, cur sis tu mihi causa necis.</TextUnit>
    <TextUnit id="1542" loc="10.145">Has tibi plangendo lugubria pectora lassas</TextUnit>
    <TextUnit id="1543" loc="10.146">Infelix tendo trans freta lata manus;</TextUnit>
    <TextUnit id="1544" loc="10.147">Hos tibi --- qui superant --- ostendo maesta capillos!</TextUnit>
    <TextUnit id="1545" loc="10.148">Per lacrimas oro, quas tua facta movent ---</TextUnit>
    <TextUnit id="1546" loc="10.149">Flecte ratem, Theseu, versoque relabere velo!</TextUnit>
    <TextUnit id="1547" loc="10.150">Si prius occidero, tu tamen ossa feres!</TextUnit>
    <TextUnit id="1548" loc="11.1">Aeolis Aeolidae, quam non habet ipsa, salutem</TextUnit>
    <TextUnit id="1549" loc="11.2">Mittit et armata verba notata manu;</TextUnit>
    <TextUnit id="1550" loc="11.3">Siqua tamen caecis errabunt scripta lituris,</TextUnit>
    <TextUnit id="1551" loc="11.4">Oblitus a dominae caede libellus erit.</TextUnit>
    <TextUnit id="1552" loc="11.5">Dextra tenet calamum, strictum tenet altera ferrum,</TextUnit>
    <TextUnit id="1553" loc="11.6">Et iacet in gremio charta soluta meo.</TextUnit>
    <TextUnit id="1554" loc="11.5">Haec est Aeolidos fratri scribentis imago;</TextUnit>
    <TextUnit id="1555" loc="11.6">Sic videor duro posse placere patri.</TextUnit>
    <TextUnit id="1556" loc="11.7">Ipse necis cuperem nostrae spectator adesset,</TextUnit>
    <TextUnit id="1557" loc="11.8">Auctorisque oculis exigeretur opus!</TextUnit>
    <TextUnit id="1558" loc="11.9">Ut ferus est multoque suis truculentior Euris,</TextUnit>
    <TextUnit id="1559" loc="11.10">Spectasset siccis vulnera nostra genis.</TextUnit>
    <TextUnit id="1560" loc="11.11">Scilicet est aliquid, cum saevis vivere ventis;</TextUnit>
    <TextUnit id="1561" loc="11.12">Ingenio populi convenit ille sui.</TextUnit>
    <TextUnit id="1562" loc="11.13">Ille Noto Zephyroque et Sithonio Aquiloni</TextUnit>
    <TextUnit id="1563" loc="11.14">Imperat et pinnis, Eure proterve, tuis.</TextUnit>
    <TextUnit id="1564" loc="11.15">Imperat heu! ventis, tumidae non imperat irae,</TextUnit>
    <TextUnit id="1565" loc="11.16">Possidet et vitiis regna minora suis.</TextUnit>
    <TextUnit id="1566" loc="11.17">Quid iuvat admotam per avorum nomina caelo</TextUnit>
    <TextUnit id="1567" loc="11.18">Inter cognatos posse referre Iovem?</TextUnit>
    <TextUnit id="1568" loc="11.19">Num minus infestum, funebria munera, ferrum</TextUnit>
    <TextUnit id="1569" loc="11.20">Feminea teneo, non mea tela, manu?</TextUnit>
    <TextUnit id="1570" loc="11.21">O utinam, Macareu, quae nos commisit in unum,</TextUnit>
    <TextUnit id="1571" loc="11.22">Venisset leto serior hora meo!</TextUnit>
    <TextUnit id="1572" loc="11.23">Cur umquam plus me, frater, quam frater amasti,</TextUnit>
    <TextUnit id="1573" loc="11.24">Et tibi, non debet quod soror esse, fui?</TextUnit>
    <TextUnit id="1574" loc="11.25">Ipsa quoque incalui, qualemque audire solebam,</TextUnit>
    <TextUnit id="1575" loc="11.26">Nescio quem sensi corde tepente deum.</TextUnit>
    <TextUnit id="1576" loc="11.27">Fugerat ore color; macies adduxerat artus;</TextUnit>
    <TextUnit id="1577" loc="11.28">Sumebant minimos ora coacta cibos;</TextUnit>
    <TextUnit id="1578" loc="11.29">Nec somni faciles et nox erat annua nobis,</TextUnit>
    <TextUnit id="1579" loc="11.30">Et gemitum nullo laesa dolore dabam.</TextUnit>
    <TextUnit id="1580" loc="11.31">Nec, cur haec facerem, poteram mihi reddere causam</TextUnit>
    <TextUnit id="1581" loc="11.32">Nec noram, quid amans esset; at illud eram.</TextUnit>
    <TextUnit id="1582" loc="11.33">Prima malum nutrix animo praesensit anili;</TextUnit>
    <TextUnit id="1583" loc="11.34">Prima mihi nutrix 'Aeoli,' dixit, 'amas!'</TextUnit>
    <TextUnit id="1584" loc="11.35">Erubui, gremioque pudor deiecit ocellos;</TextUnit>
    <TextUnit id="1585" loc="11.36">Haec satis in tacita signa fatentis erant.</TextUnit>
    <TextUnit id="1586" loc="11.37">Iamque tumescebant vitiati pondera ventris,</TextUnit>
    <TextUnit id="1587" loc="11.38">Aegraque furtivum membra gravabat onus.</TextUnit>
    <TextUnit id="1588" loc="11.39">Quas mihi non herbas, quae non medicamina nutrix</TextUnit>
    <TextUnit id="1589" loc="11.40">Attulit audaci supposuitque manu,</TextUnit>
    <TextUnit id="1590" loc="11.41">Ut penitus nostris --- hoc te celavimus unum ---</TextUnit>
    <TextUnit id="1591" loc="11.42">Visceribus crescens excuteretur onus?</TextUnit>
    <TextUnit id="1592" loc="11.43">A, nimium vivax admotis restitit infans</TextUnit>
    <TextUnit id="1593" loc="11.44">Artibus et tecto tutus ab hoste fuit!</TextUnit>
    <TextUnit id="1594" loc="11.45">Iam noviens erat orta soror pulcherrima Phoebi,</TextUnit>
    <TextUnit id="1595" loc="11.46">Et nova luciferos Luna movebat equos.</TextUnit>
    <TextUnit id="1596" loc="11.47">Nescia, quae faceret subitos mihi causa dolores,</TextUnit>
    <TextUnit id="1597" loc="11.48">Et rudis ad partus et nova miles eram.</TextUnit>
    <TextUnit id="1598" loc="11.49">Nec tenui vocem. 'quid,' ait, 'tua crimina prodis?'</TextUnit>
    <TextUnit id="1599" loc="11.50">Oraque clamantis conscia pressit anus.</TextUnit>
    <TextUnit id="1600" loc="11.51">Quid faciam infelix? gemitus dolor edere cogit,</TextUnit>
    <TextUnit id="1601" loc="11.52">Sed timor et nutrix et pudor ipse vetant.</TextUnit>
    <TextUnit id="1602" loc="11.53">Contineo gemitus elapsaque verba reprendo</TextUnit>
    <TextUnit id="1603" loc="11.54">Et cogor lacrimas conbibere ipsa meas.</TextUnit>
    <TextUnit id="1604" loc="11.55">Mors erat ante oculos, et opem Lucina negabat ---</TextUnit>
    <TextUnit id="1605" loc="11.56">Et grave, si morerer, mors quoque crimen erat ---</TextUnit>
    <TextUnit id="1606" loc="11.57">Cum super incumbens scissa tunicaque comaque</TextUnit>
    <TextUnit id="1607" loc="11.58">Pressa refovisti pectora nostra tuis,</TextUnit>
    <TextUnit id="1608" loc="11.59">Et mihi 'vive, soror, soror o carissima,' dixti;</TextUnit>
    <TextUnit id="1609" loc="11.60">'Vive nec unius corpore perde duos!</TextUnit>
    <TextUnit id="1610" loc="11.61">Spes bona det vires; fratri nam nupta futura es.</TextUnit>
    <TextUnit id="1611" loc="11.62">Illius, de quo mater, et uxor eris.'</TextUnit>
    <TextUnit id="1612" loc="11.63">Mortua, crede mihi, tamen ad tua verba revixi:</TextUnit>
    <TextUnit id="1613" loc="11.64">Et positum est uteri crimen onusque mei.</TextUnit>
    <TextUnit id="1614" loc="11.65">Quid tibi grataris? media sedet Aeolus aula;</TextUnit>
    <TextUnit id="1615" loc="11.66">Crimina sunt oculis subripienda patris.</TextUnit>
    <TextUnit id="1616" loc="11.67">Frugibus infantem ramisque albentis olivae</TextUnit>
    <TextUnit id="1617" loc="11.68">Et levibus vittis sedula celat anus,</TextUnit>
    <TextUnit id="1618" loc="11.69">Fictaque sacra facit dicitque precantia verba;</TextUnit>
    <TextUnit id="1619" loc="11.70">Dat populus sacris, dat pater ipse viam.</TextUnit>
    <TextUnit id="1620" loc="11.71">Iam prope limen erat --- patrias vagitus ad auris</TextUnit>
    <TextUnit id="1621" loc="11.72">Venit, et indicio proditur ille suo!</TextUnit>
    <TextUnit id="1622" loc="11.73">Eripit infantem mentitaque sacra revelat</TextUnit>
    <TextUnit id="1623" loc="11.74">Aeolus; insana regia voce sonat.</TextUnit>
    <TextUnit id="1624" loc="11.75">Ut mare fit tremulum, tenui cum stringitur aura,</TextUnit>
    <TextUnit id="1625" loc="11.76">Ut quatitur tepido fraxina virga Noto,</TextUnit>
    <TextUnit id="1626" loc="11.77">Sic mea vibrari pallentia membra videres;</TextUnit>
    <TextUnit id="1627" loc="11.78">Quassus ab inposito corpore lectus erat.</TextUnit>
    <TextUnit id="1628" loc="11.79">Inruit et nostrum vulgat clamore pudorem,</TextUnit>
    <TextUnit id="1629" loc="11.80">Et vix a misero continet ore manus.</TextUnit>
    <TextUnit id="1630" loc="11.81">Ipsa nihil praeter lacrimas pudibunda profudi;</TextUnit>
    <TextUnit id="1631" loc="11.82">Torpuerat gelido lingua retenta metu.</TextUnit>
    <TextUnit id="1632" loc="11.83">Iamque dari parvum canibusque avibusque nepotem</TextUnit>
    <TextUnit id="1633" loc="11.84">Iusserat, in solis destituique locis.</TextUnit>
    <TextUnit id="1634" loc="11.85">Vagitus dedit ille miser --- sensisse putares ---</TextUnit>
    <TextUnit id="1635" loc="11.86">Quaque suum poterat voce rogabat avum.</TextUnit>
    <TextUnit id="1636" loc="11.87">Quid mihi tunc animi credis, germane, fuisse ---</TextUnit>
    <TextUnit id="1637" loc="11.88">Nam potes ex animo colligere ipse tuo ---</TextUnit>
    <TextUnit id="1638" loc="11.89">Cum mea me coram silvas inimicus in altas</TextUnit>
    <TextUnit id="1639" loc="11.90">Viscera montanis ferret edenda lupis?</TextUnit>
    <TextUnit id="1640" loc="11.91">Exierat thalamo; tunc demum pectora plangi</TextUnit>
    <TextUnit id="1641" loc="11.92">Contigit inque meas unguibus ire genas.</TextUnit>
    <TextUnit id="1642" loc="11.93">Interea patrius vultu maerente satelles</TextUnit>
    <TextUnit id="1643" loc="11.94">Venit et indignos edidit ore sonos:</TextUnit>
    <TextUnit id="1644" loc="11.95">'Aeolus hunc ensem mittit tibi' --- tradidit ensem ---</TextUnit>
    <TextUnit id="1645" loc="11.96">'Et iubet ex merito scire, quid iste velit.'</TextUnit>
    <TextUnit id="1646" loc="11.97">Scimus, et utemur violento fortiter ense;</TextUnit>
    <TextUnit id="1647" loc="11.98">Pectoribus condam dona paterna meis.</TextUnit>
    <TextUnit id="1648" loc="11.99">His mea muneribus, genitor, conubia donas?</TextUnit>
    <TextUnit id="1649" loc="11.100">Hac tua dote, pater, filia dives erit?</TextUnit>
    <TextUnit id="1650" loc="11.101">Tolle procul, decepte, faces, Hymenaee, maritas</TextUnit>
    <TextUnit id="1651" loc="11.102">Et fuge turbato tecta nefanda pede!</TextUnit>
    <TextUnit id="1652" loc="11.103">Ferte faces in me quas fertis, Erinyes atrae,</TextUnit>
    <TextUnit id="1653" loc="11.104">Et meus ex isto luceat igne rogus!</TextUnit>
    <TextUnit id="1654" loc="11.105">Nubite felices Parca meliore sorores,</TextUnit>
    <TextUnit id="1655" loc="11.106">Amissae memores sed tamen este mei!</TextUnit>
    <TextUnit id="1656" loc="11.107">Quid puer admisit tam paucis editus horis?</TextUnit>
    <TextUnit id="1657" loc="11.108">Quo laesit facto vix bene natus avum?</TextUnit>
    <TextUnit id="1658" loc="11.109">Si potuit meruisse necem, meruisse putetur ---</TextUnit>
    <TextUnit id="1659" loc="11.110">A, miser admisso plectitur ille meo!</TextUnit>
    <TextUnit id="1660" loc="11.111">Nate, dolor matris, rabidarum praeda ferarum,</TextUnit>
    <TextUnit id="1661" loc="11.112">Ei mihi! natali dilacerate tuo;</TextUnit>
    <TextUnit id="1662" loc="11.113">Nate, parum fausti miserabile pignus amoris ---</TextUnit>
    <TextUnit id="1663" loc="11.114">Haec tibi prima dies, haec tibi summa fuit.</TextUnit>
    <TextUnit id="1664" loc="11.115">Non mihi te licuit lacrimis perfundere iustis,</TextUnit>
    <TextUnit id="1665" loc="11.116">In tua non tonsas ferre sepulcra comas;</TextUnit>
    <TextUnit id="1666" loc="11.117">Non super incubui, non oscula frigida carpsi.</TextUnit>
    <TextUnit id="1667" loc="11.118">Diripiunt avidae viscera nostra ferae.</TextUnit>
    <TextUnit id="1668" loc="11.119">Ipsa quoque infantis cum vulnere prosequar umbras</TextUnit>
    <TextUnit id="1669" loc="11.120">Nec mater fuero dicta nec orba diu.</TextUnit>
    <TextUnit id="1670" loc="11.121">Tu tamen, o frustra miserae sperate sorori,</TextUnit>
    <TextUnit id="1671" loc="11.122">Sparsa, precor, nati collige membra tui,</TextUnit>
    <TextUnit id="1672" loc="11.123">Et refer ad matrem socioque inpone sepulcro,</TextUnit>
    <TextUnit id="1673" loc="11.124">Urnaque nos habeat quamlibet arta duos!</TextUnit>
    <TextUnit id="1674" loc="11.125">Vive memor nostri, lacrimasque in vulnera funde,</TextUnit>
    <TextUnit id="1675" loc="11.126">Neve reformida corpus amantis amans.</TextUnit>
    <TextUnit id="1676" loc="11.127">Tu, rogo, dilectae nimium mandata sororis</TextUnit>
    <TextUnit id="1677" loc="11.128">Perfice; mandatis obsequar ipsa patris!</TextUnit>
    <TextUnit id="1678" loc="12.1">Exul, inops, contempta novo Medea marito</TextUnit>
    <TextUnit id="1679" loc="12.2">Dicit:  an a regnis tempora nulla vacant?</TextUnit>
    <TextUnit id="1680" loc="12.3">At tibi Colchorum, memini, regina vacavi,</TextUnit>
    <TextUnit id="1681" loc="12.4">Ars mea cum peteres ut tibi ferret opem.</TextUnit>
    <TextUnit id="1682" loc="12.5">Tunc quae dispensant mortalia fila sorores</TextUnit>
    <TextUnit id="1683" loc="12.6">Debuerant fusos evoluisse meos.</TextUnit>
    <TextUnit id="1684" loc="12.5">Tum potui Medea mori bene! quidquid ab illo</TextUnit>
    <TextUnit id="1685" loc="12.6">Produxi vitam tempore, poena fuit.</TextUnit>
    <TextUnit id="1686" loc="12.7">Ei mihi! cur umquam iuvenalibus acta lacertis</TextUnit>
    <TextUnit id="1687" loc="12.8">Phrixeam petiit Pelias arbor ovem?</TextUnit>
    <TextUnit id="1688" loc="12.9">Cur umquam Colchi Magnetida vidimus Argo,</TextUnit>
    <TextUnit id="1689" loc="12.10">Turbaque Phasiacam Graia bibistis aquam?</TextUnit>
    <TextUnit id="1690" loc="12.11">Cur mihi plus aequo flavi placuere capilli</TextUnit>
    <TextUnit id="1691" loc="12.12">Et decor et linguae gratia ficta tuae?</TextUnit>
    <TextUnit id="1692" loc="12.13">Aut, semel in nostras quoniam nova puppis harenas</TextUnit>
    <TextUnit id="1693" loc="12.14">Venerat audacis attuleratque viros,</TextUnit>
    <TextUnit id="1694" loc="12.15">Isset anhelatos non praemedicatus in ignes</TextUnit>
    <TextUnit id="1695" loc="12.16">Inmemor Aesonides oraque adusta boum;</TextUnit>
    <TextUnit id="1696" loc="12.17">Semina iecisset totidem quot semina et hostes,</TextUnit>
    <TextUnit id="1697" loc="12.18">Ut caderet cultu cultor ab ipse suo!</TextUnit>
    <TextUnit id="1698" loc="12.19">Quantum perfidiae tecum, scelerate, perisset,</TextUnit>
    <TextUnit id="1699" loc="12.20">Dempta forent capiti quam mala multa meo!</TextUnit>
    <TextUnit id="1700" loc="12.21">Est aliqua ingrato meritum exprobrare voluptas.</TextUnit>
    <TextUnit id="1701" loc="12.22">Hac fruar; haec de te gaudia sola feram.</TextUnit>
    <TextUnit id="1702" loc="12.23">Iussus inexpertam Colchos advertere puppim</TextUnit>
    <TextUnit id="1703" loc="12.24">Intrasti patriae regna beata meae.</TextUnit>
    <TextUnit id="1704" loc="12.25">Hoc illic Medea fui, nova nupta quod hic est;</TextUnit>
    <TextUnit id="1705" loc="12.26">Quam pater est illi, tam mihi dives erat.</TextUnit>
    <TextUnit id="1706" loc="12.27">Hic Ephyren bimarem, Scythia tenus ille nivosa</TextUnit>
    <TextUnit id="1707" loc="12.28">Omne tenet, Ponti qua plaga laeva iacet.</TextUnit>
    <TextUnit id="1708" loc="12.29">Accipis hospitio iuvenes, Aeeta, Pelasgos,</TextUnit>
    <TextUnit id="1709" loc="12.30">Et premitis pictos, corpora Graia, toros.</TextUnit>
    <TextUnit id="1710" loc="12.31">Tunc ego te vidi, tunc coepi scire, quid esses;</TextUnit>
    <TextUnit id="1711" loc="12.32">Illa fuit mentis prima ruina meae.</TextUnit>
    <TextUnit id="1712" loc="12.33">Et vidi et perii; nec notis ignibus arsi,</TextUnit>
    <TextUnit id="1713" loc="12.34">Ardet ut ad magnos pinea taeda deos.</TextUnit>
    <TextUnit id="1714" loc="12.35">Et formosus eras, et me mea fata trahebant;</TextUnit>
    <TextUnit id="1715" loc="12.36">Abstulerant oculi lumina nostra tui.</TextUnit>
    <TextUnit id="1716" loc="12.37">Perfide, sensisti --- quis enim bene celat amorem?</TextUnit>
    <TextUnit id="1717" loc="12.38">Eminet indicio prodita flamma suo.</TextUnit>
    <TextUnit id="1718" loc="12.39">Dicitur interea tibi lex ut dura ferorum</TextUnit>
    <TextUnit id="1719" loc="12.40">Insolito premeres vomere colla boum.</TextUnit>
    <TextUnit id="1720" loc="12.41">Martis erant tauri plus quam per cornua saevi,</TextUnit>
    <TextUnit id="1721" loc="12.42">Quorum terribilis spiritus ignis erat;</TextUnit>
    <TextUnit id="1722" loc="12.43">Aere pedes solidi praetentaque naribus aera,</TextUnit>
    <TextUnit id="1723" loc="12.44">Nigra per adflatus haec quoque facta suos.</TextUnit>
    <TextUnit id="1724" loc="12.45">Semina praeterea populos genitura iuberis</TextUnit>
    <TextUnit id="1725" loc="12.46">Spargere devota lata per arva manu,</TextUnit>
    <TextUnit id="1726" loc="12.47">Qui peterent natis secum tua corpora telis;</TextUnit>
    <TextUnit id="1727" loc="12.48">Illa est agricolae messis iniqua suo.</TextUnit>
    <TextUnit id="1728" loc="12.49">Lumina custodis succumbere nescia somno,</TextUnit>
    <TextUnit id="1729" loc="12.50">Ultimus est aliqua decipere arte labor.</TextUnit>
    <TextUnit id="1730" loc="12.51">Dixerat Aeetes; maesti consurgitis omnes,</TextUnit>
    <TextUnit id="1731" loc="12.52">Mensaque purpureos deserit alta toros.</TextUnit>
    <TextUnit id="1732" loc="12.53">Quam tibi tunc longe regnum dotale Creusae</TextUnit>
    <TextUnit id="1733" loc="12.54">Et socer et magni nata Creontis erat!</TextUnit>
    <TextUnit id="1734" loc="12.55">Tristis abis; oculis abeuntem prosequor udis,</TextUnit>
    <TextUnit id="1735" loc="12.56">Et dixit tenui murmure lingua: 'vale!'</TextUnit>
    <TextUnit id="1736" loc="12.57">Ut positum tetigi thalamo male saucia lectum,</TextUnit>
    <TextUnit id="1737" loc="12.58">Acta est per lacrimas nox mihi, quanta fuit;</TextUnit>
    <TextUnit id="1738" loc="12.59">Ante oculos taurique meos segetesque nefandae,</TextUnit>
    <TextUnit id="1739" loc="12.60">Ante meos oculos pervigil anguis erat.</TextUnit>
    <TextUnit id="1740" loc="12.61">Hinc amor, hinc timor est; ipsum timor auget amorem.</TextUnit>
    <TextUnit id="1741" loc="12.62">Mane erat, et thalamo cara recepta soror</TextUnit>
    <TextUnit id="1742" loc="12.63">Disiectamque comas adversaque in ora iacentem</TextUnit>
    <TextUnit id="1743" loc="12.64">Invenit, et lacrimis omnia plena meis.</TextUnit>
    <TextUnit id="1744" loc="12.65">Orat opem Minyis. alter petit, impetrat alter:</TextUnit>
    <TextUnit id="1745" loc="12.66">Aesonio iuveni quod rogat illa, damus.</TextUnit>
    <TextUnit id="1746" loc="12.67">Est nemus et piceis et frondibus ilicis atrum;</TextUnit>
    <TextUnit id="1747" loc="12.68">Vix illuc radiis solis adire licet.</TextUnit>
    <TextUnit id="1748" loc="12.69">Sunt in eo --- fuerant certe --- delubra Dianae;</TextUnit>
    <TextUnit id="1749" loc="12.70">Aurea barbarica stat dea facta manu.</TextUnit>
    <TextUnit id="1750" loc="12.71">Noscis? an exciderunt mecum loca? venimus illuc.</TextUnit>
    <TextUnit id="1751" loc="12.72">Orsus es infido sic prior ore loqui:</TextUnit>
    <TextUnit id="1752" loc="12.73">'Ius tibi et arbitrium nostrae fortuna salutis</TextUnit>
    <TextUnit id="1753" loc="12.74">Tradidit, inque tua est vitaque morsque manu.</TextUnit>
    <TextUnit id="1754" loc="12.75">Perdere posse sat est, siquem iuvet ipsa potestas;</TextUnit>
    <TextUnit id="1755" loc="12.76">Sed tibi servatus gloria maior ero.</TextUnit>
    <TextUnit id="1756" loc="12.77">Per mala nostra precor, quorum potes esse levamen,</TextUnit>
    <TextUnit id="1757" loc="12.78">Per genus, et numen cuncta videntis avi,</TextUnit>
    <TextUnit id="1758" loc="12.79">Per triplicis vultus arcanaque sacra Dianae,</TextUnit>
    <TextUnit id="1759" loc="12.80">Et si forte aliquos gens habet ista deos ---</TextUnit>
    <TextUnit id="1760" loc="12.81">O virgo, miserere mei, miserere meorum;</TextUnit>
    <TextUnit id="1761" loc="12.82">Effice me meritis tempus in omne tuum!</TextUnit>
    <TextUnit id="1762" loc="12.83">Quodsi forte virum non dedignare Pelasgum ---</TextUnit>
    <TextUnit id="1763" loc="12.84">Sed mihi tam faciles unde meosque deos? ---</TextUnit>
    <TextUnit id="1764" loc="12.85">Spiritus ante meus tenues vanescet in auras</TextUnit>
    <TextUnit id="1765" loc="12.86">Quam thalamo nisi tu nupta sit ulla meo!</TextUnit>
    <TextUnit id="1766" loc="12.87">Conscia sit Iuno sacris praefecta maritis,</TextUnit>
    <TextUnit id="1767" loc="12.88">Et dea marmorea cuius in aede sumus!'</TextUnit>
    <TextUnit id="1768" loc="12.89">Haec animum --- et quota pars haec sunt! --- movere puellae</TextUnit>
    <TextUnit id="1769" loc="12.90">Simplicis, et dextrae dextera iuncta meae.</TextUnit>
    <TextUnit id="1770" loc="12.91">Vidi etiam lacrimas --- sua pars et fraudis in illis.</TextUnit>
    <TextUnit id="1771" loc="12.92">Sic cito sum verbis capta puella tuis.</TextUnit>
    <TextUnit id="1772" loc="12.93">Iungis aenipedes inadusto corpore tauros</TextUnit>
    <TextUnit id="1773" loc="12.94">Et solidam iusso vomere findis humum.</TextUnit>
    <TextUnit id="1774" loc="12.95">Arva venenatis pro semine dentibus inples,</TextUnit>
    <TextUnit id="1775" loc="12.96">Nascitur et gladios scutaque miles habens.</TextUnit>
    <TextUnit id="1776" loc="12.97">Ipsa ego, quae dederam medicamina, pallida sedi,</TextUnit>
    <TextUnit id="1777" loc="12.98">Cum vidi subitos arma tenere viros,</TextUnit>
    <TextUnit id="1778" loc="12.99">Donec terrigenae, facinus mirabile, fratres</TextUnit>
    <TextUnit id="1779" loc="12.100">Inter se strictas conseruere manus.</TextUnit>
    <TextUnit id="1780" loc="12.101">Insopor ecce vigil squamis crepitantibus horrens</TextUnit>
    <TextUnit id="1781" loc="12.102">Sibilat et torto pectore verrit humum!</TextUnit>
    <TextUnit id="1782" loc="12.103">Dotis opes ubi erant? ubi erat tibi regia coniunx,</TextUnit>
    <TextUnit id="1783" loc="12.104">Quique maris gemini distinet Isthmos aquas?</TextUnit>
    <TextUnit id="1784" loc="12.105">Illa ego, quae tibi sum nunc denique barbara facta,</TextUnit>
    <TextUnit id="1785" loc="12.106">Nunc tibi sum pauper, nunc tibi visa nocens,</TextUnit>
    <TextUnit id="1786" loc="12.107">Flammea subduxi medicato lumina somno,</TextUnit>
    <TextUnit id="1787" loc="12.108">Et tibi, quae raperes, vellera tuta dedi.</TextUnit>
    <TextUnit id="1788" loc="12.109">Proditus est genitor, regnum patriamque reliqui;</TextUnit>
    <TextUnit id="1789" loc="12.110">Munus, in exilio quod licet esse, tuli!</TextUnit>
    <TextUnit id="1790" loc="12.111">Virginitas facta est peregrini praeda latronis;</TextUnit>
    <TextUnit id="1791" loc="12.112">Optima cum cara matre relicta soror.</TextUnit>
    <TextUnit id="1792" loc="12.113">At non te fugiens sine me, germane, reliqui!</TextUnit>
    <TextUnit id="1793" loc="12.114">Deficit hoc uno littera nostra loco.</TextUnit>
    <TextUnit id="1794" loc="12.115">Quod facere ausa mea est, non audet scribere dextra.</TextUnit>
    <TextUnit id="1795" loc="12.116">Sic ego, sed tecum, dilaceranda fui.</TextUnit>
    <TextUnit id="1796" loc="12.117">Nec tamen extimui --- quid enim post illa timerem? ---</TextUnit>
    <TextUnit id="1797" loc="12.118">Credere me pelago, femina iamque nocens.</TextUnit>
    <TextUnit id="1798" loc="12.119">Numen ubi est? ubi di? meritas subeamus in alto,</TextUnit>
    <TextUnit id="1799" loc="12.120">Tu fraudis poenas, credulitatis ego!</TextUnit>
    <TextUnit id="1800" loc="12.121">Compressos utinam Symplegades elisissent,</TextUnit>
    <TextUnit id="1801" loc="12.122">Nostraque adhaererent ossibus ossa tuis;</TextUnit>
    <TextUnit id="1802" loc="12.123">Aut nos Scylla rapax canibus mersisset edendos ---</TextUnit>
    <TextUnit id="1803" loc="12.124">Debuit ingratis Scylla nocere viris;</TextUnit>
    <TextUnit id="1804" loc="12.125">Quaeque vomit totidem fluctus totidemque resorbet,</TextUnit>
    <TextUnit id="1805" loc="12.126">Nos quoque Trinacriae supposuisset aquae!</TextUnit>
    <TextUnit id="1806" loc="12.127">Sospes ad Haemonias victorque reverteris urbes;</TextUnit>
    <TextUnit id="1807" loc="12.128">Ponitur ad patrios aurea lana deos.</TextUnit>
    <TextUnit id="1808" loc="12.129">Quid referam Peliae natas pietate nocentes</TextUnit>
    <TextUnit id="1809" loc="12.130">Caesaque virginea membra paterna manu?</TextUnit>
    <TextUnit id="1810" loc="12.131">Ut culpent alii, tibi me laudare necesse est,</TextUnit>
    <TextUnit id="1811" loc="12.132">Pro quo sum totiens esse coacta nocens.</TextUnit>
    <TextUnit id="1812" loc="12.133">Ausus es --- o, iusto desunt sua verba dolori! ---</TextUnit>
    <TextUnit id="1813" loc="12.134">Ausus es 'Aesonia,' dicere, 'cede domo!'</TextUnit>
    <TextUnit id="1814" loc="12.135">Iussa domo cessi natis comitata duobus</TextUnit>
    <TextUnit id="1815" loc="12.136">Et, qui me sequitur semper, amore tui.</TextUnit>
    <TextUnit id="1816" loc="12.137">Ut subito nostras Hymen cantatus ad aures</TextUnit>
    <TextUnit id="1817" loc="12.138">Venit, et accenso lampades igne micant,</TextUnit>
    <TextUnit id="1818" loc="12.139">Tibiaque effundit socialia carmina vobis,</TextUnit>
    <TextUnit id="1819" loc="12.140">At mihi funerea flebiliora tuba,</TextUnit>
    <TextUnit id="1820" loc="12.141">Pertimui, nec adhuc tantum scelus esse putabam;</TextUnit>
    <TextUnit id="1821" loc="12.142">Sed tamen in toto pectore frigus erat.</TextUnit>
    <TextUnit id="1822" loc="12.143">Turba ruunt et 'Hymen,' clamant, 'Hymenaee!' frequenter ---</TextUnit>
    <TextUnit id="1823" loc="12.144">Quo propior vox haec, hoc mihi peius erat.</TextUnit>
    <TextUnit id="1824" loc="12.145">Diversi flebant servi lacrimasque tegebant ---</TextUnit>
    <TextUnit id="1825" loc="12.146">Quis vellet tanti nuntius esse mali?</TextUnit>
    <TextUnit id="1826" loc="12.147">Me quoque, quidquid erat, potius nescire iuvabat;</TextUnit>
    <TextUnit id="1827" loc="12.148">Sed tamquam scirem, mens mea tristis erat,</TextUnit>
    <TextUnit id="1828" loc="12.149">Cum minor e pueris (casu studione videndi</TextUnit>
    <TextUnit id="1829" loc="12.150">Constitit ad geminae limina prima foris)</TextUnit>
    <TextUnit id="1830" loc="12.151">'Huc modo, mater, adi! pompam pater,' inquit, 'Iason</TextUnit>
    <TextUnit id="1831" loc="12.152">Ducit et adiunctos aureus urget equos!'</TextUnit>
    <TextUnit id="1832" loc="12.153">Protinus abscissa planxi mea pectora veste,</TextUnit>
    <TextUnit id="1833" loc="12.154">Tuta nec a digitis ora fuere meis.</TextUnit>
    <TextUnit id="1834" loc="12.155">Ire animus mediae suadebat in agmina turbae</TextUnit>
    <TextUnit id="1835" loc="12.156">Sertaque conpositis demere rapta comis;</TextUnit>
    <TextUnit id="1836" loc="12.157">Vix me continui, quin dilaniata capillos</TextUnit>
    <TextUnit id="1837" loc="12.158">Clamarem 'meus est!' iniceremque manus.</TextUnit>
    <TextUnit id="1838" loc="12.159">Laese pater, gaude! Colchi gaudete relicti!</TextUnit>
    <TextUnit id="1839" loc="12.160">Inferias umbrae fratris habete mei;</TextUnit>
    <TextUnit id="1840" loc="12.161">Deseror amissis regno patriaque domoque</TextUnit>
    <TextUnit id="1841" loc="12.162">Coniuge, qui nobis omnia solus erat!</TextUnit>
    <TextUnit id="1842" loc="12.163">Serpentis igitur potui taurosque furentes;</TextUnit>
    <TextUnit id="1843" loc="12.164">Unum non potui perdomuisse virum,</TextUnit>
    <TextUnit id="1844" loc="12.165">Quaeque feros pepuli doctis medicatibus ignes,</TextUnit>
    <TextUnit id="1845" loc="12.166">Non valeo flammas effugere ipsa meas.</TextUnit>
    <TextUnit id="1846" loc="12.167">Ipsi me cantus herbaeque artesque relinquunt;</TextUnit>
    <TextUnit id="1847" loc="12.168">Nil dea, nil Hecates sacra potentis agunt.</TextUnit>
    <TextUnit id="1848" loc="12.169">Non mihi grata dies; noctes vigilantur amarae,</TextUnit>
    <TextUnit id="1849" loc="12.170">Et tener a misero pectore somnus abest.</TextUnit>
    <TextUnit id="1850" loc="12.171">Quae me non possum, potui sopire draconem;</TextUnit>
    <TextUnit id="1851" loc="12.172">Utilior cuivis quam mihi cura mea est.</TextUnit>
    <TextUnit id="1852" loc="12.173">Quos ego servavi, paelex amplectitur artus,</TextUnit>
    <TextUnit id="1853" loc="12.174">Et nostri fructus illa laboris habet.</TextUnit>
    <TextUnit id="1854" loc="12.175">Forsitan et, stultae dum te iactare maritae</TextUnit>
    <TextUnit id="1855" loc="12.176">Quaeris et iniustis auribus apta loqui,</TextUnit>
    <TextUnit id="1856" loc="12.177">In faciem moresque meos nova crimina fingas.</TextUnit>
    <TextUnit id="1857" loc="12.178">Rideat et vitiis laeta sit illa meis!</TextUnit>
    <TextUnit id="1858" loc="12.179">Rideat et Tyrio iaceat sublimis in ostro ---</TextUnit>
    <TextUnit id="1859" loc="12.180">Flebit et ardores vincet adusta meos!</TextUnit>
    <TextUnit id="1860" loc="12.181">Dum ferrum flammaeque aderunt sucusque veneni,</TextUnit>
    <TextUnit id="1861" loc="12.182">Hostis Medeae nullus inultus erit!</TextUnit>
    <TextUnit id="1862" loc="12.183">Quodsi forte preces praecordia ferrea tangunt,</TextUnit>
    <TextUnit id="1863" loc="12.184">Nunc animis audi verba minora meis!</TextUnit>
    <TextUnit id="1864" loc="12.185">Tam tibi sum supplex, quam tu mihi saepe fuisti,</TextUnit>
    <TextUnit id="1865" loc="12.186">Nec moror ante tuos procubuisse pedes.</TextUnit>
    <TextUnit id="1866" loc="12.187">Si tibi sum vilis, communis respice natos;</TextUnit>
    <TextUnit id="1867" loc="12.188">Saeviet in partus dira noverca meos.</TextUnit>
    <TextUnit id="1868" loc="12.189">Et nimium similes tibi sunt, et imagine tangor,</TextUnit>
    <TextUnit id="1869" loc="12.190">Et quotiens video, lumina nostra madent.</TextUnit>
    <TextUnit id="1870" loc="12.191">Per superos oro, per avitae lumina flammae,</TextUnit>
    <TextUnit id="1871" loc="12.192">Per meritum et natos, pignora nostra, duos ---</TextUnit>
    <TextUnit id="1872" loc="12.193">Redde torum, pro quo tot res insana reliqui;</TextUnit>
    <TextUnit id="1873" loc="12.194">Adde fidem dictis auxiliumque refer!</TextUnit>
    <TextUnit id="1874" loc="12.195">Non ego te inploro contra taurosque virosque,</TextUnit>
    <TextUnit id="1875" loc="12.196">Utque tua serpens victa quiescat ope;</TextUnit>
    <TextUnit id="1876" loc="12.197">Te peto, quem merui, quem nobis ipse dedisti,</TextUnit>
    <TextUnit id="1877" loc="12.198">Cum quo sum pariter facta parente parens.</TextUnit>
    <TextUnit id="1878" loc="12.199">Dos ubi sit, quaeris? campo numeravimus illo,</TextUnit>
    <TextUnit id="1879" loc="12.200">Qui tibi laturo vellus arandus erat.</TextUnit>
    <TextUnit id="1880" loc="12.201">Aureus ille aries villo spectabilis alto</TextUnit>
    <TextUnit id="1881" loc="12.202">Dos mea, quam, dicam si tibi 'redde!,' neges.</TextUnit>
    <TextUnit id="1882" loc="12.203">Dos mea tu sospes; dos est mea Graia iuventus!</TextUnit>
    <TextUnit id="1883" loc="12.204">I nunc, Sisyphias, inprobe, confer opes!</TextUnit>
    <TextUnit id="1884" loc="12.205">Quod vivis, quod habes nuptam socerumque potentis,</TextUnit>
    <TextUnit id="1885" loc="12.206">Hoc ipsum, ingratus quod potes esse, meum est.</TextUnit>
    <TextUnit id="1886" loc="12.207">Quos equidem actutum --- sed quid praedicere poenam</TextUnit>
    <TextUnit id="1887" loc="12.208">Attinet? ingentis parturit ira minas.</TextUnit>
    <TextUnit id="1888" loc="12.209">Quo feret ira, sequar! facti fortasse pigebit ---</TextUnit>
    <TextUnit id="1889" loc="12.210">Et piget infido consuluisse viro.</TextUnit>
    <TextUnit id="1890" loc="12.211">Viderit ista deus, qui nunc mea pectora versat!</TextUnit>
    <TextUnit id="1891" loc="12.212">Nescio quid certe mens mea maius agit!</TextUnit>
    <TextUnit id="1892" loc="13.1">Mittit et optat amans, quo mittitur, ire salutem</TextUnit>
    <TextUnit id="1893" loc="13.2">Haemonis Haemonio Laodamia viro.</TextUnit>
    <TextUnit id="1894" loc="13.3">Aulide te fama est vento retinente morari.</TextUnit>
    <TextUnit id="1895" loc="13.4">At me cum fugeres, hic ubi ventus erat?</TextUnit>
    <TextUnit id="1896" loc="13.5">Tum freta debuerant vestris obsistere remis;</TextUnit>
    <TextUnit id="1897" loc="13.6">Illud erat saevis utile tempus aquis.</TextUnit>
    <TextUnit id="1898" loc="13.7">Oscula plura viro mandataque plura dedissem;</TextUnit>
    <TextUnit id="1899" loc="13.8">Et sunt quae volui dicere multa tibi.</TextUnit>
    <TextUnit id="1900" loc="13.9">Raptus es hinc praeceps, et qui tua vela vocaret,</TextUnit>
    <TextUnit id="1901" loc="13.10">Quem cuperent nautae, non ego, ventus erat;</TextUnit>
    <TextUnit id="1902" loc="13.11">Ventus erat nautis aptus, non aptus amanti.</TextUnit>
    <TextUnit id="1903" loc="13.12">Solvor ab amplexu, Protesilae, tuo,</TextUnit>
    <TextUnit id="1904" loc="13.13">Linguaque mandantis verba inperfecta reliquit;</TextUnit>
    <TextUnit id="1905" loc="13.14">Vix illud potui dicere triste 'vale!'</TextUnit>
    <TextUnit id="1906" loc="13.15">Incubuit Boreas abreptaque vela tetendit,</TextUnit>
    <TextUnit id="1907" loc="13.16">Iamque meus longe Protesilaus erat.</TextUnit>
    <TextUnit id="1908" loc="13.17">Dum potui spectare virum, spectare iuvabat,</TextUnit>
    <TextUnit id="1909" loc="13.18">Sumque tuos oculos usque secuta meis;</TextUnit>
    <TextUnit id="1910" loc="13.19">Ut te non poteram, poteram tua vela videre,</TextUnit>
    <TextUnit id="1911" loc="13.20">Vela diu vultus detinuere meos.</TextUnit>
    <TextUnit id="1912" loc="13.21">At postquam nec te nec vela fugacia vidi,</TextUnit>
    <TextUnit id="1913" loc="13.22">Et quod spectarem nil nisi pontus erat,</TextUnit>
    <TextUnit id="1914" loc="13.23">Lux quoque tecum abiit, tenebrisque exanguis obortis</TextUnit>
    <TextUnit id="1915" loc="13.24">Succiduo dicor procubuisse genu.</TextUnit>
    <TextUnit id="1916" loc="13.25">Vix socer Iphiclus, vix me grandaevus Acastus,</TextUnit>
    <TextUnit id="1917" loc="13.26">Vix mater gelida maesta refecit aqua;</TextUnit>
    <TextUnit id="1918" loc="13.27">Officium fecere pium, sed inutile nobis.</TextUnit>
    <TextUnit id="1919" loc="13.28">Indignor miserae non licuisse mori!</TextUnit>
    <TextUnit id="1920" loc="13.29">Ut rediit animus, pariter rediere dolores.</TextUnit>
    <TextUnit id="1921" loc="13.30">Pectora legitimus casta momordit amor.</TextUnit>
    <TextUnit id="1922" loc="13.31">Nec mihi pectendos cura est praebere capillos,</TextUnit>
    <TextUnit id="1923" loc="13.32">Nec libet aurata corpora veste tegi.</TextUnit>
    <TextUnit id="1924" loc="13.33">Ut quas pampinea tetigisse Bicorniger hasta,</TextUnit>
    <TextUnit id="1925" loc="13.34">Creditur, huc illuc, qua furor egit, eo.</TextUnit>
    <TextUnit id="1926" loc="13.35">Conveniunt matres Phylaceides et mihi clamant:</TextUnit>
    <TextUnit id="1927" loc="13.36">'Indue regales, Laudamia, sinus!'</TextUnit>
    <TextUnit id="1928" loc="13.37">Scilicet ipsa geram saturatas murice lanas,</TextUnit>
    <TextUnit id="1929" loc="13.38">Bella sub Iliacis moenibus ille geret?</TextUnit>
    <TextUnit id="1930" loc="13.39">Ipsa comas pectar, galea caput ille premetur?</TextUnit>
    <TextUnit id="1931" loc="13.40">Ipsa novas vestes, dura vir arma feret?</TextUnit>
    <TextUnit id="1932" loc="13.41">Qua possum, squalore tuos imitata labores</TextUnit>
    <TextUnit id="1933" loc="13.42">Dicar, et haec belli tempora tristis agam.</TextUnit>
    <TextUnit id="1934" loc="13.43">Dyspari Priamide, damno formose tuorum,</TextUnit>
    <TextUnit id="1935" loc="13.44">Tam sis hostis iners, quam malus hospes eras!</TextUnit>
    <TextUnit id="1936" loc="13.45">Aut te Taenariae faciem culpasse maritae,</TextUnit>
    <TextUnit id="1937" loc="13.46">Aut illi vellem displicuisse tuam!</TextUnit>
    <TextUnit id="1938" loc="13.47">Tu, qui pro rapta nimium, Menelae, laboras,</TextUnit>
    <TextUnit id="1939" loc="13.48">Ei mihi, quam multis flebilis ultor eris!</TextUnit>
    <TextUnit id="1940" loc="13.49">Di, precor, a nobis omen removete sinistrum,</TextUnit>
    <TextUnit id="1941" loc="13.50">Et sua det Reduci vir meus arma Iovi!</TextUnit>
    <TextUnit id="1942" loc="13.51">Sed timeo, quotiens subiit miserabile bellum;</TextUnit>
    <TextUnit id="1943" loc="13.52">More nivis lacrimae sole madentis eunt.</TextUnit>
    <TextUnit id="1944" loc="13.53">Ilion et Tenedos Simoisque et Xanthus et Ide</TextUnit>
    <TextUnit id="1945" loc="13.54">Nomina sunt ipso paene timenda sono.</TextUnit>
    <TextUnit id="1946" loc="13.55">Nec rapere ausurus, nisi se defendere posset,</TextUnit>
    <TextUnit id="1947" loc="13.56">Hospes erat; vires noverat ille suas.</TextUnit>
    <TextUnit id="1948" loc="13.57">Venerat, ut fama est, multo spectabilis auro</TextUnit>
    <TextUnit id="1949" loc="13.58">Quique suo Phrygias corpore ferret opes,</TextUnit>
    <TextUnit id="1950" loc="13.59">Classe virisque potens, per quae fera bella geruntur ---</TextUnit>
    <TextUnit id="1951" loc="13.60">Et sequitur regni pars quotacumque sui?</TextUnit>
    <TextUnit id="1952" loc="13.61">His ego te victam, consors Ledaea gemellis,</TextUnit>
    <TextUnit id="1953" loc="13.62">Suspicor; haec Danais posse nocere puto.</TextUnit>
    <TextUnit id="1954" loc="13.65">Hectora, quisquis is est, si sum tibi cura, caveto;</TextUnit>
    <TextUnit id="1955" loc="13.66">Signatum memori pectore nomen habe!</TextUnit>
    <TextUnit id="1956" loc="13.67">Hunc ubi vitaris, alios vitare memento</TextUnit>
    <TextUnit id="1957" loc="13.68">Et multos illic Hectoras esse puta;</TextUnit>
    <TextUnit id="1958" loc="13.69">Et facito dicas, quotiens pugnare parabis:</TextUnit>
    <TextUnit id="1959" loc="13.70">'Parcere me iussit Laodamia sibi.'</TextUnit>
    <TextUnit id="1960" loc="13.71">Si cadere Argolico fas est sub milite Troiam,</TextUnit>
    <TextUnit id="1961" loc="13.72">Te quoque non ullum vulnus habente cadet.</TextUnit>
    <TextUnit id="1962" loc="13.73">Pugnet et adversos tendat Menelaus in hostis;</TextUnit>
    <TextUnit id="1963" loc="13.74">Hostibus e mediis nupta petenda viro est.</TextUnit>
    <TextUnit id="1964" loc="13.75">Causa tua est dispar; tu tantum vivere pugna,</TextUnit>
    <TextUnit id="1965" loc="13.76">Inque pios dominae posse redire sinus.</TextUnit>
    <TextUnit id="1966" loc="13.77">Parcite, Dardanidae, de tot, precor, hostibus uni,</TextUnit>
    <TextUnit id="1967" loc="13.80">Ne meus ex illo corpore sanguis eat!</TextUnit>
    <TextUnit id="1968" loc="13.81">Non est quem deceat nudo concurrere ferro,</TextUnit>
    <TextUnit id="1969" loc="13.82">Saevaque in oppositos pectora ferre viros;</TextUnit>
    <TextUnit id="1970" loc="13.83">Fortius ille potest multo, quam pugnat, amare.</TextUnit>
    <TextUnit id="1971" loc="13.84">Bella gerant alii; Protesilaus amet!</TextUnit>
    <TextUnit id="1972" loc="13.85">Nunc fateor --- volui revocare, animusque ferebat;</TextUnit>
    <TextUnit id="1973" loc="13.86">Substitit auspicii lingua timore mali.</TextUnit>
    <TextUnit id="1974" loc="13.87">Cum foribus velles ad Troiam exire paternis,</TextUnit>
    <TextUnit id="1975" loc="13.88">Pes tuus offenso limine signa dedit.</TextUnit>
    <TextUnit id="1976" loc="13.89">Ut vidi, ingemui, tacitoque in pectore dixi:</TextUnit>
    <TextUnit id="1977" loc="13.90">'Signa reversuri sint, precor, ista viri!'</TextUnit>
    <TextUnit id="1978" loc="13.91">Haec tibi nunc refero, ne sis animosus in armis;</TextUnit>
    <TextUnit id="1979" loc="13.92">Fac, meus in ventos hic timor omnis eat!</TextUnit>
    <TextUnit id="1980" loc="13.93">Sors quoque nescio quem fato designat iniquo,</TextUnit>
    <TextUnit id="1981" loc="13.94">Qui primus Danaum Troada tangat humum.</TextUnit>
    <TextUnit id="1982" loc="13.95">Infelix, quae prima virum lugebit ademptum!</TextUnit>
    <TextUnit id="1983" loc="13.96">Di faciant, ne tu strenuus esse velis!</TextUnit>
    <TextUnit id="1984" loc="13.97">Inter mille rates tua sit millensima puppis,</TextUnit>
    <TextUnit id="1985" loc="13.98">Iamque fatigatas ultima verset aquas!</TextUnit>
    <TextUnit id="1986" loc="13.99">Hoc quoque praemoneo: de nave novissimus exi;</TextUnit>
    <TextUnit id="1987" loc="13.100">Non est, quo properas, terra paterna tibi.</TextUnit>
    <TextUnit id="1988" loc="13.101">Cum venies, remoque move veloque carinam</TextUnit>
    <TextUnit id="1989" loc="13.102">Inque tuo celerem litore siste gradum!</TextUnit>
    <TextUnit id="1990" loc="13.103">Sive latet Phoebus seu terris altior exstat,</TextUnit>
    <TextUnit id="1991" loc="13.104">Tu mihi luce celer, tu mihi nocte veni,</TextUnit>
    <TextUnit id="1992" loc="13.105">Nocte tamen quam luce magis --- nox grata puellis</TextUnit>
    <TextUnit id="1993" loc="13.106">Quarum suppositus colla lacertus habet.</TextUnit>
    <TextUnit id="1994" loc="13.107">Aucupor in lecto mendaces caelibe somnos;</TextUnit>
    <TextUnit id="1995" loc="13.108">Dum careo veris gaudia falsa iuvant.</TextUnit>
    <TextUnit id="1996" loc="13.109">Sed tua cur nobis pallens occurrit imago?</TextUnit>
    <TextUnit id="1997" loc="13.110">Cur venit a labris multa querela tuis?</TextUnit>
    <TextUnit id="1998" loc="13.111">Excutior somno simulacraque noctis adoro;</TextUnit>
    <TextUnit id="1999" loc="13.112">Nulla caret fumo Thessalis ara meo;</TextUnit>
    <TextUnit id="2000" loc="13.113">Tura damus lacrimamque super, qua sparsa relucet,</TextUnit>
    <TextUnit id="2001" loc="13.114">Ut solet adfuso surgere flamma mero.</TextUnit>
    <TextUnit id="2002" loc="13.115">Quando ego, te reducem cupidis amplexa lacertis,</TextUnit>
    <TextUnit id="2003" loc="13.116">Languida laetitia solvar ab ipsa mea?</TextUnit>
    <TextUnit id="2004" loc="13.117">Quando erit, ut lecto mecum bene iunctus in uno</TextUnit>
    <TextUnit id="2005" loc="13.118">Militiae referas splendida facta tuae?</TextUnit>
    <TextUnit id="2006" loc="13.119">Quae mihi dum referes, quamvis audire iuvabit,</TextUnit>
    <TextUnit id="2007" loc="13.120">Multa tamen capies oscula, multa dabis.</TextUnit>
    <TextUnit id="2008" loc="13.121">Semper in his apte narrantia verba resistunt;</TextUnit>
    <TextUnit id="2009" loc="13.122">Promptior est dulci lingua referre mora.</TextUnit>
    <TextUnit id="2010" loc="13.123">Sed cum Troia subit, subeunt ventique fretumque;</TextUnit>
    <TextUnit id="2011" loc="13.124">Spes bona sollicito victa timore cadit.</TextUnit>
    <TextUnit id="2012" loc="13.125">Hoc quoque, quod venti prohibent exire carinas,</TextUnit>
    <TextUnit id="2013" loc="13.126">Me movet --- invitis ire paratis aquis.</TextUnit>
    <TextUnit id="2014" loc="13.127">Quis velit in patriam vento prohibente reverti?</TextUnit>
    <TextUnit id="2015" loc="13.128">A patria pelago vela vetante datis!</TextUnit>
    <TextUnit id="2016" loc="13.129">Ipse suam non praebet iter Neptunus ad urbem.</TextUnit>
    <TextUnit id="2017" loc="13.130">Quo ruitis? vestras quisque redite domos!</TextUnit>
    <TextUnit id="2018" loc="13.131">Quo ruitis, Danai? ventos audite vetantis!</TextUnit>
    <TextUnit id="2019" loc="13.132">Non subiti casus, numinis ista mora est.</TextUnit>
    <TextUnit id="2020" loc="13.133">Quid petitur tanto nisi turpis adultera bello?</TextUnit>
    <TextUnit id="2021" loc="13.134">Dum licet, Inachiae vertite vela rates!</TextUnit>
    <TextUnit id="2022" loc="13.135">Sed quid ago? revoco? revocaminis omen abesto,</TextUnit>
    <TextUnit id="2023" loc="13.136">Blandaque conpositas aura secundet aquas!</TextUnit>
    <TextUnit id="2024" loc="13.137">Troasin invideo, quae si lacrimosa suorum</TextUnit>
    <TextUnit id="2025" loc="13.138">Funera conspicient, nec procul hostis erit,</TextUnit>
    <TextUnit id="2026" loc="13.139">Ipsa suis manibus forti nova nupta marito</TextUnit>
    <TextUnit id="2027" loc="13.140">Inponet galeam Dardanaque arma dabit.</TextUnit>
    <TextUnit id="2028" loc="13.141">Arma dabit, dumque arma dabit, simul oscula sumet ---</TextUnit>
    <TextUnit id="2029" loc="13.142">Hoc genus officii dulce duobus erit ---</TextUnit>
    <TextUnit id="2030" loc="13.143">Producetque virum, dabit et mandata reverti</TextUnit>
    <TextUnit id="2031" loc="13.144">Et dicet: 'referas ista fac arma Iovi!'</TextUnit>
    <TextUnit id="2032" loc="13.145">Ille ferens dominae mandata recentia secum</TextUnit>
    <TextUnit id="2033" loc="13.146">Pugnabit caute respicietque domum.</TextUnit>
    <TextUnit id="2034" loc="13.147">Exuet haec reduci clipeum galeamque resolvet,</TextUnit>
    <TextUnit id="2035" loc="13.148">Excipietque suo corpora lassa sinu.</TextUnit>
    <TextUnit id="2036" loc="13.149">Nos sumus incertae; nos anxius omnia cogit,</TextUnit>
    <TextUnit id="2037" loc="13.150">Quae possunt fieri, facta putare timor.</TextUnit>
    <TextUnit id="2038" loc="13.151">Dum tamen arma geres diverso miles in orbe,</TextUnit>
    <TextUnit id="2039" loc="13.152">Quae referat vultus est mihi cera tuos;</TextUnit>
    <TextUnit id="2040" loc="13.153">Illi blanditias, illi tibi debita verba</TextUnit>
    <TextUnit id="2041" loc="13.154">Dicimus, amplexus accipit illa meos.</TextUnit>
    <TextUnit id="2042" loc="13.155">Crede mihi, plus est, quam quod videatur, imago;</TextUnit>
    <TextUnit id="2043" loc="13.156">Adde sonum cerae, Protesilaus erit.</TextUnit>
    <TextUnit id="2044" loc="13.157">Hanc specto teneoque sinu pro coniuge vero,</TextUnit>
    <TextUnit id="2045" loc="13.158">Et, tamquam possit verba referre, queror.</TextUnit>
    <TextUnit id="2046" loc="13.159">Per reditus corpusque tuum, mea numina, iuro,</TextUnit>
    <TextUnit id="2047" loc="13.160">Perque pares animi coniugiique faces,</TextUnit>
    <TextUnit id="2048" loc="13.161">Me tibi venturam comitem, quocumque vocaris,</TextUnit>
    <TextUnit id="2049" loc="13.162">Sive --- quod heu! timeo --- sive superstes eris.</TextUnit>
    <TextUnit id="2050" loc="13.165">Ultima mandato claudetur epistula parvo:</TextUnit>
    <TextUnit id="2051" loc="13.166">Si tibi cura mei, sit tibi cura tui!</TextUnit>
    <TextUnit id="2052" loc="14.1">Mittit Hypermestra de tot modo fratribus uni ---</TextUnit>
    <TextUnit id="2053" loc="14.2">Cetera nuptarum crimine turba iacet.</TextUnit>
    <TextUnit id="2054" loc="14.3">Clausa domo teneor gravibusque coercita vinclis;</TextUnit>
    <TextUnit id="2055" loc="14.4">Est mihi supplicii causa fuisse piam.</TextUnit>
    <TextUnit id="2056" loc="14.5">Quod manus extimuit iugulo demittere ferrum,</TextUnit>
    <TextUnit id="2057" loc="14.6">Sum rea; laudarer, si scelus ausa forem.</TextUnit>
    <TextUnit id="2058" loc="14.7">Esse ream praestat, quam sic placuisse parenti;</TextUnit>
    <TextUnit id="2059" loc="14.8">Non piget inmunes caedis habere manus.</TextUnit>
    <TextUnit id="2060" loc="14.9">Me pater igne licet, quem non violavimus, urat,</TextUnit>
    <TextUnit id="2061" loc="14.10">Quaeque aderant sacris, tendat in ora faces;</TextUnit>
    <TextUnit id="2062" loc="14.11">Aut illo iugulet, quem non bene tradidit ensem,</TextUnit>
    <TextUnit id="2063" loc="14.12">Ut, qua non cecidit vir nece, nupta cadam ---</TextUnit>
    <TextUnit id="2064" loc="14.13">Non tamen, ut dicant morientia 'paenitet!' ora,</TextUnit>
    <TextUnit id="2065" loc="14.14">Efficiet. non est, quam piget esse, pia.</TextUnit>
    <TextUnit id="2066" loc="14.15">Paeniteat sceleris Danaum saevasque sorores;</TextUnit>
    <TextUnit id="2067" loc="14.16">Hic solet eventus facta nefanda sequi.</TextUnit>
    <TextUnit id="2068" loc="14.17">Cor pavet admonitu temeratae sanguine noctis,</TextUnit>
    <TextUnit id="2069" loc="14.18">Et subitus dextrae praepedit ossa tremor.</TextUnit>
    <TextUnit id="2070" loc="14.19">Quam tu caede putes fungi potuisse mariti,</TextUnit>
    <TextUnit id="2071" loc="14.20">Scribere de facta non sibi caede timet!</TextUnit>
    <TextUnit id="2072" loc="14.21">Sed tamen experiar. modo facta crepuscula terris;</TextUnit>
    <TextUnit id="2073" loc="14.22">Ultima pars lucis primaque noctis erat.</TextUnit>
    <TextUnit id="2074" loc="14.23">Ducimur Inachides magni sub tecta Pelasgi,</TextUnit>
    <TextUnit id="2075" loc="14.24">Et socer armatas accipit ipse nurus.</TextUnit>
    <TextUnit id="2076" loc="14.25">Undique conlucent praecinctae lampades auro;</TextUnit>
    <TextUnit id="2077" loc="14.26">Dantur in invitos inpia tura focos;</TextUnit>
    <TextUnit id="2078" loc="14.27">Vulgus 'Hymen, Hymenaee!' vocant. fugit ille vocantis;</TextUnit>
    <TextUnit id="2079" loc="14.28">Ipsa Iovis coniunx cessit ab urbe sua!</TextUnit>
    <TextUnit id="2080" loc="14.29">Ecce, mero dubii, comitum clamore frequentes,</TextUnit>
    <TextUnit id="2081" loc="14.30">Flore novo madidas inpediente comas,</TextUnit>
    <TextUnit id="2082" loc="14.31">In thalamos laeti --- thalamos, sua busta! --- feruntur</TextUnit>
    <TextUnit id="2083" loc="14.32">Strataque corporibus funere digna premunt.</TextUnit>
    <TextUnit id="2084" loc="14.33">Iamque cibo vinoque graves somnoque iacebant,</TextUnit>
    <TextUnit id="2085" loc="14.34">Securumque quies alta per Argos erat ---</TextUnit>
    <TextUnit id="2086" loc="14.35">Circum me gemitus morientum audire videbar;</TextUnit>
    <TextUnit id="2087" loc="14.36">Et tamen audibam, quodque verebar erat.</TextUnit>
    <TextUnit id="2088" loc="14.37">Sanguis abit, mentemque calor corpusque relinquit,</TextUnit>
    <TextUnit id="2089" loc="14.38">Inque novo iacui frigida facta toro.</TextUnit>
    <TextUnit id="2090" loc="14.39">Ut leni Zephyro graciles vibrantur aristae,</TextUnit>
    <TextUnit id="2091" loc="14.40">Frigida populeas ut quatit aura comas,</TextUnit>
    <TextUnit id="2092" loc="14.41">Aut sic, aut etiam tremui magis. ipse iacebas,</TextUnit>
    <TextUnit id="2093" loc="14.42">Quemque tibi dederant vina, soporis eras.</TextUnit>
    <TextUnit id="2094" loc="14.43">Excussere metum violenti iussa parentis;</TextUnit>
    <TextUnit id="2095" loc="14.44">Erigor et capio tela tremente manu.</TextUnit>
    <TextUnit id="2096" loc="14.45">Non ego falsa loquar: ter acutum sustulit ensem,</TextUnit>
    <TextUnit id="2097" loc="14.46">Ter male sublato reccidit ense manus.</TextUnit>
    <TextUnit id="2098" loc="14.47">Admovi iugulo --- sine me tibi vera fateri! ---</TextUnit>
    <TextUnit id="2099" loc="14.48">Admovi iugulo tela paterna tuo;</TextUnit>
    <TextUnit id="2100" loc="14.49">Sed timor et pietas crudelibus obstitit ausis,</TextUnit>
    <TextUnit id="2101" loc="14.50">Castaque mandatum dextra refugit opus.</TextUnit>
    <TextUnit id="2102" loc="14.51">Purpureos laniata sinus, laniata capillos</TextUnit>
    <TextUnit id="2103" loc="14.52">Exiguo dixi talia verba sono:</TextUnit>
    <TextUnit id="2104" loc="14.53">'Saevus, Hypermestra, pater est tibi; iussa parentis</TextUnit>
    <TextUnit id="2105" loc="14.54">Effice; germanis sit comes iste suis!</TextUnit>
    <TextUnit id="2106" loc="14.55">Femina sum et virgo, natura mitis et annis;</TextUnit>
    <TextUnit id="2107" loc="14.56">Non faciunt molles ad fera tela manus.</TextUnit>
    <TextUnit id="2108" loc="14.57">Quin age, dumque iacet, fortis imitare sorores ---</TextUnit>
    <TextUnit id="2109" loc="14.58">Credibile est caesos omnibus esse viros!</TextUnit>
    <TextUnit id="2110" loc="14.59">Si manus haec aliquam posset committere caedem,</TextUnit>
    <TextUnit id="2111" loc="14.60">Morte foret dominae sanguinolenta suae.</TextUnit>
    <TextUnit id="2112" loc="14.61">Hanc meruere necem patruelia regna tenendo;</TextUnit>
    <TextUnit id="2113" loc="14.62">Cum sene nos inopi turba vagamur inops.</TextUnit>
    <TextUnit id="2114" loc="14.63">Finge viros meruisse mori --- quid fecimus ipsae?</TextUnit>
    <TextUnit id="2115" loc="14.64">Quo mihi commisso non licet esse piae?</TextUnit>
    <TextUnit id="2116" loc="14.65">Quid mihi cum ferro? quo bellica tela puellae?</TextUnit>
    <TextUnit id="2117" loc="14.66">Aptior est digitis lana colusque meis.'</TextUnit>
    <TextUnit id="2118" loc="14.67">Haec ego; dumque queror, lacrimae sua verba sequuntur</TextUnit>
    <TextUnit id="2119" loc="14.68">Deque meis oculis in tua membra cadunt.</TextUnit>
    <TextUnit id="2120" loc="14.69">Dum petis amplexus sopitaque bracchia iactas,</TextUnit>
    <TextUnit id="2121" loc="14.70">Paene manus telo saucia facta tua est.</TextUnit>
    <TextUnit id="2122" loc="14.71">Iamque patrem famulosque patris lucemque timebam</TextUnit>
    <TextUnit id="2123" loc="14.72">Expulerunt somnos haec mea dicta tuos:</TextUnit>
    <TextUnit id="2124" loc="14.73">'Surge age, Belide, de tot modo fratribus unus!</TextUnit>
    <TextUnit id="2125" loc="14.74">Nox tibi, ni properas, ista perennis erit!'</TextUnit>
    <TextUnit id="2126" loc="14.75">Territus exsurgis; fugit omnis inertia somni;</TextUnit>
    <TextUnit id="2127" loc="14.76">Adspicis in timida fortia tela manu.</TextUnit>
    <TextUnit id="2128" loc="14.77">Quaerenti causam 'dum nox sinit, effuge!' dixi.</TextUnit>
    <TextUnit id="2129" loc="14.78">Dum nox atra sinit, tu fugis, ipsa moror.</TextUnit>
    <TextUnit id="2130" loc="14.79">Mane erat, et Danaus generos ex caede iacentis</TextUnit>
    <TextUnit id="2131" loc="14.80">Dinumerat. summae criminis unus abes.</TextUnit>
    <TextUnit id="2132" loc="14.81">Fert male cognatae iacturam mortis in uno</TextUnit>
    <TextUnit id="2133" loc="14.82">Et queritur facti sanguinis esse parum.</TextUnit>
    <TextUnit id="2134" loc="14.83">Abstrahor a patriis pedibus, raptamque capillis ---</TextUnit>
    <TextUnit id="2135" loc="14.84">Haec meruit pietas praemia! --- carcer habet.</TextUnit>
    <TextUnit id="2136" loc="14.85">Scilicet ex illo Iunonia permanet ira,</TextUnit>
    <TextUnit id="2137" loc="14.86">Cum bos ex homine est, ex bove facta dea.</TextUnit>
    <TextUnit id="2138" loc="14.87">At satis est poenae teneram mugisse puellam</TextUnit>
    <TextUnit id="2139" loc="14.88">Nec, modo formosam, posse placere Iovi.</TextUnit>
    <TextUnit id="2140" loc="14.89">Adstitit in ripa liquidi nova vacca parentis,</TextUnit>
    <TextUnit id="2141" loc="14.90">Cornuaque in patriis non sua vidit aquis,</TextUnit>
    <TextUnit id="2142" loc="14.91">Conatoque queri mugitus edidit ore</TextUnit>
    <TextUnit id="2143" loc="14.92">Territaque est forma, territa voce sua.</TextUnit>
    <TextUnit id="2144" loc="14.93">Quid furis, infelix? quid te miraris in umbra?</TextUnit>
    <TextUnit id="2145" loc="14.94">Quid numeras factos ad nova membra pedes?</TextUnit>
    <TextUnit id="2146" loc="14.95">Illa Iovis magni paelex metuenda sorori</TextUnit>
    <TextUnit id="2147" loc="14.96">Fronde levas nimiam caespitibusque famem,</TextUnit>
    <TextUnit id="2148" loc="14.97">Fonte bibis spectasque tuam stupefacta figuram</TextUnit>
    <TextUnit id="2149" loc="14.98">Et, te ne feriant, quae geris, arma, times,</TextUnit>
    <TextUnit id="2150" loc="14.99">Quaeque modo, ut posses etiam Iove digna videri,</TextUnit>
    <TextUnit id="2151" loc="14.100">Dives eras, nuda nuda recumbis humo.</TextUnit>
    <TextUnit id="2152" loc="14.101">Per mare, per terras cognataque flumina curris;</TextUnit>
    <TextUnit id="2153" loc="14.102">Dat mare, dant amnes, dat tibi terra viam.</TextUnit>
    <TextUnit id="2154" loc="14.103">Quae tibi causa fugae? quid tu freta longa pererras?</TextUnit>
    <TextUnit id="2155" loc="14.104">Non poteris vultus effugere ipsa tuos.</TextUnit>
    <TextUnit id="2156" loc="14.105">Inachi, quo properas? eadem sequerisque fugisque;</TextUnit>
    <TextUnit id="2157" loc="14.106">Tu tibi dux comiti, tu comes ipsa duci.</TextUnit>
    <TextUnit id="2158" loc="14.107">Per septem Nilus portus emissus in aequor</TextUnit>
    <TextUnit id="2159" loc="14.108">Exuit insana paelicis ora bove.</TextUnit>
    <TextUnit id="2160" loc="14.109">Ultima quid refero, quorum mihi cana senectus</TextUnit>
    <TextUnit id="2161" loc="14.110">Auctor? dant anni, quod querar, ecce, mei.</TextUnit>
    <TextUnit id="2162" loc="14.111">Bella pater patruusque gerunt; regnoque domoque</TextUnit>
    <TextUnit id="2163" loc="14.112">Pellimur; eiectos ultimus orbis habet.</TextUnit>
    <TextUnit id="2164" loc="14.115">De fratrum populo pars exiguissima restat.</TextUnit>
    <TextUnit id="2165" loc="14.116">Quique dati leto, quaeque dedere, fleo;</TextUnit>
    <TextUnit id="2166" loc="14.117">Nam mihi quot fratres, totidem periere sorores.</TextUnit>
    <TextUnit id="2167" loc="14.118">Accipiat lacrimas utraque turba meas!</TextUnit>
    <TextUnit id="2168" loc="14.119">En, ego, quod vivis, poenae crucianda reservor;</TextUnit>
    <TextUnit id="2169" loc="14.120">Quid fiet sonti, cum rea laudis agar</TextUnit>
    <TextUnit id="2170" loc="14.121">Et consanguineae quondam centensima turbae</TextUnit>
    <TextUnit id="2171" loc="14.122">Infelix uno fratre manente cadam?</TextUnit>
    <TextUnit id="2172" loc="14.123">At tu, siqua piae, Lynceu, tibi cura sororis,</TextUnit>
    <TextUnit id="2173" loc="14.124">Quaeque tibi tribui munera, dignus habes,</TextUnit>
    <TextUnit id="2174" loc="14.125">Vel fer opem, vel dede neci defunctaque vita</TextUnit>
    <TextUnit id="2175" loc="14.126">Corpora furtivis insuper adde rogis,</TextUnit>
    <TextUnit id="2176" loc="14.127">Et sepeli lacrimis perfusa fidelibus ossa,</TextUnit>
    <TextUnit id="2177" loc="14.128">Sculptaque sint titulo nostra sepulcra brevi:</TextUnit>
    <TextUnit id="2178" loc="14.129">'Exul Hypermestra, pretium pietatis iniquum,</TextUnit>
    <TextUnit id="2179" loc="14.130">Quam mortem fratri depulit, ipsa tulit.'</TextUnit>
    <TextUnit id="2180" loc="14.131">Scribere plura libet, sed pondere lapsa catenae</TextUnit>
    <TextUnit id="2181" loc="14.132">Est manus, et vires subtrahit ipse timor.</TextUnit>
    <TextUnit id="2182" loc="15.1">Ecquid, ut adspecta est studiosae littera dextrae,</TextUnit>
    <TextUnit id="2183" loc="15.2">Protinus est oculis cognita nostra tuis ---</TextUnit>
    <TextUnit id="2184" loc="15.3">An, nisi legisses auctoris nomina Sapphus,</TextUnit>
    <TextUnit id="2185" loc="15.4">Hoc breve nescires unde movetur opus?</TextUnit>
    <TextUnit id="2186" loc="15.5">Forsitan et quare mea sint alterna requiras</TextUnit>
    <TextUnit id="2187" loc="15.6">Carmina, cum lyricis sim magis apta modis.</TextUnit>
    <TextUnit id="2188" loc="15.7">Flendus amor meus est --- elegiae flebile carmen;</TextUnit>
    <TextUnit id="2189" loc="15.8">Non facit ad lacrimas barbitos ulla meas.</TextUnit>
    <TextUnit id="2190" loc="15.9">Uror, ut indomitis ignem exercentibus Euris</TextUnit>
    <TextUnit id="2191" loc="15.10">Fertilis accensis messibus ardet ager.</TextUnit>
    <TextUnit id="2192" loc="15.11">Arva, Phaon, celebras diversa Typhoidos Aetnae;</TextUnit>
    <TextUnit id="2193" loc="15.12">Me calor Aetnaeo non minor igne tenet.</TextUnit>
    <TextUnit id="2194" loc="15.13">Nec mihi, dispositis quae iungam carmina nervis,</TextUnit>
    <TextUnit id="2195" loc="15.14">Proveniunt; vacuae carmina mentis opus!</TextUnit>
    <TextUnit id="2196" loc="15.15">Nec me Pyrrhiades Methymniadesve puellae,</TextUnit>
    <TextUnit id="2197" loc="15.16">Nec me Lesbiadum cetera turba iuvant.</TextUnit>
    <TextUnit id="2198" loc="15.17">Vilis Anactorie, vilis mihi candida Cydro;</TextUnit>
    <TextUnit id="2199" loc="15.18">Non oculis grata est Atthis, ut ante, meis,</TextUnit>
    <TextUnit id="2200" loc="15.19">Atque aliae centum, quas hic sine crimine amavi;</TextUnit>
    <TextUnit id="2201" loc="15.20">Inprobe, multarum quod fuit, unus habes.</TextUnit>
    <TextUnit id="2202" loc="15.21">Est in te facies, sunt apti lusibus anni ---</TextUnit>
    <TextUnit id="2203" loc="15.22">O facies oculis insidiosa meis!</TextUnit>
    <TextUnit id="2204" loc="15.23">Sume fidem et pharetram --- fies manifestus Apollo;</TextUnit>
    <TextUnit id="2205" loc="15.24">Accedant capiti cornua --- Bacchus eris!</TextUnit>
    <TextUnit id="2206" loc="15.25">Et Phoebus Daphnen, et Cnosida Bacchus amavit,</TextUnit>
    <TextUnit id="2207" loc="15.26">Nec norat lyricos illa vel illa modos;</TextUnit>
    <TextUnit id="2208" loc="15.27">At mihi Pegasides blandissima carmina dictant;</TextUnit>
    <TextUnit id="2209" loc="15.28">Iam canitur toto nomen in orbe meum.</TextUnit>
    <TextUnit id="2210" loc="15.29">Nec plus Alcaeus, consors patriaeque lyraeque,</TextUnit>
    <TextUnit id="2211" loc="15.30">Laudis habet, quamvis grandius ille sonet.</TextUnit>
    <TextUnit id="2212" loc="15.31">Si mihi difficilis formam natura negavit,</TextUnit>
    <TextUnit id="2213" loc="15.32">Ingenio formae damna repende meo.</TextUnit>
    <TextUnit id="2214" loc="15.33">Sim brevis, at nomen, quod terras inpleat omnes,</TextUnit>
    <TextUnit id="2215" loc="15.34">Est mihi; mensuram nominis ipsa fero.</TextUnit>
    <TextUnit id="2216" loc="15.35">Candida si non sum, placuit Cepheia Perseo</TextUnit>
    <TextUnit id="2217" loc="15.36">Andromede, patriae fusca colore suae.</TextUnit>
    <TextUnit id="2218" loc="15.37">Et variis albae iunguntur saepe columbae,</TextUnit>
    <TextUnit id="2219" loc="15.38">Et niger a viridi turtur amatur ave.</TextUnit>
    <TextUnit id="2220" loc="15.39">Si, nisi quae facie poterit te digna videri,</TextUnit>
    <TextUnit id="2221" loc="15.40">Nulla futura tua est, nulla futura tua est.</TextUnit>
    <TextUnit id="2222" loc="15.41">At mea cum legerem, sat iam formosa videbar;</TextUnit>
    <TextUnit id="2223" loc="15.42">Unam iurabas usque decere loqui.</TextUnit>
    <TextUnit id="2224" loc="15.43">Cantabam, memini --- meminerunt omnia amantes ---</TextUnit>
    <TextUnit id="2225" loc="15.44">Oscula cantanti tu mihi rapta dabas.</TextUnit>
    <TextUnit id="2226" loc="15.45">Haec quoque laudabas, omnique a parte placebam ---</TextUnit>
    <TextUnit id="2227" loc="15.46">Sed tum praecipue, cum fit amoris opus.</TextUnit>
    <TextUnit id="2228" loc="15.47">Tunc te plus solito lascivia nostra iuvabat,</TextUnit>
    <TextUnit id="2229" loc="15.48">Crebraque mobilitas aptaque verba ioco,</TextUnit>
    <TextUnit id="2230" loc="15.49">Et quod, ubi amborum fuerat confusa voluptas,</TextUnit>
    <TextUnit id="2231" loc="15.50">Plurimus in lasso corpore languor erat.</TextUnit>
    <TextUnit id="2232" loc="15.51">Nunc tibi Sicelides veniunt nova praeda puellae.</TextUnit>
    <TextUnit id="2233" loc="15.52">Quid mihi cum Lesbo? Sicelis esse volo.</TextUnit>
    <TextUnit id="2234" loc="15.53">O vos erronem tellure remittite vestra,</TextUnit>
    <TextUnit id="2235" loc="15.54">Nisiades matres Nisiadesque nurus,</TextUnit>
    <TextUnit id="2236" loc="15.55">Nec vos decipiant blandae mendacia linguae!</TextUnit>
    <TextUnit id="2237" loc="15.56">Quae dicit vobis, dixerat ante mihi.</TextUnit>
    <TextUnit id="2238" loc="15.57">Tu quoque, quae montes celebras, Erycina, Sicanos ---</TextUnit>
    <TextUnit id="2239" loc="15.58">Nam tua sum --- vati consule, diva, tuae!</TextUnit>
    <TextUnit id="2240" loc="15.59">An gravis inceptum peragit fortuna tenorem</TextUnit>
    <TextUnit id="2241" loc="15.60">Et manet in cursu semper acerba suo?</TextUnit>
    <TextUnit id="2242" loc="15.61">Sex mihi natales ierant, cum lecta parentis</TextUnit>
    <TextUnit id="2243" loc="15.62">Ante diem lacrimas ossa bibere meas.</TextUnit>
    <TextUnit id="2244" loc="15.63">Arsit iners frater meretricis captus amore</TextUnit>
    <TextUnit id="2245" loc="15.64">Mixtaque cum turpi damna pudore tulit;</TextUnit>
    <TextUnit id="2246" loc="15.65">Factus inops agili peragit freta caerula remo,</TextUnit>
    <TextUnit id="2247" loc="15.66">Quasque male amisit, nunc male quaerit opes.</TextUnit>
    <TextUnit id="2248" loc="15.67">Me quoque, quod monui bene multa fideliter, odit;</TextUnit>
    <TextUnit id="2249" loc="15.68">Hoc mihi libertas, hoc pia lingua dedit.</TextUnit>
    <TextUnit id="2250" loc="15.69">Et tamquam desint, quae me sine fine fatigent,</TextUnit>
    <TextUnit id="2251" loc="15.70">Accumulat curas filia parva meas.</TextUnit>
    <TextUnit id="2252" loc="15.71">Ultima tu nostris accedis causa querelis.</TextUnit>
    <TextUnit id="2253" loc="15.72">Non agitur vento nostra carina suo.</TextUnit>
    <TextUnit id="2254" loc="15.73">Ecce, iacent collo sparsi sine lege capilli,</TextUnit>
    <TextUnit id="2255" loc="15.74">Nec premit articulos lucida gemma meos;</TextUnit>
    <TextUnit id="2256" loc="15.75">Veste tegor vili, nullum est in crinibus aurum,</TextUnit>
    <TextUnit id="2257" loc="15.76">Non Arabum noster dona capillus habet.</TextUnit>
    <TextUnit id="2258" loc="15.77">Cui colar infelix, aut cui placuisse laborem?</TextUnit>
    <TextUnit id="2259" loc="15.78">Ille mei cultus unicus auctor abes.</TextUnit>
    <TextUnit id="2260" loc="15.79">Molle meum levibusque cor est violabile telis,</TextUnit>
    <TextUnit id="2261" loc="15.80">Et semper causa est, cur ego semper amem ---</TextUnit>
    <TextUnit id="2262" loc="15.81">Sive ita nascenti legem dixere Sorores</TextUnit>
    <TextUnit id="2263" loc="15.82">Nec data sunt vitae fila severa meae,</TextUnit>
    <TextUnit id="2264" loc="15.83">Sive abeunt studia in mores, artisque magistra</TextUnit>
    <TextUnit id="2265" loc="15.84">Ingenium nobis molle Thalia facit.</TextUnit>
    <TextUnit id="2266" loc="15.85">Quid mirum, si me primae lanuginis aetas</TextUnit>
    <TextUnit id="2267" loc="15.86">Abstulit, atque anni quos vir amare potest?</TextUnit>
    <TextUnit id="2268" loc="15.87">Hunc ne pro Cephalo raperes, Aurora, timebam ---</TextUnit>
    <TextUnit id="2269" loc="15.88">Et faceres, sed te prima rapina tenet!</TextUnit>
    <TextUnit id="2270" loc="15.89">Hunc si conspiciat quae conspicit omnia Phoebe,</TextUnit>
    <TextUnit id="2271" loc="15.90">Iussus erit somnos continuare Phaon;</TextUnit>
    <TextUnit id="2272" loc="15.91">Hunc Venus in caelum curru vexisset eburno,</TextUnit>
    <TextUnit id="2273" loc="15.92">Sed videt et Marti posse placere suo.</TextUnit>
    <TextUnit id="2274" loc="15.93">O nec adhuc iuvenis, nec iam puer, utilis aetas,</TextUnit>
    <TextUnit id="2275" loc="15.94">O decus atque aevi gloria magna tui,</TextUnit>
    <TextUnit id="2276" loc="15.95">Huc ades inque sinus, formose, relabere nostros!</TextUnit>
    <TextUnit id="2277" loc="15.96">Non ut ames oro, verum ut amere sinas.</TextUnit>
    <TextUnit id="2278" loc="15.97">Scribimus, et lacrimis oculi rorantur obortis;</TextUnit>
    <TextUnit id="2279" loc="15.98">Adspice, quam sit in hoc multa litura loco!</TextUnit>
    <TextUnit id="2280" loc="15.99">Si tam certus eras hinc ire, modestius isses,</TextUnit>
    <TextUnit id="2281" loc="15.100">Et modo dixisses 'Lesbi puella, vale!'</TextUnit>
    <TextUnit id="2282" loc="15.101">Non tecum lacrimas, non oscula nostra tulisti;</TextUnit>
    <TextUnit id="2283" loc="15.102">Denique non timui, quod dolitura fui.</TextUnit>
    <TextUnit id="2284" loc="15.103">Nil de te mecum est nisi tantum iniuria; nec tu,</TextUnit>
    <TextUnit id="2285" loc="15.104">Admoneat quod te, pignus, amantis, habes.</TextUnit>
    <TextUnit id="2286" loc="15.105">Non mandata dedi, neque enim mandata dedissem</TextUnit>
    <TextUnit id="2287" loc="15.106">Ulla, nisi ut nolles inmemor esse mei.</TextUnit>
    <TextUnit id="2288" loc="15.107">Per tibi --- qui numquam longe discedat! --- amorem,</TextUnit>
    <TextUnit id="2289" loc="15.108">Perque novem iuro, numina nostra, deas,</TextUnit>
    <TextUnit id="2290" loc="15.109">Cum mihi nescio quis 'fugiunt tua gaudia' dixit,</TextUnit>
    <TextUnit id="2291" loc="15.110">Nec me flere diu, nec potuisse loqui!</TextUnit>
    <TextUnit id="2292" loc="15.111">Et lacrimae deerant oculis et verba palato,</TextUnit>
    <TextUnit id="2293" loc="15.112">Adstrictum gelido frigore pectus erat.</TextUnit>
    <TextUnit id="2294" loc="15.113">Postquam se dolor invenit, nec pectora plangi</TextUnit>
    <TextUnit id="2295" loc="15.114">Nec puduit scissis exululare comis,</TextUnit>
    <TextUnit id="2296" loc="15.115">Non aliter, quam si nati pia mater adempti</TextUnit>
    <TextUnit id="2297" loc="15.116">Portet ad exstructos corpus inane rogos.</TextUnit>
    <TextUnit id="2298" loc="15.117">Gaudet et e nostro crescit maerore Charaxus</TextUnit>
    <TextUnit id="2299" loc="15.118">Frater, et ante oculos itque reditque meos,</TextUnit>
    <TextUnit id="2300" loc="15.119">Utque pudenda mei videatur causa doloris,</TextUnit>
    <TextUnit id="2301" loc="15.120">'Quid dolet haec? certe filia vivit!' ait.</TextUnit>
    <TextUnit id="2302" loc="15.121">Non veniunt in idem pudor atque amor. omne videbat</TextUnit>
    <TextUnit id="2303" loc="15.122">Vulgus; eram lacero pectus aperta sinu.</TextUnit>
    <TextUnit id="2304" loc="15.123">Tu mihi cura, Phaon; te somnia nostra reducunt ---</TextUnit>
    <TextUnit id="2305" loc="15.124">Somnia formoso candidiora die.</TextUnit>
    <TextUnit id="2306" loc="15.125">Illic te invenio, quamvis regionibus absis;</TextUnit>
    <TextUnit id="2307" loc="15.126">Sed non longa satis gaudia somnus habet</TextUnit>
    <TextUnit id="2308" loc="15.127">Saepe tuos nostra cervice onerare lacertos,</TextUnit>
    <TextUnit id="2309" loc="15.128">Saepe tuae videor supposuisse meos;</TextUnit>
    <TextUnit id="2310" loc="15.129">Oscula cognosco, quae tu committere lingua</TextUnit>
    <TextUnit id="2311" loc="15.130">Aptaque consueras accipere, apta dare.</TextUnit>
    <TextUnit id="2312" loc="15.131">Blandior interdum verisque simillima verba</TextUnit>
    <TextUnit id="2313" loc="15.132">Eloquor, et vigilant sensibus ora meis.</TextUnit>
    <TextUnit id="2314" loc="15.133">Ulteriora pudet narrare, sed omnia fiunt,</TextUnit>
    <TextUnit id="2315" loc="15.134">Et iuvat, et siccae non licet esse mihi.</TextUnit>
    <TextUnit id="2316" loc="15.135">At cum se Titan ostendit et omnia secum,</TextUnit>
    <TextUnit id="2317" loc="15.136">Tam cito me somnos destituisse queror;</TextUnit>
    <TextUnit id="2318" loc="15.137">Antra nemusque peto, tamquam nemus antraque prosint ---</TextUnit>
    <TextUnit id="2319" loc="15.138">Conscia deliciis illa fuere meis.</TextUnit>
    <TextUnit id="2320" loc="15.139">Illuc mentis inops, ut quam furialis Enyo</TextUnit>
    <TextUnit id="2321" loc="15.140">Attigit, in collo crine iacente feror.</TextUnit>
    <TextUnit id="2322" loc="15.141">Antra vident oculi scabro pendentia tofo,</TextUnit>
    <TextUnit id="2323" loc="15.142">Quae mihi Mygdonii marmoris instar erant;</TextUnit>
    <TextUnit id="2324" loc="15.143">Invenio silvam, quae saepe cubilia nobis</TextUnit>
    <TextUnit id="2325" loc="15.144">Praebuit et multa texit opaca coma ---</TextUnit>
    <TextUnit id="2326" loc="15.145">Sed non invenio dominum silvaeque meumque.</TextUnit>
    <TextUnit id="2327" loc="15.146">Vile solum locus est; dos erat ille loci.</TextUnit>
    <TextUnit id="2328" loc="15.147">Cognovi pressas noti mihi caespitis herbas;</TextUnit>
    <TextUnit id="2329" loc="15.148">De nostro curvum pondere gramen erat.</TextUnit>
    <TextUnit id="2330" loc="15.149">Incubui tetigique locum, qua parte fuisti;</TextUnit>
    <TextUnit id="2331" loc="15.150">Grata prius lacrimas conbibit herba meas.</TextUnit>
    <TextUnit id="2332" loc="15.151">Quin etiam rami positis lugere videntur</TextUnit>
    <TextUnit id="2333" loc="15.152">Frondibus, et nullae dulce queruntur aves;</TextUnit>
    <TextUnit id="2334" loc="15.153">Sola virum non ulta pie maestissima mater</TextUnit>
    <TextUnit id="2335" loc="15.154">Concinit Ismarium Daulias ales Ityn.</TextUnit>
    <TextUnit id="2336" loc="15.155">Ales Ityn, Sappho desertos cantat amores ---</TextUnit>
    <TextUnit id="2337" loc="15.156">Hactenus; ut media cetera nocte silent.</TextUnit>
    <TextUnit id="2338" loc="15.157">Est nitidus vitroque magis perlucidus omni</TextUnit>
    <TextUnit id="2339" loc="15.158">Fons sacer --- hunc multi numen habere putant ---</TextUnit>
    <TextUnit id="2340" loc="15.159">Quem supra ramos expandit aquatica lotos,</TextUnit>
    <TextUnit id="2341" loc="15.160">Una nemus; tenero caespite terra viret.</TextUnit>
    <TextUnit id="2342" loc="15.161">Hic ego cum lassos posuissem flebilis artus,</TextUnit>
    <TextUnit id="2343" loc="15.162">Constitit ante oculos Naias una meos.</TextUnit>
    <TextUnit id="2344" loc="15.163">Constitit et dixit: 'quoniam non ignibus aequis</TextUnit>
    <TextUnit id="2345" loc="15.164">Ureris, Ambracia est terra petenda tibi.</TextUnit>
    <TextUnit id="2346" loc="15.165">Phoebus ab excelso, quantum patet, adspicit aequor ---</TextUnit>
    <TextUnit id="2347" loc="15.166">Actiacum populi Leucadiumque vocant.</TextUnit>
    <TextUnit id="2348" loc="15.167">Hinc se Deucalion Pyrrhae succensus amore</TextUnit>
    <TextUnit id="2349" loc="15.168">Misit, et inlaeso corpore pressit aquas.</TextUnit>
    <TextUnit id="2350" loc="15.169">Nec mora, versus amor fugit lentissima mersi</TextUnit>
    <TextUnit id="2351" loc="15.170">Pectora, Deucalion igne levatus erat.</TextUnit>
    <TextUnit id="2352" loc="15.171">Hanc legem locus ille tenet. pete protinus altam</TextUnit>
    <TextUnit id="2353" loc="15.172">Leucada nec saxo desiluisse time!'</TextUnit>
    <TextUnit id="2354" loc="15.173">Ut monuit, cum voce abiit; ego territa surgo,</TextUnit>
    <TextUnit id="2355" loc="15.174">Nec lacrimas oculi continuere mei.</TextUnit>
    <TextUnit id="2356" loc="15.175">Ibimus, o nymphe, monstrataque saxa petemus;</TextUnit>
    <TextUnit id="2357" loc="15.176">Sit procul insano victus amore timor!</TextUnit>
    <TextUnit id="2358" loc="15.177">Quidquid erit, melius quam nunc erit! aura, subito</TextUnit>
    <TextUnit id="2359" loc="15.178">Et mea non magnum corpora pondus habe!</TextUnit>
    <TextUnit id="2360" loc="15.179">Tu quoque, mollis Amor, pennas suppone cadenti,</TextUnit>
    <TextUnit id="2361" loc="15.180">Ne sim Leucadiae mortua crimen aquae!</TextUnit>
    <TextUnit id="2362" loc="15.181">Inde chelyn Phoebo, communia munera, ponam,</TextUnit>
    <TextUnit id="2363" loc="15.182">Et sub ea versus unus et alter erunt:</TextUnit>
    <TextUnit id="2364" loc="15.183">Grata lyram posui tibi, Phoebe, poetria Sappho:</TextUnit>
    <TextUnit id="2365" loc="15.184">Convenit illa mihi, convenit illa tibi.</TextUnit>
    <TextUnit id="2366" loc="15.185">Cur tamen Actiacas miseram me mittis ad oras,</TextUnit>
    <TextUnit id="2367" loc="15.186">Cum profugum possis ipse referre pedem?</TextUnit>
    <TextUnit id="2368" loc="15.187">Tu mihi Leucadia potes esse salubrior unda;</TextUnit>
    <TextUnit id="2369" loc="15.188">Et forma et meritis tu mihi Phoebus eris.</TextUnit>
    <TextUnit id="2370" loc="15.189">An potes, o scopulis undaque ferocior omni,</TextUnit>
    <TextUnit id="2371" loc="15.190">Si moriar, titulum mortis habere meae?</TextUnit>
    <TextUnit id="2372" loc="15.191">Ah quanto melius iungi mea pectora tecum</TextUnit>
    <TextUnit id="2373" loc="15.192">Quam poterant saxis praecipitanda dari!</TextUnit>
    <TextUnit id="2374" loc="15.193">Haec sunt illa, Phaon, quae tu laudare solebas,</TextUnit>
    <TextUnit id="2375" loc="15.194">Visaque sunt totiens ingeniosa tibi.</TextUnit>
    <TextUnit id="2376" loc="15.195">Nunc vellem facunda forem! dolor artibus obstat,</TextUnit>
    <TextUnit id="2377" loc="15.196">Ingeniumque meis substitit omne malis.</TextUnit>
    <TextUnit id="2378" loc="15.197">Non mihi respondent veteres in carmina vires;</TextUnit>
    <TextUnit id="2379" loc="15.198">Plectra dolore iacent muta, dolore lyra.</TextUnit>
    <TextUnit id="2380" loc="15.199">Lesbides aequoreae, nupturaque nuptaque proles,</TextUnit>
    <TextUnit id="2381" loc="15.200">Lesbides, Aeolia nomina dicta lyra,</TextUnit>
    <TextUnit id="2382" loc="15.201">Lesbides, infamem quae me fecistis amatae,</TextUnit>
    <TextUnit id="2383" loc="15.202">Desinite ad citharas turba venire mea!</TextUnit>
    <TextUnit id="2384" loc="15.203">Abstulit omne Phaon, quod vobis ante placebat,</TextUnit>
    <TextUnit id="2385" loc="15.204">Me miseram, dixi quam modo paene 'meus!'</TextUnit>
    <TextUnit id="2386" loc="15.205">Efficite ut redeat; vates quoque vestra redibit.</TextUnit>
    <TextUnit id="2387" loc="15.206">Ingenio vires ille dat, ille rapit.</TextUnit>
    <TextUnit id="2388" loc="15.207">Ecquid ago precibus, pectusve agreste movetur?</TextUnit>
    <TextUnit id="2389" loc="15.208">An riget, et Zephyri verba caduca ferunt?</TextUnit>
    <TextUnit id="2390" loc="15.209">Qui mea verba ferunt, vellem tua vela referrent;</TextUnit>
    <TextUnit id="2391" loc="15.210">Hoc te, si saperes, lente, decebat opus.</TextUnit>
    <TextUnit id="2392" loc="15.211">Sive redis, puppique tuae votiva parantur</TextUnit>
    <TextUnit id="2393" loc="15.212">Munera, quid laceras pectora nostra mora?</TextUnit>
    <TextUnit id="2394" loc="15.213">Solve ratem! Venus orta mari mare praestat amanti.</TextUnit>
    <TextUnit id="2395" loc="15.214">Aura dabit cursum; tu modo solve ratem!</TextUnit>
    <TextUnit id="2396" loc="15.215">Ipse gubernabit residens in puppe Cupido;</TextUnit>
    <TextUnit id="2397" loc="15.216">Ipse dabit tenera vela legetque manu.</TextUnit>
    <TextUnit id="2398" loc="15.217">Sive iuvat longe fugisse Pelasgida Sappho ---</TextUnit>
    <TextUnit id="2399" loc="15.218">Non tamen invenies, cur ego digna fugi ---</TextUnit>
    <TextUnit id="2400" loc="15.219">Hoc saltem miserae crudelis epistula dicat,</TextUnit>
    <TextUnit id="2401" loc="15.220">Ut mihi Leucadiae fata petantur aquae!</TextUnit>
    <TextUnit id="2402" loc="16.1">Hanc tibi Priamides mitto, Ledaea, salutem,</TextUnit>
    <TextUnit id="2403" loc="16.2">Quae tribui sola te mihi dante potest.</TextUnit>
    <TextUnit id="2404" loc="16.3">Eloquar, an flammae non est opus indice notae,</TextUnit>
    <TextUnit id="2405" loc="16.4">Et plus quam vellem iam meus extat amor?</TextUnit>
    <TextUnit id="2406" loc="16.5">Ille quidem lateat malim, dum tempora dentur</TextUnit>
    <TextUnit id="2407" loc="16.6">Laetitiae mixtos non habitura metus,</TextUnit>
    <TextUnit id="2408" loc="16.7">Sed male dissimulo; quis enim celaverit ignem,</TextUnit>
    <TextUnit id="2409" loc="16.8">Lumine qui semper proditur ipse suo?</TextUnit>
    <TextUnit id="2410" loc="16.9">Si tamen expectas, vocem quoque rebus ut addam ---</TextUnit>
    <TextUnit id="2411" loc="16.10">Uror! habes animi nuntia verba mei.</TextUnit>
    <TextUnit id="2412" loc="16.11">Parce, precor, fasso, nec vultu cetera duro</TextUnit>
    <TextUnit id="2413" loc="16.12">Perlege, sed formae conveniente tuae.</TextUnit>
    <TextUnit id="2414" loc="16.13">Iamdudum gratum est, quod epistula nostra recepta</TextUnit>
    <TextUnit id="2415" loc="16.14">Spem facit, hoc recipi me quoque posse modo.</TextUnit>
    <TextUnit id="2416" loc="16.15">Quae rata sit, nec te frustra promiserit, opto,</TextUnit>
    <TextUnit id="2417" loc="16.16">Hoc mihi quae suasit, mater Amoris, iter;</TextUnit>
    <TextUnit id="2418" loc="16.17">Namque ego divino monitu --- ne nescia pecces ---</TextUnit>
    <TextUnit id="2419" loc="16.18">Advehor, et coepto non leve numen adest.</TextUnit>
    <TextUnit id="2420" loc="16.19">Praemia magna quidem, sed non indebita, posco;</TextUnit>
    <TextUnit id="2421" loc="16.20">Pollicita est thalamo te Cytherea meo.</TextUnit>
    <TextUnit id="2422" loc="16.21">Hac duce Sigeo dubias a litore feci</TextUnit>
    <TextUnit id="2423" loc="16.22">Longa Phereclea per freta puppe vias.</TextUnit>
    <TextUnit id="2424" loc="16.23">Illa dedit faciles auras ventosque secundos ---</TextUnit>
    <TextUnit id="2425" loc="16.24">In mare nimirum ius habet orta mari.</TextUnit>
    <TextUnit id="2426" loc="16.25">Perstet et ut pelagi, sic pectoris adiuvet aestum;</TextUnit>
    <TextUnit id="2427" loc="16.26">Deferat in portus et mea vota suos.</TextUnit>
    <TextUnit id="2428" loc="16.27">Attulimus flammas, non hic invenimus, illas.</TextUnit>
    <TextUnit id="2429" loc="16.28">Hae mihi tam longae causa fuere viae,</TextUnit>
    <TextUnit id="2430" loc="16.29">Nam neque tristis hiemps neque nos huc appulit error;</TextUnit>
    <TextUnit id="2431" loc="16.30">Taenaris est classi terra petita meae.</TextUnit>
    <TextUnit id="2432" loc="16.31">Nec me crede fretum merces portante carina</TextUnit>
    <TextUnit id="2433" loc="16.32">Findere --- quas habeo, di tueantur opes!</TextUnit>
    <TextUnit id="2434" loc="16.33">Nec venio Graias veluti spectator ad urbes ---</TextUnit>
    <TextUnit id="2435" loc="16.34">Oppida sunt regni divitiora mei.</TextUnit>
    <TextUnit id="2436" loc="16.35">Te peto, quam pepigit lecto Venus aurea nostro;</TextUnit>
    <TextUnit id="2437" loc="16.36">Te prius optavi, quam mihi nota fores.</TextUnit>
    <TextUnit id="2438" loc="16.37">Ante tuos animo vidi quam lumine vultus;</TextUnit>
    <TextUnit id="2439" loc="16.38">Prima tulit vulnus nuntia fama tui.</TextUnit>
    <TextUnit id="2440" loc="16.39">Nec tamen est mirum, si sic cum polleat arcus,</TextUnit>
    <TextUnit id="2441" loc="16.40">Missilibus telis eminus ictus amo.</TextUnit>
    <TextUnit id="2442" loc="16.41">Sic placuit fatis; quae ne convellere temptes,</TextUnit>
    <TextUnit id="2443" loc="16.42">Accipe cum vera dicta relata fide.</TextUnit>
    <TextUnit id="2444" loc="16.43">Matris adhuc utero partu remorante tenebar;</TextUnit>
    <TextUnit id="2445" loc="16.44">Iam gravidus iusto pondere venter erat.</TextUnit>
    <TextUnit id="2446" loc="16.45">Illa sibi ingentem visa est sub imagine somni</TextUnit>
    <TextUnit id="2447" loc="16.46">Flammiferam pleno reddere ventre facem.</TextUnit>
    <TextUnit id="2448" loc="16.47">Territa consurgit metuendaque noctis opacae</TextUnit>
    <TextUnit id="2449" loc="16.48">Visa seni Priamo; vatibus ille refert.</TextUnit>
    <TextUnit id="2450" loc="16.49">Arsurum Paridis vates canit Ilion igni ---</TextUnit>
    <TextUnit id="2451" loc="16.50">Pectoris, ut nunc est, fax fuit illa mei!</TextUnit>
    <TextUnit id="2452" loc="16.51">Forma vigorque animi, quamvis de plebe videbar,</TextUnit>
    <TextUnit id="2453" loc="16.52">Indicium tectae nobilitatis erat.</TextUnit>
    <TextUnit id="2454" loc="16.53">Est locus in mediis nemorosae vallibus Idae</TextUnit>
    <TextUnit id="2455" loc="16.54">Devius et piceis ilicibusque frequens,</TextUnit>
    <TextUnit id="2456" loc="16.55">Qui nec ovis placidae nec amantis saxa capellae</TextUnit>
    <TextUnit id="2457" loc="16.56">Nec patulo tardae carpitur ore bovis.</TextUnit>
    <TextUnit id="2458" loc="16.57">Hinc ego Dardaniae muros excelsaque tecta</TextUnit>
    <TextUnit id="2459" loc="16.58">Et freta prospiciens arbore nixus eram ---</TextUnit>
    <TextUnit id="2460" loc="16.59">Ecce! pedum pulsu visa est mihi terra moveri ---</TextUnit>
    <TextUnit id="2461" loc="16.60">Vera loquar veri vix habitura fidem ---</TextUnit>
    <TextUnit id="2462" loc="16.61">Constitit ante oculos actus velocibus alis</TextUnit>
    <TextUnit id="2463" loc="16.62">Atlantis magni Pleionesque nepos ---</TextUnit>
    <TextUnit id="2464" loc="16.63">Fas vidisse fuit, fas sit mihi visa referre! ---</TextUnit>
    <TextUnit id="2465" loc="16.64">Inque dei digitis aurea virga fuit;</TextUnit>
    <TextUnit id="2466" loc="16.65">Tresque simul divae, Venus et cum Pallade Iuno,</TextUnit>
    <TextUnit id="2467" loc="16.66">Graminibus teneros inposuere pedes.</TextUnit>
    <TextUnit id="2468" loc="16.67">Obstipui, gelidusque comas erexerat horror,</TextUnit>
    <TextUnit id="2469" loc="16.68">Cum mihi 'pone metum!' nuntius ales ait,</TextUnit>
    <TextUnit id="2470" loc="16.69">'Arbiter es formae; certamina siste dearum;</TextUnit>
    <TextUnit id="2471" loc="16.70">Vincere quae forma digna sit una duas!'</TextUnit>
    <TextUnit id="2472" loc="16.71">Neve recusarem, verbis Iovis imperat et se</TextUnit>
    <TextUnit id="2473" loc="16.72">Protinus aetheria tollit in astra via.</TextUnit>
    <TextUnit id="2474" loc="16.73">Mens mea convaluit, subitoque audacia venit,</TextUnit>
    <TextUnit id="2475" loc="16.74">Nec timui vultu quamque notare meo.</TextUnit>
    <TextUnit id="2476" loc="16.75">Vincere erant omnes dignae iudexque querebar</TextUnit>
    <TextUnit id="2477" loc="16.76">Non omnes causam posse tenere suam.</TextUnit>
    <TextUnit id="2478" loc="16.77">Sed tamen ex illis iam tunc magis una placebat,</TextUnit>
    <TextUnit id="2479" loc="16.78">Hanc esse ut scires, unde movetur amor.</TextUnit>
    <TextUnit id="2480" loc="16.79">Tantaque vincendi cura est; ingentibus ardent</TextUnit>
    <TextUnit id="2481" loc="16.80">Iudicium donis sollicitare meum.</TextUnit>
    <TextUnit id="2482" loc="16.81">Regna Iovis coniunx, virtutem filia iactat;</TextUnit>
    <TextUnit id="2483" loc="16.82">Ipse potens dubito fortis an esse velim.</TextUnit>
    <TextUnit id="2484" loc="16.83">Dulce Venus risit; 'nec te, Pari, munera tangant</TextUnit>
    <TextUnit id="2485" loc="16.84">Utraque suspensi plena timoris!' ait;</TextUnit>
    <TextUnit id="2486" loc="16.85">'Nos dabimus, quod ames, et pulchrae filia Ledae</TextUnit>
    <TextUnit id="2487" loc="16.86">Ibit in amplexus pulchrior illa tuos!'</TextUnit>
    <TextUnit id="2488" loc="16.87">Dixit, et ex aequo donis formaque probatis</TextUnit>
    <TextUnit id="2489" loc="16.88">Victorem caelo rettulit illa pedem.</TextUnit>
    <TextUnit id="2490" loc="16.89">Interea --- credo versis ad prospera fatis ---</TextUnit>
    <TextUnit id="2491" loc="16.90">Regius adgnoscor per rata signa puer.</TextUnit>
    <TextUnit id="2492" loc="16.91">Laeta domus nato post tempora longa recepto est,</TextUnit>
    <TextUnit id="2493" loc="16.92">Addit et ad festos hunc quoque Troia diem.</TextUnit>
    <TextUnit id="2494" loc="16.93">Utque ego te cupio, sic me cupiere puellae;</TextUnit>
    <TextUnit id="2495" loc="16.94">Multarum votum sola tenere potes!</TextUnit>
    <TextUnit id="2496" loc="16.95">Nec tantum regum natae petiere ducumque,</TextUnit>
    <TextUnit id="2497" loc="16.96">Sed nymphis etiam curaque amorque fui.</TextUnit>
    <TextUnit id="2498" loc="16.97">Quam super Oenones faciem mirarer? in orbe</TextUnit>
    <TextUnit id="2499" loc="16.98">Nec Priamo est a te dignior ulla nurus.</TextUnit>
    <TextUnit id="2500" loc="16.99">Sed mihi cunctarum subeunt fastidia, postquam</TextUnit>
    <TextUnit id="2501" loc="16.100">Coniugii spes est, Tyndari, facta tui.</TextUnit>
    <TextUnit id="2502" loc="16.101">Te vigilans oculis, animo te nocte videbam,</TextUnit>
    <TextUnit id="2503" loc="16.102">Lumina cum placido victa sopore iacent.</TextUnit>
    <TextUnit id="2504" loc="16.103">Quid facies praesens, quae nondum visa placebas?</TextUnit>
    <TextUnit id="2505" loc="16.104">Ardebam, quamvis hic procul ignis erat,</TextUnit>
    <TextUnit id="2506" loc="16.105">Nec potui debere mihi spem longius istam,</TextUnit>
    <TextUnit id="2507" loc="16.106">Caerulea peterem quin mea vota via.</TextUnit>
    <TextUnit id="2508" loc="16.107">Troica caeduntur Phrygia pineta securi</TextUnit>
    <TextUnit id="2509" loc="16.108">Quaeque erat aequoreis utilis arbor aquis;</TextUnit>
    <TextUnit id="2510" loc="16.109">Ardua proceris spoliantur Gargara silvis,</TextUnit>
    <TextUnit id="2511" loc="16.110">Innumerasque mihi longa dat Ida trabes.</TextUnit>
    <TextUnit id="2512" loc="16.111">Fundatura citas flectuntur robora naves,</TextUnit>
    <TextUnit id="2513" loc="16.112">Texitur et costis panda carina suis.</TextUnit>
    <TextUnit id="2514" loc="16.113">Addimus antennas et vela sequentia malo;</TextUnit>
    <TextUnit id="2515" loc="16.114">Accipit et pictos puppis adunca deos;</TextUnit>
    <TextUnit id="2516" loc="16.115">Qua tamen ipse vehor, comitata Cupidine parvo</TextUnit>
    <TextUnit id="2517" loc="16.116">Sponsor coniugii stat dea picta tui.</TextUnit>
    <TextUnit id="2518" loc="16.117">Inposita est factae postquam manus ultima classi,</TextUnit>
    <TextUnit id="2519" loc="16.118">Protinus Aegaeis ire lubebat aquis ---</TextUnit>
    <TextUnit id="2520" loc="16.119">At pater et genetrix inhibent mea vota rogando</TextUnit>
    <TextUnit id="2521" loc="16.120">Propositumque pia voce morantur iter;</TextUnit>
    <TextUnit id="2522" loc="16.121">Et soror, effusis ut erat, Cassandra, capillis,</TextUnit>
    <TextUnit id="2523" loc="16.122">Cum vellent nostrae iam dare vela rates,</TextUnit>
    <TextUnit id="2524" loc="16.123">'Quo ruis?' exclamat, 'referes incendia tecum!</TextUnit>
    <TextUnit id="2525" loc="16.124">Quanta per has nescis flamma petatur aquas!'</TextUnit>
    <TextUnit id="2526" loc="16.125">Vera fuit vates; dictos invenimus ignes,</TextUnit>
    <TextUnit id="2527" loc="16.126">Et ferus in molli pectore flagrat amor!</TextUnit>
    <TextUnit id="2528" loc="16.127">Portubus egredior, ventisque ferentibus usus</TextUnit>
    <TextUnit id="2529" loc="16.128">Applicor in terras, Oebali nympha, tuas.</TextUnit>
    <TextUnit id="2530" loc="16.129">Excipit hospitio vir me tuus --- hoc quoque factum</TextUnit>
    <TextUnit id="2531" loc="16.130">Non sine consilio numinibusque deum!</TextUnit>
    <TextUnit id="2532" loc="16.131">Ille quidem ostendit, quidquid Lacedaemone tota</TextUnit>
    <TextUnit id="2533" loc="16.132">Ostendi dignum conspicuumque fuit;</TextUnit>
    <TextUnit id="2534" loc="16.133">Sed mihi laudatam cupienti cernere formam</TextUnit>
    <TextUnit id="2535" loc="16.134">Lumina nil aliud quo caperentur erat.</TextUnit>
    <TextUnit id="2536" loc="16.135">Ut vidi, obstipui praecordiaque intima sensi</TextUnit>
    <TextUnit id="2537" loc="16.136">Attonitus curis intumuisse novis.</TextUnit>
    <TextUnit id="2538" loc="16.137">His similes vultus, quantum reminiscor, habebat</TextUnit>
    <TextUnit id="2539" loc="16.138">Venit in arbitrium cum Cytherea meum.</TextUnit>
    <TextUnit id="2540" loc="16.139">Si tu venisses pariter certamen in illud,</TextUnit>
    <TextUnit id="2541" loc="16.140">In dubio Veneris palma futura fuit!</TextUnit>
    <TextUnit id="2542" loc="16.141">Magna quidem de te rumor praeconia fecit,</TextUnit>
    <TextUnit id="2543" loc="16.142">Nullaque de facie nescia terra tua est;</TextUnit>
    <TextUnit id="2544" loc="16.143">Nec tibi par usquam Phrygia nec solis ab ortu</TextUnit>
    <TextUnit id="2545" loc="16.144">Inter formosas altera nomen habet!</TextUnit>
    <TextUnit id="2546" loc="16.145">Crede sed hoc nobis! --- minor est tua gloria vero,</TextUnit>
    <TextUnit id="2547" loc="16.146">Famaque de forma paene maligna tua est;</TextUnit>
    <TextUnit id="2548" loc="16.147">Plus hic invenio, quam quod promiserat illa,</TextUnit>
    <TextUnit id="2549" loc="16.148">Et tua materia gloria victa sua est.</TextUnit>
    <TextUnit id="2550" loc="16.149">Ergo arsit merito, qui noverat omnia, Theseus,</TextUnit>
    <TextUnit id="2551" loc="16.150">Et visa es tanto digna rapina viro,</TextUnit>
    <TextUnit id="2552" loc="16.151">More tuae gentis nitida dum nuda palaestra</TextUnit>
    <TextUnit id="2553" loc="16.152">Ludis et es nudis femina mixta viris.</TextUnit>
    <TextUnit id="2554" loc="16.153">Quod rapuit, laudo; miror, quod reddidit umquam.</TextUnit>
    <TextUnit id="2555" loc="16.154">Tam bona constanter praeda tenenda fuit.</TextUnit>
    <TextUnit id="2556" loc="16.155">Ante recessisset caput hoc cervice cruenta,</TextUnit>
    <TextUnit id="2557" loc="16.156">Quam tu de thalamis abstraherere meis.</TextUnit>
    <TextUnit id="2558" loc="16.157">Tene manus umquam nostrae dimittere vellent?</TextUnit>
    <TextUnit id="2559" loc="16.158">Tene meo paterer vivus abire sinu?</TextUnit>
    <TextUnit id="2560" loc="16.159">Si reddenda fores, aliquid tamen ante tulissem,</TextUnit>
    <TextUnit id="2561" loc="16.160">Nec Venus ex toto nostra fuisset iners.</TextUnit>
    <TextUnit id="2562" loc="16.161">Vel mihi virginitas esset libata, vel illud</TextUnit>
    <TextUnit id="2563" loc="16.162">Quod poterat salva virginitate rapi.</TextUnit>
    <TextUnit id="2564" loc="16.163">Da modo te, quae sit Paridis constantia, nosces;</TextUnit>
    <TextUnit id="2565" loc="16.164">Flamma rogi flammas finiet una meas.</TextUnit>
    <TextUnit id="2566" loc="16.165">Praeposui regnis ego te, quae maxima quondam</TextUnit>
    <TextUnit id="2567" loc="16.166">Pollicita est nobis nupta sororque Iovis;</TextUnit>
    <TextUnit id="2568" loc="16.167">Dumque tuo possem circumdare bracchia collo,</TextUnit>
    <TextUnit id="2569" loc="16.168">Contempta est virtus Pallade dante mihi.</TextUnit>
    <TextUnit id="2570" loc="16.169">Nec piget, aut umquam stulte legisse videbor;</TextUnit>
    <TextUnit id="2571" loc="16.170">Permanet in voto mens mea firma suo.</TextUnit>
    <TextUnit id="2572" loc="16.171">Spem modo ne nostram fieri patiare caducam,</TextUnit>
    <TextUnit id="2573" loc="16.172">Deprecor, o tanto digna labore peti!</TextUnit>
    <TextUnit id="2574" loc="16.173">Non ego coniugium generosae degener opto,</TextUnit>
    <TextUnit id="2575" loc="16.174">Nec mea, crede mihi, turpiter uxor eris.</TextUnit>
    <TextUnit id="2576" loc="16.175">Pliada, si quaeres, in nostra gente Iovemque</TextUnit>
    <TextUnit id="2577" loc="16.176">Invenies, medios ut taceamus avos;</TextUnit>
    <TextUnit id="2578" loc="16.177">Regna parens Asiae, qua nulla beatior ora est,</TextUnit>
    <TextUnit id="2579" loc="16.178">Finibus inmensis vix obeunda, tenet.</TextUnit>
    <TextUnit id="2580" loc="16.179">Innumeras urbes atque aurea tecta videbis,</TextUnit>
    <TextUnit id="2581" loc="16.180">Quaeque suos dicas templa decere deos.</TextUnit>
    <TextUnit id="2582" loc="16.181">Ilion adspicies firmataque turribus altis</TextUnit>
    <TextUnit id="2583" loc="16.182">Moenia, Phoebeae structa canore lyrae.</TextUnit>
    <TextUnit id="2584" loc="16.183">Quid tibi de turba narrem numeroque virorum?</TextUnit>
    <TextUnit id="2585" loc="16.184">Vix populum tellus sustinet illa suum.</TextUnit>
    <TextUnit id="2586" loc="16.185">Occurrent denso tibi Troades agmine matres,</TextUnit>
    <TextUnit id="2587" loc="16.186">Nec capient Phrygias atria nostra nurus.</TextUnit>
    <TextUnit id="2588" loc="16.187">O quotiens dices: 'quam pauper Achaia nostra est!'</TextUnit>
    <TextUnit id="2589" loc="16.188">Una domus quaevis urbis habebit opes.</TextUnit>
    <TextUnit id="2590" loc="16.189">Nec mihi fas fuerit Sparten contemnere vestram;</TextUnit>
    <TextUnit id="2591" loc="16.190">In qua tu nata es, terra beata mihi est.</TextUnit>
    <TextUnit id="2592" loc="16.191">Parca sed est Sparte, tu cultu divite digna;</TextUnit>
    <TextUnit id="2593" loc="16.192">Ad talem formam non facit iste locus.</TextUnit>
    <TextUnit id="2594" loc="16.193">Hanc faciem largis sine fine paratibus uti</TextUnit>
    <TextUnit id="2595" loc="16.194">Deliciisque decet luxuriare novis.</TextUnit>
    <TextUnit id="2596" loc="16.195">Cum videas cultus nostra de gente virorum,</TextUnit>
    <TextUnit id="2597" loc="16.196">Qualem Dardanias credis habere nurus?</TextUnit>
    <TextUnit id="2598" loc="16.197">Da modo te facilem, nec dedignare maritum,</TextUnit>
    <TextUnit id="2599" loc="16.198">Rure Therapnaeo nata puella, Phrygem.</TextUnit>
    <TextUnit id="2600" loc="16.199">Phryx erat et nostro genitus de sanguine, qui nunc</TextUnit>
    <TextUnit id="2601" loc="16.200">Cum dis potando nectare miscet aquas.</TextUnit>
    <TextUnit id="2602" loc="16.201">Phryx erat Aurorae coniunx, tamen abstulit illum</TextUnit>
    <TextUnit id="2603" loc="16.202">Extremum noctis quae dea finit iter.</TextUnit>
    <TextUnit id="2604" loc="16.203">Phryx etiam Anchises, volucrum cui mater Amorum</TextUnit>
    <TextUnit id="2605" loc="16.204">Gaudet in Idaeis concubuisse iugis.</TextUnit>
    <TextUnit id="2606" loc="16.205">Nec, puto, conlatis forma Menelaus et annis</TextUnit>
    <TextUnit id="2607" loc="16.206">Iudice te nobis anteferendus erit.</TextUnit>
    <TextUnit id="2608" loc="16.207">Non dabimus certe socerum tibi clara fugantem</TextUnit>
    <TextUnit id="2609" loc="16.208">Lumina, qui trepidos a dape vertat equos;</TextUnit>
    <TextUnit id="2610" loc="16.209">Nec Priamo pater est soceri de caede cruentus</TextUnit>
    <TextUnit id="2611" loc="16.210">Et qui Myrtoas crimine signat aquas;</TextUnit>
    <TextUnit id="2612" loc="16.211">Nec proavo Stygia nostro captantur in unda</TextUnit>
    <TextUnit id="2613" loc="16.212">Poma, nec in mediis quaeritur umor aquis.</TextUnit>
    <TextUnit id="2614" loc="16.213">Quid tamen hoc refert, si te tenet ortus ab illis,</TextUnit>
    <TextUnit id="2615" loc="16.214">Cogitur huic domui Iuppiter esse socer?</TextUnit>
    <TextUnit id="2616" loc="16.215">Heu facinus! totis indignus noctibus ille</TextUnit>
    <TextUnit id="2617" loc="16.216">Te tenet, amplexu perfruiturque tuo;</TextUnit>
    <TextUnit id="2618" loc="16.217">At mihi conspiceris posita vix denique mensa,</TextUnit>
    <TextUnit id="2619" loc="16.218">Multaque quae laedant hoc quoque tempus habet.</TextUnit>
    <TextUnit id="2620" loc="16.219">Hostibus eveniant convivia talia nostris,</TextUnit>
    <TextUnit id="2621" loc="16.220">Experior posito qualia saepe mero!</TextUnit>
    <TextUnit id="2622" loc="16.221">Paenitet hospitii, cum me spectante lacertos</TextUnit>
    <TextUnit id="2623" loc="16.222">Inponit collo rusticus iste tuo.</TextUnit>
    <TextUnit id="2624" loc="16.223">Rumpor et invidia --- quid enim non omnia narrem? ---</TextUnit>
    <TextUnit id="2625" loc="16.224">Membra superiecta cum tua veste fovet.</TextUnit>
    <TextUnit id="2626" loc="16.225">Oscula cum vero coram non dura daretis,</TextUnit>
    <TextUnit id="2627" loc="16.226">Ante oculos posui pocula sumpta meos;</TextUnit>
    <TextUnit id="2628" loc="16.227">Lumina demitto cum te tenet artius ille,</TextUnit>
    <TextUnit id="2629" loc="16.228">Crescit et invito lentus in ore cibus.</TextUnit>
    <TextUnit id="2630" loc="16.229">Saepe dedi gemitus; et te --- lasciva! --- notavi</TextUnit>
    <TextUnit id="2631" loc="16.230">In gemitu risum non tenuisse meo.</TextUnit>
    <TextUnit id="2632" loc="16.231">Saepe mero volui flammam compescere, at illa</TextUnit>
    <TextUnit id="2633" loc="16.232">Crevit, et ebrietas ignis in igne fuit,</TextUnit>
    <TextUnit id="2634" loc="16.233">Multaque ne videam, versa cervice recumbo;</TextUnit>
    <TextUnit id="2635" loc="16.234">Sed revocas oculos protinus ipsa meos.</TextUnit>
    <TextUnit id="2636" loc="16.235">Quid faciam, dubito; dolor est meus illa videre,</TextUnit>
    <TextUnit id="2637" loc="16.236">Sed dolor a facie maior abesse tua.</TextUnit>
    <TextUnit id="2638" loc="16.237">Qua licet et possum, luctor celare furorem;</TextUnit>
    <TextUnit id="2639" loc="16.238">Sed tamen apparet dissimulatus amor.</TextUnit>
    <TextUnit id="2640" loc="16.239">Nec tibi verba damus; sentis mea vulnera, sentis!</TextUnit>
    <TextUnit id="2641" loc="16.240">Atque utinam soli sint ea nota tibi!</TextUnit>
    <TextUnit id="2642" loc="16.241">A, quotiens lacrimis venientibus ora reflexi,</TextUnit>
    <TextUnit id="2643" loc="16.242">Ne causam fletus quaereret ille mei!</TextUnit>
    <TextUnit id="2644" loc="16.243">A, quotiens aliquem narravi potus amorem,</TextUnit>
    <TextUnit id="2645" loc="16.244">Ad vulnus referens singula verba meum,</TextUnit>
    <TextUnit id="2646" loc="16.245">Indiciumque mei ficto sub nomine feci!</TextUnit>
    <TextUnit id="2647" loc="16.246">Ille ego, si nescis, verus amator eram.</TextUnit>
    <TextUnit id="2648" loc="16.247">Quin etiam, ut possem verbis petulantius uti,</TextUnit>
    <TextUnit id="2649" loc="16.248">Non semel ebrietas est simulata mihi.</TextUnit>
    <TextUnit id="2650" loc="16.249">Prodita sunt, memini, tunica tua pectora laxa</TextUnit>
    <TextUnit id="2651" loc="16.250">Atque oculis aditum nuda dedere meis ---</TextUnit>
    <TextUnit id="2652" loc="16.251">Pectora vel puris nivibus vel lacte tuamve</TextUnit>
    <TextUnit id="2653" loc="16.252">Complexo matrem candidiora Iove.</TextUnit>
    <TextUnit id="2654" loc="16.253">Dum stupeo visis --- nam pocula forte tenebam ---</TextUnit>
    <TextUnit id="2655" loc="16.254">Tortilis a digitis excidit ansa meis.</TextUnit>
    <TextUnit id="2656" loc="16.255">Oscula si natae dederas, ego protinus illa</TextUnit>
    <TextUnit id="2657" loc="16.256">Hermiones tenero laetus ab ore tuli.</TextUnit>
    <TextUnit id="2658" loc="16.257">Et modo cantabam veteres resupinus amores,</TextUnit>
    <TextUnit id="2659" loc="16.258">Et modo per nutum signa tegenda dabam.</TextUnit>
    <TextUnit id="2660" loc="16.259">Et comitum primas, Clymenen Aethramque, tuarum</TextUnit>
    <TextUnit id="2661" loc="16.260">Ausus sum blandis nuper adire sonis,</TextUnit>
    <TextUnit id="2662" loc="16.261">Quae mihi non aliud, quam formidare, locutae</TextUnit>
    <TextUnit id="2663" loc="16.262">Orantis medias deseruere preces.</TextUnit>
    <TextUnit id="2664" loc="16.263">Di facerent, pretium magni certaminis esses,</TextUnit>
    <TextUnit id="2665" loc="16.264">Teque suo posset victor habere toro! ---</TextUnit>
    <TextUnit id="2666" loc="16.265">Ut tulit Hippomenes Schoeneida praemia cursus,</TextUnit>
    <TextUnit id="2667" loc="16.266">Venit ut in Phrygios Hippodamia sinus,</TextUnit>
    <TextUnit id="2668" loc="16.267">Ut ferus Alcides Acheloia cornua fregit,</TextUnit>
    <TextUnit id="2669" loc="16.268">Dum petit amplexus, Deianira, tuos.</TextUnit>
    <TextUnit id="2670" loc="16.269">Nostra per has leges audacia fortiter isset,</TextUnit>
    <TextUnit id="2671" loc="16.270">Teque mei scires esse laboris opus.</TextUnit>
    <TextUnit id="2672" loc="16.271">Nunc mihi nil superest nisi te, formosa, precari,</TextUnit>
    <TextUnit id="2673" loc="16.272">Amplectique tuos, si patiare, pedes.</TextUnit>
    <TextUnit id="2674" loc="16.273">O decus, o praesens geminorum gloria fratrum,</TextUnit>
    <TextUnit id="2675" loc="16.274">O Iove digna viro, ni Iove nata fores,</TextUnit>
    <TextUnit id="2676" loc="16.275">Aut ego Sigeos repetam te coniuge portus,</TextUnit>
    <TextUnit id="2677" loc="16.276">Aut hic Taenaria contegar exul humo!</TextUnit>
    <TextUnit id="2678" loc="16.277">Non mea sunt summa leviter destricta sagitta</TextUnit>
    <TextUnit id="2679" loc="16.278">Pectora; descendit vulnus ad ossa meum!</TextUnit>
    <TextUnit id="2680" loc="16.279">Hoc mihi --- nam repeto --- fore, ut a caeleste sagitta</TextUnit>
    <TextUnit id="2681" loc="16.280">Figar, erat verax vaticinata soror.</TextUnit>
    <TextUnit id="2682" loc="16.281">Parce datum fatis, Helene, contemnere amorem ---</TextUnit>
    <TextUnit id="2683" loc="16.282">Sic habeas faciles in tua vota deos!</TextUnit>
    <TextUnit id="2684" loc="16.283">Multa quidem subeunt; sed coram ut plura loquamur,</TextUnit>
    <TextUnit id="2685" loc="16.284">Excipe me lecto nocte silente tuo.</TextUnit>
    <TextUnit id="2686" loc="16.285">An pudet et metuis Venerem temerare maritam</TextUnit>
    <TextUnit id="2687" loc="16.286">Castaque legitimi fallere iura tori?</TextUnit>
    <TextUnit id="2688" loc="16.287">A, nimium simplex Helene, ne rustica dicam,</TextUnit>
    <TextUnit id="2689" loc="16.288">Hanc faciem culpa posse carere putas?</TextUnit>
    <TextUnit id="2690" loc="16.289">Aut faciem mutes aut sis non dura, necesse est;</TextUnit>
    <TextUnit id="2691" loc="16.290">Lis est cum forma magna pudicitiae.</TextUnit>
    <TextUnit id="2692" loc="16.291">Iuppiter his gaudet, gaudet Venus aurea furtis;</TextUnit>
    <TextUnit id="2693" loc="16.292">Haec tibi nempe patrem furta dedere Iovem.</TextUnit>
    <TextUnit id="2694" loc="16.293">Vix fieri, si sunt vires in semine morum,</TextUnit>
    <TextUnit id="2695" loc="16.294">Et Iovis et Ledae filia casta potest.</TextUnit>
    <TextUnit id="2696" loc="16.295">Casta tamen tum sis, cum te mea Troia tenebit,</TextUnit>
    <TextUnit id="2697" loc="16.296">Et tua sim, quaeso, crimina solus ego.</TextUnit>
    <TextUnit id="2698" loc="16.297">Nunc ea peccemus quae corriget hora iugalis,</TextUnit>
    <TextUnit id="2699" loc="16.298">Si modo promisit non mihi vana Venus!</TextUnit>
    <TextUnit id="2700" loc="16.299">Ipse tibi hoc suadet rebus, non voce, maritus,</TextUnit>
    <TextUnit id="2701" loc="16.300">Neve sui furtis hospitis obstet, abest.</TextUnit>
    <TextUnit id="2702" loc="16.301">Non habuit tempus, quo Cresia regna videret,</TextUnit>
    <TextUnit id="2703" loc="16.302">Aptius --- o mira calliditate virum!</TextUnit>
    <TextUnit id="2704" loc="16.303">'Res, et ut Idaei mando tibi,' dixit iturus,</TextUnit>
    <TextUnit id="2705" loc="16.304">'Curam pro nobis hospitis, uxor, agas.'</TextUnit>
    <TextUnit id="2706" loc="16.305">Neclegis absentis, testor, mandata mariti!</TextUnit>
    <TextUnit id="2707" loc="16.306">Cura tibi non est hospitis ulla tui.</TextUnit>
    <TextUnit id="2708" loc="16.307">Huncine tu speras, hominem sine pectore, dotes</TextUnit>
    <TextUnit id="2709" loc="16.308">Posse satis formae, Tyndari, nosse tuae?</TextUnit>
    <TextUnit id="2710" loc="16.309">Falleris --- ignorat; nec, si bona magna putaret,</TextUnit>
    <TextUnit id="2711" loc="16.310">Quae tenet, externo crederet illa viro.</TextUnit>
    <TextUnit id="2712" loc="16.311">Ut te nec mea vox nec te meus incitet ardor,</TextUnit>
    <TextUnit id="2713" loc="16.312">Cogimur ipsius commoditate frui ---</TextUnit>
    <TextUnit id="2714" loc="16.313">Aut erimus stulti, sic ut superemus et ipsum,</TextUnit>
    <TextUnit id="2715" loc="16.314">Si tam securum tempus abibit iners.</TextUnit>
    <TextUnit id="2716" loc="16.315">Paene suis ad te manibus deducit amantem;</TextUnit>
    <TextUnit id="2717" loc="16.316">Utere mandantis simplicitate viri!</TextUnit>
    <TextUnit id="2718" loc="16.317">Sola iaces viduo tam longa nocte cubili;</TextUnit>
    <TextUnit id="2719" loc="16.318">In viduo iaceo solus et ipse toro.</TextUnit>
    <TextUnit id="2720" loc="16.319">Te mihi meque tibi communia gaudia iungant;</TextUnit>
    <TextUnit id="2721" loc="16.320">Candidior medio nox erit illa die.</TextUnit>
    <TextUnit id="2722" loc="16.321">Tunc ego iurabo quaevis tibi numina meque</TextUnit>
    <TextUnit id="2723" loc="16.322">Adstringam verbis in sacra vestra meis;</TextUnit>
    <TextUnit id="2724" loc="16.323">Tunc ego, si non est fallax fiducia nostri,</TextUnit>
    <TextUnit id="2725" loc="16.324">Efficiam praesens, ut mea regna petas.</TextUnit>
    <TextUnit id="2726" loc="16.325">Si pudet et metuis ne me videare secuta,</TextUnit>
    <TextUnit id="2727" loc="16.326">Ipse reus sine te criminis huius ero;</TextUnit>
    <TextUnit id="2728" loc="16.327">Nam sequar Aegidae factum fratrumque tuorum.</TextUnit>
    <TextUnit id="2729" loc="16.328">Exemplo tangi non propiore potes.</TextUnit>
    <TextUnit id="2730" loc="16.329">Te rapuit Theseus, geminas Leucippidas illi;</TextUnit>
    <TextUnit id="2731" loc="16.330">Quartus in exemplis adnumerabor ego.</TextUnit>
    <TextUnit id="2732" loc="16.331">Troica classis adest armis instructa virisque;</TextUnit>
    <TextUnit id="2733" loc="16.332">Iam facient celeres remus et aura vias.</TextUnit>
    <TextUnit id="2734" loc="16.333">Ibis Dardanias ingens regina per urbes,</TextUnit>
    <TextUnit id="2735" loc="16.334">Teque novam credet vulgus adesse deam,</TextUnit>
    <TextUnit id="2736" loc="16.335">Quaque feres gressus, adolebunt cinnama flammae,</TextUnit>
    <TextUnit id="2737" loc="16.336">Caesaque sanguineam victima planget humum.</TextUnit>
    <TextUnit id="2738" loc="16.337">Dona pater fratresque et cum genetrice sorores</TextUnit>
    <TextUnit id="2739" loc="16.338">Iliadesque omnes totaque Troia dabit.</TextUnit>
    <TextUnit id="2740" loc="16.339">Ei mihi! pars a me vix dicitur ulla futuri.</TextUnit>
    <TextUnit id="2741" loc="16.340">Plura feres, quam quae littera nostra refert.</TextUnit>
    <TextUnit id="2742" loc="16.341">Nec tu rapta time, ne nos fera bella sequantur,</TextUnit>
    <TextUnit id="2743" loc="16.342">Concitet et vires Graecia magna suas.</TextUnit>
    <TextUnit id="2744" loc="16.343">Tot prius abductis ecqua est repetita per arma?</TextUnit>
    <TextUnit id="2745" loc="16.344">Crede mihi, vanos res habet ista metus.</TextUnit>
    <TextUnit id="2746" loc="16.345">Nomine ceperunt Aquilonis Erechthida Thraces,</TextUnit>
    <TextUnit id="2747" loc="16.346">Et tuta a bello Bistonis ora fuit;</TextUnit>
    <TextUnit id="2748" loc="16.347">Phasida puppe nova vexit Pagasaeus Iason,</TextUnit>
    <TextUnit id="2749" loc="16.348">Laesa neque est Colcha Thessala terra manu.</TextUnit>
    <TextUnit id="2750" loc="16.349">Te quoque qui rapuit, rapuit Minoida Theseus;</TextUnit>
    <TextUnit id="2751" loc="16.350">Nulla tamen Minos Cretas ad arma vocat.</TextUnit>
    <TextUnit id="2752" loc="16.351">Terror in his ipso maior solet esse periclo,</TextUnit>
    <TextUnit id="2753" loc="16.352">Quaeque timere licet, pertimuisse pudet.</TextUnit>
    <TextUnit id="2754" loc="16.353">Finge tamen, si vis, ingens consurgere bellum ---</TextUnit>
    <TextUnit id="2755" loc="16.354">Et mihi sunt vires, et mea tela nocent.</TextUnit>
    <TextUnit id="2756" loc="16.355">Nec minor est Asiae quam vestrae copia terrae;</TextUnit>
    <TextUnit id="2757" loc="16.356">Illa viris dives, dives abundat equis.</TextUnit>
    <TextUnit id="2758" loc="16.357">Nec plus Atrides animi Menelaus habebit</TextUnit>
    <TextUnit id="2759" loc="16.358">Quam Paris aut armis anteferendus erit.</TextUnit>
    <TextUnit id="2760" loc="16.359">Paene puer caesis abducta armenta recepi,</TextUnit>
    <TextUnit id="2761" loc="16.360">Hostibus et causam nominis inde tuli;</TextUnit>
    <TextUnit id="2762" loc="16.361">Paene puer iuvenes vario certamine vici,</TextUnit>
    <TextUnit id="2763" loc="16.362">In quibus Ilioneus Deiphobusque fuit;</TextUnit>
    <TextUnit id="2764" loc="16.363">Neve putes, non me nisi comminus esse timendum,</TextUnit>
    <TextUnit id="2765" loc="16.364">Figitur in iusso nostra sagitta loco.</TextUnit>
    <TextUnit id="2766" loc="16.365">Num potes haec illi primae dare facta iuventae?</TextUnit>
    <TextUnit id="2767" loc="16.366">Instruere Atriden num potes arte mea?</TextUnit>
    <TextUnit id="2768" loc="16.367">Omnia si dederis, numquid dabis Hectora fratrem?</TextUnit>
    <TextUnit id="2769" loc="16.368">Unus is innumeri militis instar erit!</TextUnit>
    <TextUnit id="2770" loc="16.369">Quid valeam nescis, et te mea robora fallunt;</TextUnit>
    <TextUnit id="2771" loc="16.370">Ignoras, cui sis nupta futura viro.</TextUnit>
    <TextUnit id="2772" loc="16.371">Aut igitur nullo belli repetere tumultu,</TextUnit>
    <TextUnit id="2773" loc="16.372">Aut cedent Marti Dorica castra meo.</TextUnit>
    <TextUnit id="2774" loc="16.373">Nec tamen indigner pro tanta sumere ferrum</TextUnit>
    <TextUnit id="2775" loc="16.374">Coniuge. certamen praemia magna movent.</TextUnit>
    <TextUnit id="2776" loc="16.375">Tu quoque, si de te totus contenderit orbis,</TextUnit>
    <TextUnit id="2777" loc="16.376">Nomen ab aeterna posteritate feres</TextUnit>
    <TextUnit id="2778" loc="16.377">Spe modo non timida dis hinc egressa secundis;</TextUnit>
    <TextUnit id="2779" loc="16.378">Exige cum plena munera pacta fide.</TextUnit>
    <TextUnit id="2780" loc="17.1">Nunc oculos tua cum violarit epistula nostros,</TextUnit>
    <TextUnit id="2781" loc="17.2">Non rescribendi gloria visa levis.</TextUnit>
    <TextUnit id="2782" loc="17.3">Ausus es hospitii temeratis advena sacris</TextUnit>
    <TextUnit id="2783" loc="17.4">Legitimam nuptae sollicitare fidem!</TextUnit>
    <TextUnit id="2784" loc="17.5">Scilicet idcirco ventosa per aequora vectum</TextUnit>
    <TextUnit id="2785" loc="17.6">Excepit portu Taenaris ora suo,</TextUnit>
    <TextUnit id="2786" loc="17.7">Nec tibi, diversa quamvis e gente venires,</TextUnit>
    <TextUnit id="2787" loc="17.8">Oppositas habuit regia nostra fores,</TextUnit>
    <TextUnit id="2788" loc="17.9">Esset ut officii merces iniuria tanti!</TextUnit>
    <TextUnit id="2789" loc="17.10">Qui sic intrabas, hospes an hostis eras?</TextUnit>
    <TextUnit id="2790" loc="17.11">Nec dubito, quin haec, cum sit tam iusta, vocetur</TextUnit>
    <TextUnit id="2791" loc="17.12">Rustica iudicio nostra querela tuo.</TextUnit>
    <TextUnit id="2792" loc="17.13">Rustica sim sane, dum non oblita pudoris,</TextUnit>
    <TextUnit id="2793" loc="17.14">Dumque tenor vitae sit sine labe meae.</TextUnit>
    <TextUnit id="2794" loc="17.15">Si non est ficto tristis mihi vultus in ore,</TextUnit>
    <TextUnit id="2795" loc="17.16">Nec sedeo duris torva superciliis,</TextUnit>
    <TextUnit id="2796" loc="17.17">Fama tamen clara est, et adhuc sine crimine vixi,</TextUnit>
    <TextUnit id="2797" loc="17.18">Et laudem de me nullus adulter habet.</TextUnit>
    <TextUnit id="2798" loc="17.19">Quo magis admiror, quae sit fiducia coepti,</TextUnit>
    <TextUnit id="2799" loc="17.20">Spemque tori dederit quae tibi causa mei.</TextUnit>
    <TextUnit id="2800" loc="17.21">An, quia vim nobis Neptunius attulit heros,</TextUnit>
    <TextUnit id="2801" loc="17.22">Rapta semel videor bis quoque digna rapi?</TextUnit>
    <TextUnit id="2802" loc="17.23">Crimen erat nostrum, si delenita fuissem;</TextUnit>
    <TextUnit id="2803" loc="17.24">Cum sim rapta, meum quid nisi nolle fuit?</TextUnit>
    <TextUnit id="2804" loc="17.25">Non tamen e facto fructum tulit ille petitum;</TextUnit>
    <TextUnit id="2805" loc="17.26">Excepto redii passa timore nihil.</TextUnit>
    <TextUnit id="2806" loc="17.27">Oscula luctanti tantummodo pauca protervus</TextUnit>
    <TextUnit id="2807" loc="17.28">Abstulit; ulterius nil habet ille mei.</TextUnit>
    <TextUnit id="2808" loc="17.29">Quae tua nequitia est, non his contenta fuisset ---</TextUnit>
    <TextUnit id="2809" loc="17.30">Di melius! similis non fuit ille tui.</TextUnit>
    <TextUnit id="2810" loc="17.31">Reddidit intactam, minuitque modestia crimen,</TextUnit>
    <TextUnit id="2811" loc="17.32">Et iuvenem facti paenituisse patet;</TextUnit>
    <TextUnit id="2812" loc="17.33">Thesea paenituit, Paris ut succederet illi,</TextUnit>
    <TextUnit id="2813" loc="17.34">Ne quando nomen non sit in ore meum?</TextUnit>
    <TextUnit id="2814" loc="17.35">Nec tamen irascor --- quis enim succenset amanti? ---</TextUnit>
    <TextUnit id="2815" loc="17.36">Si modo, quem praefers, non simulatur amor.</TextUnit>
    <TextUnit id="2816" loc="17.37">Hoc quoque enim dubito --- non quod fiducia desit,</TextUnit>
    <TextUnit id="2817" loc="17.38">Aut mea sit facies non bene nota mihi;</TextUnit>
    <TextUnit id="2818" loc="17.39">Sed quia credulitas damno solet esse puellis,</TextUnit>
    <TextUnit id="2819" loc="17.40">Verbaque dicuntur vestra carere fide.</TextUnit>
    <TextUnit id="2820" loc="17.41">At peccant aliae, matronaque rara pudica est.</TextUnit>
    <TextUnit id="2821" loc="17.42">Quis prohibet raris nomen inesse meum?</TextUnit>
    <TextUnit id="2822" loc="17.43">Nam mea quod visa est tibi mater idonea, cuius</TextUnit>
    <TextUnit id="2823" loc="17.44">Exemplo flecti me quoque posse putes,</TextUnit>
    <TextUnit id="2824" loc="17.45">Matris in admisso falsa sub imagine lusae</TextUnit>
    <TextUnit id="2825" loc="17.46">Error inest; pluma tectus adulter erat.</TextUnit>
    <TextUnit id="2826" loc="17.47">Nil ego, si peccem, possum nescisse, nec ullus</TextUnit>
    <TextUnit id="2827" loc="17.48">Error qui facti crimen obumbret erit.</TextUnit>
    <TextUnit id="2828" loc="17.49">Illa bene erravit vitiumque auctore redemit.</TextUnit>
    <TextUnit id="2829" loc="17.50">Felix in culpa quo Iove dicar ego?</TextUnit>
    <TextUnit id="2830" loc="17.51">Sed genus et proavos et regia nomina iactas.</TextUnit>
    <TextUnit id="2831" loc="17.52">Clara satis domus haec nobilitate sua est.</TextUnit>
    <TextUnit id="2832" loc="17.53">Iuppiter ut soceri proavus taceatur et omne</TextUnit>
    <TextUnit id="2833" loc="17.54">Tantalidae Pelopis Tyndareique decus,</TextUnit>
    <TextUnit id="2834" loc="17.55">Dat mihi Leda Iovem cygno decepta parentem,</TextUnit>
    <TextUnit id="2835" loc="17.56">Quae falsam gremio credula fovit avem.</TextUnit>
    <TextUnit id="2836" loc="17.57">I nunc et Phrygiae late primordia gentis</TextUnit>
    <TextUnit id="2837" loc="17.58">Cumque suo Priamum Laumedonte refer!</TextUnit>
    <TextUnit id="2838" loc="17.59">Quos ego suspicio; sed qui tibi gloria magna est</TextUnit>
    <TextUnit id="2839" loc="17.60">Quintus, is a nostro nomine primus erit.</TextUnit>
    <TextUnit id="2840" loc="17.61">Sceptra tuae quamvis rear esse potentia terrae,</TextUnit>
    <TextUnit id="2841" loc="17.62">Non tamen haec illis esse minora puto.</TextUnit>
    <TextUnit id="2842" loc="17.63">Si iam divitiis locus hic numeroque virorum</TextUnit>
    <TextUnit id="2843" loc="17.64">Vincitur, at certe barbara terra tua est.</TextUnit>
    <TextUnit id="2844" loc="17.65">Munera tanta quidem promittit epistula dives</TextUnit>
    <TextUnit id="2845" loc="17.66">Ut possint ipsas illa movere deas;</TextUnit>
    <TextUnit id="2846" loc="17.67">Sed si iam vellem fines transire pudoris,</TextUnit>
    <TextUnit id="2847" loc="17.68">Tu melior culpae causa futurus eras.</TextUnit>
    <TextUnit id="2848" loc="17.69">Aut ego perpetuo famam sine labe tenebo,</TextUnit>
    <TextUnit id="2849" loc="17.70">Aut ego te potius quam tua dona sequar;</TextUnit>
    <TextUnit id="2850" loc="17.71">Utque ea non sperno, sic acceptissima semper</TextUnit>
    <TextUnit id="2851" loc="17.72">Munera sunt, auctor quae pretiosa facit.</TextUnit>
    <TextUnit id="2852" loc="17.73">Plus multo est, quod amas, quod sum tibi causa laboris,</TextUnit>
    <TextUnit id="2853" loc="17.74">Quod per tam longas spes tua venit aquas.</TextUnit>
    <TextUnit id="2854" loc="17.75">Illa quoque, adposita quae nunc facis, inprobe, mensa,</TextUnit>
    <TextUnit id="2855" loc="17.76">Quamvis experiar dissimulare, noto ---</TextUnit>
    <TextUnit id="2856" loc="17.77">Cum modo me spectas oculis, lascive, protervis,</TextUnit>
    <TextUnit id="2857" loc="17.78">Quos vix instantes lumina nostra ferunt,</TextUnit>
    <TextUnit id="2858" loc="17.79">Et modo suspiras, modo pocula proxima nobis</TextUnit>
    <TextUnit id="2859" loc="17.80">Sumis, quaque bibi, tu quoque parte bibis.</TextUnit>
    <TextUnit id="2860" loc="17.81">A, quotiens digitis, quotiens ego tecta notavi</TextUnit>
    <TextUnit id="2861" loc="17.82">Signa supercilio paene loquente dari!</TextUnit>
    <TextUnit id="2862" loc="17.83">Et saepe extimui ne vir meus illa videret,</TextUnit>
    <TextUnit id="2863" loc="17.84">Non satis occultis erubuique notis!</TextUnit>
    <TextUnit id="2864" loc="17.85">Saepe vel exiguo vel nullo murmure dixi:</TextUnit>
    <TextUnit id="2865" loc="17.86">'Nil pudet hunc.' nec vox haec mea falsa fuit.</TextUnit>
    <TextUnit id="2866" loc="17.87">Orbe quoque in mensae legi sub nomine nostro,</TextUnit>
    <TextUnit id="2867" loc="17.88">Quod deducta mero littera fecit, amo.</TextUnit>
    <TextUnit id="2868" loc="17.89">Credere me tamen hoc oculo renuente negavi ---</TextUnit>
    <TextUnit id="2869" loc="17.90">Ei mihi, iam didici sic ego posse loqui!</TextUnit>
    <TextUnit id="2870" loc="17.91">His ego blanditiis, si peccatura fuissem,</TextUnit>
    <TextUnit id="2871" loc="17.92">Flecterer; his poterant pectora nostra capi.</TextUnit>
    <TextUnit id="2872" loc="17.93">Est quoque, confiteor, facies tibi rara, potestque</TextUnit>
    <TextUnit id="2873" loc="17.94">Velle sub amplexus ire puella tuos;</TextUnit>
    <TextUnit id="2874" loc="17.95">Altera vel potius felix sine crimine fiat,</TextUnit>
    <TextUnit id="2875" loc="17.96">Quam cadat externo noster amore pudor.</TextUnit>
    <TextUnit id="2876" loc="17.97">Disce modo exemplo formosis posse carere;</TextUnit>
    <TextUnit id="2877" loc="17.98">Est virtus placitis abstinuisse bonis.</TextUnit>
    <TextUnit id="2878" loc="17.99">Quam multos credis iuvenes optare quod optas,</TextUnit>
    <TextUnit id="2879" loc="17.100">Qui sapiant? oculos an Paris unus habes?</TextUnit>
    <TextUnit id="2880" loc="17.101">Non tu plus cernis, sed plus temerarius audes:</TextUnit>
    <TextUnit id="2881" loc="17.102">Nec tibi plus cordis, sed nimis oris, adest.</TextUnit>
    <TextUnit id="2882" loc="17.103">Tunc ego te vellem celeri venisse carina,</TextUnit>
    <TextUnit id="2883" loc="17.104">Cum mea virginitas mille petita procis;</TextUnit>
    <TextUnit id="2884" loc="17.105">Si te vidissem, primus de mille fuisses.</TextUnit>
    <TextUnit id="2885" loc="17.106">Iudicio veniam vir dabit ipse meo.</TextUnit>
    <TextUnit id="2886" loc="17.107">Ad possessa venis praeceptaque gaudia, serus;</TextUnit>
    <TextUnit id="2887" loc="17.108">Spes tua lenta fuit; quod petis, alter habet.</TextUnit>
    <TextUnit id="2888" loc="17.109">Ut tamen optarim fieri tua Troica coniunx,</TextUnit>
    <TextUnit id="2889" loc="17.110">Invitam sic me nec Menelaus habet.</TextUnit>
    <TextUnit id="2890" loc="17.111">Desine molle, precor, verbis convellere pectus,</TextUnit>
    <TextUnit id="2891" loc="17.112">Neve mihi, quam te dicis amare, noce;</TextUnit>
    <TextUnit id="2892" loc="17.113">Sed sine quam tribuit sortem fortuna tueri,</TextUnit>
    <TextUnit id="2893" loc="17.114">Nec spolium nostri turpe pudoris ave!</TextUnit>
    <TextUnit id="2894" loc="17.115">At Venus hoc pacta est, et in altae vallibus Idae</TextUnit>
    <TextUnit id="2895" loc="17.116">Tres tibi se nudas exhibuere deae,</TextUnit>
    <TextUnit id="2896" loc="17.117">Unaque cum regnum, belli daret altera laudem,</TextUnit>
    <TextUnit id="2897" loc="17.118">'Tyndaridis coniunx,' tertia dixit, 'eris!'</TextUnit>
    <TextUnit id="2898" loc="17.119">Credere vix equidem caelestia corpora possum</TextUnit>
    <TextUnit id="2899" loc="17.120">Arbitrio formam supposuisse tuo,</TextUnit>
    <TextUnit id="2900" loc="17.121">Utque sit hoc verum, certe pars altera ficta est,</TextUnit>
    <TextUnit id="2901" loc="17.122">Iudicii pretium qua data dicor ego.</TextUnit>
    <TextUnit id="2902" loc="17.123">Non est tanta mihi fiducia corporis, ut me</TextUnit>
    <TextUnit id="2903" loc="17.124">Maxima teste dea dona fuisse putem.</TextUnit>
    <TextUnit id="2904" loc="17.125">Contenta est oculis hominum mea forma probari;</TextUnit>
    <TextUnit id="2905" loc="17.126">Laudatrix Venus est invidiosa mihi.</TextUnit>
    <TextUnit id="2906" loc="17.127">Sed nihil infirmo; faveo quoque laudibus istis ---</TextUnit>
    <TextUnit id="2907" loc="17.128">Nam, mens, vox quare, quod cupit esse, neget?</TextUnit>
    <TextUnit id="2908" loc="17.129">Nec tu succense, nimium mihi creditus aegre;</TextUnit>
    <TextUnit id="2909" loc="17.130">Tarda solet magnis rebus inesse fides.</TextUnit>
    <TextUnit id="2910" loc="17.131">Prima mea est igitur Veneri placuisse voluptas;</TextUnit>
    <TextUnit id="2911" loc="17.132">Proxima, me visam praemia summa tibi,</TextUnit>
    <TextUnit id="2912" loc="17.133">Nec te Palladios nec te Iunonis honores</TextUnit>
    <TextUnit id="2913" loc="17.134">Auditis Helenae praeposuisse bonis.</TextUnit>
    <TextUnit id="2914" loc="17.135">Ergo ego sum virtus, ego sum tibi nobile regnum!</TextUnit>
    <TextUnit id="2915" loc="17.136">Ferrea sim, si non hoc ego pectus amem.</TextUnit>
    <TextUnit id="2916" loc="17.137">Ferrea, crede mihi, non sum; sed amare repugno</TextUnit>
    <TextUnit id="2917" loc="17.138">Illum, quem fieri vix puto posse meum.</TextUnit>
    <TextUnit id="2918" loc="17.139">Quid bibulum curvo proscindere litus aratro,</TextUnit>
    <TextUnit id="2919" loc="17.140">Spemque sequi coner quam locus ipse negat?</TextUnit>
    <TextUnit id="2920" loc="17.141">Sum rudis ad Veneris furtum, nullaque fidelem ---</TextUnit>
    <TextUnit id="2921" loc="17.142">Di mihi sunt testes --- lusimus arte virum.</TextUnit>
    <TextUnit id="2922" loc="17.143">Nunc quoque, quod tacito mando mea verba libello,</TextUnit>
    <TextUnit id="2923" loc="17.144">Fungitur officio littera nostra novo.</TextUnit>
    <TextUnit id="2924" loc="17.145">Felices, quibus usus adest! ego nescia rerum</TextUnit>
    <TextUnit id="2925" loc="17.146">Difficilem culpae suspicor esse viam.</TextUnit>
    <TextUnit id="2926" loc="17.147">Ipse malo metus est; iam nunc confundor, et omnes</TextUnit>
    <TextUnit id="2927" loc="17.148">In nostris oculos vultibus esse reor.</TextUnit>
    <TextUnit id="2928" loc="17.149">Nec reor hoc falso; sensi mala murmura vulgi,</TextUnit>
    <TextUnit id="2929" loc="17.150">Et quasdam voces rettulit Aethra mihi.</TextUnit>
    <TextUnit id="2930" loc="17.151">At tu dissimula, nisi si desistere mavis!</TextUnit>
    <TextUnit id="2931" loc="17.152">Sed cur desistas? dissimulare potes.</TextUnit>
    <TextUnit id="2932" loc="17.153">Lude, sed occulte! maior, non maxima, nobis</TextUnit>
    <TextUnit id="2933" loc="17.154">Est data libertas, quod Menelaus abest.</TextUnit>
    <TextUnit id="2934" loc="17.155">Ille quidem procul est, ita re cogente, profectus;</TextUnit>
    <TextUnit id="2935" loc="17.156">Magna fuit subitae iustaque causa viae ---</TextUnit>
    <TextUnit id="2936" loc="17.157">Aut mihi sic visum est. ego, cum dubitaret an iret,</TextUnit>
    <TextUnit id="2937" loc="17.158">'Quam primum,' dixi, 'fac rediturus eas!'</TextUnit>
    <TextUnit id="2938" loc="17.159">Omine laetatus dedit oscula, 'res' que 'domusque</TextUnit>
    <TextUnit id="2939" loc="17.160">Et tibi sit curae Troicus hospes,' ait.</TextUnit>
    <TextUnit id="2940" loc="17.161">Vix tenui risum, quem dum conpescere luctor,</TextUnit>
    <TextUnit id="2941" loc="17.162">Nil illi potui dicere praeter 'erit.'</TextUnit>
    <TextUnit id="2942" loc="17.163">Vela quidem Creten ventis dedit ille secundis;</TextUnit>
    <TextUnit id="2943" loc="17.164">Sed tu non ideo cuncta licere puta!</TextUnit>
    <TextUnit id="2944" loc="17.165">Sic meus hinc vir abest ut me custodiat absens ---</TextUnit>
    <TextUnit id="2945" loc="17.166">An nescis longas regibus esse manus?</TextUnit>
    <TextUnit id="2946" loc="17.167">Forma quoque est oneri; nam quo constantius ore</TextUnit>
    <TextUnit id="2947" loc="17.168">Laudamur vestro, iustius ille timet.</TextUnit>
    <TextUnit id="2948" loc="17.169">Quae iuvat, ut nunc est, eadem mihi gloria damno est,</TextUnit>
    <TextUnit id="2949" loc="17.170">Et melius famae verba dedisse fuit.</TextUnit>
    <TextUnit id="2950" loc="17.171">Nec, quod abest hic me tecum, mirare, relicta;</TextUnit>
    <TextUnit id="2951" loc="17.172">Moribus et vitae credidit ille meae.</TextUnit>
    <TextUnit id="2952" loc="17.173">De facie metuit, vitae confidit, et illum</TextUnit>
    <TextUnit id="2953" loc="17.174">Securum probitas, forma timere facit.</TextUnit>
    <TextUnit id="2954" loc="17.175">Tempora ne pereant ultro data praecipis, utque</TextUnit>
    <TextUnit id="2955" loc="17.176">Simplicis utamur commoditate viri.</TextUnit>
    <TextUnit id="2956" loc="17.177">Et libet et timeo, nec adhuc exacta voluntas</TextUnit>
    <TextUnit id="2957" loc="17.178">Est satis; in dubio pectora nostra labant.</TextUnit>
    <TextUnit id="2958" loc="17.179">Et vir abest nobis, et tu sine coniuge dormis,</TextUnit>
    <TextUnit id="2959" loc="17.180">Inque vicem tua me, te mea forma capit;</TextUnit>
    <TextUnit id="2960" loc="17.181">Et longae noctes, et iam sermone coimus,</TextUnit>
    <TextUnit id="2961" loc="17.182">Et tu, me miseram! blandus, et una domus.</TextUnit>
    <TextUnit id="2962" loc="17.183">Et peream, si non invitant omnia culpam;</TextUnit>
    <TextUnit id="2963" loc="17.184">Nescio quo tardor sed tamen ipsa metu!</TextUnit>
    <TextUnit id="2964" loc="17.185">Quod male persuades, utinam bene cogere posses!</TextUnit>
    <TextUnit id="2965" loc="17.186">Vi mea rusticitas excutienda fuit.</TextUnit>
    <TextUnit id="2966" loc="17.187">Utilis interdum est ipsis iniuria passis.</TextUnit>
    <TextUnit id="2967" loc="17.188">Sic certe felix esse coacta forem.</TextUnit>
    <TextUnit id="2968" loc="17.189">Dum novus est, potius coepto pugnemus amori!</TextUnit>
    <TextUnit id="2969" loc="17.190">Flamma recens parva sparsa residit aqua.</TextUnit>
    <TextUnit id="2970" loc="17.191">Certus in hospitibus non est amor; errat, ut ipsi,</TextUnit>
    <TextUnit id="2971" loc="17.192">Cumque nihil speres firmius esse, fugit.</TextUnit>
    <TextUnit id="2972" loc="17.193">Hypsipyle testis, testis Minoia virgo est,</TextUnit>
    <TextUnit id="2973" loc="17.194">In non exhibitis utraque lusa toris.</TextUnit>
    <TextUnit id="2974" loc="17.195">Tu quoque dilectam multos, infide, per annos</TextUnit>
    <TextUnit id="2975" loc="17.196">Diceris Oenonen destituisse tuam.</TextUnit>
    <TextUnit id="2976" loc="17.197">Nec tamen ipse negas; et nobis omnia de te</TextUnit>
    <TextUnit id="2977" loc="17.198">Quaerere, si nescis, maxima cura fuit.</TextUnit>
    <TextUnit id="2978" loc="17.199">Adde, quod, ut cupias constans in amore manere,</TextUnit>
    <TextUnit id="2979" loc="17.200">Non potes. expediunt iam tua vela Phryges;</TextUnit>
    <TextUnit id="2980" loc="17.201">Dum loqueris mecum, dum nox sperata paratur,</TextUnit>
    <TextUnit id="2981" loc="17.202">Qui ferat in patriam, iam tibi ventus erit.</TextUnit>
    <TextUnit id="2982" loc="17.203">Cursibus in mediis novitatis plena relinques</TextUnit>
    <TextUnit id="2983" loc="17.204">Gaudia; cum ventis noster abibit amor.</TextUnit>
    <TextUnit id="2984" loc="17.205">An sequar, ut suades, laudataque Pergama visam</TextUnit>
    <TextUnit id="2985" loc="17.206">Pronurus et magni Laumedontis ero?</TextUnit>
    <TextUnit id="2986" loc="17.207">Non ita contemno volucris praeconia famae,</TextUnit>
    <TextUnit id="2987" loc="17.208">Ut probris terras inpleat illa meis.</TextUnit>
    <TextUnit id="2988" loc="17.209">Quid de me poterit Sparte, quid Achaia tota,</TextUnit>
    <TextUnit id="2989" loc="17.210">Quid gentes Asiae, quid tua Troia loqui?</TextUnit>
    <TextUnit id="2990" loc="17.211">Quid Priamus de me, Priami quid sentiet uxor,</TextUnit>
    <TextUnit id="2991" loc="17.212">Totque tui fratres Dardanidesque nurus?</TextUnit>
    <TextUnit id="2992" loc="17.213">Tu quoque, qui poteris fore me sperare fidelem,</TextUnit>
    <TextUnit id="2993" loc="17.214">Et non exemplis anxius esse tuis?</TextUnit>
    <TextUnit id="2994" loc="17.215">Quicumque Iliacos intraverit advena portus,</TextUnit>
    <TextUnit id="2995" loc="17.216">Is tibi solliciti causa timoris erit.</TextUnit>
    <TextUnit id="2996" loc="17.217">Ipse mihi quotiens iratus 'adultera!' dices,</TextUnit>
    <TextUnit id="2997" loc="17.218">Oblitus nostro crimen inesse tuum!</TextUnit>
    <TextUnit id="2998" loc="17.219">Delicti fies idem reprehensor et auctor.</TextUnit>
    <TextUnit id="2999" loc="17.220">Terra, precor, vultus obruat ante meos!</TextUnit>
    <TextUnit id="3000" loc="17.221">At fruar Iliacis opibus cultuque beato,</TextUnit>
    <TextUnit id="3001" loc="17.222">Donaque promissis uberiora feram;</TextUnit>
    <TextUnit id="3002" loc="17.223">Purpura nempe mihi pretiosaque texta dabuntur,</TextUnit>
    <TextUnit id="3003" loc="17.224">Congestoque auri pondere dives ero!</TextUnit>
    <TextUnit id="3004" loc="17.225">Da veniam fassae --- non sunt tua munera tanti;</TextUnit>
    <TextUnit id="3005" loc="17.226">Nescio quo tellus me tenet ista modo.</TextUnit>
    <TextUnit id="3006" loc="17.227">Quis mihi, si laedar, Phrygiis succurret in oris?</TextUnit>
    <TextUnit id="3007" loc="17.228">Unde petam fratres, unde parentis opem?</TextUnit>
    <TextUnit id="3008" loc="17.229">Omnia Medeae fallax promisit Iason ---</TextUnit>
    <TextUnit id="3009" loc="17.230">Pulsa est Aesonia num minus illa domo?</TextUnit>
    <TextUnit id="3010" loc="17.231">Non erat Aeetes, ad quem despecta rediret,</TextUnit>
    <TextUnit id="3011" loc="17.232">Non Idyia parens Chalciopeve soror.</TextUnit>
    <TextUnit id="3012" loc="17.233">Tale nihil timeo --- sed nec Medea timebat!</TextUnit>
    <TextUnit id="3013" loc="17.234">Fallitur augurio spes bona saepe suo.</TextUnit>
    <TextUnit id="3014" loc="17.235">Omnibus invenies, quae nunc iactantur in alto,</TextUnit>
    <TextUnit id="3015" loc="17.236">Navibus a portu lene fuisse fretum.</TextUnit>
    <TextUnit id="3016" loc="17.237">Fax quoque me terret, quam se peperisse cruentam</TextUnit>
    <TextUnit id="3017" loc="17.238">Ante diem partus est tua visa parens;</TextUnit>
    <TextUnit id="3018" loc="17.239">Et vatum timeo monitus, quos igne Pelasgo</TextUnit>
    <TextUnit id="3019" loc="17.240">Ilion arsurum praemonuisse ferunt.</TextUnit>
    <TextUnit id="3020" loc="17.241">Utque favet Cytherea tibi, quia vicit habetque</TextUnit>
    <TextUnit id="3021" loc="17.242">Parta per arbitrium bina tropaea tuum,</TextUnit>
    <TextUnit id="3022" loc="17.243">Sic illas vereor, quae, si tua gloria vera est,</TextUnit>
    <TextUnit id="3023" loc="17.244">Iudice te causam non tenuere duae;</TextUnit>
    <TextUnit id="3024" loc="17.245">Nec dubito, quin, te si prosequar, arma parentur.</TextUnit>
    <TextUnit id="3025" loc="17.246">Ibit per gladios, ei mihi! noster amor.</TextUnit>
    <TextUnit id="3026" loc="17.247">An fera Centauris indicere bella coegit</TextUnit>
    <TextUnit id="3027" loc="17.248">Atracis Haemonios Hippodamia viros ---</TextUnit>
    <TextUnit id="3028" loc="17.249">Tu fore tam iusta lentum Menelaon in ira</TextUnit>
    <TextUnit id="3029" loc="17.250">Et geminos fratres Tyndareumque putas?</TextUnit>
    <TextUnit id="3030" loc="17.251">Quod bene te iactes et fortia facta loquaris,</TextUnit>
    <TextUnit id="3031" loc="17.252">A verbis facies dissidet ista tuis.</TextUnit>
    <TextUnit id="3032" loc="17.253">Apta magis Veneri, quam sunt tua corpora Marti.</TextUnit>
    <TextUnit id="3033" loc="17.254">Bella gerant fortes, tu, Pari, semper ama!</TextUnit>
    <TextUnit id="3034" loc="17.255">Hectora, quem laudas, pro te pugnare iubeto;</TextUnit>
    <TextUnit id="3035" loc="17.256">Militia est operis altera digna tuis.</TextUnit>
    <TextUnit id="3036" loc="17.257">His ego, si saperem pauloque audacior essem,</TextUnit>
    <TextUnit id="3037" loc="17.258">Uterer; utetur, siqua puella sapit ---</TextUnit>
    <TextUnit id="3038" loc="17.259">Aut ego deposito sapiam fortasse pudore</TextUnit>
    <TextUnit id="3039" loc="17.260">Et dabo cunctatas tempore victa manus.</TextUnit>
    <TextUnit id="3040" loc="17.261">Quod petis, ut furtim praesentes ista loquamur,</TextUnit>
    <TextUnit id="3041" loc="17.262">Scimus, quid captes conloquiumque voces;</TextUnit>
    <TextUnit id="3042" loc="17.263">Sed nimium properas, et adhuc tua messis in herba est.</TextUnit>
    <TextUnit id="3043" loc="17.264">Et mora sit voto forsan amica tuo.</TextUnit>
    <TextUnit id="3044" loc="17.265">Hactenus; arcanum furtivae conscia mentis</TextUnit>
    <TextUnit id="3045" loc="17.266">Littera iam lasso pollice sistat opus.</TextUnit>
    <TextUnit id="3046" loc="17.267">Cetera per socias Clymenen Aethramque loquamur,</TextUnit>
    <TextUnit id="3047" loc="17.268">Quae mihi sunt comites consiliumque duae.</TextUnit>
    <TextUnit id="3048" loc="18.1">Mittit Abydenus, quam mallet ferre, salutem,</TextUnit>
    <TextUnit id="3049" loc="18.2">Si cadat unda maris, Sesti puella, tibi.</TextUnit>
    <TextUnit id="3050" loc="18.3">Si mihi di faciles, si sunt in amore secundi,</TextUnit>
    <TextUnit id="3051" loc="18.4">Invitis oculis haec mea verba leges.</TextUnit>
    <TextUnit id="3052" loc="18.5">Sed non sunt faciles; nam cur mea vota morantur</TextUnit>
    <TextUnit id="3053" loc="18.6">Currere me nota nec patiuntur aqua?</TextUnit>
    <TextUnit id="3054" loc="18.7">Ipsa vides caelum pice nigrius et freta ventis</TextUnit>
    <TextUnit id="3055" loc="18.8">Turbida perque cavas vix adeunda rates.</TextUnit>
    <TextUnit id="3056" loc="18.9">Unus, et hic audax, a quo tibi littera nostra</TextUnit>
    <TextUnit id="3057" loc="18.10">Redditur, e portu navita movit iter;</TextUnit>
    <TextUnit id="3058" loc="18.11">Adscensurus eram, nisi quod, cum vincula prorae</TextUnit>
    <TextUnit id="3059" loc="18.12">Solveret, in speculis omnis Abydos erat.</TextUnit>
    <TextUnit id="3060" loc="18.13">Non poteram celare meos, velut ante, parentes,</TextUnit>
    <TextUnit id="3061" loc="18.14">Quemque tegi volumus, non latuisset amor.</TextUnit>
    <TextUnit id="3062" loc="18.15">Protinus haec scribens, 'felix, i, littera!' dixi,</TextUnit>
    <TextUnit id="3063" loc="18.16">'Iam tibi formosam porriget illa manum.</TextUnit>
    <TextUnit id="3064" loc="18.17">Forsitan admotis etiam tangere labellis,</TextUnit>
    <TextUnit id="3065" loc="18.18">Rumpere dum niveo vincula dente volet.'</TextUnit>
    <TextUnit id="3066" loc="18.19">Talibus exiguo dictis mihi murmure verbis,</TextUnit>
    <TextUnit id="3067" loc="18.20">Cetera cum charta dextra locuta mea est.</TextUnit>
    <TextUnit id="3068" loc="18.21">At quanto mallem, quam scriberet, illa nataret,</TextUnit>
    <TextUnit id="3069" loc="18.22">Meque per adsuetas sedula ferret aquas!</TextUnit>
    <TextUnit id="3070" loc="18.23">Aptior illa quidem placido dare verbera ponto;</TextUnit>
    <TextUnit id="3071" loc="18.24">Est tamen et sensus apta ministra mei.</TextUnit>
    <TextUnit id="3072" loc="18.25">Septima nox agitur, spatium mihi longius anno,</TextUnit>
    <TextUnit id="3073" loc="18.26">Sollicitum raucis ut mare fervet aquis.</TextUnit>
    <TextUnit id="3074" loc="18.27">His ego si vidi mulcentem pectora somnum</TextUnit>
    <TextUnit id="3075" loc="18.28">Noctibus, insani sit mora longa freti!</TextUnit>
    <TextUnit id="3076" loc="18.29">Rupe sedens aliqua specto tua litora tristis</TextUnit>
    <TextUnit id="3077" loc="18.30">Et, quo non possum corpore, mente feror.</TextUnit>
    <TextUnit id="3078" loc="18.31">Lumina quin etiam summa vigilantia turre</TextUnit>
    <TextUnit id="3079" loc="18.32">Aut videt aut acies nostra videre putat.</TextUnit>
    <TextUnit id="3080" loc="18.33">Ter mihi deposita est in sicca vestis harena;</TextUnit>
    <TextUnit id="3081" loc="18.34">Ter grave temptavi carpere nudus iter ---</TextUnit>
    <TextUnit id="3082" loc="18.35">Obstitit inceptis tumidum iuvenalibus aequor,</TextUnit>
    <TextUnit id="3083" loc="18.36">Mersit et adversis ora natantis aquis.</TextUnit>
    <TextUnit id="3084" loc="18.37">At tu, de rapidis inmansuetissime ventis,</TextUnit>
    <TextUnit id="3085" loc="18.38">Quid mecum certa proelia mente geris?</TextUnit>
    <TextUnit id="3086" loc="18.39">In me, si nescis, Borea, non aequora, saevis!</TextUnit>
    <TextUnit id="3087" loc="18.40">Quid faceres, esset ni tibi notus amor?</TextUnit>
    <TextUnit id="3088" loc="18.41">Tam gelidus quod sis, num te tamen, inprobe, quondam</TextUnit>
    <TextUnit id="3089" loc="18.42">Ignibus Actaeis incaluisse negas?</TextUnit>
    <TextUnit id="3090" loc="18.43">Gaudia rapturo siquis tibi claudere vellet</TextUnit>
    <TextUnit id="3091" loc="18.44">Aerios aditus, quo paterere modo?</TextUnit>
    <TextUnit id="3092" loc="18.45">Parce, precor, facilemque move moderatius auram ---</TextUnit>
    <TextUnit id="3093" loc="18.46">Imperet Hippotades sic tibi triste nihil!</TextUnit>
    <TextUnit id="3094" loc="18.47">Vana peto; precibusque meis obmurmurat ipse</TextUnit>
    <TextUnit id="3095" loc="18.48">Quasque quatit, nulla parte coercet aquas.</TextUnit>
    <TextUnit id="3096" loc="18.49">Nunc daret audaces utinam mihi Daedalus alas ---</TextUnit>
    <TextUnit id="3097" loc="18.50">Icarium quamvis hinc prope litus abest!</TextUnit>
    <TextUnit id="3098" loc="18.51">Quidquid erit, patiar, liceat modo corpus in auras</TextUnit>
    <TextUnit id="3099" loc="18.52">Tollere, quod dubia saepe pependit aqua.</TextUnit>
    <TextUnit id="3100" loc="18.53">Interea, dum cuncta negant ventique fretumque,</TextUnit>
    <TextUnit id="3101" loc="18.54">Mente agito furti tempora prima mei.</TextUnit>
    <TextUnit id="3102" loc="18.55">Nox erat incipiens --- namque est meminisse voluptas ---</TextUnit>
    <TextUnit id="3103" loc="18.56">Cum foribus patriis egrediebar amans.</TextUnit>
    <TextUnit id="3104" loc="18.57">Nec mora, deposito pariter cum veste timore</TextUnit>
    <TextUnit id="3105" loc="18.58">Iactabam liquido bracchia lenta mari.</TextUnit>
    <TextUnit id="3106" loc="18.59">Luna fere tremulum praebebat lumen eunti</TextUnit>
    <TextUnit id="3107" loc="18.60">Ut comes in nostras officiosa vias.</TextUnit>
    <TextUnit id="3108" loc="18.61">Hanc ego suspiciens, 'faveas, dea candida,' dixi,</TextUnit>
    <TextUnit id="3109" loc="18.62">'Et subeant animo Latmia saxa tuo!</TextUnit>
    <TextUnit id="3110" loc="18.63">Non sinit Endymion te pectoris esse severi.</TextUnit>
    <TextUnit id="3111" loc="18.64">Flecte, precor, vultus ad mea furta tuos!</TextUnit>
    <TextUnit id="3112" loc="18.65">Tu dea mortalem caelo delapsa petebas;</TextUnit>
    <TextUnit id="3113" loc="18.66">Vera loqui liceat! --- quam sequor ipsa dea est.</TextUnit>
    <TextUnit id="3114" loc="18.67">Neu referam mores caelesti pectore dignos,</TextUnit>
    <TextUnit id="3115" loc="18.68">Forma nisi in veras non cadit illa deas.</TextUnit>
    <TextUnit id="3116" loc="18.69">A Veneris facie non est prior ulla tuaque;</TextUnit>
    <TextUnit id="3117" loc="18.70">Neve meis credas vocibus, ipsa vide!</TextUnit>
    <TextUnit id="3118" loc="18.71">Quantum, cum fulges radiis argentea puris,</TextUnit>
    <TextUnit id="3119" loc="18.72">Concedunt flammis sidera cuncta tuis,</TextUnit>
    <TextUnit id="3120" loc="18.73">Tanto formosis formosior omnibus illa est.</TextUnit>
    <TextUnit id="3121" loc="18.74">Si dubitas, caecum, Cynthia, lumen habes.'</TextUnit>
    <TextUnit id="3122" loc="18.75">Haec ego, vel certe non his diversa, locutus</TextUnit>
    <TextUnit id="3123" loc="18.76">Per mihi cedentes sponte ferebar aquas.</TextUnit>
    <TextUnit id="3124" loc="18.77">Unda repercussae radiabat imagine lunae,</TextUnit>
    <TextUnit id="3125" loc="18.78">Et nitor in tacita nocte diurnus erat;</TextUnit>
    <TextUnit id="3126" loc="18.79">Nullaque vox usquam, nullum veniebat ad aures</TextUnit>
    <TextUnit id="3127" loc="18.80">Praeter dimotae corpore murmur aquae.</TextUnit>
    <TextUnit id="3128" loc="18.81">Alcyones solae, memores Ceycis amati,</TextUnit>
    <TextUnit id="3129" loc="18.82">Nescio quid visae sunt mihi dulce queri.</TextUnit>
    <TextUnit id="3130" loc="18.83">Iamque fatigatis umero sub utroque lacertis</TextUnit>
    <TextUnit id="3131" loc="18.84">Fortiter in summas erigor altus aquas.</TextUnit>
    <TextUnit id="3132" loc="18.85">Ut procul aspexi lumen, 'meus ignis in illo est:</TextUnit>
    <TextUnit id="3133" loc="18.86">Illa meum,' dixi, 'litora lumen habent!'</TextUnit>
    <TextUnit id="3134" loc="18.87">Et subito lassis vires rediere lacertis,</TextUnit>
    <TextUnit id="3135" loc="18.88">Visaque, quam fuerat, mollior unda mihi.</TextUnit>
    <TextUnit id="3136" loc="18.89">Frigora ne possim gelidi sentire profundi,</TextUnit>
    <TextUnit id="3137" loc="18.90">Qui calet in cupido pectore, praestat amor.</TextUnit>
    <TextUnit id="3138" loc="18.91">Quo magis accedo propioraque litora fiunt,</TextUnit>
    <TextUnit id="3139" loc="18.92">Quoque minus restat, plus libet ire mihi.</TextUnit>
    <TextUnit id="3140" loc="18.93">Cum vero possum cerni quoque, protinus addis</TextUnit>
    <TextUnit id="3141" loc="18.94">Spectatrix animos, ut valeamque facis.</TextUnit>
    <TextUnit id="3142" loc="18.95">Nunc etiam nando dominae placuisse laboro,</TextUnit>
    <TextUnit id="3143" loc="18.96">Atque oculis iacto bracchia nostra tuis.</TextUnit>
    <TextUnit id="3144" loc="18.97">Te tua vix prohibet nutrix descendere in altum ---</TextUnit>
    <TextUnit id="3145" loc="18.98">Hoc quoque enim vidi, nec mihi verba dabam.</TextUnit>
    <TextUnit id="3146" loc="18.99">Nec tamen effecit, quamvis retinebat euntem,</TextUnit>
    <TextUnit id="3147" loc="18.100">Ne fieret prima pes tuus udus aqua.</TextUnit>
    <TextUnit id="3148" loc="18.101">Excipis amplexu feliciaque oscula iungis ---</TextUnit>
    <TextUnit id="3149" loc="18.102">Oscula, di magni, trans mare digna peti! ---</TextUnit>
    <TextUnit id="3150" loc="18.103">Eque tuis demptos umeris mihi tradis amictus,</TextUnit>
    <TextUnit id="3151" loc="18.104">Et madidam siccas aequoris imbre comam.</TextUnit>
    <TextUnit id="3152" loc="18.105">Cetera nox et nos et turris conscia novit,</TextUnit>
    <TextUnit id="3153" loc="18.106">Quodque mihi lumen per vada monstrat iter.</TextUnit>
    <TextUnit id="3154" loc="18.107">Non magis illius numerari gaudia noctis</TextUnit>
    <TextUnit id="3155" loc="18.108">Hellespontiaci quam maris alga potest;</TextUnit>
    <TextUnit id="3156" loc="18.109">Quo brevius spatium nobis ad furta dabatur,</TextUnit>
    <TextUnit id="3157" loc="18.110">Hoc magis est cautum, ne foret illud iners.</TextUnit>
    <TextUnit id="3158" loc="18.111">Iamque fugatura Tithoni coniuge noctem</TextUnit>
    <TextUnit id="3159" loc="18.112">Praevius Aurorae Lucifer ortus erat;</TextUnit>
    <TextUnit id="3160" loc="18.113">Oscula congerimus properata sine ordine raptim</TextUnit>
    <TextUnit id="3161" loc="18.114">Et querimur parvas noctibus esse moras.</TextUnit>
    <TextUnit id="3162" loc="18.115">Atque ita cunctatus monitu nutricis amaro</TextUnit>
    <TextUnit id="3163" loc="18.116">Frigida deserta litora turre peto.</TextUnit>
    <TextUnit id="3164" loc="18.117">Digredimur flentes, repetoque ego virginis aequor</TextUnit>
    <TextUnit id="3165" loc="18.118">Respiciens dominam, dum licet, usque meam.</TextUnit>
    <TextUnit id="3166" loc="18.119">Siqua fides vero est, veniens hinc esse natator,</TextUnit>
    <TextUnit id="3167" loc="18.120">Cum redeo, videor naufragus esse mihi.</TextUnit>
    <TextUnit id="3168" loc="18.121">Hoc quoque, si credes: ad te via prona videtur;</TextUnit>
    <TextUnit id="3169" loc="18.122">A te cum redeo, clivus inertis aquae.</TextUnit>
    <TextUnit id="3170" loc="18.123">Invitus repeto patriam --- quis credere possit?</TextUnit>
    <TextUnit id="3171" loc="18.124">Invitus certe nunc moror urbe mea.</TextUnit>
    <TextUnit id="3172" loc="18.125">Ei mihi! cur animis iuncti secernimur undis,</TextUnit>
    <TextUnit id="3173" loc="18.126">Unaque mens, tellus non habet una duos?</TextUnit>
    <TextUnit id="3174" loc="18.127">Vel tua me Sestos, vel te mea sumat Abydos;</TextUnit>
    <TextUnit id="3175" loc="18.128">Tam tua terra mihi, quam tibi nostra placet.</TextUnit>
    <TextUnit id="3176" loc="18.129">Cur ego confundor, quotiens confunditur aequor?</TextUnit>
    <TextUnit id="3177" loc="18.130">Cur mihi, causa levis, ventus obesse potest?</TextUnit>
    <TextUnit id="3178" loc="18.131">Iam nostros curvi norunt delphines amores,</TextUnit>
    <TextUnit id="3179" loc="18.132">Ignotum nec me piscibus esse reor.</TextUnit>
    <TextUnit id="3180" loc="18.133">Iam patet attritus solitarum limes aquarum,</TextUnit>
    <TextUnit id="3181" loc="18.134">Non aliter multa quam via pressa rota.</TextUnit>
    <TextUnit id="3182" loc="18.135">Quod mihi non esset nisi sic iter, ante querebar;</TextUnit>
    <TextUnit id="3183" loc="18.136">At nunc per ventos hoc quoque deesse queror.</TextUnit>
    <TextUnit id="3184" loc="18.137">Fluctibus inmodicis Athamantidos aequora canent,</TextUnit>
    <TextUnit id="3185" loc="18.138">Vixque manet portu tuta carina suo;</TextUnit>
    <TextUnit id="3186" loc="18.139">Hoc mare, cum primum de virgine nomina mersa,</TextUnit>
    <TextUnit id="3187" loc="18.140">Quae tenet, est nanctum, tale fuisse puto.</TextUnit>
    <TextUnit id="3188" loc="18.141">Est satis amissa locus hic infamis ab Helle,</TextUnit>
    <TextUnit id="3189" loc="18.142">Utque mihi parcat, nomine crimen habet.</TextUnit>
    <TextUnit id="3190" loc="18.143">Invideo Phrixo, quem per freta tristia tutum</TextUnit>
    <TextUnit id="3191" loc="18.144">Aurea lanigero vellere vexit ovis;</TextUnit>
    <TextUnit id="3192" loc="18.145">Nec tamen officium pecoris navisve requiro,</TextUnit>
    <TextUnit id="3193" loc="18.146">Dummodo, quas findam corpore, dentur aquae.</TextUnit>
    <TextUnit id="3194" loc="18.147">Parte egeo nulla; fiat modo copia nandi,</TextUnit>
    <TextUnit id="3195" loc="18.148">Idem navigium, navita, vector ero!</TextUnit>
    <TextUnit id="3196" loc="18.149">Nec sequor aut Helicen, aut, qua Tyros utitur, Arcton;</TextUnit>
    <TextUnit id="3197" loc="18.150">Publica non curat sidera noster amor.</TextUnit>
    <TextUnit id="3198" loc="18.151">Andromedan alius spectet claramque Coronam,</TextUnit>
    <TextUnit id="3199" loc="18.152">Quaeque micat gelido Parrhasis Ursa polo;</TextUnit>
    <TextUnit id="3200" loc="18.153">At mihi, quod Perseus et cum Iove Liber amarunt,</TextUnit>
    <TextUnit id="3201" loc="18.154">Indicium dubiae non placet esse viae.</TextUnit>
    <TextUnit id="3202" loc="18.155">Est aliud lumen, multo mihi certius istis,</TextUnit>
    <TextUnit id="3203" loc="18.156">Non errat tenebris quo duce noster amor;</TextUnit>
    <TextUnit id="3204" loc="18.157">Hoc ego dum spectem, Colchos et in ultima Ponti,</TextUnit>
    <TextUnit id="3205" loc="18.158">Quaque viam fecit Thessala pinus, eam,</TextUnit>
    <TextUnit id="3206" loc="18.159">Et iuvenem possim superare Palaemona nando</TextUnit>
    <TextUnit id="3207" loc="18.160">Morsaque quem subito reddidit herba deum.</TextUnit>
    <TextUnit id="3208" loc="18.161">Saepe per adsiduos languent mea bracchia motus,</TextUnit>
    <TextUnit id="3209" loc="18.162">Vixque per inmensas fessa trahuntur aquas.</TextUnit>
    <TextUnit id="3210" loc="18.163">His ego cum dixi: 'pretium non vile laboris,</TextUnit>
    <TextUnit id="3211" loc="18.164">Iam dominae vobis colla tenenda dabo,'</TextUnit>
    <TextUnit id="3212" loc="18.165">Protinus illa valent, atque ad sua praemia tendunt,</TextUnit>
    <TextUnit id="3213" loc="18.166">Ut celer Eleo carcere missus equus.</TextUnit>
    <TextUnit id="3214" loc="18.167">Ipse meos igitur servo, quibus uror, amores</TextUnit>
    <TextUnit id="3215" loc="18.168">Teque, magis caelo digna puella, sequor.</TextUnit>
    <TextUnit id="3216" loc="18.169">Digna quidem caelo es --- sed adhuc tellure morare,</TextUnit>
    <TextUnit id="3217" loc="18.170">Aut dic, ad superos et mihi qua sit iter!</TextUnit>
    <TextUnit id="3218" loc="18.171">Hic es, et exigue misero contingis amanti,</TextUnit>
    <TextUnit id="3219" loc="18.172">Cumque mea fiunt turbida mente freta.</TextUnit>
    <TextUnit id="3220" loc="18.173">Quid mihi, quod lato non separor aequore, prodest?</TextUnit>
    <TextUnit id="3221" loc="18.174">Num minus haec nobis tam brevis obstat aqua?</TextUnit>
    <TextUnit id="3222" loc="18.175">An malim, dubito, toto procul orbe remotus</TextUnit>
    <TextUnit id="3223" loc="18.176">Cum domina longe spem quoque habere meam.</TextUnit>
    <TextUnit id="3224" loc="18.177">Quo propius nunc es, flamma propiore calesco,</TextUnit>
    <TextUnit id="3225" loc="18.178">Et res non semper, spes mihi semper adest.</TextUnit>
    <TextUnit id="3226" loc="18.179">Paene manu quod amo, tanta est vicinia, tango;</TextUnit>
    <TextUnit id="3227" loc="18.180">Saepe sed, heu, lacrimas hoc mihi 'paene' movet!</TextUnit>
    <TextUnit id="3228" loc="18.181">Velle quid est aliud fugientia prendere poma</TextUnit>
    <TextUnit id="3229" loc="18.182">Spemque suo refugi fluminis ore sequi?</TextUnit>
    <TextUnit id="3230" loc="18.183">Ergo ego te numquam, nisi cum volet unda, tenebo,</TextUnit>
    <TextUnit id="3231" loc="18.184">Et me felicem nulla videbit hiemps,</TextUnit>
    <TextUnit id="3232" loc="18.185">Cumque minus firmum nil sit quam ventus et unda,</TextUnit>
    <TextUnit id="3233" loc="18.186">In ventis et aqua spes mea semper erit?</TextUnit>
    <TextUnit id="3234" loc="18.187">Aestus adhuc tamen est. quid, cum mihi laeserit aequor</TextUnit>
    <TextUnit id="3235" loc="18.188">Plias et Arctophylax Oleniumque pecus?</TextUnit>
    <TextUnit id="3236" loc="18.189">Aut ego non novi, quam sim temerarius, aut me</TextUnit>
    <TextUnit id="3237" loc="18.190">In freta non cautus tum quoque mittet amor;</TextUnit>
    <TextUnit id="3238" loc="18.191">Neve putes id me, quod abest, promittere, tempus,</TextUnit>
    <TextUnit id="3239" loc="18.192">Pignora polliciti non tibi tarda dabo.</TextUnit>
    <TextUnit id="3240" loc="18.193">Sit tumidum paucis etiamnunc noctibus aequor,</TextUnit>
    <TextUnit id="3241" loc="18.194">Ire per invitas experiemur aquas;</TextUnit>
    <TextUnit id="3242" loc="18.195">Aut mihi continget felix audacia salvo,</TextUnit>
    <TextUnit id="3243" loc="18.196">Aut mors solliciti finis amoris erit!</TextUnit>
    <TextUnit id="3244" loc="18.197">Optabo tamen ut partis expellar in illas,</TextUnit>
    <TextUnit id="3245" loc="18.198">Et teneant portus naufraga membra tuos;</TextUnit>
    <TextUnit id="3246" loc="18.199">Flebis enim tactuque meum dignabere corpus</TextUnit>
    <TextUnit id="3247" loc="18.200">Et 'mortis,' dices, 'huic ego causa fui!'</TextUnit>
    <TextUnit id="3248" loc="18.201">Scilicet interitus offenderis omine nostri,</TextUnit>
    <TextUnit id="3249" loc="18.202">Litteraque invisa est hac mea parte tibi.</TextUnit>
    <TextUnit id="3250" loc="18.203">Desino --- parce queri! sed uti mare finiat iram,</TextUnit>
    <TextUnit id="3251" loc="18.204">Accedant, quaeso, fac tua vota meis.</TextUnit>
    <TextUnit id="3252" loc="18.205">Pace brevi nobis opus est, dum transferor isto;</TextUnit>
    <TextUnit id="3253" loc="18.206">Cum tua contigero litora, perstet hiemps!</TextUnit>
    <TextUnit id="3254" loc="18.207">Istic est aptum nostrae navale carinae,</TextUnit>
    <TextUnit id="3255" loc="18.208">Et melius nulla stat mea puppis aqua.</TextUnit>
    <TextUnit id="3256" loc="18.209">Illic me claudat Boreas, ubi dulce morari est!</TextUnit>
    <TextUnit id="3257" loc="18.210">Tunc piger ad nandum, tunc ego cautus ero,</TextUnit>
    <TextUnit id="3258" loc="18.211">Nec faciam surdis convicia fluctibus ulla,</TextUnit>
    <TextUnit id="3259" loc="18.212">Triste nataturo nec querar esse fretum.</TextUnit>
    <TextUnit id="3260" loc="18.213">Me pariter venti teneant tenerique lacerti,</TextUnit>
    <TextUnit id="3261" loc="18.214">Per causas istic inpediarque duas!</TextUnit>
    <TextUnit id="3262" loc="18.215">Cum patietur hiemps, remis ego corporis utar;</TextUnit>
    <TextUnit id="3263" loc="18.216">Lumen in adspectu tu modo semper habe!</TextUnit>
    <TextUnit id="3264" loc="18.217">Interea pro me pernoctet epistula tecum,</TextUnit>
    <TextUnit id="3265" loc="18.218">Quam precor ut minima prosequar ipse mora!</TextUnit>
    <TextUnit id="3266" loc="19.1">Quam mihi misisti verbis, Leandre, salutem</TextUnit>
    <TextUnit id="3267" loc="19.2">Ut possim missam rebus habere, veni!</TextUnit>
    <TextUnit id="3268" loc="19.3">Longa mora est nobis omnis, quae gaudia differt.</TextUnit>
    <TextUnit id="3269" loc="19.4">Da veniam fassae; non patienter amo!</TextUnit>
    <TextUnit id="3270" loc="19.5">Urimur igne pari, sed sum tibi viribus inpar:</TextUnit>
    <TextUnit id="3271" loc="19.6">Fortius ingenium suspicor esse viris.</TextUnit>
    <TextUnit id="3272" loc="19.7">Ut corpus, teneris ita mens infirma puellis ---</TextUnit>
    <TextUnit id="3273" loc="19.8">Deficiam, parvi temporis adde moram!</TextUnit>
    <TextUnit id="3274" loc="19.9">Vos modo venando, modo rus geniale colendo</TextUnit>
    <TextUnit id="3275" loc="19.10">Ponitis in varia tempora longa mora.</TextUnit>
    <TextUnit id="3276" loc="19.11">Aut fora vos retinent aut unctae dona palaestrae,</TextUnit>
    <TextUnit id="3277" loc="19.12">Flectitis aut freno colla sequacis equi;</TextUnit>
    <TextUnit id="3278" loc="19.13">Nunc volucrem laqueo, nunc piscem ducitis hamo;</TextUnit>
    <TextUnit id="3279" loc="19.14">Diluitur posito serior hora mero.</TextUnit>
    <TextUnit id="3280" loc="19.15">His mihi summotae, vel si minus acriter urar,</TextUnit>
    <TextUnit id="3281" loc="19.16">Quod faciam, superest praeter amare nihil.</TextUnit>
    <TextUnit id="3282" loc="19.17">Quod superest facio, teque, o mea sola voluptas,</TextUnit>
    <TextUnit id="3283" loc="19.18">Plus quoque, quam reddi quod mihi possit, amo!</TextUnit>
    <TextUnit id="3284" loc="19.19">Aut ego cum cana de te nutrice susurro,</TextUnit>
    <TextUnit id="3285" loc="19.20">Quaeque tuum, miror, causa moretur iter;</TextUnit>
    <TextUnit id="3286" loc="19.21">Aut mare prospiciens odioso concita vento</TextUnit>
    <TextUnit id="3287" loc="19.22">Corripio verbis aequora paene tuis;</TextUnit>
    <TextUnit id="3288" loc="19.23">Aut, ubi saevitiae paulum gravis unda remisit,</TextUnit>
    <TextUnit id="3289" loc="19.24">Posse quidem, sed te nolle venire, queror;</TextUnit>
    <TextUnit id="3290" loc="19.25">Dumque queror lacrimae per amantia lumina manant,</TextUnit>
    <TextUnit id="3291" loc="19.26">Pollice quas tremulo conscia siccat anus.</TextUnit>
    <TextUnit id="3292" loc="19.27">Saepe tui specto si sint in litore passus,</TextUnit>
    <TextUnit id="3293" loc="19.28">Inpositas tamquam servet harena notas;</TextUnit>
    <TextUnit id="3294" loc="19.29">Utque rogem de te et scribam tibi, siquis Abydo</TextUnit>
    <TextUnit id="3295" loc="19.30">Venerit, aut, quaero, siquis Abydon eat.</TextUnit>
    <TextUnit id="3296" loc="19.31">Quid referam, quotiens dem vestibus oscula, quas tu</TextUnit>
    <TextUnit id="3297" loc="19.32">Hellespontiaca ponis iturus aqua?</TextUnit>
    <TextUnit id="3298" loc="19.33">Sic ubi lux acta est et noctis amicior hora</TextUnit>
    <TextUnit id="3299" loc="19.34">Exhibuit pulso sidera clara die,</TextUnit>
    <TextUnit id="3300" loc="19.35">Protinus in summo vigilantia lumina tecto</TextUnit>
    <TextUnit id="3301" loc="19.36">Ponimus, adsuetae signa notamque viae,</TextUnit>
    <TextUnit id="3302" loc="19.37">Tortaque versato ducentes stamina fuso</TextUnit>
    <TextUnit id="3303" loc="19.38">Feminea tardas fallimus arte moras.</TextUnit>
    <TextUnit id="3304" loc="19.39">Quid loquar interea tam longo tempore, quaeris?</TextUnit>
    <TextUnit id="3305" loc="19.40">Nil nisi Leandri nomen in ore meo est.</TextUnit>
    <TextUnit id="3306" loc="19.41">'Iamne putas exisse domo mea gaudia, nutrix,</TextUnit>
    <TextUnit id="3307" loc="19.42">An vigilant omnes, et timet ille suos?</TextUnit>
    <TextUnit id="3308" loc="19.43">Iamne suas umeris illum deponere vestes,</TextUnit>
    <TextUnit id="3309" loc="19.44">Pallade iam pingui tinguere membra putas?'</TextUnit>
    <TextUnit id="3310" loc="19.45">Adnuit illa fere; non nostra quod oscula curet,</TextUnit>
    <TextUnit id="3311" loc="19.46">Sed movet obrepens somnus anile caput.</TextUnit>
    <TextUnit id="3312" loc="19.47">Postque morae minimum 'iam certe navigat,' inquam,</TextUnit>
    <TextUnit id="3313" loc="19.48">'Lentaque dimotis bracchia iactat aquis.'</TextUnit>
    <TextUnit id="3314" loc="19.49">Paucaque cum tacta perfeci stamina terra,</TextUnit>
    <TextUnit id="3315" loc="19.50">An medio possis, quaerimus, esse freto.</TextUnit>
    <TextUnit id="3316" loc="19.51">Et modo prospicimus, timida modo voce precamur,</TextUnit>
    <TextUnit id="3317" loc="19.52">Ut tibi det faciles utilis aura vias;</TextUnit>
    <TextUnit id="3318" loc="19.53">Auribus incertas voces captamus, et omnem</TextUnit>
    <TextUnit id="3319" loc="19.54">Adventus strepitum credimus esse tui.</TextUnit>
    <TextUnit id="3320" loc="19.55">Sic ubi deceptae pars est mihi maxima noctis</TextUnit>
    <TextUnit id="3321" loc="19.56">Acta, subit furtim lumina fessa sopor.</TextUnit>
    <TextUnit id="3322" loc="19.57">Forsitan invitus mecum tamen, inprobe, dormis,</TextUnit>
    <TextUnit id="3323" loc="19.58">Et, quamquam non vis ipse venire, venis.</TextUnit>
    <TextUnit id="3324" loc="19.59">Nam modo te videor prope iam spectare natantem,</TextUnit>
    <TextUnit id="3325" loc="19.60">Bracchia nunc umeris umida ferre meis,</TextUnit>
    <TextUnit id="3326" loc="19.61">Nunc dare, quae soleo, madidis velamina membris,</TextUnit>
    <TextUnit id="3327" loc="19.62">Pectora nunc nostro iuncta fovere sinu</TextUnit>
    <TextUnit id="3328" loc="19.63">Multaque praeterea linguae reticenda modestae,</TextUnit>
    <TextUnit id="3329" loc="19.64">Quae fecisse iuvat, facta referre pudet.</TextUnit>
    <TextUnit id="3330" loc="19.65">Me miseram! brevis est haec et non vera voluptas;</TextUnit>
    <TextUnit id="3331" loc="19.66">Nam tu cum somno semper abire soles.</TextUnit>
    <TextUnit id="3332" loc="19.67">Firmius, o, cupidi tandem coeamus amantes,</TextUnit>
    <TextUnit id="3333" loc="19.68">Nec careant vera gaudia nostra fide!</TextUnit>
    <TextUnit id="3334" loc="19.69">Cur ego tot viduas exegi frigida noctes?</TextUnit>
    <TextUnit id="3335" loc="19.70">Cur totiens a me, lente morator, abes?</TextUnit>
    <TextUnit id="3336" loc="19.71">Est mare, confiteor, non nunc tractabile nanti;</TextUnit>
    <TextUnit id="3337" loc="19.72">Nocte sed hesterna lenior aura fuit.</TextUnit>
    <TextUnit id="3338" loc="19.73">Cur ea praeterita est? cur non ventura timebas?</TextUnit>
    <TextUnit id="3339" loc="19.74">Tam bona cur periit, nec tibi rapta via est?</TextUnit>
    <TextUnit id="3340" loc="19.75">Protinus ut similis detur tibi copia cursus,</TextUnit>
    <TextUnit id="3341" loc="19.76">Hoc melior certe, quo prior, illa fuit.</TextUnit>
    <TextUnit id="3342" loc="19.77">At cito mutata est pacati forma profundi.</TextUnit>
    <TextUnit id="3343" loc="19.78">Tempore, cum properas, saepe minore venis.</TextUnit>
    <TextUnit id="3344" loc="19.79">Hic, puto, deprensus nil, quod querereris, haberes,</TextUnit>
    <TextUnit id="3345" loc="19.80">Meque tibi amplexo nulla noceret hiemps.</TextUnit>
    <TextUnit id="3346" loc="19.81">Certe ego tum ventos audirem laeta sonantis,</TextUnit>
    <TextUnit id="3347" loc="19.82">Et numquam placidas esse precarer aquas.</TextUnit>
    <TextUnit id="3348" loc="19.83">Quid tamen evenit, cur sis metuentior undae</TextUnit>
    <TextUnit id="3349" loc="19.84">Contemptumque prius nunc vereare fretum?</TextUnit>
    <TextUnit id="3350" loc="19.85">Nam memini, cum te saevum veniente minaxque</TextUnit>
    <TextUnit id="3351" loc="19.86">Non minus, aut multo non minus, aequor erat;</TextUnit>
    <TextUnit id="3352" loc="19.87">Cum tibi clamabam: 'sic tu temerarius esto,</TextUnit>
    <TextUnit id="3353" loc="19.88">Ne miserae virtus sit tua flenda mihi!'</TextUnit>
    <TextUnit id="3354" loc="19.89">Unde novus timor hic, quoque illa audacia fugit?</TextUnit>
    <TextUnit id="3355" loc="19.90">Magnus ubi est spretis ille natator aquis?</TextUnit>
    <TextUnit id="3356" loc="19.91">Sis tamen hoc potius, quam quod prius esse solebas,</TextUnit>
    <TextUnit id="3357" loc="19.92">Et facias placidum per mare tutus iter ---</TextUnit>
    <TextUnit id="3358" loc="19.93">Dummodo sis idem, dum sic, ut scribis, amemur,</TextUnit>
    <TextUnit id="3359" loc="19.94">Flammaque non fiat frigidus illa cinis.</TextUnit>
    <TextUnit id="3360" loc="19.95">Non ego tam ventos timeo mea vota morantes,</TextUnit>
    <TextUnit id="3361" loc="19.96">Quam similis vento ne tuus erret amor,</TextUnit>
    <TextUnit id="3362" loc="19.97">Ne non sim tanti, superentque pericula causam,</TextUnit>
    <TextUnit id="3363" loc="19.98">Et videar merces esse labore minor.</TextUnit>
    <TextUnit id="3364" loc="19.99">Interdum metuo, patria ne laedar et inpar</TextUnit>
    <TextUnit id="3365" loc="19.100">Dicar Abydeno Thressa puella toro.</TextUnit>
    <TextUnit id="3366" loc="19.101">Ferre tamen possum patientius omnia, quam si</TextUnit>
    <TextUnit id="3367" loc="19.102">Otia nescio qua paelice captus agis,</TextUnit>
    <TextUnit id="3368" loc="19.103">In tua si veniunt alieni colla lacerti,</TextUnit>
    <TextUnit id="3369" loc="19.104">Fitque novus nostri finis amoris amor.</TextUnit>
    <TextUnit id="3370" loc="19.105">A, potius peream, quam crimine vulnerer isto,</TextUnit>
    <TextUnit id="3371" loc="19.106">Fataque sint culpa nostra priora tua!</TextUnit>
    <TextUnit id="3372" loc="19.107">Nec, quia venturi dederis mihi signa doloris,</TextUnit>
    <TextUnit id="3373" loc="19.108">Haec loquor aut fama sollicitata nova.</TextUnit>
    <TextUnit id="3374" loc="19.109">Omnia sed vereor --- quis enim securus amavit?</TextUnit>
    <TextUnit id="3375" loc="19.110">Cogit et absentes plura timere locus.</TextUnit>
    <TextUnit id="3376" loc="19.111">Felices illas, sua quas praesentia nosse</TextUnit>
    <TextUnit id="3377" loc="19.112">Crimina vera iubet, falsa timere vetat!</TextUnit>
    <TextUnit id="3378" loc="19.113">Nos tam vana movet, quam facta iniuria fallit,</TextUnit>
    <TextUnit id="3379" loc="19.114">Incitat et morsus error uterque pares.</TextUnit>
    <TextUnit id="3380" loc="19.115">O utinam venias, aut ut ventusve paterve</TextUnit>
    <TextUnit id="3381" loc="19.116">Causaque sit certe femina nulla morae!</TextUnit>
    <TextUnit id="3382" loc="19.117">Quodsi quam sciero, moriar, mihi crede, dolendo;</TextUnit>
    <TextUnit id="3383" loc="19.118">Iamdudum pecca, si mea fata petis!</TextUnit>
    <TextUnit id="3384" loc="19.119">Sed neque peccabis, frustraque ego terreor istis,</TextUnit>
    <TextUnit id="3385" loc="19.120">Quoque minus venias, invida pugnat hiemps.</TextUnit>
    <TextUnit id="3386" loc="19.121">Me miseram! quanto planguntur litora fluctu,</TextUnit>
    <TextUnit id="3387" loc="19.122">Et latet obscura condita nube dies!</TextUnit>
    <TextUnit id="3388" loc="19.123">Forsitan ad pontum mater pia venerit Helles,</TextUnit>
    <TextUnit id="3389" loc="19.124">Mersaque roratis nata fleatur aquis ---</TextUnit>
    <TextUnit id="3390" loc="19.125">An mare ab inviso privignae nomine dictum</TextUnit>
    <TextUnit id="3391" loc="19.126">Vexat in aequoream versa noverca deam?</TextUnit>
    <TextUnit id="3392" loc="19.127">Non favet, ut nunc est, teneris locus iste puellis;</TextUnit>
    <TextUnit id="3393" loc="19.128">Hac Helle periit, hac ego laedor aqua.</TextUnit>
    <TextUnit id="3394" loc="19.129">At tibi flammarum memori, Neptune, tuarum</TextUnit>
    <TextUnit id="3395" loc="19.130">Nullus erat ventis inpediendus amor ---</TextUnit>
    <TextUnit id="3396" loc="19.131">Si neque Amymone nec, laudatissima forma,</TextUnit>
    <TextUnit id="3397" loc="19.132">Criminis est Tyro fabula vana tui,</TextUnit>
    <TextUnit id="3398" loc="19.133">Lucidaque Alcyone Calyceque Hecataeone nata,</TextUnit>
    <TextUnit id="3399" loc="19.134">Et nondum nexis angue Medusa comis,</TextUnit>
    <TextUnit id="3400" loc="19.135">Flavaque Laudice caeloque recepta Celaeno,</TextUnit>
    <TextUnit id="3401" loc="19.136">Et quarum memini nomina lecta mihi.</TextUnit>
    <TextUnit id="3402" loc="19.137">Has certe pluresque canunt, Neptune, poetae</TextUnit>
    <TextUnit id="3403" loc="19.138">Molle latus lateri conposuisse tuo.</TextUnit>
    <TextUnit id="3404" loc="19.139">Cur igitur, totiens vires expertus amoris,</TextUnit>
    <TextUnit id="3405" loc="19.140">Adsuetum nobis turbine claudis iter?</TextUnit>
    <TextUnit id="3406" loc="19.141">Parce, ferox, latoque mari tua proelia misce!</TextUnit>
    <TextUnit id="3407" loc="19.142">Seducit terras haec brevis unda duas.</TextUnit>
    <TextUnit id="3408" loc="19.143">Te decet aut magnas magnum iactare carinas,</TextUnit>
    <TextUnit id="3409" loc="19.144">Aut etiam totis classibus esse trucem;</TextUnit>
    <TextUnit id="3410" loc="19.145">Turpe deo pelagi iuvenem terrere natantem,</TextUnit>
    <TextUnit id="3411" loc="19.146">Gloriaque est stagno quolibet ista minor.</TextUnit>
    <TextUnit id="3412" loc="19.147">Nobilis ille quidem est et clarus origine, sed non</TextUnit>
    <TextUnit id="3413" loc="19.148">A tibi suspecto ducit Ulixe genus.</TextUnit>
    <TextUnit id="3414" loc="19.149">Da veniam servaque duos! natat ille, sed isdem</TextUnit>
    <TextUnit id="3415" loc="19.150">Corpus Leandri, spes mea pendet aquis.</TextUnit>
    <TextUnit id="3416" loc="19.151">Sternuit en lumen! --- posito nam scribimus illo ---</TextUnit>
    <TextUnit id="3417" loc="19.152">Sternuit et nobis prospera signa dedit.</TextUnit>
    <TextUnit id="3418" loc="19.153">Ecce, merum nutrix faustos instillat in ignes,</TextUnit>
    <TextUnit id="3419" loc="19.154">'Cras' que 'erimus plures,' inquit, et ipsa bibit.</TextUnit>
    <TextUnit id="3420" loc="19.155">Effice nos plures, evicta per aequora lapsus,</TextUnit>
    <TextUnit id="3421" loc="19.156">O penitus toto corde recepte mihi!</TextUnit>
    <TextUnit id="3422" loc="19.157">In tua castra redi, socii desertor amoris;</TextUnit>
    <TextUnit id="3423" loc="19.158">Ponuntur medio cur mea membra toro?</TextUnit>
    <TextUnit id="3424" loc="19.159">Quod timeas, non est! auso Venus ipsa favebit,</TextUnit>
    <TextUnit id="3425" loc="19.160">Sternet et aequoreas aequore nata vias.</TextUnit>
    <TextUnit id="3426" loc="19.161">Ire libet medias ipsi mihi saepe per undas,</TextUnit>
    <TextUnit id="3427" loc="19.162">Sed solet hoc maribus tutius esse fretum.</TextUnit>
    <TextUnit id="3428" loc="19.163">Nam cur hac vectis Phrixo Phrixique sorore</TextUnit>
    <TextUnit id="3429" loc="19.164">Sola dedit vastis femina nomen aquis?</TextUnit>
    <TextUnit id="3430" loc="19.165">Forsitan ad reditum metuas ne tempora desint,</TextUnit>
    <TextUnit id="3431" loc="19.166">Aut gemini nequeas ferre laboris onus.</TextUnit>
    <TextUnit id="3432" loc="19.167">At nos diversi medium coeamus in aequor</TextUnit>
    <TextUnit id="3433" loc="19.168">Obviaque in summis oscula demus aquis,</TextUnit>
    <TextUnit id="3434" loc="19.169">Atque ita quisque suas iterum redeamus ad urbes;</TextUnit>
    <TextUnit id="3435" loc="19.170">Exiguum, sed plus quam nihil illud erit!</TextUnit>
    <TextUnit id="3436" loc="19.171">Vel pudor hic utinam, qui nos clam cogit amare,</TextUnit>
    <TextUnit id="3437" loc="19.172">Vel timidus famae cedere vellet amor!</TextUnit>
    <TextUnit id="3438" loc="19.173">Nunc, male res iunctae, calor et reverentia pugnant.</TextUnit>
    <TextUnit id="3439" loc="19.174">Quid sequar, in dubio est; haec decet, ille iuvat.</TextUnit>
    <TextUnit id="3440" loc="19.175">Ut semel intravit Colchos Pagasaeus Iason,</TextUnit>
    <TextUnit id="3441" loc="19.176">Inpositam celeri Phasida puppe tulit;</TextUnit>
    <TextUnit id="3442" loc="19.177">Ut semel Idaeus Lacedaemona venit adulter,</TextUnit>
    <TextUnit id="3443" loc="19.178">Cum praeda rediit protinus ille sua.</TextUnit>
    <TextUnit id="3444" loc="19.179">Tu quam saepe petis, quod amas, tam saepe relinquis,</TextUnit>
    <TextUnit id="3445" loc="19.180">Et quotiens grave sit puppibus ire, natas.</TextUnit>
    <TextUnit id="3446" loc="19.181">Sic tamen, o iuvenis tumidarum victor aquarum,</TextUnit>
    <TextUnit id="3447" loc="19.182">Sic facito spernas, ut vereare, fretum!</TextUnit>
    <TextUnit id="3448" loc="19.183">Arte laboratae merguntur ab aequore naves;</TextUnit>
    <TextUnit id="3449" loc="19.184">Tu tua plus remis bracchia posse putas?</TextUnit>
    <TextUnit id="3450" loc="19.185">Quod cupis, hoc nautae metuunt, Leandre, natare;</TextUnit>
    <TextUnit id="3451" loc="19.186">Exitus hic fractis puppibus esse solet.</TextUnit>
    <TextUnit id="3452" loc="19.187">Me miseram! cupio non persuadere, quod hortor,</TextUnit>
    <TextUnit id="3453" loc="19.188">Sisque, precor, monitis fortior ipse meis ---</TextUnit>
    <TextUnit id="3454" loc="19.189">Dummodo pervenias excussaque saepe per undas</TextUnit>
    <TextUnit id="3455" loc="19.190">Inicias umeris bracchia lassa meis!</TextUnit>
    <TextUnit id="3456" loc="19.191">Sed mihi, caeruleas quotiens obvertor ad undas,</TextUnit>
    <TextUnit id="3457" loc="19.192">Nescio quo pavidum frigore pectus hebet.</TextUnit>
    <TextUnit id="3458" loc="19.193">Nec minus hesternae confundor imagine noctis,</TextUnit>
    <TextUnit id="3459" loc="19.194">Quamvis est sacris illa piata meis.</TextUnit>
    <TextUnit id="3460" loc="19.195">Namque sub aurora, iam dormitante lucerna,</TextUnit>
    <TextUnit id="3461" loc="19.196">Somnia quo cerni tempore vera solent,</TextUnit>
    <TextUnit id="3462" loc="19.197">Stamina de digitis cecidere sopore remissis,</TextUnit>
    <TextUnit id="3463" loc="19.198">Collaque pulvino nostra ferenda dedi.</TextUnit>
    <TextUnit id="3464" loc="19.199">Hic ego ventosas nantem delphina per undas</TextUnit>
    <TextUnit id="3465" loc="19.200">Cernere non dubia sum mihi visa fide,</TextUnit>
    <TextUnit id="3466" loc="19.201">Quem postquam bibulis inlisit fluctus harenis,</TextUnit>
    <TextUnit id="3467" loc="19.202">Unda simul miserum vitaque deseruit.</TextUnit>
    <TextUnit id="3468" loc="19.203">Quidquid id est, timeo; nec tu mea somnia ride</TextUnit>
    <TextUnit id="3469" loc="19.204">Nec nisi tranquillo bracchia crede mari!</TextUnit>
    <TextUnit id="3470" loc="19.205">Si tibi non parcis, dilectae parce puellae,</TextUnit>
    <TextUnit id="3471" loc="19.206">Quae numquam nisi te sospite sospes ero!</TextUnit>
    <TextUnit id="3472" loc="19.207">Spes tamen est fractis vicinae pacis in undis;</TextUnit>
    <TextUnit id="3473" loc="19.208">Tu placidas toto pectore finde vias!</TextUnit>
    <TextUnit id="3474" loc="19.209">Interea nanti, quoniam freta pervia non sunt,</TextUnit>
    <TextUnit id="3475" loc="19.210">Leniat invisas littera missa moras.</TextUnit>
    <TextUnit id="3476" loc="20.1">Accipe, Cydippe, despecti nomen Aconti,</TextUnit>
    <TextUnit id="3477" loc="20.2">Illius, in pomo qui tibi verba dedit.</TextUnit>
    <TextUnit id="3478" loc="20.3">Pone metum! nihil hic iterum iurabis amanti;</TextUnit>
    <TextUnit id="3479" loc="20.4">Promissam satis est te semel esse mihi.</TextUnit>
    <TextUnit id="3480" loc="20.5">Perlege! discedat sic corpore languor ab isto,</TextUnit>
    <TextUnit id="3481" loc="20.6">Quod meus est ulla parte dolere dolor!</TextUnit>
    <TextUnit id="3482" loc="20.5">Quid pudor ante subit? nam, sicut in aede Dianae,</TextUnit>
    <TextUnit id="3483" loc="20.6">Suspicor ingenuas erubuisse genas.</TextUnit>
    <TextUnit id="3484" loc="20.7">Coniugium pactamque fidem, non crimina posco;</TextUnit>
    <TextUnit id="3485" loc="20.8">Debitus ut coniunx, non ut adulter amo.</TextUnit>
    <TextUnit id="3486" loc="20.9">Verba licet repetas, quae demptus ab arbore fetus</TextUnit>
    <TextUnit id="3487" loc="20.10">Pertulit ad castas me iaciente manus;</TextUnit>
    <TextUnit id="3488" loc="20.11">Invenies illic, id te spondere, quod opto</TextUnit>
    <TextUnit id="3489" loc="20.12">Te potius, virgo, quam meminisse deam.</TextUnit>
    <TextUnit id="3490" loc="20.13">Nunc quoque avemus idem, sed idem tamen acrius illud;</TextUnit>
    <TextUnit id="3491" loc="20.14">Adsumpsit vires auctaque flamma mora est,</TextUnit>
    <TextUnit id="3492" loc="20.15">Quique fuit numquam parvus, nunc tempore longo</TextUnit>
    <TextUnit id="3493" loc="20.16">Et spe, quam dederas tu mihi, crevit amor.</TextUnit>
    <TextUnit id="3494" loc="20.17">Spem mihi tu dederas, meus hic tibi credidit ardor.</TextUnit>
    <TextUnit id="3495" loc="20.18">Non potes hoc factum teste negare dea.</TextUnit>
    <TextUnit id="3496" loc="20.19">Adfuit et, praesens ut erat, tua verba notavit</TextUnit>
    <TextUnit id="3497" loc="20.20">Et visa est mota dicta tulisse coma.</TextUnit>
    <TextUnit id="3498" loc="20.21">Deceptam dicas nostra te fraude licebit,</TextUnit>
    <TextUnit id="3499" loc="20.22">Dum fraudis nostrae causa feratur amor.</TextUnit>
    <TextUnit id="3500" loc="20.23">Fraus mea quid petiit, nisi uti tibi iungerer, unum?</TextUnit>
    <TextUnit id="3501" loc="20.24">Id te, quod quereris, conciliare potest.</TextUnit>
    <TextUnit id="3502" loc="20.25">Non ego natura nec sum tam callidus usu;</TextUnit>
    <TextUnit id="3503" loc="20.26">Sollertem tu me, crede, puella, facis.</TextUnit>
    <TextUnit id="3504" loc="20.27">Te mihi conpositis --- siquid tamen egimus --- a me</TextUnit>
    <TextUnit id="3505" loc="20.28">Adstrinxit verbis ingeniosus Amor.</TextUnit>
    <TextUnit id="3506" loc="20.29">Dictatis ab eo feci sponsalia verbis,</TextUnit>
    <TextUnit id="3507" loc="20.30">Consultoque fui iuris Amore vafer.</TextUnit>
    <TextUnit id="3508" loc="20.31">Sit fraus huic facto nomen, dicarque dolosus,</TextUnit>
    <TextUnit id="3509" loc="20.32">Si tamen est, quod ames, velle tenere dolus!</TextUnit>
    <TextUnit id="3510" loc="20.33">En, iterum scribo mittoque rogantia verba!</TextUnit>
    <TextUnit id="3511" loc="20.34">Altera fraus haec est, quodque queraris habes.</TextUnit>
    <TextUnit id="3512" loc="20.35">Si noceo, quod amo, fateor, sine fine nocebo,</TextUnit>
    <TextUnit id="3513" loc="20.36">Teque, peti caveas tu licet, usque petam.</TextUnit>
    <TextUnit id="3514" loc="20.37">Per gladios alii placitas rapuere puellas;</TextUnit>
    <TextUnit id="3515" loc="20.38">Scripta mihi caute littera crimen erit?</TextUnit>
    <TextUnit id="3516" loc="20.39">Di faciant, possim plures inponere nodos,</TextUnit>
    <TextUnit id="3517" loc="20.40">Ut tua sit nulla libera parte fides!</TextUnit>
    <TextUnit id="3518" loc="20.41">Mille doli restant --- clivo sudamus in imo;</TextUnit>
    <TextUnit id="3519" loc="20.42">Ardor inexpertum nil sinet esse meus.</TextUnit>
    <TextUnit id="3520" loc="20.43">Sit dubium, possisne capi; captabere certe.</TextUnit>
    <TextUnit id="3521" loc="20.44">Exitus in dis est, sed capiere tamen.</TextUnit>
    <TextUnit id="3522" loc="20.45">Ut partem effugias, non omnia retia falles,</TextUnit>
    <TextUnit id="3523" loc="20.46">Quae tibi, quam credis, plura tetendit Amor.</TextUnit>
    <TextUnit id="3524" loc="20.47">Si non proficient artes, veniemus ad arma,</TextUnit>
    <TextUnit id="3525" loc="20.48">Inque tui cupido rapta ferere sinu.</TextUnit>
    <TextUnit id="3526" loc="20.49">Non sum, qui soleam Paridis reprehendere factum,</TextUnit>
    <TextUnit id="3527" loc="20.50">Nec quemquam, qui vir, posset ut esse, fuit.</TextUnit>
    <TextUnit id="3528" loc="20.51">Nos quoque --- sed taceo! mors huius poena rapinae</TextUnit>
    <TextUnit id="3529" loc="20.52">Ut sit, erit, quam te non habuisse, minor.</TextUnit>
    <TextUnit id="3530" loc="20.53">Aut esses formosa minus, peterere modeste;</TextUnit>
    <TextUnit id="3531" loc="20.54">Audaces facie cogimur esse tua.</TextUnit>
    <TextUnit id="3532" loc="20.55">Tu facis hoc oculique tui, quibus ignea cedunt</TextUnit>
    <TextUnit id="3533" loc="20.56">Sidera, qui flammae causa fuere meae;</TextUnit>
    <TextUnit id="3534" loc="20.57">Hoc faciunt flavi crines et eburnea cervix,</TextUnit>
    <TextUnit id="3535" loc="20.58">Quaeque, precor, veniant in mea colla manus,</TextUnit>
    <TextUnit id="3536" loc="20.59">Et decor et vultus sine rusticitate pudentes,</TextUnit>
    <TextUnit id="3537" loc="20.60">Et, Thetidis qualis vix rear esse, pedes.</TextUnit>
    <TextUnit id="3538" loc="20.61">Cetera si possem laudare, beatior essem,</TextUnit>
    <TextUnit id="3539" loc="20.62">Nec dubito, totum quin sibi par sit opus.</TextUnit>
    <TextUnit id="3540" loc="20.63">Hac ego conpulsus, non est mirabile, forma</TextUnit>
    <TextUnit id="3541" loc="20.64">Si pignus volui vocis habere tuae.</TextUnit>
    <TextUnit id="3542" loc="20.65">Denique, dum captam tu te cogare fateri,</TextUnit>
    <TextUnit id="3543" loc="20.66">Insidiis esto capta puella meis.</TextUnit>
    <TextUnit id="3544" loc="20.67">Invidiam patiar; passo sua praemia dentur.</TextUnit>
    <TextUnit id="3545" loc="20.68">Cur suus a tanto crimine fructus abest?</TextUnit>
    <TextUnit id="3546" loc="20.69">Hesionen Telamon, Briseida cepit Achilles;</TextUnit>
    <TextUnit id="3547" loc="20.70">Utraque victorem nempe secuta virum.</TextUnit>
    <TextUnit id="3548" loc="20.71">Quamlibet accuses et sis irata licebit,</TextUnit>
    <TextUnit id="3549" loc="20.72">Irata liceat dum mihi posse frui.</TextUnit>
    <TextUnit id="3550" loc="20.73">Idem, qui facimus, factam tenuabimus iram,</TextUnit>
    <TextUnit id="3551" loc="20.74">Copia placandi sit modo parva tui.</TextUnit>
    <TextUnit id="3552" loc="20.75">Ante tuos liceat flentem consistere vultus</TextUnit>
    <TextUnit id="3553" loc="20.76">Et liceat lacrimis addere verba suis,</TextUnit>
    <TextUnit id="3554" loc="20.77">Utque solent famuli, cum verbera saeva verentur,</TextUnit>
    <TextUnit id="3555" loc="20.78">Tendere submissas ad tua crura manus!</TextUnit>
    <TextUnit id="3556" loc="20.79">Ignoras tua iura; voca! cur arguor absens?</TextUnit>
    <TextUnit id="3557" loc="20.80">Iamdudum dominae more venire iube.</TextUnit>
    <TextUnit id="3558" loc="20.81">Ipsa meos scindas licet imperiosa capillos,</TextUnit>
    <TextUnit id="3559" loc="20.82">Oraque sint digitis livida nostra tuis.</TextUnit>
    <TextUnit id="3560" loc="20.83">Omnia perpetiar; tantum fortasse timebo,</TextUnit>
    <TextUnit id="3561" loc="20.84">Corpore laedatur ne manus ista meo.</TextUnit>
    <TextUnit id="3562" loc="20.85">Sed neque conpedibus nec me conpesce catenis ---</TextUnit>
    <TextUnit id="3563" loc="20.86">Servabor firmo vinctus amore tui!</TextUnit>
    <TextUnit id="3564" loc="20.87">Cum bene se quantumque voles satiaverit ira,</TextUnit>
    <TextUnit id="3565" loc="20.88">Ipsa tibi dices: 'quam patienter amat!'</TextUnit>
    <TextUnit id="3566" loc="20.89">Ipsa tibi dices, ubi videris omnia ferri:</TextUnit>
    <TextUnit id="3567" loc="20.90">'Tam bene qui servit, serviat iste mihi!'</TextUnit>
    <TextUnit id="3568" loc="20.91">Nunc reus infelix absens agor, et mea, cum sit</TextUnit>
    <TextUnit id="3569" loc="20.92">Optima, non ullo causa tuente perit.</TextUnit>
    <TextUnit id="3570" loc="20.93">Hoc quoque --- quantumvis sit scriptum iniuria nostrum,</TextUnit>
    <TextUnit id="3571" loc="20.94">Quod de me solo, nempe, queraris, habes.</TextUnit>
    <TextUnit id="3572" loc="20.95">Non meruit falli mecum quoque Delia; si non</TextUnit>
    <TextUnit id="3573" loc="20.96">Vis mihi promissum reddere, redde deae.</TextUnit>
    <TextUnit id="3574" loc="20.97">Adfuit et vidit, cum tu decepta rubebas,</TextUnit>
    <TextUnit id="3575" loc="20.98">Et vocem memori condidit aure tuam.</TextUnit>
    <TextUnit id="3576" loc="20.99">Omina re careant! nihil est violentius illa,</TextUnit>
    <TextUnit id="3577" loc="20.100">Cum sua, quod nolim, numina laesa videt.</TextUnit>
    <TextUnit id="3578" loc="20.101">Testis erit Calydonis aper, sic saevus, ut illo</TextUnit>
    <TextUnit id="3579" loc="20.102">Sit magis in natum saeva reperta parens.</TextUnit>
    <TextUnit id="3580" loc="20.103">Testis et Actaeon, quondam fera creditus illis,</TextUnit>
    <TextUnit id="3581" loc="20.104">Ipse dedit leto cum quibus ante feras;</TextUnit>
    <TextUnit id="3582" loc="20.105">Quaeque superba parens saxo per corpus oborto</TextUnit>
    <TextUnit id="3583" loc="20.106">Nunc quoque Mygdonia flebilis adstat humo.</TextUnit>
    <TextUnit id="3584" loc="20.107">Ei mihi! Cydippe, timeo tibi dicere verum,</TextUnit>
    <TextUnit id="3585" loc="20.108">Ne videar causa falsa monere mea;</TextUnit>
    <TextUnit id="3586" loc="20.109">Dicendum tamen est. hoc est, mihi crede, quod aegra</TextUnit>
    <TextUnit id="3587" loc="20.110">Ipso nubendi tempore saepe iaces.</TextUnit>
    <TextUnit id="3588" loc="20.111">Consulit ipsa tibi, neu sis periura, laborat,</TextUnit>
    <TextUnit id="3589" loc="20.112">Et salvam salva te cupit esse fide.</TextUnit>
    <TextUnit id="3590" loc="20.113">Inde fit ut, quotiens existere perfida temptas,</TextUnit>
    <TextUnit id="3591" loc="20.114">Peccatum totiens corrigat illa tuum.</TextUnit>
    <TextUnit id="3592" loc="20.115">Parce movere feros animosae virginis arcus;</TextUnit>
    <TextUnit id="3593" loc="20.116">Mitis adhuc fieri, si patiare, potest.</TextUnit>
    <TextUnit id="3594" loc="20.117">Parce, precor, teneros corrumpere febribus artus;</TextUnit>
    <TextUnit id="3595" loc="20.118">Servetur facies ista fruenda mihi.</TextUnit>
    <TextUnit id="3596" loc="20.119">Serventur vultus ad nostra incendia nati,</TextUnit>
    <TextUnit id="3597" loc="20.120">Quique subest niveo lenis in ore rubor.</TextUnit>
    <TextUnit id="3598" loc="20.121">Hostibus et siquis, ne fias nostra, repugnat,</TextUnit>
    <TextUnit id="3599" loc="20.122">Sic sit ut invalida te solet esse mihi!</TextUnit>
    <TextUnit id="3600" loc="20.123">Torqueor ex aequo vel te nubente vel aegra</TextUnit>
    <TextUnit id="3601" loc="20.124">Dicere nec possum, quid minus ipse velim;</TextUnit>
    <TextUnit id="3602" loc="20.125">Maceror interdum, quod sim tibi causa dolendi</TextUnit>
    <TextUnit id="3603" loc="20.126">Teque mea laedi calliditate puto.</TextUnit>
    <TextUnit id="3604" loc="20.127">In caput ut nostrum dominae periuria quaeso</TextUnit>
    <TextUnit id="3605" loc="20.128">Eveniant; poena tuta sit illa mea!</TextUnit>
    <TextUnit id="3606" loc="20.129">Ne tamen ignorem, quid agas, ad limina crebro</TextUnit>
    <TextUnit id="3607" loc="20.130">Anxius huc illuc dissimulanter eo;</TextUnit>
    <TextUnit id="3608" loc="20.131">Subsequor ancillam furtim famulumque, requirens</TextUnit>
    <TextUnit id="3609" loc="20.132">Profuerint somni quid tibi quidve cibi.</TextUnit>
    <TextUnit id="3610" loc="20.133">Me miserum, quod non medicorum iussa ministro,</TextUnit>
    <TextUnit id="3611" loc="20.134">Effingoque manus, adsideoque toro!</TextUnit>
    <TextUnit id="3612" loc="20.135">Et rursus miserum, quod me procul inde remoto,</TextUnit>
    <TextUnit id="3613" loc="20.136">Quem minime vellem, forsitan alter adest!</TextUnit>
    <TextUnit id="3614" loc="20.137">Ille manus istas effingit, et adsidet aegrae</TextUnit>
    <TextUnit id="3615" loc="20.138">Invisus superis cum superisque mihi,</TextUnit>
    <TextUnit id="3616" loc="20.139">Dumque suo temptat salientem pollice venam,</TextUnit>
    <TextUnit id="3617" loc="20.140">Candida per causam bracchia saepe tenet,</TextUnit>
    <TextUnit id="3618" loc="20.141">Contrectatque sinus, et forsitan oscula iungit.</TextUnit>
    <TextUnit id="3619" loc="20.142">Officio merces plenior ista suo est!</TextUnit>
    <TextUnit id="3620" loc="20.143">Quis tibi permisit nostras praecerpere messes?</TextUnit>
    <TextUnit id="3621" loc="20.144">Ad saepem alterius quis tibi fecit iter?</TextUnit>
    <TextUnit id="3622" loc="20.145">Iste sinus meus est! mea turpiter oscula sumis!</TextUnit>
    <TextUnit id="3623" loc="20.146">A mihi promisso corpore tolle manus!</TextUnit>
    <TextUnit id="3624" loc="20.147">Inprobe, tolle manus! quam tangis, nostra futura est;</TextUnit>
    <TextUnit id="3625" loc="20.148">Postmodo si facies istud, adulter eris.</TextUnit>
    <TextUnit id="3626" loc="20.149">Elige de vacuis quam non sibi vindicet alter;</TextUnit>
    <TextUnit id="3627" loc="20.150">Si nescis, dominum res habet ista suum.</TextUnit>
    <TextUnit id="3628" loc="20.151">Nec mihi credideris --- recitetur formula pacti;</TextUnit>
    <TextUnit id="3629" loc="20.152">Neu falsam dicas esse, fac ipsa legat!</TextUnit>
    <TextUnit id="3630" loc="20.153">Alterius thalamo, tibi nos, tibi dicimus, exi!</TextUnit>
    <TextUnit id="3631" loc="20.154">Quid facis hic? exi! non vacat iste torus!</TextUnit>
    <TextUnit id="3632" loc="20.155">Nam quod habes et tu gemini verba altera pacti,</TextUnit>
    <TextUnit id="3633" loc="20.156">Non erit idcirco par tua causa meae.</TextUnit>
    <TextUnit id="3634" loc="20.157">Haec mihi se pepigit, pater hanc tibi, primus ab illa;</TextUnit>
    <TextUnit id="3635" loc="20.158">Sed propior certe quam pater ipsa sibi est.</TextUnit>
    <TextUnit id="3636" loc="20.159">Promisit pater hanc, haec se iuravit amanti;</TextUnit>
    <TextUnit id="3637" loc="20.160">Ille homines, haec est testificata deam.</TextUnit>
    <TextUnit id="3638" loc="20.161">Hic metuit mendax, haec et periura vocari;</TextUnit>
    <TextUnit id="3639" loc="20.162">An dubitas, hic sit maior an ille metus?</TextUnit>
    <TextUnit id="3640" loc="20.163">Denique, ut amborum conferre pericula possis,</TextUnit>
    <TextUnit id="3641" loc="20.164">Respice ad eventus --- haec cubat, ille valet.</TextUnit>
    <TextUnit id="3642" loc="20.165">Nos quoque dissimili certamina mente subimus;</TextUnit>
    <TextUnit id="3643" loc="20.166">Nec spes par nobis nec timor aequus adest.</TextUnit>
    <TextUnit id="3644" loc="20.167">Tu petis ex tuto; gravior mihi morte repulsa est,</TextUnit>
    <TextUnit id="3645" loc="20.168">Idque ego iam, quod tu forsan amabis, amo.</TextUnit>
    <TextUnit id="3646" loc="20.169">Si tibi iustitiae, si recti cura fuisset,</TextUnit>
    <TextUnit id="3647" loc="20.170">Cedere debueras ignibus ipse meis.</TextUnit>
    <TextUnit id="3648" loc="20.171">Nunc, quoniam ferus hic pro causa pugnat iniqua,</TextUnit>
    <TextUnit id="3649" loc="20.172">Ad quid, Cydippe, littera nostra redit?</TextUnit>
    <TextUnit id="3650" loc="20.173">Hic facit ut iaceas et sis suspecta Dianae;</TextUnit>
    <TextUnit id="3651" loc="20.174">Hunc tu, si sapias, limen adire vetes.</TextUnit>
    <TextUnit id="3652" loc="20.175">Hoc faciente subis tam saeva pericula vitae ---</TextUnit>
    <TextUnit id="3653" loc="20.176">Atque utinam pro te, qui movet illa, cadat!</TextUnit>
    <TextUnit id="3654" loc="20.177">Quem si reppuleris, nec, quem dea damnat, amaris,</TextUnit>
    <TextUnit id="3655" loc="20.178">Tu tunc continuo, certe ego salvus ero.</TextUnit>
    <TextUnit id="3656" loc="20.179">Siste metum, virgo! stabili potiere salute,</TextUnit>
    <TextUnit id="3657" loc="20.180">Fac modo polliciti conscia templa colas;</TextUnit>
    <TextUnit id="3658" loc="20.181">Non bove mactato caelestia numina gaudent,</TextUnit>
    <TextUnit id="3659" loc="20.182">Sed, quae praestanda est et sine teste, fide.</TextUnit>
    <TextUnit id="3660" loc="20.183">Ut valeant aliae, ferrum patiuntur et ignes,</TextUnit>
    <TextUnit id="3661" loc="20.184">Fert aliis tristem sucus amarus opem.</TextUnit>
    <TextUnit id="3662" loc="20.185">Nil opus est istis; tantum periuria vita</TextUnit>
    <TextUnit id="3663" loc="20.186">Teque simul serva meque datamque fidem!</TextUnit>
    <TextUnit id="3664" loc="20.187">Praeteritae veniam dabit ignorantia culpae ---</TextUnit>
    <TextUnit id="3665" loc="20.188">Exciderant animo foedera lecta tuo.</TextUnit>
    <TextUnit id="3666" loc="20.189">Admonita es modo voce mea cum casibus istis,</TextUnit>
    <TextUnit id="3667" loc="20.190">Quos, quotiens temptas fallere, ferre soles.</TextUnit>
    <TextUnit id="3668" loc="20.191">His quoque vitatis in partu nempe rogabis,</TextUnit>
    <TextUnit id="3669" loc="20.192">Ut tibi luciferas adferat illa manus?</TextUnit>
    <TextUnit id="3670" loc="20.193">Audiet et repetens quae sunt audita requiret,</TextUnit>
    <TextUnit id="3671" loc="20.194">Iste tibi de quo coniuge partus eat.</TextUnit>
    <TextUnit id="3672" loc="20.195">Promittes votum --- scit te promittere falso;</TextUnit>
    <TextUnit id="3673" loc="20.196">Iurabis --- scit te fallere posse deos!</TextUnit>
    <TextUnit id="3674" loc="20.197">Non agitur de me; cura maiore laboro.</TextUnit>
    <TextUnit id="3675" loc="20.198">Anxia sunt causa pectora nostra tua.</TextUnit>
    <TextUnit id="3676" loc="20.199">Cur modo te dubiam pavidi flevere parentes,</TextUnit>
    <TextUnit id="3677" loc="20.200">Ignaros culpae quos facis esse tuae?</TextUnit>
    <TextUnit id="3678" loc="20.201">Et cur ignorent? matri licet omnia narres.</TextUnit>
    <TextUnit id="3679" loc="20.202">Nil tua, Cydippe, facta ruboris habent.</TextUnit>
    <TextUnit id="3680" loc="20.203">Ordine fac referas ut sis mihi cognita primum</TextUnit>
    <TextUnit id="3681" loc="20.204">Sacra pharetratae dum facit ipsa deae;</TextUnit>
    <TextUnit id="3682" loc="20.205">Ut te conspecta subito, si forte notasti,</TextUnit>
    <TextUnit id="3683" loc="20.206">Restiterim fixis in tua membra genis;</TextUnit>
    <TextUnit id="3684" loc="20.207">Et, te dum nimium miror, nota certa furoris,</TextUnit>
    <TextUnit id="3685" loc="20.208">Deciderint umero pallia lapsa meo;</TextUnit>
    <TextUnit id="3686" loc="20.209">Postmodo nescio qua venisse volubile malum,</TextUnit>
    <TextUnit id="3687" loc="20.210">Verba ferens doctis insidiosa notis,</TextUnit>
    <TextUnit id="3688" loc="20.211">Quod quia sit lectum sancta praesente Diana,</TextUnit>
    <TextUnit id="3689" loc="20.212">Esse tuam vinctam numine teste fidem</TextUnit>
    <TextUnit id="3690" loc="20.213">Ne tamen ignoret, scripti sententia quae sit,</TextUnit>
    <TextUnit id="3691" loc="20.214">Lecta tibi quondam nunc quoque verba refer.</TextUnit>
    <TextUnit id="3692" loc="20.215">'Nube, precor,' dicet, 'cui te bona numina iungunt;</TextUnit>
    <TextUnit id="3693" loc="20.216">Quem fore iurasti, sit gener ille mihi.</TextUnit>
    <TextUnit id="3694" loc="20.217">Quisquis is est, placeat, quoniam placet ante Dianae!'</TextUnit>
    <TextUnit id="3695" loc="20.218">Talis erit mater, si modo mater erit.</TextUnit>
    <TextUnit id="3696" loc="20.219">Sed tamen ut quaerat quis sim qualisque, videto.</TextUnit>
    <TextUnit id="3697" loc="20.220">Inveniet vobis consuluisse deam.</TextUnit>
    <TextUnit id="3698" loc="20.221">Insula, Coryciis quondam celeberrima nymphis,</TextUnit>
    <TextUnit id="3699" loc="20.222">Cingitur Aegaeo, nomine Cea, mari.</TextUnit>
    <TextUnit id="3700" loc="20.223">Illa mihi patria est; nec, si generosa probatis</TextUnit>
    <TextUnit id="3701" loc="20.224">Nomina, despectis arguor ortus avis.</TextUnit>
    <TextUnit id="3702" loc="20.225">Sunt et opes nobis, sunt et sine crimine mores;</TextUnit>
    <TextUnit id="3703" loc="20.226">Amplius utque nihil, me tibi iungit Amor.</TextUnit>
    <TextUnit id="3704" loc="20.227">Appeteres talem vel non iurata maritum;</TextUnit>
    <TextUnit id="3705" loc="20.228">Iuratae vel non talis habendus eram.</TextUnit>
    <TextUnit id="3706" loc="20.229">Haec tibi me in somnis iaculatrix scribere Phoebe;</TextUnit>
    <TextUnit id="3707" loc="20.230">Haec tibi me vigilem scribere iussit Amor;</TextUnit>
    <TextUnit id="3708" loc="20.231">E quibus alterius mihi iam nocuere sagittae,</TextUnit>
    <TextUnit id="3709" loc="20.232">Alterius noceant ne tibi tela, cave!</TextUnit>
    <TextUnit id="3710" loc="20.233">Iuncta salus nostra est --- miserere meique tuique;</TextUnit>
    <TextUnit id="3711" loc="20.234">Quid dubitas unam ferre duobus opem?</TextUnit>
    <TextUnit id="3712" loc="20.235">Quod si contigerit, cum iam data signa sonabunt,</TextUnit>
    <TextUnit id="3713" loc="20.236">Tinctaque votivo sanguine Delos erit,</TextUnit>
    <TextUnit id="3714" loc="20.237">Aurea ponetur mali felicis imago,</TextUnit>
    <TextUnit id="3715" loc="20.238">Causaque versiculis scripta duobus erit:</TextUnit>
    <TextUnit id="3716" loc="20.239">Effigie pomi testatur Acontius huius</TextUnit>
    <TextUnit id="3717" loc="20.240">Quae fuerint in eo scripta fuisse rata.</TextUnit>
    <TextUnit id="3718" loc="20.241">Longior infirmum ne lasset epistula corpus</TextUnit>
    <TextUnit id="3719" loc="20.242">Clausaque consueto sit sibi fine: vale!</TextUnit>
    <TextUnit id="3720" loc="21.1">Littera pervenit tua, quo consuevit, Aconti,</TextUnit>
    <TextUnit id="3721" loc="21.2">Et paene est oculis insidiate meis.</TextUnit>
    <TextUnit id="3722" loc="21.3">Pertimui, scriptumque tuum sine murmure legi,</TextUnit>
    <TextUnit id="3723" loc="21.4">Iuraret ne quos inscia lingua deos.</TextUnit>
    <TextUnit id="3724" loc="21.5">Et, puto, captasses iterum, nisi, ut ipse fateris,</TextUnit>
    <TextUnit id="3725" loc="21.6">Promissam scires me satis esse semel.</TextUnit>
    <TextUnit id="3726" loc="21.5">Nec lectura fui, sed, si tibi dura fuissem,</TextUnit>
    <TextUnit id="3727" loc="21.6">Aucta foret saevae forsitan ira deae.</TextUnit>
    <TextUnit id="3728" loc="21.7">Omnia cum faciam, cum dem pia tura Dianae,</TextUnit>
    <TextUnit id="3729" loc="21.8">Illa tamen iusta plus tibi parte favet,</TextUnit>
    <TextUnit id="3730" loc="21.9">Utque cupis credi, memori te vindicat ira;</TextUnit>
    <TextUnit id="3731" loc="21.10">Talis in Hippolyto vix fuit illa suo.</TextUnit>
    <TextUnit id="3732" loc="21.11">At melius virgo favisset virginis annis,</TextUnit>
    <TextUnit id="3733" loc="21.12">Quos vereor paucos ne velit esse mihi.</TextUnit>
    <TextUnit id="3734" loc="21.13">Languor enim causis non apparentibus haeret;</TextUnit>
    <TextUnit id="3735" loc="21.14">Adiuvor et nulla fessa medentis ope.</TextUnit>
    <TextUnit id="3736" loc="21.15">Quam tibi nunc gracilem vix haec rescribere quamque</TextUnit>
    <TextUnit id="3737" loc="21.16">Pallida vix cubito membra levare putas?</TextUnit>
    <TextUnit id="3738" loc="21.17">Nunc timor accedit, ne quis nisi conscia nutrix</TextUnit>
    <TextUnit id="3739" loc="21.18">Colloquii nobis sentiat esse vices.</TextUnit>
    <TextUnit id="3740" loc="21.19">Ante fores sedet haec quid agamque rogantibus intus,</TextUnit>
    <TextUnit id="3741" loc="21.20">Ut possim tuto scribere, 'dormit,' ait.</TextUnit>
    <TextUnit id="3742" loc="21.21">Mox, ubi, secreti longi causa optima, somnus</TextUnit>
    <TextUnit id="3743" loc="21.22">Credibilis tarda desinit esse mora,</TextUnit>
    <TextUnit id="3744" loc="21.23">Iamque venire videt quos non admittere durum est,</TextUnit>
    <TextUnit id="3745" loc="21.24">Excreat et dicta dat mihi signa nota.</TextUnit>
    <TextUnit id="3746" loc="21.25">Sicut erant, properans verba inperfecta relinquo,</TextUnit>
    <TextUnit id="3747" loc="21.26">Et tegitur trepido littera coepta sinu.</TextUnit>
    <TextUnit id="3748" loc="21.27">Inde meos digitos iterum repetita fatigat;</TextUnit>
    <TextUnit id="3749" loc="21.28">Quantus sis nobis adspicis ipse labor.</TextUnit>
    <TextUnit id="3750" loc="21.29">Quo peream si dignus eras, ut vera loquamur;</TextUnit>
    <TextUnit id="3751" loc="21.30">Sed melior iusto quamque mereris ego.</TextUnit>
    <TextUnit id="3752" loc="21.31">Ergo te propter totiens incerta salutis</TextUnit>
    <TextUnit id="3753" loc="21.32">Commentis poenas doque dedique tuis?</TextUnit>
    <TextUnit id="3754" loc="21.33">Haec nobis formae te laudatore superbae</TextUnit>
    <TextUnit id="3755" loc="21.34">Contingit merces? et placuisse nocet?</TextUnit>
    <TextUnit id="3756" loc="21.35">Si tibi deformis, quod mallem, visa fuissem,</TextUnit>
    <TextUnit id="3757" loc="21.36">Culpatum nulla corpus egeret ope;</TextUnit>
    <TextUnit id="3758" loc="21.37">Nunc laudata gemo, nunc me certamine vestro</TextUnit>
    <TextUnit id="3759" loc="21.38">Perditis, et proprio vulneror ipsa bono.</TextUnit>
    <TextUnit id="3760" loc="21.39">Dum neque tu cedis, nec se putat ille secundum,</TextUnit>
    <TextUnit id="3761" loc="21.40">Tu votis obstas illius, ille tuis.</TextUnit>
    <TextUnit id="3762" loc="21.41">Ipsa velut navis iactor quam certus in altum</TextUnit>
    <TextUnit id="3763" loc="21.42">Propellit Boreas, aestus et unda refert,</TextUnit>
    <TextUnit id="3764" loc="21.43">Cumque dies caris optata parentibus instat,</TextUnit>
    <TextUnit id="3765" loc="21.44">Inmodicus pariter corporis ardor adest ---</TextUnit>
    <TextUnit id="3766" loc="21.45">Ei mihi, coniugii tempus crudelis ad ipsum</TextUnit>
    <TextUnit id="3767" loc="21.46">Persephone nostras pulsat acerba fores!</TextUnit>
    <TextUnit id="3768" loc="21.47">Iam pudet, et timeo, quamvis mihi conscia non sim,</TextUnit>
    <TextUnit id="3769" loc="21.48">Offensos videar ne meruisse deos.</TextUnit>
    <TextUnit id="3770" loc="21.49">Accidere haec aliquis casu contendit, at alter</TextUnit>
    <TextUnit id="3771" loc="21.50">Acceptum superis hunc negat esse virum;</TextUnit>
    <TextUnit id="3772" loc="21.51">Neve nihil credas in te quoque dicere famam,</TextUnit>
    <TextUnit id="3773" loc="21.52">Facta veneficiis pars putat ista tuis.</TextUnit>
    <TextUnit id="3774" loc="21.53">Causa latet, mala nostra patent; vos pace movetis</TextUnit>
    <TextUnit id="3775" loc="21.54">Aspera submota proelia, plector ego!</TextUnit>
    <TextUnit id="3776" loc="21.55">Dic age nunc, solitoque tibi ne decipe more:</TextUnit>
    <TextUnit id="3777" loc="21.56">Quid facies odio, sic ubi amore noces?</TextUnit>
    <TextUnit id="3778" loc="21.57">Si laedis, quod amas, hostem sapienter amabis ---</TextUnit>
    <TextUnit id="3779" loc="21.58">Me, precor, ut serves, perdere, dire, velis!</TextUnit>
    <TextUnit id="3780" loc="21.59">Aut tibi iam nulla est speratae cura puellae,</TextUnit>
    <TextUnit id="3781" loc="21.60">Quam ferus indigna tabe perire sinis,</TextUnit>
    <TextUnit id="3782" loc="21.61">Aut, dea si frustra pro me tibi saeva rogatur,</TextUnit>
    <TextUnit id="3783" loc="21.62">Qua mihi te iactes, gratia nulla tua est.</TextUnit>
    <TextUnit id="3784" loc="21.63">Elige, quid fingas: non vis placare Dianam ---</TextUnit>
    <TextUnit id="3785" loc="21.64">Inmemor es nostri; non potes --- illa tui est!</TextUnit>
    <TextUnit id="3786" loc="21.65">Vel numquam mallem vel non mihi tempore in illo</TextUnit>
    <TextUnit id="3787" loc="21.66">Esset in Aegaeis cognita Delos aquis!</TextUnit>
    <TextUnit id="3788" loc="21.67">Tunc mea difficili deducta est aequore navis,</TextUnit>
    <TextUnit id="3789" loc="21.68">Et fuit ad coeptas hora sinistra vias.</TextUnit>
    <TextUnit id="3790" loc="21.69">Quo pede processi! quo me pede limine movi!</TextUnit>
    <TextUnit id="3791" loc="21.70">Picta citae tetigi quo pede texta ratis!</TextUnit>
    <TextUnit id="3792" loc="21.71">Bis tamen adverso redierunt carbasa vento ---</TextUnit>
    <TextUnit id="3793" loc="21.72">Mentior, a demens! ille secundus erat!</TextUnit>
    <TextUnit id="3794" loc="21.73">Ille secundus erat qui me referebat euntem,</TextUnit>
    <TextUnit id="3795" loc="21.74">Quique parum felix inpediebat iter.</TextUnit>
    <TextUnit id="3796" loc="21.75">Atque utinam constans contra mea vela fuisset ---</TextUnit>
    <TextUnit id="3797" loc="21.76">Sed stultum est venti de levitate queri.</TextUnit>
    <TextUnit id="3798" loc="21.77">Mota loci fama properabam visere Delon</TextUnit>
    <TextUnit id="3799" loc="21.78">Et facere ignava puppe videbar iter.</TextUnit>
    <TextUnit id="3800" loc="21.79">Quam saepe ut tardis feci convicia remis,</TextUnit>
    <TextUnit id="3801" loc="21.80">Questaque sum vento lintea parca dari!</TextUnit>
    <TextUnit id="3802" loc="21.81">Et iam transieram Myconon, iam Tenon et Andron,</TextUnit>
    <TextUnit id="3803" loc="21.82">Inque meis oculis candida Delos erat;</TextUnit>
    <TextUnit id="3804" loc="21.83">Quam procul ut vidi, 'quid me fugis, insula,' dixi,</TextUnit>
    <TextUnit id="3805" loc="21.84">'Laberis in magno numquid, ut ante, mari?'</TextUnit>
    <TextUnit id="3806" loc="21.85">Institeram terrae, cum iam prope luce peracta</TextUnit>
    <TextUnit id="3807" loc="21.86">Demere purpureis sol iuga vellet equis.</TextUnit>
    <TextUnit id="3808" loc="21.87">Quos idem solitos postquam revocavit ad ortus,</TextUnit>
    <TextUnit id="3809" loc="21.88">Comuntur nostrae matre iubente comae.</TextUnit>
    <TextUnit id="3810" loc="21.89">Ipsa dedit gemmas digitis et crinibus aurum,</TextUnit>
    <TextUnit id="3811" loc="21.90">Et vestes umeris induit ipsa meis.</TextUnit>
    <TextUnit id="3812" loc="21.91">Protinus egressae superis, quibus insula sacra est,</TextUnit>
    <TextUnit id="3813" loc="21.92">Flava salutatis tura merumque damus;</TextUnit>
    <TextUnit id="3814" loc="21.93">Dumque parens aras votivo sanguine tingit,</TextUnit>
    <TextUnit id="3815" loc="21.94">Sectaque fumosis ingerit exta focis,</TextUnit>
    <TextUnit id="3816" loc="21.95">Sedula me nutrix altas quoque ducit in aedes,</TextUnit>
    <TextUnit id="3817" loc="21.96">Erramusque vago per loca sacra pede.</TextUnit>
    <TextUnit id="3818" loc="21.97">Et modo porticibus spatior modo munera regum</TextUnit>
    <TextUnit id="3819" loc="21.98">Miror et in cunctis stantia signa locis;</TextUnit>
    <TextUnit id="3820" loc="21.99">Miror et innumeris structam de cornibus aram,</TextUnit>
    <TextUnit id="3821" loc="21.100">Et de qua pariens arbore nixa dea est,</TextUnit>
    <TextUnit id="3822" loc="21.101">Et quae praeterea --- neque enim meminive libetve</TextUnit>
    <TextUnit id="3823" loc="21.102">Quidquid ibi vidi dicere --- Delos habet.</TextUnit>
    <TextUnit id="3824" loc="21.103">Forsitan haec spectans a te spectabar, Aconti,</TextUnit>
    <TextUnit id="3825" loc="21.104">Visaque simplicitas est mea posse capi.</TextUnit>
    <TextUnit id="3826" loc="21.105">In templum redeo gradibus sublime Dianae ---</TextUnit>
    <TextUnit id="3827" loc="21.106">Tutior hoc ecquis debuit esse locus?</TextUnit>
    <TextUnit id="3828" loc="21.107">Mittitur ante pedes malum cum carmine tali ---</TextUnit>
    <TextUnit id="3829" loc="21.108">Ei mihi, iuravi nunc quoque paene tibi!</TextUnit>
    <TextUnit id="3830" loc="21.109">Sustulit hoc nutrix mirataque 'perlege!' dixit.</TextUnit>
    <TextUnit id="3831" loc="21.110">Insidias legi, magne poeta, tuas!</TextUnit>
    <TextUnit id="3832" loc="21.111">Nomine coniugii dicto confusa pudore,</TextUnit>
    <TextUnit id="3833" loc="21.112">Sensi me totis erubuisse genis,</TextUnit>
    <TextUnit id="3834" loc="21.113">Luminaque in gremio veluti defixa tenebam ---</TextUnit>
    <TextUnit id="3835" loc="21.114">Lumina propositi facta ministra tui.</TextUnit>
    <TextUnit id="3836" loc="21.115">Inprobe, quid gaudes? aut quae tibi gloria parta est?</TextUnit>
    <TextUnit id="3837" loc="21.116">Quidve vir elusa virgine laudis habes?</TextUnit>
    <TextUnit id="3838" loc="21.117">Non ego constiteram sumpta peltata securi,</TextUnit>
    <TextUnit id="3839" loc="21.118">Qualis in Iliaco Penthesilea solo;</TextUnit>
    <TextUnit id="3840" loc="21.119">Nullus Amazonio caelatus balteus auro,</TextUnit>
    <TextUnit id="3841" loc="21.120">Sicut ab Hippolyte, praeda relata tibi est.</TextUnit>
    <TextUnit id="3842" loc="21.121">Verba quid exultas tua si mihi verba dederunt,</TextUnit>
    <TextUnit id="3843" loc="21.122">Sumque parum prudens capta puella dolis?</TextUnit>
    <TextUnit id="3844" loc="21.123">Cydippen pomum, pomum Schoeneida cepit;</TextUnit>
    <TextUnit id="3845" loc="21.124">Tu nunc Hippomenes scilicet alter eris!</TextUnit>
    <TextUnit id="3846" loc="21.125">At fuerat melius, si te puer iste tenebat,</TextUnit>
    <TextUnit id="3847" loc="21.126">Quem tu nescio quas dicis habere faces,</TextUnit>
    <TextUnit id="3848" loc="21.127">More bonis solito spem non corrumpere fraude;</TextUnit>
    <TextUnit id="3849" loc="21.128">Exoranda tibi, non capienda fui!</TextUnit>
    <TextUnit id="3850" loc="21.129">Cur, me cum peteres, ea non profitenda putabas,</TextUnit>
    <TextUnit id="3851" loc="21.130">Propter quae nobis ipse petendus eras?</TextUnit>
    <TextUnit id="3852" loc="21.131">Cogere cur potius quam persuadere volebas,</TextUnit>
    <TextUnit id="3853" loc="21.132">Si poteram audita condicione capi?</TextUnit>
    <TextUnit id="3854" loc="21.133">Quid tibi nunc prodest iurandi formula iuris</TextUnit>
    <TextUnit id="3855" loc="21.134">Linguaque praesentem testificata deam?</TextUnit>
    <TextUnit id="3856" loc="21.135">Quae iurat, mens est. sed nil iuravimus illa;</TextUnit>
    <TextUnit id="3857" loc="21.136">Illa fidem dictis addere sola potest.</TextUnit>
    <TextUnit id="3858" loc="21.137">Consilium prudensque animi sententia iurat,</TextUnit>
    <TextUnit id="3859" loc="21.138">Et nisi iudicii vincula nulla valent.</TextUnit>
    <TextUnit id="3860" loc="21.139">Si tibi coniugium volui promittere nostrum,</TextUnit>
    <TextUnit id="3861" loc="21.140">Exige polliciti debita iura tori;</TextUnit>
    <TextUnit id="3862" loc="21.141">Sed si nil dedimus praeter sine pectore vocem,</TextUnit>
    <TextUnit id="3863" loc="21.142">Verba suis frustra viribus orba tenes.</TextUnit>
    <TextUnit id="3864" loc="21.143">Non ego iuravi --- legi iurantia verba;</TextUnit>
    <TextUnit id="3865" loc="21.144">Vir mihi non isto more legendus eras.</TextUnit>
    <TextUnit id="3866" loc="21.145">Decipe sic alias --- succedat epistula pomo!</TextUnit>
    <TextUnit id="3867" loc="21.146">Si valet hoc, magnas ditibus aufer opes;</TextUnit>
    <TextUnit id="3868" loc="21.147">Fac iurent reges sua se tibi regna daturos,</TextUnit>
    <TextUnit id="3869" loc="21.148">Sitque tuum toto quidquid in orbe placet!</TextUnit>
    <TextUnit id="3870" loc="21.149">Maior es hoc ipsa multum, mihi crede, Diana,</TextUnit>
    <TextUnit id="3871" loc="21.150">Si tua tam praesens littera numen habet.</TextUnit>
    <TextUnit id="3872" loc="21.151">Cum tamen haec dixi, cum me tibi firma negavi,</TextUnit>
    <TextUnit id="3873" loc="21.152">Cum bene promissi causa peracta mei est,</TextUnit>
    <TextUnit id="3874" loc="21.153">Confiteor, timeo saevae Latoidos iram</TextUnit>
    <TextUnit id="3875" loc="21.154">Et corpus laedi suspicor inde meum.</TextUnit>
    <TextUnit id="3876" loc="21.155">Nam quare, quotiens socialia sacra parantur,</TextUnit>
    <TextUnit id="3877" loc="21.156">Nupturae totiens languida membra cadunt?</TextUnit>
    <TextUnit id="3878" loc="21.157">Ter mihi iam veniens positas Hymenaeus ad aras</TextUnit>
    <TextUnit id="3879" loc="21.158">Fugit, et a thalami limine terga dedit,</TextUnit>
    <TextUnit id="3880" loc="21.159">Vixque manu pigra totiens infusa resurgunt</TextUnit>
    <TextUnit id="3881" loc="21.160">Lumina, vix moto corripit igne faces.</TextUnit>
    <TextUnit id="3882" loc="21.161">Saepe coronatis stillant unguenta capillis</TextUnit>
    <TextUnit id="3883" loc="21.162">Et trahitur multo splendida palla croco.</TextUnit>
    <TextUnit id="3884" loc="21.163">Cum tetigit limen, lacrimas mortisque timorem</TextUnit>
    <TextUnit id="3885" loc="21.164">Cernit et a cultu multa remota suo,</TextUnit>
    <TextUnit id="3886" loc="21.167">Et pudet in tristi laetum consurgere turba,</TextUnit>
    <TextUnit id="3887" loc="21.168">Quique erat in palla, transit in ora rubor.</TextUnit>
    <TextUnit id="3888" loc="21.165">Proicit ipse sua deductas fronte coronas,</TextUnit>
    <TextUnit id="3889" loc="21.166">Spissaque de nitidis tergit amoma comis;</TextUnit>
    <TextUnit id="3890" loc="21.167">At mihi, vae miserae! torrentur febribus artus</TextUnit>
    <TextUnit id="3891" loc="21.170">Et gravius iusto pallia pondus habent,</TextUnit>
    <TextUnit id="3892" loc="21.171">Nostraque plorantes video super ora parentes,</TextUnit>
    <TextUnit id="3893" loc="21.172">Et face pro thalami fax mihi mortis adest.</TextUnit>
    <TextUnit id="3894" loc="21.173">Parce laboranti, picta dea laeta pharetra,</TextUnit>
    <TextUnit id="3895" loc="21.174">Daque salutiferam iam mihi fratris opem.</TextUnit>
    <TextUnit id="3896" loc="21.175">Turpe tibi est, illum causas depellere leti,</TextUnit>
    <TextUnit id="3897" loc="21.176">Te contra titulum mortis habere meae.</TextUnit>
    <TextUnit id="3898" loc="21.177">Numquid, in umbroso cum velles fonte lavari,</TextUnit>
    <TextUnit id="3899" loc="21.178">Inprudens vultus ad tua labra tuli,</TextUnit>
    <TextUnit id="3900" loc="21.179">Praeteriive tuas de tot caelestibus aras,</TextUnit>
    <TextUnit id="3901" loc="21.180">Ave mea spreta est vestra parente parens?</TextUnit>
    <TextUnit id="3902" loc="21.181">Nil ego peccavi, nisi quod periuria legi</TextUnit>
    <TextUnit id="3903" loc="21.182">Inque parum fausto carmine docta fui.</TextUnit>
    <TextUnit id="3904" loc="21.183">Tu quoque pro nobis, si non mentiris amorem,</TextUnit>
    <TextUnit id="3905" loc="21.184">Tura feras; prosint, quae nocuere, manus!</TextUnit>
    <TextUnit id="3906" loc="21.185">Cur, qui succenses quod adhuc tibi pacta puella</TextUnit>
    <TextUnit id="3907" loc="21.186">Non tua sit, fieri ne tua possit, agis?</TextUnit>
    <TextUnit id="3908" loc="21.187">Omnia de viva tibi sunt speranda; quid aufert</TextUnit>
    <TextUnit id="3909" loc="21.188">Saeva mihi vitam, spem tibi diva mei?</TextUnit>
    <TextUnit id="3910" loc="21.189">Nec tu credideris illum, cui destinor uxor,</TextUnit>
    <TextUnit id="3911" loc="21.190">Aegra superposita membra fovere manu.</TextUnit>
    <TextUnit id="3912" loc="21.191">Adsidet ille quidem, quantum permittitur, ipse</TextUnit>
    <TextUnit id="3913" loc="21.192">Sed meminit nostrum virginis esse torum.</TextUnit>
    <TextUnit id="3914" loc="21.193">Iam quoque nescio quid de me sensisse videtur;</TextUnit>
    <TextUnit id="3915" loc="21.194">Nam lacrimae causa saepe latente cadunt,</TextUnit>
    <TextUnit id="3916" loc="21.195">Et minus audacter blanditur et oscula rara</TextUnit>
    <TextUnit id="3917" loc="21.196">Applicat et timido me vocat ore suam.</TextUnit>
    <TextUnit id="3918" loc="21.197">Nec miror sensisse, notis cum prodar apertis;</TextUnit>
    <TextUnit id="3919" loc="21.198">In dextrum versor, cum venit ille, latus,</TextUnit>
    <TextUnit id="3920" loc="21.199">Nec loquor, et tecto simulatur lumine somnus,</TextUnit>
    <TextUnit id="3921" loc="21.200">Captantem tactus reicioque manum.</TextUnit>
    <TextUnit id="3922" loc="21.201">Ingemit et tacito suspirat pectore, meque</TextUnit>
    <TextUnit id="3923" loc="21.202">Offensam, quamvis non mereatur, habet.</TextUnit>
    <TextUnit id="3924" loc="21.203">Ei mihi, quod gaudes, et te iuvat ista voluntas!</TextUnit>
    <TextUnit id="3925" loc="21.204">Ei mihi, quod sensus sum tibi fassa meos!</TextUnit>
    <TextUnit id="3926" loc="21.205">At mihi siqua foret, tu nostra iustius ira,</TextUnit>
    <TextUnit id="3927" loc="21.206">Qui mihi tendebas retia, dignus eras.</TextUnit>
    <TextUnit id="3928" loc="21.207">Scribis, ut invalidum liceat tibi visere corpus.</TextUnit>
    <TextUnit id="3929" loc="21.208">Es procul a nobis, et tamen inde noces.</TextUnit>
    <TextUnit id="3930" loc="21.209">Mirabar quare tibi nomen Acontius esset;</TextUnit>
    <TextUnit id="3931" loc="21.210">Quod faciat longe vulnus, acumen habes.</TextUnit>
    <TextUnit id="3932" loc="21.211">Certe ego convalui nondum de vulnere tali,</TextUnit>
    <TextUnit id="3933" loc="21.212">Ut iaculo scriptis eminus icta tuis.</TextUnit>
    <TextUnit id="3934" loc="21.213">Quid tamen huc venias? sane miserabile corpus,</TextUnit>
    <TextUnit id="3935" loc="21.214">Ingenii videas magna tropaea tui!</TextUnit>
    <TextUnit id="3936" loc="21.215">Concidimus macie; color est sine sanguine, qualem</TextUnit>
    <TextUnit id="3937" loc="21.216">In pomo refero mente fuisse tuo,</TextUnit>
    <TextUnit id="3938" loc="21.217">Candida nec mixto sublucent ora rubore.</TextUnit>
    <TextUnit id="3939" loc="21.218">Forma novi talis marmoris esse solet;</TextUnit>
    <TextUnit id="3940" loc="21.219">Argenti color est inter convivia talis,</TextUnit>
    <TextUnit id="3941" loc="21.220">Quod tactum gelidae frigore pallet aquae.</TextUnit>
    <TextUnit id="3942" loc="21.221">Si me nunc videas, visam prius esse negabis,</TextUnit>
    <TextUnit id="3943" loc="21.222">'Arte nec est,' dices, 'ista petita mea,'</TextUnit>
    <TextUnit id="3944" loc="21.223">Promissique fidem, ne sim tibi iuncta, remittes,</TextUnit>
    <TextUnit id="3945" loc="21.224">Et cupies illud non meminisse deam.</TextUnit>
    <TextUnit id="3946" loc="21.225">Forsitan et facies iurem ut contraria rursus,</TextUnit>
    <TextUnit id="3947" loc="21.226">Quaeque legam mittes altera verba mihi.</TextUnit>
    <TextUnit id="3948" loc="21.227">Sed tamen adsideas utinam, quod et ipse rogabas,</TextUnit>
    <TextUnit id="3949" loc="21.228">Et videas sponsae languida membra tuae!</TextUnit>
    <TextUnit id="3950" loc="21.229">Durius ut ferro iam sit tibi pectus, Aconti,</TextUnit>
    <TextUnit id="3951" loc="21.230">Tu veniam nostris vocibus ipse petas.</TextUnit>
    <TextUnit id="3952" loc="21.231">Ne tamen ignores ope qua revalescere possim,</TextUnit>
    <TextUnit id="3953" loc="21.232">Quaeritur a Delphis fata canente deo.</TextUnit>
    <TextUnit id="3954" loc="21.233">Is quoque nescio quam, nunc ut vaga fama susurrat,</TextUnit>
    <TextUnit id="3955" loc="21.234">Neclectam queritur teste sorore fidem.</TextUnit>
    <TextUnit id="3956" loc="21.235">Hoc deus, hoc vates, hoc edita carmina dicunt ---</TextUnit>
    <TextUnit id="3957" loc="21.236">A! desunt voto numina nulla tuo!</TextUnit>
    <TextUnit id="3958" loc="21.237">Unde tibi favor hic? nisi si nova forte reperta est</TextUnit>
    <TextUnit id="3959" loc="21.238">Quae capiat magnos littera lecta deos.</TextUnit>
    <TextUnit id="3960" loc="21.239">Teque tenente deos numen sequor ipsa deorum,</TextUnit>
    <TextUnit id="3961" loc="21.240">Doque libens victas in tua vota manus;</TextUnit>
    <TextUnit id="3962" loc="21.241">Fassaque sum matri deceptae foedera linguae</TextUnit>
    <TextUnit id="3963" loc="21.242">Lumina fixa tenens plena pudoris humo.</TextUnit>
    <TextUnit id="3964" loc="21.243">Cetera cura tua est; plus hoc quoque virgine factum,</TextUnit>
    <TextUnit id="3965" loc="21.244">Non timuit tecum quod mea charta loqui.</TextUnit>
    <TextUnit id="3966" loc="21.245">Iam satis invalidos calamo lassavimus artus,</TextUnit>
    <TextUnit id="3967" loc="21.246">Et manus officium longius aegra negat.</TextUnit>
    <TextUnit id="3968" loc="21.247">Quid, nisi, quod cupio me iam coniungere tecum,</TextUnit>
    <TextUnit id="3969" loc="21.248">Restat, ut adscribat littera nostra:  Vale?</TextUnit>
  </Text>
</TessDocument>
