<?xml version="1.0" encoding="UTF-8"?>
<TessDocument id="homer.odyssey">
  <Metadata>
    <Author>homer</Author>
    <Display>Odyssey</Display>
    <Abbr>hom.od</Abbr>
    <Lang>grc</Lang>
    <Prose>0</Prose>
    <PrintSource>Homer. The Odyssey with an English Translation by A.T. Murray, PH.D. in two volumes. Cambridge, MA., Harvard University Press; London, William Heinemann, Ltd. 1919.</PrintSource>
    <DigitalSourceDisplay>Perseus</DigitalSourceDisplay>
    <DigitalSourceURL>http://www.perseus.tufts.edu/hopper/text?doc=Perseus:text:1999.01.0135</DigitalSourceURL>
    <AddedBy/>
    <URI>urn:cts:greekLit:tlg0012.tlg002.perseus-grc1</URI>
  </Metadata>
  <Parts><Part id="1"><Display>Book 1</Display><MaskLower>0</MaskLower><MaskUpper>443</MaskUpper><LocusLower>1.1</LocusLower><LocusUpper>1.444</LocusUpper></Part><Part id="2"><Display>Book 2</Display><MaskLower>444</MaskLower><MaskUpper>877</MaskUpper><LocusLower>2.1</LocusLower><LocusUpper>2.434</LocusUpper></Part><Part id="3"><Display>Book 3</Display><MaskLower>878</MaskLower><MaskUpper>1374</MaskUpper><LocusLower>3.1</LocusLower><LocusUpper>3.497</LocusUpper></Part><Part id="4"><Display>Book 4</Display><MaskLower>1375</MaskLower><MaskUpper>2221</MaskUpper><LocusLower>4.1</LocusLower><LocusUpper>4.847</LocusUpper></Part><Part id="5"><Display>Book 5</Display><MaskLower>2222</MaskLower><MaskUpper>2714</MaskUpper><LocusLower>5.1</LocusLower><LocusUpper>5.493</LocusUpper></Part><Part id="6"><Display>Book 6</Display><MaskLower>2715</MaskLower><MaskUpper>3045</MaskUpper><LocusLower>6.1</LocusLower><LocusUpper>6.331</LocusUpper></Part><Part id="7"><Display>Book 7</Display><MaskLower>3046</MaskLower><MaskUpper>3392</MaskUpper><LocusLower>7.1</LocusLower><LocusUpper>7.347</LocusUpper></Part><Part id="8"><Display>Book 8</Display><MaskLower>3393</MaskLower><MaskUpper>3978</MaskUpper><LocusLower>8.1</LocusLower><LocusUpper>8.586</LocusUpper></Part><Part id="9"><Display>Book 9</Display><MaskLower>3979</MaskLower><MaskUpper>4544</MaskUpper><LocusLower>9.1</LocusLower><LocusUpper>9.566</LocusUpper></Part><Part id="10"><Display>Book 10</Display><MaskLower>4545</MaskLower><MaskUpper>5117</MaskUpper><LocusLower>10.1</LocusLower><LocusUpper>10.574</LocusUpper></Part><Part id="11"><Display>Book 11</Display><MaskLower>5118</MaskLower><MaskUpper>5757</MaskUpper><LocusLower>11.1</LocusLower><LocusUpper>11.640</LocusUpper></Part><Part id="12"><Display>Book 12</Display><MaskLower>5758</MaskLower><MaskUpper>6210</MaskUpper><LocusLower>12.1</LocusLower><LocusUpper>12.453</LocusUpper></Part><Part id="13"><Display>Book 13</Display><MaskLower>6211</MaskLower><MaskUpper>6650</MaskUpper><LocusLower>13.1</LocusLower><LocusUpper>13.440</LocusUpper></Part><Part id="14"><Display>Book 14</Display><MaskLower>6651</MaskLower><MaskUpper>7183</MaskUpper><LocusLower>14.1</LocusLower><LocusUpper>14.533</LocusUpper></Part><Part id="15"><Display>Book 15</Display><MaskLower>7184</MaskLower><MaskUpper>7740</MaskUpper><LocusLower>15.1</LocusLower><LocusUpper>15.557</LocusUpper></Part><Part id="16"><Display>Book 16</Display><MaskLower>7741</MaskLower><MaskUpper>8220</MaskUpper><LocusLower>16.1</LocusLower><LocusUpper>16.481</LocusUpper></Part><Part id="17"><Display>Book 17</Display><MaskLower>8221</MaskLower><MaskUpper>8826</MaskUpper><LocusLower>17.1</LocusLower><LocusUpper>17.606</LocusUpper></Part><Part id="18"><Display>Book 18</Display><MaskLower>8827</MaskLower><MaskUpper>9254</MaskUpper><LocusLower>18.1</LocusLower><LocusUpper>18.428</LocusUpper></Part><Part id="19"><Display>Book 19</Display><MaskLower>9255</MaskLower><MaskUpper>9858</MaskUpper><LocusLower>19.1</LocusLower><LocusUpper>19.604</LocusUpper></Part><Part id="20"><Display>Book 20</Display><MaskLower>9859</MaskLower><MaskUpper>10252</MaskUpper><LocusLower>20.1</LocusLower><LocusUpper>20.394</LocusUpper></Part><Part id="21"><Display>Book 21</Display><MaskLower>10253</MaskLower><MaskUpper>10686</MaskUpper><LocusLower>21.1</LocusLower><LocusUpper>21.434</LocusUpper></Part><Part id="22"><Display>Book 22</Display><MaskLower>10687</MaskLower><MaskUpper>11187</MaskUpper><LocusLower>22.1</LocusLower><LocusUpper>22.501</LocusUpper></Part><Part id="23"><Display>Book 23</Display><MaskLower>11188</MaskLower><MaskUpper>11558</MaskUpper><LocusLower>23.1</LocusLower><LocusUpper>23.372</LocusUpper></Part><Part id="24"><Display>Book 24</Display><MaskLower>11559</MaskLower><MaskUpper>12106</MaskUpper><LocusLower>24.1</LocusLower><LocusUpper>24.548</LocusUpper></Part></Parts><Text>
    <TextUnit id="0" loc="1.1">ἄνδρα μοι ἔννεπε, μοῦσα, πολύτροπον, ὃς μάλα πολλὰ</TextUnit>
    <TextUnit id="1" loc="1.2">πλάγχθη, ἐπεὶ Τροίης ἱερὸν πτολίεθρον ἔπερσεν:</TextUnit>
    <TextUnit id="2" loc="1.3">πολλῶν δ' ἀνθρώπων ἴδεν ἄστεα καὶ νόον ἔγνω,</TextUnit>
    <TextUnit id="3" loc="1.4">πολλὰ δ' ὅ γ' ἐν πόντῳ πάθεν ἄλγεα ὃν κατὰ θυμόν,</TextUnit>
    <TextUnit id="4" loc="1.5">ἀρνύμενος ἥν τε ψυχὴν καὶ νόστον ἑταίρων.</TextUnit>
    <TextUnit id="5" loc="1.6">ἀλλ' οὐδ' ὣς ἑτάρους ἐρρύσατο, ἱέμενός περ:</TextUnit>
    <TextUnit id="6" loc="1.7">αὐτῶν γὰρ σφετέρῃσιν ἀτασθαλίῃσιν ὄλοντο,</TextUnit>
    <TextUnit id="7" loc="1.8">νήπιοι, οἳ κατὰ βοῦς ̔Υπερίονος ̓Ηελίοιο</TextUnit>
    <TextUnit id="8" loc="1.9">ἤσθιον: αὐτὰρ ὁ τοῖσιν ἀφείλετο νόστιμον ἦμαρ.</TextUnit>
    <TextUnit id="9" loc="1.10">τῶν ἁμόθεν γε,  θεά, θύγατερ Διός, εἰπὲ καὶ ἡμῖν.</TextUnit>
    <TextUnit id="10" loc="1.11">ἔνθ' ἄλλοι μὲν πάντες, ὅσοι φύγον αἰπὺν ὄλεθρον,</TextUnit>
    <TextUnit id="11" loc="1.12">οἴκοι ἔσαν, πόλεμόν τε πεφευγότες ἠδὲ θάλασσαν:</TextUnit>
    <TextUnit id="12" loc="1.13">τὸν δ' οἶον νόστου κεχρημένον ἠδὲ γυναικὸς</TextUnit>
    <TextUnit id="13" loc="1.14">νύμφη πότνι' ἔρυκε Καλυψὼ δῖα θεάων</TextUnit>
    <TextUnit id="14" loc="1.15">ἐν σπέσσι γλαφυροῖσι,  λιλαιομένη πόσιν εἶναι.</TextUnit>
    <TextUnit id="15" loc="1.16">ἀλλ' ὅτε δὴ ἔτος ἦλθε περιπλομένων ἐνιαυτῶν,</TextUnit>
    <TextUnit id="16" loc="1.17">τῷ οἱ ἐπεκλώσαντο θεοὶ οἶκόνδε νέεσθαι</TextUnit>
    <TextUnit id="17" loc="1.18">εἰς ̓Ιθάκην, οὐδ' ἔνθα πεφυγμένος ἦεν ἀέθλων</TextUnit>
    <TextUnit id="18" loc="1.19">καὶ μετὰ οἷσι φίλοισι. θεοὶ δ' ἐλέαιρον ἅπαντες</TextUnit>
    <TextUnit id="19" loc="1.20">νόσφι Ποσειδάωνος: ὁ δ' ἀσπερχὲς μενέαινεν</TextUnit>
    <TextUnit id="20" loc="1.21">ἀντιθέῳ ̓Οδυσῆι πάρος ἣν γαῖαν ἱκέσθαι.</TextUnit>
    <TextUnit id="21" loc="1.22">ἀλλ' ὁ μὲν Αἰθίοπας μετεκίαθε τηλόθ' ἐόντας,</TextUnit>
    <TextUnit id="22" loc="1.23">Αἰθίοπας τοὶ διχθὰ δεδαίαται, ἔσχατοι ἀνδρῶν,</TextUnit>
    <TextUnit id="23" loc="1.24">οἱ μὲν δυσομένου ̔Υπερίονος οἱ δ' ἀνιόντος,</TextUnit>
    <TextUnit id="24" loc="1.25">ἀντιόων ταύρων τε καὶ ἀρνειῶν ἑκατόμβης.</TextUnit>
    <TextUnit id="25" loc="1.26">ἔνθ' ὅ γ' ἐτέρπετο δαιτὶ παρήμενος: οἱ δὲ δὴ ἄλλοι</TextUnit>
    <TextUnit id="26" loc="1.27">Ζηνὸς ἐνὶ μεγάροισιν ̓Ολυμπίου ἁθρόοι ἦσαν.</TextUnit>
    <TextUnit id="27" loc="1.28">τοῖσι δὲ μύθων ἦρχε πατὴρ ἀνδρῶν τε θεῶν τε:</TextUnit>
    <TextUnit id="28" loc="1.29">μνήσατο γὰρ κατὰ θυμὸν ἀμύμονος Αἰγίσθοιο,</TextUnit>
    <TextUnit id="29" loc="1.30">τόν ῥ' ̓Αγαμεμνονίδης τηλεκλυτὸς ἔκταν' ̓Ορέστης:</TextUnit>
    <TextUnit id="30" loc="1.31">τοῦ ὅ γ' ἐπιμνησθεὶς ἔπε' ἀθανάτοισι μετηύδα:</TextUnit>
    <TextUnit id="31" loc="1.32">“ὢ πόποι, οἷον δή νυ θεοὺς βροτοὶ αἰτιόωνται:</TextUnit>
    <TextUnit id="32" loc="1.33">ἐξ ἡμέων γάρ φασι κάκ' ἔμμεναι, οἱ δὲ καὶ αὐτοὶ</TextUnit>
    <TextUnit id="33" loc="1.34">σφῇσιν ἀτασθαλίῃσιν ὑπὲρ μόρον ἄλγε' ἔχουσιν,</TextUnit>
    <TextUnit id="34" loc="1.35">ὡς καὶ νῦν Αἴγισθος ὑπὲρ μόρον ̓Ατρεί̈δαο</TextUnit>
    <TextUnit id="35" loc="1.36">γῆμ' ἄλοχον μνηστήν, τὸν δ' ἔκτανε νοστήσαντα,</TextUnit>
    <TextUnit id="36" loc="1.37">εἰδὼς αἰπὺν ὄλεθρον, ἐπεὶ πρό οἱ εἴπομεν ἡμεῖς,</TextUnit>
    <TextUnit id="37" loc="1.38">̔Ερμείαν πέμψαντες, ἐύσκοπον ἀργεϊφόντην,</TextUnit>
    <TextUnit id="38" loc="1.39">μήτ' αὐτὸν κτείνειν μήτε μνάασθαι ἄκοιτιν:</TextUnit>
    <TextUnit id="39" loc="1.40">ἐκ γὰρ ̓Ορέσταο τίσις ἔσσεται ̓Ατρεί̈δαο,</TextUnit>
    <TextUnit id="40" loc="1.41">ὁππότ' ἂν ἡβήσῃ τε καὶ ἧς ἱμείρεται αἴης.</TextUnit>
    <TextUnit id="41" loc="1.42">ὣς ἔφαθ' ̔Ερμείας, ἀλλ' οὐ φρένας Αἰγίσθοιο</TextUnit>
    <TextUnit id="42" loc="1.43">πεῖθ' ἀγαθὰ φρονέων: νῦν δ' ἁθρόα πάντ' ἀπέτισεν.”</TextUnit>
    <TextUnit id="43" loc="1.44">τὸν δ' ἠμείβετ' ἔπειτα θεά, γλαυκῶπις ̓Αθήνη:</TextUnit>
    <TextUnit id="44" loc="1.45">“ὦ πάτερ ἡμέτερε Κρονίδη,  ὕπατε κρειόντων,</TextUnit>
    <TextUnit id="45" loc="1.46">καὶ λίην κεῖνός γε ἐοικότι κεῖται ὀλέθρῳ:</TextUnit>
    <TextUnit id="46" loc="1.47">ὡς ἀπόλοιτο καὶ ἄλλος, ὅτις τοιαῦτά γε ῥέζοι:</TextUnit>
    <TextUnit id="47" loc="1.48">ἀλλά μοι ἀμφ' ̓Οδυσῆι δαί̈φρονι δαίεται ἦτορ,</TextUnit>
    <TextUnit id="48" loc="1.49">δυσμόρῳ, ὃς δὴ δηθὰ φίλων ἄπο πήματα πάσχει</TextUnit>
    <TextUnit id="49" loc="1.50">νήσῳ ἐν ἀμφιρύτῃ,  ὅθι τ' ὀμφαλός ἐστι θαλάσσης.</TextUnit>
    <TextUnit id="50" loc="1.51">νῆσος δενδρήεσσα, θεὰ δ' ἐν δώματα ναίει,</TextUnit>
    <TextUnit id="51" loc="1.52">̓́Ατλαντος θυγάτηρ ὀλοόφρονος, ὅς τε θαλάσσης</TextUnit>
    <TextUnit id="52" loc="1.53">πάσης βένθεα οἶδεν, ἔχει δέ τε κίονας αὐτὸς</TextUnit>
    <TextUnit id="53" loc="1.54">μακράς, αἳ γαῖάν τε καὶ οὐρανὸν ἀμφὶς ἔχουσιν.</TextUnit>
    <TextUnit id="54" loc="1.55">τοῦ θυγάτηρ δύστηνον ὀδυρόμενον κατερύκει,</TextUnit>
    <TextUnit id="55" loc="1.56">αἰεὶ δὲ μαλακοῖσι καὶ αἱμυλίοισι λόγοισιν</TextUnit>
    <TextUnit id="56" loc="1.57">θέλγει, ὅπως ̓Ιθάκης ἐπιλήσεται: αὐτὰρ ̓Οδυσσεύς,</TextUnit>
    <TextUnit id="57" loc="1.58">ἱέμενος καὶ καπνὸν ἀποθρῴσκοντα νοῆσαι</TextUnit>
    <TextUnit id="58" loc="1.59">ἧς γαίης, θανέειν ἱμείρεται. οὐδέ νυ σοί περ</TextUnit>
    <TextUnit id="59" loc="1.60">ἐντρέπεται φίλον ἦτορ,  ̓Ολύμπιε. οὔ νύ τ' ̓Οδυσσεὺς</TextUnit>
    <TextUnit id="60" loc="1.61">̓Αργείων παρὰ νηυσὶ χαρίζετο ἱερὰ ῥέζων</TextUnit>
    <TextUnit id="61" loc="1.62">Τροίῃ ἐν εὐρείῃ; τί νύ οἱ τόσον ὠδύσαο, Ζεῦ;”</TextUnit>
    <TextUnit id="62" loc="1.63">τὴν δ' ἀπαμειβόμενος προσέφη νεφεληγερέτα Ζεύς:”</TextUnit>
    <TextUnit id="63" loc="1.64">“τέκνον ἐμόν, ποῖόν σε ἔπος φύγεν ἕρκος ὀδόντων.</TextUnit>
    <TextUnit id="64" loc="1.65">πῶς ἂν ἔπειτ' ̓Οδυσῆος ἐγὼ θείοιο λαθοίμην,</TextUnit>
    <TextUnit id="65" loc="1.66">ὃς περὶ μὲν νόον ἐστὶ βροτῶν, περὶ δ' ἱρὰ θεοῖσιν</TextUnit>
    <TextUnit id="66" loc="1.67">ἀθανάτοισιν ἔδωκε, τοὶ οὐρανὸν εὐρὺν ἔχουσιν;</TextUnit>
    <TextUnit id="67" loc="1.68">ἀλλὰ Ποσειδάων γαιήοχος ἀσκελὲς αἰεὶ</TextUnit>
    <TextUnit id="68" loc="1.69">Κύκλωπος κεχόλωται, ὃν ὀφθαλμοῦ ἀλάωσεν,</TextUnit>
    <TextUnit id="69" loc="1.70">ἀντίθεον Πολύφημον,  ὅου κράτος ἐστὶ μέγιστον</TextUnit>
    <TextUnit id="70" loc="1.71">πᾶσιν Κυκλώπεσσι: Θόωσα δέ μιν τέκε νύμφη,</TextUnit>
    <TextUnit id="71" loc="1.72">Φόρκυνος θυγάτηρ ἁλὸς ἀτρυγέτοιο μέδοντος,</TextUnit>
    <TextUnit id="72" loc="1.73">ἐν σπέσσι γλαφυροῖσι Ποσειδάωνι μιγεῖσα.</TextUnit>
    <TextUnit id="73" loc="1.74">ἐκ τοῦ δὴ ̓Οδυσῆα Ποσειδάων ἐνοσίχθων</TextUnit>
    <TextUnit id="74" loc="1.75">οὔ τι κατακτείνει,  πλάζει δ' ἀπὸ πατρίδος αἴης.</TextUnit>
    <TextUnit id="75" loc="1.76">ἀλλ' ἄγεθ', ἡμεῖς οἵδε περιφραζώμεθα πάντες</TextUnit>
    <TextUnit id="76" loc="1.77">νόστον, ὅπως ἔλθῃσι: Ποσειδάων δὲ μεθήσει</TextUnit>
    <TextUnit id="77" loc="1.78">ὃν χόλον: οὐ μὲν γὰρ τι δυνήσεται ἀντία πάντων</TextUnit>
    <TextUnit id="78" loc="1.79">ἀθανάτων ἀέκητι θεῶν ἐριδαινέμεν οἶος.”</TextUnit>
    <TextUnit id="79" loc="1.80">τὸν δ' ἠμείβετ' ἔπειτα θεά,  γλαυκῶπις ̓Αθήνη:</TextUnit>
    <TextUnit id="80" loc="1.81">“ὦ πάτερ ἡμέτερε Κρονίδη, ὕπατε κρειόντων,</TextUnit>
    <TextUnit id="81" loc="1.82">εἰ μὲν δὴ νῦν τοῦτο φίλον μακάρεσσι θεοῖσιν,</TextUnit>
    <TextUnit id="82" loc="1.83">νοστῆσαι ̓Οδυσῆα πολύφρονα ὅνδε δόμονδε,</TextUnit>
    <TextUnit id="83" loc="1.84">̔Ερμείαν μὲν ἔπειτα διάκτορον ἀργεϊφόντην</TextUnit>
    <TextUnit id="84" loc="1.85">νῆσον ἐς ̓Ωγυγίην ὀτρύνομεν,  ὄφρα τάχιστα</TextUnit>
    <TextUnit id="85" loc="1.86">νύμφῃ ἐυπλοκάμῳ εἴπῃ νημερτέα βουλήν,</TextUnit>
    <TextUnit id="86" loc="1.87">νόστον ̓Οδυσσῆος ταλασίφρονος, ὥς κε νέηται:</TextUnit>
    <TextUnit id="87" loc="1.88">αὐτὰρ ἐγὼν ̓Ιθάκηνδ' ἐσελεύσομαι, ὄφρα οἱ υἱὸν</TextUnit>
    <TextUnit id="88" loc="1.89">μᾶλλον ἐποτρύνω καί οἱ μένος ἐν φρεσὶ θείω,</TextUnit>
    <TextUnit id="89" loc="1.90">εἰς ἀγορὴν καλέσαντα κάρη κομόωντας ̓Αχαιοὺς</TextUnit>
    <TextUnit id="90" loc="1.91">πᾶσι μνηστήρεσσιν ἀπειπέμεν, οἵ τέ οἱ αἰεὶ</TextUnit>
    <TextUnit id="91" loc="1.92">μῆλ' ἁδινὰ σφάζουσι καὶ εἰλίποδας ἕλικας βοῦς.</TextUnit>
    <TextUnit id="92" loc="1.93">πέμψω δ' ἐς Σπάρτην τε καὶ ἐς Πύλον ἠμαθόεντα</TextUnit>
    <TextUnit id="93" loc="1.94">νόστον πευσόμενον πατρὸς φίλου, ἤν που ἀκούσῃ,</TextUnit>
    <TextUnit id="94" loc="1.95">ἠδ' ἵνα μιν κλέος ἐσθλὸν ἐν ἀνθρώποισιν ἔχῃσιν.”</TextUnit>
    <TextUnit id="95" loc="1.95">ὣς εἰποῦς' ὑπὸ ποσσὶν ἐδήσατο καλὰ πέδιλα,</TextUnit>
    <TextUnit id="96" loc="1.96">ἀμβρόσια χρύσεια, τά μιν φέρον ἠμὲν ἐφ' ὑγρὴν</TextUnit>
    <TextUnit id="97" loc="1.97">ἠδ' ἐπ' ἀπείρονα γαῖαν ἅμα πνοιῇς ἀνέμοιο:</TextUnit>
    <TextUnit id="98" loc="1.98">εἵλετο δ' ἄλκιμον ἔγχος, ἀκαχμένον ὀξέι χαλκῷ,</TextUnit>
    <TextUnit id="99" loc="1.100">βριθὺ μέγα στιβαρόν,  τῷ δάμνησι στίχας ἀνδρῶν</TextUnit>
    <TextUnit id="100" loc="1.101">ἡρώων, τοῖσίν τε κοτέσσεται ὀβριμοπάτρη.</TextUnit>
    <TextUnit id="101" loc="1.102">βῆ δὲ κατ' Οὐλύμποιο καρήνων ἀίξασα,</TextUnit>
    <TextUnit id="102" loc="1.103">στῆ δ' ̓Ιθάκης ἐνὶ δήμῳ ἐπὶ προθύροις ̓Οδυσῆος,</TextUnit>
    <TextUnit id="103" loc="1.104">οὐδοῦ ἐπ' αὐλείου: παλάμῃ δ' ἔχε χάλκεον ἔγχος,</TextUnit>
    <TextUnit id="104" loc="1.105">εἰδομένη ξείνῳ,  Ταφίων ἡγήτορι Μέντῃ.</TextUnit>
    <TextUnit id="105" loc="1.106">εὗρε δ' ἄρα μνηστῆρας ἀγήνορας. οἱ μὲν ἔπειτα</TextUnit>
    <TextUnit id="106" loc="1.107">πεσσοῖσι προπάροιθε θυράων θυμὸν ἔτερπον</TextUnit>
    <TextUnit id="107" loc="1.108">ἥμενοι ἐν ῥινοῖσι βοῶν, οὓς ἔκτανον αὐτοί:</TextUnit>
    <TextUnit id="108" loc="1.109">κήρυκες δ' αὐτοῖσι καὶ ὀτρηροὶ θεράποντες</TextUnit>
    <TextUnit id="109" loc="1.110">οἱ μὲν οἶνον ἔμισγον ἐνὶ κρητῆρσι καὶ ὕδωρ,</TextUnit>
    <TextUnit id="110" loc="1.111">οἱ δ' αὖτε σπόγγοισι πολυτρήτοισι τραπέζας</TextUnit>
    <TextUnit id="111" loc="1.112">νίζον καὶ πρότιθεν, τοὶ δὲ κρέα πολλὰ δατεῦντο.</TextUnit>
    <TextUnit id="112" loc="1.113">τὴν δὲ πολὺ πρῶτος ἴδε Τηλέμαχος θεοειδής,</TextUnit>
    <TextUnit id="113" loc="1.114">ἧστο γὰρ ἐν μνηστῆρσι φίλον τετιημένος ἦτορ,</TextUnit>
    <TextUnit id="114" loc="1.115">ὀσσόμενος πατέρ' ἐσθλὸν ἐνὶ φρεσίν,  εἴ ποθεν ἐλθὼν</TextUnit>
    <TextUnit id="115" loc="1.116">μνηστήρων τῶν μὲν σκέδασιν κατὰ δώματα θείη,</TextUnit>
    <TextUnit id="116" loc="1.117">τιμὴν δ' αὐτὸς ἔχοι καὶ δώμασιν οἷσιν ἀνάσσοι.</TextUnit>
    <TextUnit id="117" loc="1.118">τὰ φρονέων, μνηστῆρσι μεθήμενος, εἴσιδ' ̓Αθήνην.</TextUnit>
    <TextUnit id="118" loc="1.119">βῆ δ' ἰθὺς προθύροιο, νεμεσσήθη δ' ἐνὶ θυμῷ</TextUnit>
    <TextUnit id="119" loc="1.120">ξεῖνον δηθὰ θύρῃσιν ἐφεστάμεν: ἐγγύθι δὲ στὰς</TextUnit>
    <TextUnit id="120" loc="1.121">χεῖρ' ἕλε δεξιτερὴν καὶ ἐδέξατο χάλκεον ἔγχος,</TextUnit>
    <TextUnit id="121" loc="1.122">καί μιν φωνήσας ἔπεα πτερόεντα προσηύδα:</TextUnit>
    <TextUnit id="122" loc="1.123">“χαῖρε, ξεῖνε, παρ' ἄμμι φιλήσεαι: αὐτὰρ ἔπειτα</TextUnit>
    <TextUnit id="123" loc="1.124">δείπνου πασσάμενος μυθήσεαι ὅττεό σε χρή.”</TextUnit>
    <TextUnit id="124" loc="1.125">“ὣς εἰπὼν ἡγεῖθ',  ἡ δ' ἕσπετο Παλλὰς ̓Αθήνη.</TextUnit>
    <TextUnit id="125" loc="1.126">οἱ δ' ὅτε δή ῥ' ἔντοσθεν ἔσαν δόμου ὑψηλοῖο,</TextUnit>
    <TextUnit id="126" loc="1.127">ἔγχος μέν ῥ' ἔστησε φέρων πρὸς κίονα μακρὴν</TextUnit>
    <TextUnit id="127" loc="1.128">δουροδόκης ἔντοσθεν ἐυξόου, ἔνθα περ ἄλλα</TextUnit>
    <TextUnit id="128" loc="1.129">ἔγχε' ̓Οδυσσῆος ταλασίφρονος ἵστατο πολλά,</TextUnit>
    <TextUnit id="129" loc="1.130">αὐτὴν δ' ἐς θρόνον εἷσεν ἄγων,  ὑπὸ λῖτα πετάσσας,</TextUnit>
    <TextUnit id="130" loc="1.131">καλὸν δαιδάλεον: ὑπὸ δὲ θρῆνυς ποσὶν ἦεν.</TextUnit>
    <TextUnit id="131" loc="1.132">πὰρ δ' αὐτὸς κλισμὸν θέτο ποικίλον, ἔκτοθεν ἄλλων</TextUnit>
    <TextUnit id="132" loc="1.133">μνηστήρων, μὴ ξεῖνος ἀνιηθεὶς ὀρυμαγδῷ</TextUnit>
    <TextUnit id="133" loc="1.134">δείπνῳ ἁδήσειεν, ὑπερφιάλοισι μετελθών,</TextUnit>
    <TextUnit id="134" loc="1.135">ἠδ' ἵνα μιν περὶ πατρὸς ἀποιχομένοιο ἔροιτο.</TextUnit>
    <TextUnit id="135" loc="1.136">χέρνιβα δ' ἀμφίπολος προχόῳ ἐπέχευε φέρουσα</TextUnit>
    <TextUnit id="136" loc="1.137">καλῇ χρυσείῃ, ὑπὲρ ἀργυρέοιο λέβητος,</TextUnit>
    <TextUnit id="137" loc="1.138">νίψασθαι: παρὰ δὲ ξεστὴν ἐτάνυσσε τράπεζαν.</TextUnit>
    <TextUnit id="138" loc="1.139">σῖτον δ' αἰδοίη ταμίη παρέθηκε φέρουσα,</TextUnit>
    <TextUnit id="139" loc="1.140">εἴδατα πόλλ' ἐπιθεῖσα,  χαριζομένη παρεόντων:</TextUnit>
    <TextUnit id="140" loc="1.141">δαιτρὸς δὲ κρειῶν πίνακας παρέθηκεν ἀείρας</TextUnit>
    <TextUnit id="141" loc="1.142">παντοίων, παρὰ δέ σφι τίθει χρύσεια κύπελλα:</TextUnit>
    <TextUnit id="142" loc="1.143">κῆρυξ δ' αὐτοῖσιν θάμ' ἐπῴχετο οἰνοχοεύων.</TextUnit>
    <TextUnit id="143" loc="1.144">ἐς δ' ἦλθον μνηστῆρες ἀγήνορες. οἱ μὲν ἔπειτα</TextUnit>
    <TextUnit id="144" loc="1.145">ἑξείης ἕζοντο κατὰ κλισμούς τε θρόνους τε,</TextUnit>
    <TextUnit id="145" loc="1.146">τοῖσι δὲ κήρυκες μὲν ὕδωρ ἐπὶ χεῖρας ἔχευαν,</TextUnit>
    <TextUnit id="146" loc="1.147">σῖτον δὲ δμῳαὶ παρενήνεον ἐν κανέοισιν,</TextUnit>
    <TextUnit id="147" loc="1.148">κοῦροι δὲ κρητῆρας ἐπεστέψαντο ποτοῖο.</TextUnit>
    <TextUnit id="148" loc="1.149">οἱ δ' ἐπ' ὀνείαθ' ἑτοῖμα προκείμενα χεῖρας ἴαλλον.</TextUnit>
    <TextUnit id="149" loc="1.150">αὐτὰρ ἐπεὶ πόσιος καὶ ἐδητύος ἐξ ἔρον ἕντο</TextUnit>
    <TextUnit id="150" loc="1.151">μνηστῆρες, τοῖσιν μὲν ἐνὶ φρεσὶν ἄλλα μεμήλει,</TextUnit>
    <TextUnit id="151" loc="1.152">μολπή τ' ὀρχηστύς τε: τὰ γὰρ τ' ἀναθήματα δαιτός:</TextUnit>
    <TextUnit id="152" loc="1.153">κῆρυξ δ' ἐν χερσὶν κίθαριν περικαλλέα θῆκεν</TextUnit>
    <TextUnit id="153" loc="1.154">Φημίῳ, ὅς ῥ' ἤειδε παρὰ μνηστῆρσιν ἀνάγκῃ.</TextUnit>
    <TextUnit id="154" loc="1.155">ἦ τοι ὁ φορμίζων ἀνεβάλλετο καλὸν ἀείδειν.</TextUnit>
    <TextUnit id="155" loc="1.156">αὐτὰρ Τηλέμαχος προσέφη γλαυκῶπιν ̓Αθήνην,</TextUnit>
    <TextUnit id="156" loc="1.157">ἄγχι σχὼν κεφαλήν, ἵνα μὴ πευθοίαθ' οἱ ἄλλοι:</TextUnit>
    <TextUnit id="157" loc="1.158">“ξεῖνε φίλ', ἦ καὶ μοι νεμεσήσεαι ὅττι κεν εἴπω;</TextUnit>
    <TextUnit id="158" loc="1.159">τούτοισιν μὲν ταῦτα μέλει, κίθαρις καὶ ἀοιδή,</TextUnit>
    <TextUnit id="159" loc="1.160">ῥεῖ',  ἐπεὶ ἀλλότριον βίοτον νήποινον ἔδουσιν,</TextUnit>
    <TextUnit id="160" loc="1.161">ἀνέρος, οὗ δή που λεύκ' ὀστέα πύθεται ὄμβρῳ</TextUnit>
    <TextUnit id="161" loc="1.162">κείμεν' ἐπ' ἠπείρου, ἢ εἰν ἁλὶ κῦμα κυλίνδει.</TextUnit>
    <TextUnit id="162" loc="1.163">εἰ κεῖνόν γ' ̓Ιθάκηνδε ἰδοίατο νοστήσαντα,</TextUnit>
    <TextUnit id="163" loc="1.164">πάντες κ' ἀρησαίατ' ἐλαφρότεροι πόδας εἶναι</TextUnit>
    <TextUnit id="164" loc="1.165">ἢ ἀφνειότεροι χρυσοῖό τε ἐσθῆτός τε.</TextUnit>
    <TextUnit id="165" loc="1.166">νῦν δ' ὁ μὲν ὣς ἀπόλωλε κακὸν μόρον, οὐδέ τις ἡμῖν</TextUnit>
    <TextUnit id="166" loc="1.167">θαλπωρή, εἴ πέρ τις ἐπιχθονίων ἀνθρώπων</TextUnit>
    <TextUnit id="167" loc="1.168">φῇσιν ἐλεύσεσθαι: τοῦ δ' ὤλετο νόστιμον ἦμαρ.</TextUnit>
    <TextUnit id="168" loc="1.169">ἀλλ' ἄγε μοι τόδε εἰπὲ καὶ ἀτρεκέως κατάλεξον:</TextUnit>
    <TextUnit id="169" loc="1.170">τίς  πόθεν εἰς ἀνδρῶν; πόθι τοι πόλις ἠδὲ τοκῆες;</TextUnit>
    <TextUnit id="170" loc="1.171">ὁπποίης τ' ἐπὶ νηὸς ἀφίκεο: πῶς δέ σε ναῦται</TextUnit>
    <TextUnit id="171" loc="1.172">ἤγαγον εἰς ̓Ιθάκην; τίνες ἔμμεναι εὐχετόωντο;</TextUnit>
    <TextUnit id="172" loc="1.173">οὐ μὲν γὰρ τί σε πεζὸν ὀίομαι ἐνθάδ' ἱκέσθαι.</TextUnit>
    <TextUnit id="173" loc="1.174">καί μοι τοῦτ' ἀγόρευσον ἐτήτυμον, ὄφρ' ἐὺ εἰδῶ,</TextUnit>
    <TextUnit id="174" loc="1.175">ἠὲ νέον μεθέπεις ἦ καὶ πατρώιός ἐσσι</TextUnit>
    <TextUnit id="175" loc="1.176">ξεῖνος, ἐπεὶ πολλοὶ ἴσαν ἀνέρες ἡμέτερον δῶ</TextUnit>
    <TextUnit id="176" loc="1.177">ἄλλοι, ἐπεὶ καὶ κεῖνος ἐπίστροφος ἦν ἀνθρώπων.”</TextUnit>
    <TextUnit id="177" loc="1.178">τὸν δ' αὖτε προσέειπε θεά, γλαυκῶπις ̓Αθήνη:</TextUnit>
    <TextUnit id="178" loc="1.179">“τοιγὰρ ἐγώ τοι ταῦτα μάλ' ἀτρεκέως ἀγορεύσω.</TextUnit>
    <TextUnit id="179" loc="1.180">Μέντης ̓Αγχιάλοιο δαί̈φρονος εὔχομαι εἶναι</TextUnit>
    <TextUnit id="180" loc="1.181">υἱός, ἀτὰρ Ταφίοισι φιληρέτμοισιν ἀνάσσω.</TextUnit>
    <TextUnit id="181" loc="1.182">νῦν δ' ὧδε ξὺν νηὶ κατήλυθον ἠδ' ἑτάροισιν</TextUnit>
    <TextUnit id="182" loc="1.183">πλέων ἐπὶ οἴνοπα πόντον ἐπ' ἀλλοθρόους ἀνθρώπους,</TextUnit>
    <TextUnit id="183" loc="1.184">ἐς Τεμέσην μετὰ χαλκόν, ἄγω δ' αἴθωνα σίδηρον.</TextUnit>
    <TextUnit id="184" loc="1.185">νηῦς δέ μοι ἥδ' ἕστηκεν ἐπ' ἀγροῦ νόσφι πόληος,</TextUnit>
    <TextUnit id="185" loc="1.186">ἐν λιμένι ̔Ρείθρῳ ὑπὸ Νηίῳ ὑλήεντι.</TextUnit>
    <TextUnit id="186" loc="1.187">ξεῖνοι δ' ἀλλήλων πατρώιοι εὐχόμεθ' εἶναι</TextUnit>
    <TextUnit id="187" loc="1.188">ἐξ ἀρχῆς, εἴ πέρ τε γέροντ' εἴρηαι ἐπελθὼν</TextUnit>
    <TextUnit id="188" loc="1.189">Λαέρτην ἥρωα, τὸν οὐκέτι φασὶ πόλινδε</TextUnit>
    <TextUnit id="189" loc="1.190">ἔρχεσθ',  ἀλλ' ἀπάνευθεν ἐπ' ἀγροῦ πήματα πάσχειν</TextUnit>
    <TextUnit id="190" loc="1.191">γρηὶ σὺν ἀμφιπόλῳ, ἥ οἱ βρῶσίν τε πόσιν τε</TextUnit>
    <TextUnit id="191" loc="1.192">παρτιθεῖ, εὖτ' ἄν μιν κάματος κατὰ γυῖα λάβῃσιν</TextUnit>
    <TextUnit id="192" loc="1.193">ἑρπύζοντ' ἀνὰ γουνὸν ἀλωῆς οἰνοπέδοιο.</TextUnit>
    <TextUnit id="193" loc="1.194">νῦν δ' ἦλθον: δὴ γάρ μιν ἔφαντ' ἐπιδήμιον εἶναι,</TextUnit>
    <TextUnit id="194" loc="1.195">σὸν πατέρ': ἀλλά νυ τόν γε θεοὶ βλάπτουσι κελεύθου.</TextUnit>
    <TextUnit id="195" loc="1.196">οὐ γάρ πω τέθνηκεν ἐπὶ χθονὶ δῖος ̓Οδυσσεύς,</TextUnit>
    <TextUnit id="196" loc="1.197">ἀλλ' ἔτι που ζωὸς κατερύκεται εὐρέι πόντῳ</TextUnit>
    <TextUnit id="197" loc="1.198">νήσῳ ἐν ἀμφιρύτῃ, χαλεποὶ δέ μιν ἄνδρες ἔχουσιν</TextUnit>
    <TextUnit id="198" loc="1.199">ἄγριοι, οἵ που κεῖνον ἐρυκανόως' ἀέκοντα.</TextUnit>
    <TextUnit id="199" loc="1.200">αὐτὰρ νῦν τοι ἐγὼ μαντεύσομαι,  ὡς ἐνὶ θυμῷ</TextUnit>
    <TextUnit id="200" loc="1.201">ἀθάνατοι βάλλουσι καὶ ὡς τελέεσθαι ὀίω,</TextUnit>
    <TextUnit id="201" loc="1.202">οὔτε τι μάντις ἐὼν οὔτ' οἰωνῶν σάφα εἰδώς.</TextUnit>
    <TextUnit id="202" loc="1.203">οὔ τοι ἔτι δηρόν γε φίλης ἀπὸ πατρίδος αἴης</TextUnit>
    <TextUnit id="203" loc="1.204">ἔσσεται, οὐδ' εἴ πέρ τε σιδήρεα δέσματ' ἔχῃσιν:</TextUnit>
    <TextUnit id="204" loc="1.205">φράσσεται ὥς κε νέηται,  ἐπεὶ πολυμήχανός ἐστιν.</TextUnit>
    <TextUnit id="205" loc="1.206">ἀλλ' ἄγε μοι τόδε εἰπὲ καὶ ἀτρεκέως κατάλεξον,</TextUnit>
    <TextUnit id="206" loc="1.207">εἰ δὴ ἐξ αὐτοῖο τόσος πάϊς εἰς ̓Οδυσῆος.</TextUnit>
    <TextUnit id="207" loc="1.208">αἰνῶς μὲν κεφαλήν τε καὶ ὄμματα καλὰ ἔοικας</TextUnit>
    <TextUnit id="208" loc="1.209">κείνῳ, ἐπεὶ θαμὰ τοῖον ἐμισγόμεθ' ἀλλήλοισιν,</TextUnit>
    <TextUnit id="209" loc="1.210">πρίν γε τὸν ἐς Τροίην ἀναβήμεναι,  ἔνθα περ ἄλλοι</TextUnit>
    <TextUnit id="210" loc="1.211">̓Αργείων οἱ ἄριστοι ἔβαν κοίλῃς ἐνὶ νηυσίν:</TextUnit>
    <TextUnit id="211" loc="1.212">ἐκ τοῦ δ' οὔτ' ̓Οδυσῆα ἐγὼν ἴδον οὔτ' ἔμ' ἐκεῖνος.”</TextUnit>
    <TextUnit id="212" loc="1.213">τὴν δ' αὖ Τηλέμαχος πεπνυμένος ἀντίον ηὔδα:</TextUnit>
    <TextUnit id="213" loc="1.214">“τοιγὰρ ἐγώ τοι, ξεῖνε, μάλ' ἀτρεκέως ἀγορεύσω.</TextUnit>
    <TextUnit id="214" loc="1.215">μήτηρ μέν τέ μέ φησι τοῦ ἔμμεναι,  αὐτὰρ ἐγώ γε</TextUnit>
    <TextUnit id="215" loc="1.216">οὐκ οἶδ': οὐ γάρ πώ τις ἑὸν γόνον αὐτὸς ἀνέγνω.</TextUnit>
    <TextUnit id="216" loc="1.217">ὡς δὴ ἐγώ γ' ὄφελον μάκαρός νύ τευ ἔμμεναι υἱὸς</TextUnit>
    <TextUnit id="217" loc="1.218">ἀνέρος, ὃν κτεάτεσσιν ἑοῖς ἔπι γῆρας ἔτετμε.</TextUnit>
    <TextUnit id="218" loc="1.219">νῦν δ' ὃς ἀποτμότατος γένετο θνητῶν ἀνθρώπων,</TextUnit>
    <TextUnit id="219" loc="1.220">τοῦ μ' ἔκ φασι γενέσθαι,  ἐπεὶ σύ με τοῦτ' ἐρεείνεις.”</TextUnit>
    <TextUnit id="220" loc="1.221">τὸν δ' αὖτε προσέειπε θεά, γλαυκῶπις ̓Αθήνη:</TextUnit>
    <TextUnit id="221" loc="1.222">“οὐ μέν τοι γενεήν γε θεοὶ νώνυμνον ὀπίσσω</TextUnit>
    <TextUnit id="222" loc="1.223">θῆκαν, ἐπεὶ σέ γε τοῖον ἐγείνατο Πηνελόπεια.</TextUnit>
    <TextUnit id="223" loc="1.224">ἀλλ' ἄγε μοι τόδε εἰπὲ καὶ ἀτρεκέως κατάλεξον:</TextUnit>
    <TextUnit id="224" loc="1.225">τίς δαίς,  τίς δὲ ὅμιλος ὅδ' ἔπλετο; τίπτε δέ σε χρεώ;</TextUnit>
    <TextUnit id="225" loc="1.226">εἰλαπίνη ἠὲ γάμος; ἐπεὶ οὐκ ἔρανος τάδε γ' ἐστίν:</TextUnit>
    <TextUnit id="226" loc="1.227">ὥς τέ μοι ὑβρίζοντες ὑπερφιάλως δοκέουσι</TextUnit>
    <TextUnit id="227" loc="1.228">δαίνυσθαι κατὰ δῶμα. νεμεσσήσαιτό κεν ἀνὴρ</TextUnit>
    <TextUnit id="228" loc="1.229">αἴσχεα πόλλ' ὁρόων, ὅς τις πινυτός γε μετέλθοι.”</TextUnit>
    <TextUnit id="229" loc="1.230">τὴν δ' αὖ Τηλέμαχος πεπνυμένος ἀντίον ηὔδα:</TextUnit>
    <TextUnit id="230" loc="1.231">“ξεῖν', ἐπεὶ ἂρ δὴ ταῦτά μ' ἀνείρεαι ἠδὲ μεταλλᾷς,</TextUnit>
    <TextUnit id="231" loc="1.232">μέλλεν μέν ποτε οἶκος ὅδ' ἀφνειὸς καὶ ἀμύμων</TextUnit>
    <TextUnit id="232" loc="1.233">ἔμμεναι, ὄφρ' ἔτι κεῖνος ἀνὴρ ἐπιδήμιος ἦεν:</TextUnit>
    <TextUnit id="233" loc="1.234">νῦν δ' ἑτέρως ἐβόλοντο θεοὶ κακὰ μητιόωντες,</TextUnit>
    <TextUnit id="234" loc="1.235">οἳ κεῖνον μὲν ἄιστον ἐποίησαν περὶ πάντων</TextUnit>
    <TextUnit id="235" loc="1.236">ἀνθρώπων, ἐπεὶ οὔ κε θανόντι περ ὧδ' ἀκαχοίμην,</TextUnit>
    <TextUnit id="236" loc="1.237">εἰ μετὰ οἷς ἑτάροισι δάμη Τρώων ἐνὶ δήμῳ,</TextUnit>
    <TextUnit id="237" loc="1.238">ἠὲ φίλων ἐν χερσίν, ἐπεὶ πόλεμον τολύπευσεν.</TextUnit>
    <TextUnit id="238" loc="1.239">τῷ κέν οἱ τύμβον μὲν ἐποίησαν Παναχαιοί,</TextUnit>
    <TextUnit id="239" loc="1.240">ἠδέ κε καὶ ᾧ παιδὶ μέγα κλέος ἤρατ' ὀπίσσω.</TextUnit>
    <TextUnit id="240" loc="1.241">νῦν δέ μιν ἀκλειῶς ἅρπυιαι ἀνηρείψαντο:</TextUnit>
    <TextUnit id="241" loc="1.242">οἴχετ' ἄιστος ἄπυστος, ἐμοὶ δ' ὀδύνας τε γόους τε</TextUnit>
    <TextUnit id="242" loc="1.243">κάλλιπεν. οὐδέ τι κεῖνον ὀδυρόμενος στεναχίζω</TextUnit>
    <TextUnit id="243" loc="1.244">οἶον, ἐπεί νύ μοι ἄλλα θεοὶ κακὰ κήδε' ἔτευξαν.</TextUnit>
    <TextUnit id="244" loc="1.245">ὅσσοι γὰρ νήσοισιν ἐπικρατέουσιν ἄριστοι,</TextUnit>
    <TextUnit id="245" loc="1.246">Δουλιχίῳ τε Σάμῃ τε καὶ ὑλήεντι Ζακύνθῳ,</TextUnit>
    <TextUnit id="246" loc="1.247">ἠδ' ὅσσοι κραναὴν ̓Ιθάκην κάτα κοιρανέουσιν,</TextUnit>
    <TextUnit id="247" loc="1.248">τόσσοι μητέρ' ἐμὴν μνῶνται, τρύχουσι δὲ οἶκον.</TextUnit>
    <TextUnit id="248" loc="1.249">ἡ δ' οὔτ' ἀρνεῖται στυγερὸν γάμον οὔτε τελευτὴν</TextUnit>
    <TextUnit id="249" loc="1.250">ποιῆσαι δύναται: τοὶ δὲ φθινύθουσιν ἔδοντες</TextUnit>
    <TextUnit id="250" loc="1.251">οἶκον ἐμόν: τάχα δή με διαρραίσουσι καὶ αὐτόν.”</TextUnit>
    <TextUnit id="251" loc="1.252">τὸν δ' ἐπαλαστήσασα προσηύδα Παλλὰς ̓Αθήνη:</TextUnit>
    <TextUnit id="252" loc="1.253">“ὢ πόποι, ἦ δὴ πολλὸν ἀποιχομένου ̓Οδυσῆος</TextUnit>
    <TextUnit id="253" loc="1.254">δεύῃ, ὅ κε μνηστῆρσιν ἀναιδέσι χεῖρας ἐφείη.</TextUnit>
    <TextUnit id="254" loc="1.255">εἰ γὰρ νῦν ἐλθὼν δόμου ἐν πρώτῃσι θύρῃσι</TextUnit>
    <TextUnit id="255" loc="1.256">σταίη, ἔχων πήληκα καὶ ἀσπίδα καὶ δύο δοῦρε,</TextUnit>
    <TextUnit id="256" loc="1.257">τοῖος ἐὼν οἷόν μιν ἐγὼ τὰ πρῶτ' ἐνόησα</TextUnit>
    <TextUnit id="257" loc="1.258">οἴκῳ ἐν ἡμετέρῳ πίνοντά τε τερπόμενόν τε,</TextUnit>
    <TextUnit id="258" loc="1.260">ἐξ ̓Εφύρης ἀνιόντα παρ' ̓́Ιλου Μερμερίδαο—</TextUnit>
    <TextUnit id="259" loc="1.261">ᾤχετο γὰρ καὶ κεῖσε θοῆς ἐπὶ νηὸς ̓Οδυσσεὺς</TextUnit>
    <TextUnit id="260" loc="1.262">φάρμακον ἀνδροφόνον διζήμενος, ὄφρα οἱ εἴη</TextUnit>
    <TextUnit id="261" loc="1.263">ἰοὺς χρίεσθαι χαλκήρεας: ἀλλ' ὁ μὲν οὔ οἱ</TextUnit>
    <TextUnit id="262" loc="1.264">δῶκεν, ἐπεί ῥα θεοὺς νεμεσίζετο αἰὲν ἐόντας,</TextUnit>
    <TextUnit id="263" loc="1.265">ἀλλὰ πατήρ οἱ δῶκεν ἐμός: φιλέεσκε γὰρ αἰνῶς—</TextUnit>
    <TextUnit id="264" loc="1.266">τοῖος ἐὼν μνηστῆρσιν ὁμιλήσειεν ̓Οδυσσεύς:</TextUnit>
    <TextUnit id="265" loc="1.267">πάντες κ' ὠκύμοροί τε γενοίατο πικρόγαμοί τε.</TextUnit>
    <TextUnit id="266" loc="1.268">ἀλλ' ἦ τοι μὲν ταῦτα θεῶν ἐν γούνασι κεῖται,</TextUnit>
    <TextUnit id="267" loc="1.269">ἤ κεν νοστήσας ἀποτίσεται, ἦε καὶ οὐκί,</TextUnit>
    <TextUnit id="268" loc="1.270">οἷσιν ἐνὶ μεγάροισι: σὲ δὲ φράζεσθαι ἄνωγα,</TextUnit>
    <TextUnit id="269" loc="1.270">ὅππως κε μνηστῆρας ἀπώσεαι ἐκ μεγάροιο.</TextUnit>
    <TextUnit id="270" loc="1.271">εἰ δ' ἄγε νῦν ξυνίει καὶ ἐμῶν ἐμπάζεο μύθων:</TextUnit>
    <TextUnit id="271" loc="1.272">αὔριον εἰς ἀγορὴν καλέσας ἥρωας ̓Αχαιοὺς</TextUnit>
    <TextUnit id="272" loc="1.273">μῦθον πέφραδε πᾶσι, θεοὶ δ' ἐπὶ μάρτυροι ἔστων.</TextUnit>
    <TextUnit id="273" loc="1.274">μνηστῆρας μὲν ἐπὶ σφέτερα σκίδνασθαι ἄνωχθι,</TextUnit>
    <TextUnit id="274" loc="1.275">μητέρα δ',  εἴ οἱ θυμὸς ἐφορμᾶται γαμέεσθαι,</TextUnit>
    <TextUnit id="275" loc="1.276">ἂψ ἴτω ἐς μέγαρον πατρὸς μέγα δυναμένοιο:</TextUnit>
    <TextUnit id="276" loc="1.277">οἱ δὲ γάμον τεύξουσι καὶ ἀρτυνέουσιν ἔεδνα</TextUnit>
    <TextUnit id="277" loc="1.278">πολλὰ μάλ', ὅσσα ἔοικε φίλης ἐπὶ παιδὸς ἕπεσθαι.</TextUnit>
    <TextUnit id="278" loc="1.279">σοὶ δ' αὐτῷ πυκινῶς ὑποθήσομαι, αἴ κε πίθηαι:</TextUnit>
    <TextUnit id="279" loc="1.280">νῆ' ἄρσας ἐρέτῃσιν ἐείκοσιν,  ἥ τις ἀρίστη,</TextUnit>
    <TextUnit id="280" loc="1.281">ἔρχεο πευσόμενος πατρὸς δὴν οἰχομένοιο,</TextUnit>
    <TextUnit id="281" loc="1.282">ἤν τίς τοι εἴπῃσι βροτῶν, ἢ ὄσσαν ἀκούσῃς</TextUnit>
    <TextUnit id="282" loc="1.283">ἐκ Διός, ἥ τε μάλιστα φέρει κλέος ἀνθρώποισι.</TextUnit>
    <TextUnit id="283" loc="1.284">πρῶτα μὲν ἐς Πύλον ἐλθὲ καὶ εἴρεο Νέστορα δῖον,</TextUnit>
    <TextUnit id="284" loc="1.285">κεῖθεν δὲ Σπάρτηνδε παρὰ ξανθὸν Μενέλαον:</TextUnit>
    <TextUnit id="285" loc="1.286">ὃς γὰρ δεύτατος ἦλθεν ̓Αχαιῶν χαλκοχιτώνων.</TextUnit>
    <TextUnit id="286" loc="1.287">εἰ μέν κεν πατρὸς βίοτον καὶ νόστον ἀκούσῃς,</TextUnit>
    <TextUnit id="287" loc="1.288">ἦ τ' ἂν τρυχόμενός περ ἔτι τλαίης ἐνιαυτόν:</TextUnit>
    <TextUnit id="288" loc="1.289">εἰ δέ κε τεθνηῶτος ἀκούσῃς μηδ' ἔτ' ἐόντος,</TextUnit>
    <TextUnit id="289" loc="1.290">νοστήσας δὴ ἔπειτα φίλην ἐς πατρίδα γαῖαν</TextUnit>
    <TextUnit id="290" loc="1.291">σῆμά τέ οἱ χεῦαι καὶ ἐπὶ κτέρεα κτερεί̈ξαι</TextUnit>
    <TextUnit id="291" loc="1.292">πολλὰ μάλ', ὅσσα ἔοικε, καὶ ἀνέρι μητέρα δοῦναι.</TextUnit>
    <TextUnit id="292" loc="1.293">αὐτὰρ ἐπὴν δὴ ταῦτα τελευτήσῃς τε καὶ ἔρξῃς,</TextUnit>
    <TextUnit id="293" loc="1.294">φράζεσθαι δὴ ἔπειτα κατὰ φρένα καὶ κατὰ θυμὸν</TextUnit>
    <TextUnit id="294" loc="1.295">ὅππως κε μνηστῆρας ἐνὶ μεγάροισι τεοῖσι</TextUnit>
    <TextUnit id="295" loc="1.296">κτείνῃς ἠὲ δόλῳ ἢ ἀμφαδόν: οὐδέ τί σε χρὴ</TextUnit>
    <TextUnit id="296" loc="1.297">νηπιάας ὀχέειν, ἐπεὶ οὐκέτι τηλίκος ἐσσι.</TextUnit>
    <TextUnit id="297" loc="1.298">ἢ οὐκ ἀίεις οἷον κλέος ἔλλαβε δῖος ̓Ορέστης</TextUnit>
    <TextUnit id="298" loc="1.299">πάντας ἐπ' ἀνθρώπους, ἐπεὶ ἔκτανε πατροφονῆα,</TextUnit>
    <TextUnit id="299" loc="1.300">Αἴγισθον δολόμητιν,  ὅ οἱ πατέρα κλυτὸν ἔκτα;</TextUnit>
    <TextUnit id="300" loc="1.301">καὶ σύ, φίλος, μάλα γάρ ς' ὁρόω καλόν τε μέγαν τε,</TextUnit>
    <TextUnit id="301" loc="1.302">ἄλκιμος ἔσς', ἵνα τίς σε καὶ ὀψιγόνων ἐὺ εἴπῃ.</TextUnit>
    <TextUnit id="302" loc="1.303">αὐτὰρ ἐγὼν ἐπὶ νῆα θοὴν κατελεύσομαι ἤδη</TextUnit>
    <TextUnit id="303" loc="1.304">ἠδ' ἑτάρους, οἵ πού με μάλ' ἀσχαλόωσι μένοντες:</TextUnit>
    <TextUnit id="304" loc="1.305">σοὶ δ' αὐτῷ μελέτω,  καὶ ἐμῶν ἐμπάζεο μύθων.”</TextUnit>
    <TextUnit id="305" loc="1.306">τὴν δ' αὖ Τηλέμαχος πεπνυμένος ἀντίον ηὔδα:</TextUnit>
    <TextUnit id="306" loc="1.307">“ξεῖν', ἦ τοι μὲν ταῦτα φίλα φρονέων ἀγορεύεις,</TextUnit>
    <TextUnit id="307" loc="1.308">ὥς τε πατὴρ ᾧ παιδί, καὶ οὔ ποτε λήσομαι αὐτῶν.</TextUnit>
    <TextUnit id="308" loc="1.309">ἀλλ' ἄγε νῦν ἐπίμεινον, ἐπειγόμενός περ ὁδοῖο,</TextUnit>
    <TextUnit id="309" loc="1.310">ὄφρα λοεσσάμενός τε τεταρπόμενός τε φίλον κῆρ,</TextUnit>
    <TextUnit id="310" loc="1.311">δῶρον ἔχων ἐπὶ νῆα κίῃς, χαίρων ἐνὶ θυμῷ,</TextUnit>
    <TextUnit id="311" loc="1.312">τιμῆεν, μάλα καλόν, ὅ τοι κειμήλιον ἔσται</TextUnit>
    <TextUnit id="312" loc="1.313">ἐξ ἐμεῦ, οἷα φίλοι ξεῖνοι ξείνοισι διδοῦσι.”</TextUnit>
    <TextUnit id="313" loc="1.314">τὸν δ' ἠμείβετ' ἔπειτα θεά, γλαυκῶπις ̓Αθήνη:</TextUnit>
    <TextUnit id="314" loc="1.315">“μή μ' ἔτι νῦν κατέρυκε,  λιλαιόμενόν περ ὁδοῖο.</TextUnit>
    <TextUnit id="315" loc="1.316">δῶρον δ' ὅττι κέ μοι δοῦναι φίλον ἦτορ ἀνώγῃ,</TextUnit>
    <TextUnit id="316" loc="1.317">αὖτις ἀνερχομένῳ δόμεναι οἶκόνδε φέρεσθαι,</TextUnit>
    <TextUnit id="317" loc="1.318">καὶ μάλα καλὸν ἑλών: σοὶ δ' ἄξιον ἔσται ἀμοιβῆς.”</TextUnit>
    <TextUnit id="318" loc="1.319">ἡ μὲν ἄρ' ὣς εἰποῦς' ἀπέβη γλαυκῶπις ̓Αθήνη,</TextUnit>
    <TextUnit id="319" loc="1.320">ὄρνις δ' ὣς ἀνόπαια διέπτατο: τῷ δ' ἐνὶ θυμῷ</TextUnit>
    <TextUnit id="320" loc="1.321">θῆκε μένος καὶ θάρσος, ὑπέμνησέν τέ ἑ πατρὸς</TextUnit>
    <TextUnit id="321" loc="1.322">μᾶλλον ἔτ' ἢ τὸ πάροιθεν. ὁ δὲ φρεσὶν ᾗσι νοήσας</TextUnit>
    <TextUnit id="322" loc="1.323">θάμβησεν κατὰ θυμόν: ὀίσατο γὰρ θεὸν εἶναι.</TextUnit>
    <TextUnit id="323" loc="1.324">αὐτίκα δὲ μνηστῆρας ἐπῴχετο ἰσόθεος φώς.</TextUnit>
    <TextUnit id="324" loc="1.325">τοῖσι δ' ἀοιδὸς ἄειδε περικλυτός,  οἱ δὲ σιωπῇ</TextUnit>
    <TextUnit id="325" loc="1.326">ἥατ' ἀκούοντες: ὁ δ' ̓Αχαιῶν νόστον ἄειδε</TextUnit>
    <TextUnit id="326" loc="1.327">λυγρόν, ὃν ἐκ Τροίης ἐπετείλατο Παλλὰς ̓Αθήνη.</TextUnit>
    <TextUnit id="327" loc="1.328">τοῦ δ' ὑπερωιόθεν φρεσὶ σύνθετο θέσπιν ἀοιδὴν</TextUnit>
    <TextUnit id="328" loc="1.329">κούρη ̓Ικαρίοιο, περίφρων Πηνελόπεια:</TextUnit>
    <TextUnit id="329" loc="1.330">κλίμακα δ' ὑψηλὴν κατεβήσετο οἷο δόμοιο,</TextUnit>
    <TextUnit id="330" loc="1.331">οὐκ οἴη, ἅμα τῇ γε καὶ ἀμφίπολοι δύ' ἕποντο.</TextUnit>
    <TextUnit id="331" loc="1.332">ἡ δ' ὅτε δὴ μνηστῆρας ἀφίκετο δῖα γυναικῶν,</TextUnit>
    <TextUnit id="332" loc="1.333">στῆ ῥα παρὰ σταθμὸν τέγεος πύκα ποιητοῖο,</TextUnit>
    <TextUnit id="333" loc="1.334">ἄντα παρειάων σχομένη λιπαρὰ κρήδεμνα:</TextUnit>
    <TextUnit id="334" loc="1.335">ἀμφίπολος δ' ἄρα οἱ κεδνὴ ἑκάτερθε παρέστη.</TextUnit>
    <TextUnit id="335" loc="1.336">δακρύσασα δ' ἔπειτα προσηύδα θεῖον ἀοιδόν:</TextUnit>
    <TextUnit id="336" loc="1.337">“Φήμιε, πολλὰ γὰρ ἄλλα βροτῶν θελκτήρια οἶδας,</TextUnit>
    <TextUnit id="337" loc="1.338">ἔργ' ἀνδρῶν τε θεῶν τε, τά τε κλείουσιν ἀοιδοί:</TextUnit>
    <TextUnit id="338" loc="1.339">τῶν ἕν γέ σφιν ἄειδε παρήμενος, οἱ δὲ σιωπῇ</TextUnit>
    <TextUnit id="339" loc="1.340">οἶνον πινόντων: ταύτης δ' ἀποπαύε' ἀοιδῆς</TextUnit>
    <TextUnit id="340" loc="1.341">λυγρῆς, ἥ τέ μοι αἰεὶ ἐνὶ στήθεσσι φίλον κῆρ</TextUnit>
    <TextUnit id="341" loc="1.342">τείρει, ἐπεί με μάλιστα καθίκετο πένθος ἄλαστον.</TextUnit>
    <TextUnit id="342" loc="1.343">τοίην γὰρ κεφαλὴν ποθέω μεμνημένη αἰεί,</TextUnit>
    <TextUnit id="343" loc="1.344">ἀνδρός, τοῦ κλέος εὐρὺ καθ' ̔Ελλάδα καὶ μέσον ̓́Αργος.”</TextUnit>
    <TextUnit id="344" loc="1.345">τὴν δ' αὖ Τηλέμαχος πεπνυμένος ἀντίον ηὔδα:</TextUnit>
    <TextUnit id="345" loc="1.346">“μῆτερ ἐμή, τί τ' ἄρα φθονέεις ἐρίηρον ἀοιδὸν</TextUnit>
    <TextUnit id="346" loc="1.347">τέρπειν ὅππῃ οἱ νόος ὄρνυται; οὔ νύ τ' ἀοιδοὶ</TextUnit>
    <TextUnit id="347" loc="1.348">αἴτιοι, ἀλλά ποθι Ζεὺς αἴτιος, ὅς τε δίδωσιν</TextUnit>
    <TextUnit id="348" loc="1.349">ἀνδράσιν ἀλφηστῇσιν, ὅπως ἐθέλῃσιν, ἑκάστῳ.</TextUnit>
    <TextUnit id="349" loc="1.350">τούτῳ δ' οὐ νέμεσις Δαναῶν κακὸν οἶτον ἀείδειν:</TextUnit>
    <TextUnit id="350" loc="1.351">τὴν γὰρ ἀοιδὴν μᾶλλον ἐπικλείους' ἄνθρωποι,</TextUnit>
    <TextUnit id="351" loc="1.352">ἥ τις ἀκουόντεσσι νεωτάτη ἀμφιπέληται.</TextUnit>
    <TextUnit id="352" loc="1.353">σοί δ' ἐπιτολμάτω κραδίη καὶ θυμὸς ἀκούειν:</TextUnit>
    <TextUnit id="353" loc="1.354">οὐ γὰρ ̓Οδυσσεὺς οἶος ἀπώλεσε νόστιμον ἦμαρ</TextUnit>
    <TextUnit id="354" loc="1.355">ἐν Τροίῃ,  πολλοὶ δὲ καὶ ἄλλοι φῶτες ὄλοντο.</TextUnit>
    <TextUnit id="355" loc="1.356">ἀλλ' εἰς οἶκον ἰοῦσα τὰ ς' αὐτῆς ἔργα κόμιζε,</TextUnit>
    <TextUnit id="356" loc="1.357">ἱστόν τ' ἠλακάτην τε, καὶ ἀμφιπόλοισι κέλευε</TextUnit>
    <TextUnit id="357" loc="1.358">ἔργον ἐποίχεσθαι: μῦθος δ' ἄνδρεσσι μελήσει</TextUnit>
    <TextUnit id="358" loc="1.359">πᾶσι, μάλιστα δ' ἐμοί: τοῦ γὰρ κράτος ἔστ' ἐνὶ οἴκῳ.”</TextUnit>
    <TextUnit id="359" loc="1.360">ἡ μὲν θαμβήσασα πάλιν οἶκόνδε βεβήκει:</TextUnit>
    <TextUnit id="360" loc="1.361">παιδὸς γὰρ μῦθον πεπνυμένον ἔνθετο θυμῷ.</TextUnit>
    <TextUnit id="361" loc="1.362">ἐς δ' ὑπερῷ' ἀναβᾶσα σὺν ἀμφιπόλοισι γυναιξὶ</TextUnit>
    <TextUnit id="362" loc="1.363">κλαῖεν ἔπειτ' ̓Οδυσῆα φίλον πόσιν, ὄφρα οἱ ὕπνον</TextUnit>
    <TextUnit id="363" loc="1.364">ἡδὺν ἐπὶ βλεφάροισι βάλε γλαυκῶπις ̓Αθήνη.</TextUnit>
    <TextUnit id="364" loc="1.365">μνηστῆρες δ' ὁμάδησαν ἀνὰ μέγαρα σκιόεντα,</TextUnit>
    <TextUnit id="365" loc="1.366">πάντες δ' ἠρήσαντο παραὶ λεχέεσσι κλιθῆναι.</TextUnit>
    <TextUnit id="366" loc="1.367">τοῖσι δὲ Τηλέμαχος πεπνυμένος ἤρχετο μύθων:</TextUnit>
    <TextUnit id="367" loc="1.368">“μητρὸς ἐμῆς μνηστῆρες ὑπέρβιον ὕβριν ἔχοντες,</TextUnit>
    <TextUnit id="368" loc="1.369">νῦν μὲν δαινύμενοι τερπώμεθα, μηδὲ βοητὺς</TextUnit>
    <TextUnit id="369" loc="1.370">ἔστω,  ἐπεὶ τόδε καλὸν ἀκουέμεν ἐστὶν ἀοιδοῦ</TextUnit>
    <TextUnit id="370" loc="1.371">τοιοῦδ' οἷος ὅδ' ἐστί, θεοῖς ἐναλίγκιος αὐδήν.</TextUnit>
    <TextUnit id="371" loc="1.372">ἠῶθεν δ' ἀγορήνδε καθεζώμεσθα κιόντες</TextUnit>
    <TextUnit id="372" loc="1.373">πάντες, ἵν' ὕμιν μῦθον ἀπηλεγέως ἀποείπω,</TextUnit>
    <TextUnit id="373" loc="1.374">ἐξιέναι μεγάρων: ἄλλας δ' ἀλεγύνετε δαῖτας,</TextUnit>
    <TextUnit id="374" loc="1.375">ὑμὰ κτήματ' ἔδοντες,  ἀμειβόμενοι κατὰ οἴκους.</TextUnit>
    <TextUnit id="375" loc="1.376">εἰ δ' ὕμιν δοκέει τόδε λωίτερον καὶ ἄμεινον</TextUnit>
    <TextUnit id="376" loc="1.377">ἔμμεναι, ἀνδρὸς ἑνὸς βίοτον νήποινον ὀλέσθαι,</TextUnit>
    <TextUnit id="377" loc="1.378">κείρετ': ἐγὼ δὲ θεοὺς ἐπιβώσομαι αἰὲν ἐόντας,</TextUnit>
    <TextUnit id="378" loc="1.379">αἴ κέ ποθι Ζεὺς δῷσι παλίντιτα ἔργα γενέσθαι:</TextUnit>
    <TextUnit id="379" loc="1.380">νήποινοί κεν ἔπειτα δόμων ἔντοσθεν ὄλοισθε.”</TextUnit>
    <TextUnit id="380" loc="1.381">“ὣς ἔφαθ', οἱ δ' ἄρα πάντες ὀδὰξ ἐν χείλεσι φύντες</TextUnit>
    <TextUnit id="381" loc="1.382">Τηλέμαχον θαύμαζον, ὃ θαρσαλέως ἀγόρευεν.</TextUnit>
    <TextUnit id="382" loc="1.383">τὸν δ' αὖτ' ̓Αντίνοος προσέφη, Εὐπείθεος υἱός:</TextUnit>
    <TextUnit id="383" loc="1.384">“Τηλέμαχ', ἦ μάλα δή σε διδάσκουσιν θεοὶ αὐτοὶ</TextUnit>
    <TextUnit id="384" loc="1.385">ὑψαγόρην τ' ἔμεναι καὶ θαρσαλέως ἀγορεύειν:</TextUnit>
    <TextUnit id="385" loc="1.386">μὴ σέ γ' ἐν ἀμφιάλῳ ̓Ιθάκῃ βασιλῆα Κρονίων</TextUnit>
    <TextUnit id="386" loc="1.387">ποιήσειεν, ὅ τοι γενεῇ πατρώιόν ἐστιν.”</TextUnit>
    <TextUnit id="387" loc="1.388">τὸν δ' αὖ Τηλέμαχος πεπνυμένος ἀντίον ηὔδα:</TextUnit>
    <TextUnit id="388" loc="1.389">“̓Αντίνο', ἦ καί μοι νεμεσήσεαι ὅττι κεν εἴπω;</TextUnit>
    <TextUnit id="389" loc="1.390">καὶ κεν τοῦτ' ἐθέλοιμι Διός γε διδόντος ἀρέσθαι.</TextUnit>
    <TextUnit id="390" loc="1.391">ἦ φῂς τοῦτο κάκιστον ἐν ἀνθρώποισι τετύχθαι;</TextUnit>
    <TextUnit id="391" loc="1.392">οὐ μὲν γάρ τι κακὸν βασιλευέμεν: αἶψά τέ οἱ δῶ</TextUnit>
    <TextUnit id="392" loc="1.393">ἀφνειὸν πέλεται καὶ τιμηέστερος αὐτός.</TextUnit>
    <TextUnit id="393" loc="1.394">ἀλλ' ἦ τοι βασιλῆες ̓Αχαιῶν εἰσὶ καὶ ἄλλοι</TextUnit>
    <TextUnit id="394" loc="1.395">πολλοὶ ἐν ἀμφιάλῳ ̓Ιθάκῃ,  νέοι ἠδὲ παλαιοί,</TextUnit>
    <TextUnit id="395" loc="1.396">τῶν κέν τις τόδ' ἔχῃσιν, ἐπεὶ θάνε δῖος ̓Οδυσσεύς:</TextUnit>
    <TextUnit id="396" loc="1.397">αὐτὰρ ἐγὼν οἴκοιο ἄναξ ἔσομ' ἡμετέροιο</TextUnit>
    <TextUnit id="397" loc="1.398">καὶ δμώων, οὕς μοι ληίσσατο δῖος ̓Οδυσσεύς.”</TextUnit>
    <TextUnit id="398" loc="1.399">τὸν δ' αὖτ' Εὐρύμαχος Πολύβου πάϊς ἀντίον ηὔδα:</TextUnit>
    <TextUnit id="399" loc="1.400">“Τηλέμαχ',  ἦ τοι ταῦτα θεῶν ἐν γούνασι κεῖται,</TextUnit>
    <TextUnit id="400" loc="1.401">ὅς τις ἐν ἀμφιάλῳ ̓Ιθάκῃ βασιλεύσει ̓Αχαιῶν:</TextUnit>
    <TextUnit id="401" loc="1.402">κτήματα δ' αὐτὸς ἔχοις καὶ δώμασιν οἷσιν ἀνάσσοις.</TextUnit>
    <TextUnit id="402" loc="1.403">μὴ γὰρ ὅ γ' ἔλθοι ἀνὴρ ὅς τίς ς' ἀέκοντα βίηφιν</TextUnit>
    <TextUnit id="403" loc="1.404">κτήματ' ἀπορραίσει, ̓Ιθάκης ἔτι ναιετοώσης.</TextUnit>
    <TextUnit id="404" loc="1.405">ἀλλ' ἐθέλω σε,  φέριστε, περὶ ξείνοιο ἐρέσθαι,</TextUnit>
    <TextUnit id="405" loc="1.406">ὁππόθεν οὗτος ἀνήρ, ποίης δ' ἐξ εὔχεται εἶναι</TextUnit>
    <TextUnit id="406" loc="1.407">γαίης, ποῦ δέ νύ οἱ γενεὴ καὶ πατρὶς ἄρουρα.</TextUnit>
    <TextUnit id="407" loc="1.408">ἠέ τιν' ἀγγελίην πατρὸς φέρει ἐρχομένοιο,</TextUnit>
    <TextUnit id="408" loc="1.409">ἦ ἑὸν αὐτοῦ χρεῖος ἐελδόμενος τόδ' ἱκάνει;</TextUnit>
    <TextUnit id="409" loc="1.410">οἷον ἀναί̈ξας ἄφαρ οἴχεται,  οὐδ' ὑπέμεινε</TextUnit>
    <TextUnit id="410" loc="1.411">γνώμεναι: οὐ μὲν γάρ τι κακῷ εἰς ὦπα ἐῴκει.”</TextUnit>
    <TextUnit id="411" loc="1.412">τὸν δ' αὖ Τηλέμαχος πεπνυμένος ἀντίον ηὔδα:</TextUnit>
    <TextUnit id="412" loc="1.413">“Εὐρύμαχ', ἦ τοι νόστος ἀπώλετο πατρὸς ἐμοῖο:</TextUnit>
    <TextUnit id="413" loc="1.414">οὔτ' οὖν ἀγγελίῃ ἔτι πείθομαι, εἴ ποθεν ἔλθοι,</TextUnit>
    <TextUnit id="414" loc="1.415">οὔτε θεοπροπίης ἐμπάζομαι,  ἥν τινα μήτηρ</TextUnit>
    <TextUnit id="415" loc="1.416">ἐς μέγαρον καλέσασα θεοπρόπον ἐξερέηται.</TextUnit>
    <TextUnit id="416" loc="1.417">ξεῖνος δ' οὗτος ἐμὸς πατρώιος ἐκ Τάφου ἐστίν,</TextUnit>
    <TextUnit id="417" loc="1.418">Μέντης δ' ̓Αγχιάλοιο δαί̈φρονος εὔχεται εἶναι</TextUnit>
    <TextUnit id="418" loc="1.419">υἱός, ἀτὰρ Ταφίοισι φιληρέτμοισιν ἀνάσσει.”</TextUnit>
    <TextUnit id="419" loc="1.420">ὣς φάτο Τηλέμαχος, φρεσὶ δ' ἀθανάτην θεὸν ἔγνω.</TextUnit>
    <TextUnit id="420" loc="1.421">οἱ δ' εἰς ὀρχηστύν τε καὶ ἱμερόεσσαν ἀοιδὴν</TextUnit>
    <TextUnit id="421" loc="1.422">τρεψάμενοι τέρποντο, μένον δ' ἐπὶ ἕσπερον ἐλθεῖν.</TextUnit>
    <TextUnit id="422" loc="1.423">τοῖσι δὲ τερπομένοισι μέλας ἐπὶ ἕσπερος ἦλθε:</TextUnit>
    <TextUnit id="423" loc="1.424">δὴ τότε κακκείοντες ἔβαν οἶκόνδε ἕκαστος.</TextUnit>
    <TextUnit id="424" loc="1.425">Τηλέμαχος δ',  ὅθι οἱ θάλαμος περικαλλέος αὐλῆς</TextUnit>
    <TextUnit id="425" loc="1.426">ὑψηλὸς δέδμητο περισκέπτῳ ἐνὶ χώρῳ,</TextUnit>
    <TextUnit id="426" loc="1.427">ἔνθ' ἔβη εἰς εὐνὴν πολλὰ φρεσὶ μερμηρίζων.</TextUnit>
    <TextUnit id="427" loc="1.428">τῷ δ' ἄρ' ἅμ' αἰθομένας δαί̈δας φέρε κεδνὰ ἰδυῖα</TextUnit>
    <TextUnit id="428" loc="1.429">Εὐρύκλει', ̓͂Ωπος θυγάτηρ Πεισηνορίδαο,</TextUnit>
    <TextUnit id="429" loc="1.430">τήν ποτε Λαέρτης πρίατο κτεάτεσσιν ἑοῖσιν</TextUnit>
    <TextUnit id="430" loc="1.431">πρωθήβην ἔτ' ἐοῦσαν, ἐεικοσάβοια δ' ἔδωκεν,</TextUnit>
    <TextUnit id="431" loc="1.432">ἶσα δέ μιν κεδνῇ ἀλόχῳ τίεν ἐν μεγάροισιν,</TextUnit>
    <TextUnit id="432" loc="1.433">εὐνῇ δ' οὔ ποτ' ἔμικτο, χόλον δ' ἀλέεινε γυναικός:</TextUnit>
    <TextUnit id="433" loc="1.434">ἥ οἱ ἅμ' αἰθομένας δαί̈δας φέρε, καί ἑ μάλιστα</TextUnit>
    <TextUnit id="434" loc="1.435">δμῳάων φιλέεσκε,  καὶ ἔτρεφε τυτθὸν ἐόντα.</TextUnit>
    <TextUnit id="435" loc="1.436">ὤιξεν δὲ θύρας θαλάμου πύκα ποιητοῖο,</TextUnit>
    <TextUnit id="436" loc="1.437">ἕζετο δ' ἐν λέκτρῳ, μαλακὸν δ' ἔκδυνε χιτῶνα:</TextUnit>
    <TextUnit id="437" loc="1.438">καὶ τὸν μὲν γραίης πυκιμηδέος ἔμβαλε χερσίν.</TextUnit>
    <TextUnit id="438" loc="1.439">ἡ μὲν τὸν πτύξασα καὶ ἀσκήσασα χιτῶνα,</TextUnit>
    <TextUnit id="439" loc="1.440">πασσάλῳ ἀγκρεμάσασα παρὰ τρητοῖσι λέχεσσι</TextUnit>
    <TextUnit id="440" loc="1.441">βῆ ῥ' ἴμεν ἐκ θαλάμοιο, θύρην δ' ἐπέρυσσε κορώνῃ</TextUnit>
    <TextUnit id="441" loc="1.442">ἀργυρέῃ, ἐπὶ δὲ κληῖδ' ἐτάνυσσεν ἱμάντι.</TextUnit>
    <TextUnit id="442" loc="1.443">ἔνθ' ὅ γε παννύχιος, κεκαλυμμένος οἰὸς ἀώτῳ,</TextUnit>
    <TextUnit id="443" loc="1.444">βούλευε φρεσὶν ᾗσιν ὁδὸν τὴν πέφραδ' ̓Αθήνη.</TextUnit>
    <TextUnit id="444" loc="2.1">ἦμος δ' ἠριγένεια φάνη ῥοδοδάκτυλος ̓Ηώς,</TextUnit>
    <TextUnit id="445" loc="2.2">ὤρνυτ' ἄρ' ἐξ εὐνῆφιν ̓Οδυσσῆος φίλος υἱὸς</TextUnit>
    <TextUnit id="446" loc="2.3">εἵματα ἑσσάμενος, περὶ δὲ ξίφος ὀξὺ θέτ' ὤμῳ,</TextUnit>
    <TextUnit id="447" loc="2.4">ποσσὶ δ' ὑπὸ λιπαροῖσιν ἐδήσατο καλὰ πέδιλα,</TextUnit>
    <TextUnit id="448" loc="2.5">βῆ δ' ἴμεν ἐκ θαλάμοιο θεῷ ἐναλίγκιος ἄντην.</TextUnit>
    <TextUnit id="449" loc="2.6">αἶψα δὲ κηρύκεσσι λιγυφθόγγοισι κέλευσε</TextUnit>
    <TextUnit id="450" loc="2.7">κηρύσσειν ἀγορήνδε κάρη κομόωντας ̓Αχαιούς.</TextUnit>
    <TextUnit id="451" loc="2.8">οἱ μὲν ἐκήρυσσον, τοὶ δ' ἠγείροντο μάλ' ὦκα.</TextUnit>
    <TextUnit id="452" loc="2.9">αὐτὰρ ἐπεί ῥ' ἤγερθεν ὁμηγερέες τ' ἐγένοντο,</TextUnit>
    <TextUnit id="453" loc="2.10">βῆ ῥ' ἴμεν εἰς ἀγορήν,  παλάμῃ δ' ἔχε χάλκεον ἔγχος,</TextUnit>
    <TextUnit id="454" loc="2.11">οὐκ οἶος, ἅμα τῷ γε δύω κύνες ἀργοὶ ἕποντο.</TextUnit>
    <TextUnit id="455" loc="2.12">θεσπεσίην δ' ἄρα τῷ γε χάριν κατέχευεν ̓Αθήνη.</TextUnit>
    <TextUnit id="456" loc="2.13">τὸν δ' ἄρα πάντες λαοὶ ἐπερχόμενον θηεῦντο:</TextUnit>
    <TextUnit id="457" loc="2.14">ἕζετο δ' ἐν πατρὸς θώκῳ, εἶξαν δὲ γέροντες.</TextUnit>
    <TextUnit id="458" loc="2.15">τοῖσι δ' ἔπειθ' ἥρως Αἰγύπτιος ἦρχ' ἀγορεύειν,</TextUnit>
    <TextUnit id="459" loc="2.16">ὃς δὴ γήραϊ κυφὸς ἔην καὶ μυρία ᾔδη.</TextUnit>
    <TextUnit id="460" loc="2.17">καὶ γὰρ τοῦ φίλος υἱὸς ἅμ' ἀντιθέῳ ̓Οδυσῆι</TextUnit>
    <TextUnit id="461" loc="2.18">̓́Ιλιον εἰς ἐύπωλον ἔβη κοίλῃς ἐνὶ νηυσίν,</TextUnit>
    <TextUnit id="462" loc="2.19">̓́Αντιφος αἰχμητής: τὸν δ' ἄγριος ἔκτανε Κύκλωψ</TextUnit>
    <TextUnit id="463" loc="2.20">ἐν σπῆι γλαφυρῷ,  πύματον δ' ὡπλίσσατο δόρπον.</TextUnit>
    <TextUnit id="464" loc="2.21">τρεῖς δέ οἱ ἄλλοι ἔσαν, καὶ ὁ μὲν μνηστῆρσιν ὁμίλει,</TextUnit>
    <TextUnit id="465" loc="2.22">Εὐρύνομος, δύο δ' αἰὲν ἔχον πατρώια ἔργα.</TextUnit>
    <TextUnit id="466" loc="2.23">ἀλλ' οὐδ' ὣς τοῦ λήθετ' ὀδυρόμενος καὶ ἀχεύων.</TextUnit>
    <TextUnit id="467" loc="2.24">τοῦ ὅ γε δάκρυ χέων ἀγορήσατο καὶ μετέειπε:</TextUnit>
    <TextUnit id="468" loc="2.25">“κέκλυτε δὴ νῦν μευ,  ̓Ιθακήσιοι, ὅττι κεν εἴπω:</TextUnit>
    <TextUnit id="469" loc="2.26">οὔτε ποθ' ἡμετέρη ἀγορὴ γένετ' οὔτε θόωκος</TextUnit>
    <TextUnit id="470" loc="2.27">ἐξ οὗ ̓Οδυσσεὺς δῖος ἔβη κοίλῃς ἐνὶ νηυσί.</TextUnit>
    <TextUnit id="471" loc="2.28">νῦν δὲ τίς ὧδ' ἤγειρε; τίνα χρειὼ τόσον ἵκει</TextUnit>
    <TextUnit id="472" loc="2.29">ἠὲ νέων ἀνδρῶν ἢ οἳ προγενέστεροί εἰσιν;</TextUnit>
    <TextUnit id="473" loc="2.30">ἠέ τιν' ἀγγελίην στρατοῦ ἔκλυεν ἐρχομένοιο,</TextUnit>
    <TextUnit id="474" loc="2.31">ἥν χ' ἡμῖν σάφα εἴποι, ὅτε πρότερός γε πύθοιτο;</TextUnit>
    <TextUnit id="475" loc="2.32">ἦέ τι δήμιον ἄλλο πιφαύσκεται ἠδ' ἀγορεύει;</TextUnit>
    <TextUnit id="476" loc="2.33">ἐσθλός μοι δοκεῖ εἶναι, ὀνήμενος. εἴθε οἱ αὐτῷ</TextUnit>
    <TextUnit id="477" loc="2.34">Ζεὺς ἀγαθὸν τελέσειεν, ὅτι φρεσὶν ᾗσι μενοινᾷ.”</TextUnit>
    <TextUnit id="478" loc="2.35">ὣς φάτο,  χαῖρε δὲ φήμῃ ̓Οδυσσῆος φίλος υἱός,</TextUnit>
    <TextUnit id="479" loc="2.36">οὐδ' ἄρ' ἔτι δὴν ἧστο, μενοίνησεν δ' ἀγορεύειν,</TextUnit>
    <TextUnit id="480" loc="2.37">στῆ δὲ μέσῃ ἀγορῇ: σκῆπτρον δέ οἱ ἔμβαλε χειρὶ</TextUnit>
    <TextUnit id="481" loc="2.38">κῆρυξ Πεισήνωρ πεπνυμένα μήδεα εἰδώς.</TextUnit>
    <TextUnit id="482" loc="2.39">πρῶτον ἔπειτα γέροντα καθαπτόμενος προσέειπεν:</TextUnit>
    <TextUnit id="483" loc="2.40">“ὦ γέρον, οὐχ ἑκὰς οὗτος ἀνήρ, τάχα δ' εἴσεαι αὐτός,</TextUnit>
    <TextUnit id="484" loc="2.41">ὃς λαὸν ἤγειρα: μάλιστα δέ μ' ἄλγος ἱκάνει.</TextUnit>
    <TextUnit id="485" loc="2.42">οὔτε τιν' ἀγγελίην στρατοῦ ἔκλυον ἐρχομένοιο,</TextUnit>
    <TextUnit id="486" loc="2.43">ἥν χ' ὑμῖν σάφα εἴπω, ὅτε πρότερός γε πυθοίμην,</TextUnit>
    <TextUnit id="487" loc="2.44">οὔτε τι δήμιον ἄλλο πιφαύσκομαι οὐδ' ἀγορεύω,</TextUnit>
    <TextUnit id="488" loc="2.45">ἀλλ' ἐμὸν αὐτοῦ χρεῖος,  ὅ μοι κακὰ ἔμπεσεν οἴκῳ</TextUnit>
    <TextUnit id="489" loc="2.46">δοιά: τὸ μὲν πατέρ' ἐσθλὸν ἀπώλεσα, ὅς ποτ' ἐν ὑμῖν</TextUnit>
    <TextUnit id="490" loc="2.47">τοίσδεσσιν βασίλευε, πατὴρ δ' ὣς ἤπιος ἦεν:</TextUnit>
    <TextUnit id="491" loc="2.48">νῦν δ' αὖ καὶ πολὺ μεῖζον, ὃ δὴ τάχα οἶκον ἅπαντα</TextUnit>
    <TextUnit id="492" loc="2.49">πάγχυ διαρραίσει, βίοτον δ' ἀπὸ πάμπαν ὀλέσσει.</TextUnit>
    <TextUnit id="493" loc="2.50">μητέρι μοι μνηστῆρες ἐπέχραον οὐκ ἐθελούσῃ,</TextUnit>
    <TextUnit id="494" loc="2.51">τῶν ἀνδρῶν φίλοι υἷες, οἳ ἐνθάδε γ' εἰσὶν ἄριστοι,</TextUnit>
    <TextUnit id="495" loc="2.52">οἳ πατρὸς μὲν ἐς οἶκον ἀπερρίγασι νέεσθαι</TextUnit>
    <TextUnit id="496" loc="2.53">̓Ικαρίου, ὥς κ' αὐτὸς ἐεδνώσαιτο θύγατρα,</TextUnit>
    <TextUnit id="497" loc="2.54">δοίη δ' ᾧ κ' ἐθέλοι καί οἱ κεχαρισμένος ἔλθοι:</TextUnit>
    <TextUnit id="498" loc="2.55">οἱ δ' εἰς ἡμέτερον πωλεύμενοι ἤματα πάντα,</TextUnit>
    <TextUnit id="499" loc="2.56">βοῦς ἱερεύοντες καὶ ὄις καὶ πίονας αἶγας</TextUnit>
    <TextUnit id="500" loc="2.57">εἰλαπινάζουσιν πίνουσί τε αἴθοπα οἶνον</TextUnit>
    <TextUnit id="501" loc="2.58">μαψιδίως: τὰ δὲ πολλὰ κατάνεται. οὐ γὰρ ἔπ' ἀνήρ,</TextUnit>
    <TextUnit id="502" loc="2.59">οἷος ̓Οδυσσεὺς ἔσκεν, ἀρὴν ἀπὸ οἴκου ἀμῦναι.</TextUnit>
    <TextUnit id="503" loc="2.60">ἡμεῖς δ' οὔ νύ τι τοῖοι ἀμυνέμεν: ἦ καὶ ἔπειτα</TextUnit>
    <TextUnit id="504" loc="2.61">λευγαλέοι τ' ἐσόμεσθα καὶ οὐ δεδαηκότες ἀλκήν.</TextUnit>
    <TextUnit id="505" loc="2.62">ἦ τ' ἂν ἀμυναίμην, εἴ μοι δύναμίς γε παρείη.</TextUnit>
    <TextUnit id="506" loc="2.63">οὐ γὰρ ἔτ' ἀνσχετὰ ἔργα τετεύχαται, οὐδ' ἔτι καλῶς</TextUnit>
    <TextUnit id="507" loc="2.64">οἶκος ἐμὸς διόλωλε. νεμεσσήθητε καὶ αὐτοί,</TextUnit>
    <TextUnit id="508" loc="2.65">ἄλλους τ' αἰδέσθητε περικτίονας ἀνθρώπους,</TextUnit>
    <TextUnit id="509" loc="2.66">οἳ περιναιετάουσι: θεῶν δ' ὑποδείσατε μῆνιν,</TextUnit>
    <TextUnit id="510" loc="2.67">μή τι μεταστρέψωσιν ἀγασσάμενοι κακὰ ἔργα.</TextUnit>
    <TextUnit id="511" loc="2.68">λίσσομαι ἠμὲν Ζηνὸς ̓Ολυμπίου ἠδὲ Θέμιστος,</TextUnit>
    <TextUnit id="512" loc="2.69">ἥ τ' ἀνδρῶν ἀγορὰς ἠμὲν λύει ἠδὲ καθίζει:</TextUnit>
    <TextUnit id="513" loc="2.70">σχέσθε,  φίλοι, καί μ' οἶον ἐάσατε πένθεϊ λυγρῷ</TextUnit>
    <TextUnit id="514" loc="2.71">τείρεσθ', εἰ μή πού τι πατὴρ ἐμὸς ἐσθλὸς ̓Οδυσσεὺς</TextUnit>
    <TextUnit id="515" loc="2.72">δυσμενέων κάκ' ἔρεξεν ἐυκνήμιδας ̓Αχαιούς,</TextUnit>
    <TextUnit id="516" loc="2.73">τῶν μ' ἀποτινύμενοι κακὰ ῥέζετε δυσμενέοντες,</TextUnit>
    <TextUnit id="517" loc="2.74">τούτους ὀτρύνοντες. ἐμοὶ δέ κε κέρδιον εἴη</TextUnit>
    <TextUnit id="518" loc="2.75">ὑμέας ἐσθέμεναι κειμήλιά τε πρόβασίν τε.</TextUnit>
    <TextUnit id="519" loc="2.76">εἴ χ' ὑμεῖς γε φάγοιτε, τάχ' ἄν ποτε καὶ τίσις εἴη:</TextUnit>
    <TextUnit id="520" loc="2.77">τόφρα γὰρ ἂν κατὰ ἄστυ ποτιπτυσσοίμεθα μύθῳ</TextUnit>
    <TextUnit id="521" loc="2.78">χρήματ' ἀπαιτίζοντες, ἕως κ' ἀπὸ πάντα δοθείη:</TextUnit>
    <TextUnit id="522" loc="2.79">νῦν δέ μοι ἀπρήκτους ὀδύνας ἐμβάλλετε θυμῷ.”</TextUnit>
    <TextUnit id="523" loc="2.80">ὣς φάτο χωόμενος,  ποτὶ δὲ σκῆπτρον βάλε γαίῃ</TextUnit>
    <TextUnit id="524" loc="2.81">δάκρυ' ἀναπρήσας: οἶκτος δ' ἕλε λαὸν ἅπαντα.</TextUnit>
    <TextUnit id="525" loc="2.82">ἔνθ' ἄλλοι μὲν πάντες ἀκὴν ἔσαν, οὐδέ τις ἔτλη</TextUnit>
    <TextUnit id="526" loc="2.83">Τηλέμαχον μύθοισιν ἀμείψασθαι χαλεποῖσιν:</TextUnit>
    <TextUnit id="527" loc="2.84">̓Αντίνοος δέ μιν οἶος ἀμειβόμενος προσέειπε:</TextUnit>
    <TextUnit id="528" loc="2.85">“Τηλέμαχ' ὑψαγόρη,  μένος ἄσχετε, ποῖον ἔειπες</TextUnit>
    <TextUnit id="529" loc="2.86">ἡμέας αἰσχύνων: ἐθέλοις δέ κε μῶμον ἀνάψαι.</TextUnit>
    <TextUnit id="530" loc="2.87">σοὶ δ' οὔ τι μνηστῆρες ̓Αχαιῶν αἴτιοί εἰσιν,</TextUnit>
    <TextUnit id="531" loc="2.88">ἀλλὰ φίλη μήτηρ, ἥ τοι πέρι κέρδεα οἶδεν.</TextUnit>
    <TextUnit id="532" loc="2.89">ἤδη γὰρ τρίτον ἐστὶν ἔτος, τάχα δ' εἶσι τέταρτον,</TextUnit>
    <TextUnit id="533" loc="2.90">ἐξ οὗ ἀτέμβει θυμὸν ἐνὶ στήθεσσιν ̓Αχαιῶν.</TextUnit>
    <TextUnit id="534" loc="2.91">πάντας μέν ῥ' ἔλπει καὶ ὑπίσχεται ἀνδρὶ ἑκάστῳ</TextUnit>
    <TextUnit id="535" loc="2.92">ἀγγελίας προϊεῖσα, νόος δέ οἱ ἄλλα μενοινᾷ.</TextUnit>
    <TextUnit id="536" loc="2.93">ἡ δὲ δόλον τόνδ' ἄλλον ἐνὶ φρεσὶ μερμήριξε:</TextUnit>
    <TextUnit id="537" loc="2.94">στησαμένη μέγαν ἱστὸν ἐνὶ μεγάροισιν ὕφαινε,</TextUnit>
    <TextUnit id="538" loc="2.95">λεπτὸν καὶ περίμετρον: ἄφαρ δ' ἡμῖν μετέειπε:</TextUnit>
    <TextUnit id="539" loc="2.96">“‘κοῦροι ἐμοὶ μνηστῆρες, ἐπεὶ θάνε δῖος ̓Οδυσσεύς,</TextUnit>
    <TextUnit id="540" loc="2.97">μίμνετ' ἐπειγόμενοι τὸν ἐμὸν γάμον, εἰς ὅ κε φᾶρος</TextUnit>
    <TextUnit id="541" loc="2.98">ἐκτελέσω, μή μοι μεταμώνια νήματ' ὄληται,</TextUnit>
    <TextUnit id="542" loc="2.99">Λαέρτῃ ἥρωι ταφήιον, εἰς ὅτε κέν μιν</TextUnit>
    <TextUnit id="543" loc="2.100">μοῖρ' ὀλοὴ καθέλῃσι τανηλεγέος θανάτοιο,</TextUnit>
    <TextUnit id="544" loc="2.101">μή τίς μοι κατὰ δῆμον ̓Αχαιϊάδων νεμεσήσῃ.</TextUnit>
    <TextUnit id="545" loc="2.102">αἴ κεν ἄτερ σπείρου κεῖται πολλὰ κτεατίσσας’.</TextUnit>
    <TextUnit id="546" loc="2.103">“ὣς ἔφαθ', ἡμῖν δ' αὖτ' ἐπεπείθετο θυμὸς ἀγήνωρ.</TextUnit>
    <TextUnit id="547" loc="2.104">ἔνθα καὶ ἠματίη μὲν ὑφαίνεσκεν μέγαν ἱστόν,</TextUnit>
    <TextUnit id="548" loc="2.105">νύκτας δ' ἀλλύεσκεν,  ἐπεὶ δαί̈δας παραθεῖτο.</TextUnit>
    <TextUnit id="549" loc="2.106">ὣς τρίετες μὲν ἔληθε δόλῳ καὶ ἔπειθεν ̓Αχαιούς:</TextUnit>
    <TextUnit id="550" loc="2.107">ἀλλ' ὅτε τέτρατον ἦλθεν ἔτος καὶ ἐπήλυθον ὧραι,</TextUnit>
    <TextUnit id="551" loc="2.108">καὶ τότε δή τις ἔειπε γυναικῶν, ἣ σάφα ᾔδη,</TextUnit>
    <TextUnit id="552" loc="2.109">καὶ τήν γ' ἀλλύουσαν ἐφεύρομεν ἀγλαὸν ἱστόν.</TextUnit>
    <TextUnit id="553" loc="2.110">ὣς τὸ μὲν ἐξετέλεσσε καὶ οὐκ ἐθέλους' ὑπ' ἀνάγκης:</TextUnit>
    <TextUnit id="554" loc="2.111">σοὶ δ' ὧδε μνηστῆρες ὑποκρίνονται, ἵν' εἰδῇς</TextUnit>
    <TextUnit id="555" loc="2.112">αὐτὸς σῷ θυμῷ, εἰδῶσι δὲ πάντες ̓Αχαιοί:</TextUnit>
    <TextUnit id="556" loc="2.113">μητέρα σὴν ἀπόπεμψον, ἄνωχθι δέ μιν γαμέεσθαι</TextUnit>
    <TextUnit id="557" loc="2.114">τῷ ὅτεῴ τε πατὴρ κέλεται καὶ ἁνδάνει αὐτῇ.</TextUnit>
    <TextUnit id="558" loc="2.115">εἰ δ' ἔτ' ἀνιήσει γε πολὺν χρόνον υἷας ̓Αχαιῶν,</TextUnit>
    <TextUnit id="559" loc="2.116">τὰ φρονέους' ἀνὰ θυμόν, ὅ οἱ πέρι δῶκεν ̓Αθήνη</TextUnit>
    <TextUnit id="560" loc="2.117">ἔργα τ' ἐπίστασθαι περικαλλέα καὶ φρένας ἐσθλὰς</TextUnit>
    <TextUnit id="561" loc="2.118">κέρδεά θ', οἷ' οὔ πώ τιν' ἀκούομεν οὐδὲ παλαιῶν,</TextUnit>
    <TextUnit id="562" loc="2.119">τάων αἳ πάρος ἦσαν ἐυπλοκαμῖδες ̓Αχαιαί,</TextUnit>
    <TextUnit id="563" loc="2.120">Τυρώ τ' ̓Αλκμήνη τε ἐυστέφανός τε Μυκήνη:</TextUnit>
    <TextUnit id="564" loc="2.121">τάων οὔ τις ὁμοῖα νοήματα Πηνελοπείῃ</TextUnit>
    <TextUnit id="565" loc="2.122">ᾔδη: ἀτὰρ μὲν τοῦτό γ' ἐναίσιμον οὐκ ἐνόησε.</TextUnit>
    <TextUnit id="566" loc="2.123">τόφρα γὰρ οὖν βίοτόν τε τεὸν καὶ κτήματ' ἔδονται,</TextUnit>
    <TextUnit id="567" loc="2.124">ὄφρα κε κείνη τοῦτον ἔχῃ νόον, ὅν τινά οἱ νῦν</TextUnit>
    <TextUnit id="568" loc="2.125">ἐν στήθεσσι τιθεῖσι θεοί.  μέγα μὲν κλέος αὐτῇ</TextUnit>
    <TextUnit id="569" loc="2.126">ποιεῖτ', αὐτὰρ σοί γε ποθὴν πολέος βιότοιο.</TextUnit>
    <TextUnit id="570" loc="2.127">ἡμεῖς δ' οὔτ' ἐπὶ ἔργα πάρος γ' ἴμεν οὔτε πῃ ἄλλῃ,</TextUnit>
    <TextUnit id="571" loc="2.128">πρίν γ' αὐτὴν γήμασθαι ̓Αχαιῶν ᾧ κ' ἐθέλῃσι.”</TextUnit>
    <TextUnit id="572" loc="2.129">τὸν δ' αὖ Τηλέμαχος πεπνυμένος ἀντίον ηὔδα:</TextUnit>
    <TextUnit id="573" loc="2.130">“̓Αντίνο',  οὔ πως ἔστι δόμων ἀέκουσαν ἀπῶσαι</TextUnit>
    <TextUnit id="574" loc="2.131">ἥ μ' ἔτεχ', ἥ μ' ἔθρεψε: πατὴρ δ' ἐμὸς ἄλλοθι γαίης,</TextUnit>
    <TextUnit id="575" loc="2.132">ζώει ὅ γ' ἦ τέθνηκε: κακὸν δέ με πόλλ' ἀποτίνειν</TextUnit>
    <TextUnit id="576" loc="2.133">̓Ικαρίῳ, αἴ κ' αὐτὸς ἑκὼν ἀπὸ μητέρα πέμψω.</TextUnit>
    <TextUnit id="577" loc="2.134">ἐκ γὰρ τοῦ πατρὸς κακὰ πείσομαι, ἄλλα δὲ δαίμων</TextUnit>
    <TextUnit id="578" loc="2.135">δώσει,  ἐπεὶ μήτηρ στυγερὰς ἀρήσετ' ἐρινῦς</TextUnit>
    <TextUnit id="579" loc="2.136">οἴκου ἀπερχομένη: νέμεσις δέ μοι ἐξ ἀνθρώπων</TextUnit>
    <TextUnit id="580" loc="2.137">ἔσσεται: ὣς οὐ τοῦτον ἐγώ ποτε μῦθον ἐνίψω.</TextUnit>
    <TextUnit id="581" loc="2.138">ὑμέτερος δ' εἰ μὲν θυμὸς νεμεσίζεται αὐτῶν,</TextUnit>
    <TextUnit id="582" loc="2.139">ἔξιτέ μοι μεγάρων, ἄλλας δ' ἀλεγύνετε δαῖτας</TextUnit>
    <TextUnit id="583" loc="2.140">ὑμὰ κτήματ' ἔδοντες ἀμειβόμενοι κατὰ οἴκους.</TextUnit>
    <TextUnit id="584" loc="2.141">εἰ δ' ὑμῖν δοκέει τόδε λωίτερον καὶ ἄμεινον</TextUnit>
    <TextUnit id="585" loc="2.142">ἔμμεναι, ἀνδρὸς ἑνὸς βίοτον νήποινον ὀλέσθαι,</TextUnit>
    <TextUnit id="586" loc="2.143">κείρετ': ἐγὼ δὲ θεοὺς ἐπιβώσομαι αἰὲν ἐόντας,</TextUnit>
    <TextUnit id="587" loc="2.144">αἴ κέ ποθι Ζεὺς δῷσι παλίντιτα ἔργα γενέσθαι.</TextUnit>
    <TextUnit id="588" loc="2.145">νήποινοί κεν ἔπειτα δόμων ἔντοσθεν ὄλοισθε.”</TextUnit>
    <TextUnit id="589" loc="2.146">“ὣς φάτο Τηλέμαχος, τῷ δ' αἰετὼ εὐρύοπα Ζεὺς</TextUnit>
    <TextUnit id="590" loc="2.147">ὑψόθεν ἐκ κορυφῆς ὄρεος προέηκε πέτεσθαι.</TextUnit>
    <TextUnit id="591" loc="2.148">τὼ δ' ἕως μέν ῥ' ἐπέτοντο μετὰ πνοιῇς ἀνέμοιο</TextUnit>
    <TextUnit id="592" loc="2.149">πλησίω ἀλλήλοισι τιταινομένω πτερύγεσσιν:</TextUnit>
    <TextUnit id="593" loc="2.150">ἀλλ' ὅτε δὴ μέσσην ἀγορὴν πολύφημον ἱκέσθην,</TextUnit>
    <TextUnit id="594" loc="2.151">ἔνθ' ἐπιδινηθέντε τιναξάσθην πτερὰ πυκνά,</TextUnit>
    <TextUnit id="595" loc="2.152">ἐς δ' ἰδέτην πάντων κεφαλάς, ὄσσοντο δ' ὄλεθρον:</TextUnit>
    <TextUnit id="596" loc="2.153">δρυψαμένω δ' ὀνύχεσσι παρειὰς ἀμφί τε δειρὰς</TextUnit>
    <TextUnit id="597" loc="2.154">δεξιὼ ἤιξαν διά τ' οἰκία καὶ πόλιν αὐτῶν.</TextUnit>
    <TextUnit id="598" loc="2.155">θάμβησαν δ' ὄρνιθας,  ἐπεὶ ἴδον ὀφθαλμοῖσιν:</TextUnit>
    <TextUnit id="599" loc="2.156">ὥρμηναν δ' ἀνὰ θυμὸν ἅ περ τελέεσθαι ἔμελλον.</TextUnit>
    <TextUnit id="600" loc="2.157">τοῖσι δὲ καὶ μετέειπε γέρων ἥρως ̔Αλιθέρσης</TextUnit>
    <TextUnit id="601" loc="2.158">Μαστορίδης: ὁ γὰρ οἶος ὁμηλικίην ἐκέκαστο</TextUnit>
    <TextUnit id="602" loc="2.159">ὄρνιθας γνῶναι καὶ ἐναίσιμα μυθήσασθαι:</TextUnit>
    <TextUnit id="603" loc="2.160">ὅ σφιν ἐὺ φρονέων ἀγορήσατο καὶ μετέειπε:</TextUnit>
    <TextUnit id="604" loc="2.161">“κέκλυτε δὴ νῦν μευ, ̓Ιθακήσιοι, ὅττι κεν εἴπω:</TextUnit>
    <TextUnit id="605" loc="2.162">μνηστῆρσιν δὲ μάλιστα πιφαυσκόμενος τάδε εἴρω:</TextUnit>
    <TextUnit id="606" loc="2.163">τοῖσιν γὰρ μέγα πῆμα κυλίνδεται: οὐ γὰρ ̓Οδυσσεὺς</TextUnit>
    <TextUnit id="607" loc="2.164">δὴν ἀπάνευθε φίλων ὧν ἔσσεται, ἀλλά που ἤδη</TextUnit>
    <TextUnit id="608" loc="2.165">ἐγγὺς ἐὼν τοῖσδεσσι φόνον καὶ κῆρα φυτεύει</TextUnit>
    <TextUnit id="609" loc="2.166">πάντεσσιν: πολέσιν δὲ καὶ ἄλλοισιν κακὸν ἔσται,</TextUnit>
    <TextUnit id="610" loc="2.167">οἳ νεμόμεσθ' ̓Ιθάκην ἐυδείελον. ἀλλὰ πολὺ πρὶν</TextUnit>
    <TextUnit id="611" loc="2.168">φραζώμεσθ', ὥς κεν καταπαύσομεν: οἱ δὲ καὶ αὐτοὶ</TextUnit>
    <TextUnit id="612" loc="2.169">παυέσθων: καὶ γάρ σφιν ἄφαρ τόδε λώιόν ἐστιν.</TextUnit>
    <TextUnit id="613" loc="2.170">οὐ γὰρ ἀπείρητος μαντεύομαι,  ἀλλ' ἐὺ εἰδώς:</TextUnit>
    <TextUnit id="614" loc="2.171">καὶ γὰρ κείνῳ φημὶ τελευτηθῆναι ἅπαντα,</TextUnit>
    <TextUnit id="615" loc="2.172">ὥς οἱ ἐμυθεόμην, ὅτε ̓́Ιλιον εἰσανέβαινον</TextUnit>
    <TextUnit id="616" loc="2.173">̓Αργεῖοι, μετὰ δέ σφιν ἔβη πολύμητις ̓Οδυσσεύς.</TextUnit>
    <TextUnit id="617" loc="2.174">φῆν κακὰ πολλὰ παθόντ', ὀλέσαντ' ἄπο πάντας ἑταίρους,</TextUnit>
    <TextUnit id="618" loc="2.175">ἄγνωστον πάντεσσιν ἐεικοστῷ ἐνιαυτῷ</TextUnit>
    <TextUnit id="619" loc="2.176">οἴκαδ' ἐλεύσεσθαι: τὰ δὲ δὴ νῦν πάντα τελεῖται.”</TextUnit>
    <TextUnit id="620" loc="2.177">τὸν δ' αὖτ' Εὐρύμαχος Πολύβου πάϊς ἀντίον ηὔδα:</TextUnit>
    <TextUnit id="621" loc="2.178">“ὦ γέρον, εἰ δ' ἄγε νῦν μαντεύεο σοῖσι τέκεσσιν</TextUnit>
    <TextUnit id="622" loc="2.179">οἴκαδ' ἰών, μή πού τι κακὸν πάσχωσιν ὀπίσσω:</TextUnit>
    <TextUnit id="623" loc="2.180">ταῦτα δ' ἐγὼ σέο πολλὸν ἀμείνων μαντεύεσθαι.</TextUnit>
    <TextUnit id="624" loc="2.181">ὄρνιθες δέ τε πολλοὶ ὑπ' αὐγὰς ἠελίοιο</TextUnit>
    <TextUnit id="625" loc="2.182">φοιτῶς', οὐδέ τε πάντες ἐναίσιμοι: αὐτὰρ ̓Οδυσσεὺς</TextUnit>
    <TextUnit id="626" loc="2.183">ὤλετο τῆλ', ὡς καὶ σὺ καταφθίσθαι σὺν ἐκείνῳ</TextUnit>
    <TextUnit id="627" loc="2.184">ὤφελες. οὐκ ἂν τόσσα θεοπροπέων ἀγόρευες,</TextUnit>
    <TextUnit id="628" loc="2.185">οὐδέ κε Τηλέμαχον κεχολωμένον ὧδ' ἀνιείης,</TextUnit>
    <TextUnit id="629" loc="2.186">σῷ οἴκῳ δῶρον ποτιδέγμενος, αἴ κε πόρῃσιν.</TextUnit>
    <TextUnit id="630" loc="2.187">ἀλλ' ἔκ τοι ἐρέω, τὸ δὲ καὶ τετελεσμένον ἔσται:</TextUnit>
    <TextUnit id="631" loc="2.188">αἴ κε νεώτερον ἄνδρα παλαιά τε πολλά τε εἰδὼς</TextUnit>
    <TextUnit id="632" loc="2.189">παρφάμενος ἐπέεσσιν ἐποτρύνῃς χαλεπαίνειν,</TextUnit>
    <TextUnit id="633" loc="2.190">αὐτῷ μέν οἱ πρῶτον ἀνιηρέστερον ἔσται,</TextUnit>
    <TextUnit id="634" loc="2.191">πρῆξαι δ' ἔμπης οὔ τι δυνήσεται εἵνεκα τῶνδε:</TextUnit>
    <TextUnit id="635" loc="2.192">σοὶ δέ, γέρον, θωὴν ἐπιθήσομεν, ἥν κ' ἐνὶ θυμῷ</TextUnit>
    <TextUnit id="636" loc="2.193">τίνων ἀσχάλλῃς: χαλεπὸν δέ τοι ἔσσεται ἄλγος.</TextUnit>
    <TextUnit id="637" loc="2.194">Τηλεμάχῳ δ' ἐν πᾶσιν ἐγὼν ὑποθήσομαι αὐτός:</TextUnit>
    <TextUnit id="638" loc="2.195">μητέρα ἣν ἐς πατρὸς ἀνωγέτω ἀπονέεσθαι:</TextUnit>
    <TextUnit id="639" loc="2.196">οἱ δὲ γάμον τεύξουσι καὶ ἀρτυνέουσιν ἔεδνα</TextUnit>
    <TextUnit id="640" loc="2.197">πολλὰ μάλ', ὅσσα ἔοικε φίλης ἐπὶ παιδὸς ἕπεσθαι.</TextUnit>
    <TextUnit id="641" loc="2.198">οὐ γὰρ πρὶν παύσεσθαι ὀίομαι υἷας ̓Αχαιῶν</TextUnit>
    <TextUnit id="642" loc="2.199">μνηστύος ἀργαλέης, ἐπεὶ οὔ τινα δείδιμεν ἔμπης,</TextUnit>
    <TextUnit id="643" loc="2.200">οὔτ' οὖν Τηλέμαχον μάλα περ πολύμυθον ἐόντα,</TextUnit>
    <TextUnit id="644" loc="2.201">οὔτε θεοπροπίης ἐμπαζόμεθ', ἣν σύ, γεραιέ,</TextUnit>
    <TextUnit id="645" loc="2.202">μυθέαι ἀκράαντον, ἀπεχθάνεαι δ' ἔτι μᾶλλον.</TextUnit>
    <TextUnit id="646" loc="2.203">χρήματα δ' αὖτε κακῶς βεβρώσεται, οὐδέ ποτ' ἶσα</TextUnit>
    <TextUnit id="647" loc="2.204">ἔσσεται, ὄφρα κεν ἥ γε διατρίβῃσιν ̓Αχαιοὺς</TextUnit>
    <TextUnit id="648" loc="2.205">ὃν γάμον: ἡμεῖς δ' αὖ ποτιδέγμενοι ἤματα πάντα</TextUnit>
    <TextUnit id="649" loc="2.206">εἵνεκα τῆς ἀρετῆς ἐριδαίνομεν, οὐδὲ μετ' ἄλλας</TextUnit>
    <TextUnit id="650" loc="2.207">ἐρχόμεθ', ἃς ἐπιεικὲς ὀπυιέμεν ἐστὶν ἑκάστῳ.”</TextUnit>
    <TextUnit id="651" loc="2.208">τὸν δ' αὖ Τηλέμαχος πεπνυμένος ἀντίον ηὔδα:</TextUnit>
    <TextUnit id="652" loc="2.209">“Εὐρύμαχ' ἠδὲ καὶ ἄλλοι, ὅσοι μνηστῆρες ἀγαυοί,</TextUnit>
    <TextUnit id="653" loc="2.210">ταῦτα μὲν οὐχ ὑμέας ἔτι λίσσομαι οὐδ' ἀγορεύω:</TextUnit>
    <TextUnit id="654" loc="2.211">ἤδη γὰρ τὰ ἴσασι θεοὶ καὶ πάντες ̓Αχαιοί.</TextUnit>
    <TextUnit id="655" loc="2.212">ἀλλ' ἄγε μοι δότε νῆα θοὴν καὶ εἴκος' ἑταίρους,</TextUnit>
    <TextUnit id="656" loc="2.213">οἵ κέ μοι ἔνθα καὶ ἔνθα διαπρήσσωσι κέλευθον.</TextUnit>
    <TextUnit id="657" loc="2.214">εἶμι γὰρ ἐς Σπάρτην τε καὶ ἐς Πύλον ἠμαθόεντα</TextUnit>
    <TextUnit id="658" loc="2.215">νόστον πευσόμενος πατρὸς δὴν οἰχομένοιο,</TextUnit>
    <TextUnit id="659" loc="2.216">ἤν τίς μοι εἴπῃσι βροτῶν ἢ ὄσσαν ἀκούσω</TextUnit>
    <TextUnit id="660" loc="2.217">ἐκ Διός, ἥ τε μάλιστα φέρει κλέος ἀνθρώποισιν:</TextUnit>
    <TextUnit id="661" loc="2.218">εἰ μέν κεν πατρὸς βίοτον καὶ νόστον ἀκούσω,</TextUnit>
    <TextUnit id="662" loc="2.219">ἦ τ' ἄν, τρυχόμενός περ, ἔτι τλαίην ἐνιαυτόν:</TextUnit>
    <TextUnit id="663" loc="2.220">εἰ δέ κε τεθνηῶτος ἀκούσω μηδ' ἔτ' ἐόντος,</TextUnit>
    <TextUnit id="664" loc="2.221">νοστήσας δὴ ἔπειτα φίλην ἐς πατρίδα γαῖαν</TextUnit>
    <TextUnit id="665" loc="2.222">σῆμά τέ οἱ χεύω καὶ ἐπὶ κτέρεα κτερεί̈ξω</TextUnit>
    <TextUnit id="666" loc="2.223">πολλὰ μάλ', ὅσσα ἔοικε, καὶ ἀνέρι μητέρα δώσω.”</TextUnit>
    <TextUnit id="667" loc="2.224">ἦ τοι ὅ γ' ὣς εἰπὼν κατ' ἄρ' ἕζετο, τοῖσι δ' ἀνέστη</TextUnit>
    <TextUnit id="668" loc="2.225">Μέντωρ,  ὅς ῥ' ̓Οδυσῆος ἀμύμονος ἦεν ἑταῖρος,</TextUnit>
    <TextUnit id="669" loc="2.226">καὶ οἱ ἰὼν ἐν νηυσὶν ἐπέτρεπεν οἶκον ἅπαντα,</TextUnit>
    <TextUnit id="670" loc="2.227">πείθεσθαί τε γέροντι καὶ ἔμπεδα πάντα φυλάσσειν:</TextUnit>
    <TextUnit id="671" loc="2.228">ὅ σφιν ἐὺ φρονέων ἀγορήσατο καὶ μετέειπεν:</TextUnit>
    <TextUnit id="672" loc="2.229">“κέκλυτε δὴ νῦν μευ, ̓Ιθακήσιοι, ὅττι κεν εἴπω:</TextUnit>
    <TextUnit id="673" loc="2.230">μή τις ἔτι πρόφρων ἀγανὸς καὶ ἤπιος ἔστω</TextUnit>
    <TextUnit id="674" loc="2.231">σκηπτοῦχος βασιλεύς, μηδὲ φρεσὶν αἴσιμα εἰδώς,</TextUnit>
    <TextUnit id="675" loc="2.232">ἀλλ' αἰεὶ χαλεπός τ' εἴη καὶ αἴσυλα ῥέζοι:</TextUnit>
    <TextUnit id="676" loc="2.233">ὡς οὔ τις μέμνηται ̓Οδυσσῆος θείοιο</TextUnit>
    <TextUnit id="677" loc="2.234">λαῶν οἷσιν ἄνασσε, πατὴρ δ' ὣς ἤπιος ἦεν.</TextUnit>
    <TextUnit id="678" loc="2.235">ἀλλ' ἦ τοι μνηστῆρας ἀγήνορας οὔ τι μεγαίρω</TextUnit>
    <TextUnit id="679" loc="2.236">ἔρδειν ἔργα βίαια κακορραφίῃσι νόοιο:</TextUnit>
    <TextUnit id="680" loc="2.237">σφὰς γὰρ παρθέμενοι κεφαλὰς κατέδουσι βιαίως</TextUnit>
    <TextUnit id="681" loc="2.238">οἶκον ̓Οδυσσῆος, τὸν δ' οὐκέτι φασὶ νέεσθαι.</TextUnit>
    <TextUnit id="682" loc="2.239">νῦν δ' ἄλλῳ δήμῳ νεμεσίζομαι, οἷον ἅπαντες</TextUnit>
    <TextUnit id="683" loc="2.240">ἧσθ' ἄνεῳ,  ἀτὰρ οὔ τι καθαπτόμενοι ἐπέεσσι</TextUnit>
    <TextUnit id="684" loc="2.241">παύρους μνηστῆρας καταπαύετε πολλοὶ ἐόντες.”</TextUnit>
    <TextUnit id="685" loc="2.242">τὸν δ' Εὐηνορίδης Λειώκριτος ἀντίον ηὔδα:</TextUnit>
    <TextUnit id="686" loc="2.243">“Μέντορ ἀταρτηρέ, φρένας ἠλεέ, ποῖον ἔειπες</TextUnit>
    <TextUnit id="687" loc="2.244">ἡμέας ὀτρύνων καταπαυέμεν. ἀργαλέον δὲ</TextUnit>
    <TextUnit id="688" loc="2.245">ἀνδράσι καὶ πλεόνεσσι μαχήσασθαι περὶ δαιτί.</TextUnit>
    <TextUnit id="689" loc="2.246">εἴ περ γάρ κ' ̓Οδυσεὺς ̓Ιθακήσιος αὐτὸς ἐπελθὼν</TextUnit>
    <TextUnit id="690" loc="2.247">δαινυμένους κατὰ δῶμα ἑὸν μνηστῆρας ἀγαυοὺς</TextUnit>
    <TextUnit id="691" loc="2.248">ἐξελάσαι μεγάροιο μενοινήσει' ἐνὶ θυμῷ,</TextUnit>
    <TextUnit id="692" loc="2.249">οὔ κέν οἱ κεχάροιτο γυνή, μάλα περ χατέουσα,</TextUnit>
    <TextUnit id="693" loc="2.250">ἐλθόντ',  ἀλλά κεν αὐτοῦ ἀεικέα πότμον ἐπίσποι,</TextUnit>
    <TextUnit id="694" loc="2.251">εἰ πλεόνεσσι μάχοιτο: σὺ δ' οὐ κατὰ μοῖραν ἔειπες.</TextUnit>
    <TextUnit id="695" loc="2.252">ἀλλ' ἄγε, λαοὶ μὲν σκίδνασθ' ἐπὶ ἔργα ἕκαστος,</TextUnit>
    <TextUnit id="696" loc="2.253">τούτῳ δ' ὀτρυνέει Μέντωρ ὁδὸν ἠδ' ̔Αλιθέρσης,</TextUnit>
    <TextUnit id="697" loc="2.254">οἵ τέ οἱ ἐξ ἀρχῆς πατρώιοί εἰσιν ἑταῖροι.</TextUnit>
    <TextUnit id="698" loc="2.255">ἀλλ' ὀίω,  καὶ δηθὰ καθήμενος ἀγγελιάων</TextUnit>
    <TextUnit id="699" loc="2.256">πεύσεται εἰν ̓Ιθάκῃ, τελέει δ' ὁδὸν οὔ ποτε ταύτην.”</TextUnit>
    <TextUnit id="700" loc="2.257">ὣς ἄρ' ἐφώνησεν, λῦσεν δ' ἀγορὴν αἰψηρήν.</TextUnit>
    <TextUnit id="701" loc="2.258">οἱ μὲν ἄρ' ἐσκίδναντο ἑὰ πρὸς δώμαθ' ἕκαστος,</TextUnit>
    <TextUnit id="702" loc="2.259">μνηστῆρες δ' ἐς δώματ' ἴσαν θείου ̓Οδυσῆος.</TextUnit>
    <TextUnit id="703" loc="2.260">Τηλέμαχος δ' ἀπάνευθε κιὼν ἐπὶ θῖνα θαλάσσης,</TextUnit>
    <TextUnit id="704" loc="2.261">χεῖρας νιψάμενος πολιῆς ἁλὸς εὔχετ' ̓Αθήνῃ:</TextUnit>
    <TextUnit id="705" loc="2.262">“κλῦθί μευ, ὃ χθιζὸς θεὸς ἤλυθες ἡμέτερον δῶ</TextUnit>
    <TextUnit id="706" loc="2.263">καὶ μ' ἐν νηὶ κέλευσας ἐπ' ἠεροειδέα πόντον</TextUnit>
    <TextUnit id="707" loc="2.264">νόστον πευσόμενον πατρὸς δὴν οἰχομένοιο</TextUnit>
    <TextUnit id="708" loc="2.265">ἔρχεσθαι: τὰ δὲ πάντα διατρίβουσιν ̓Αχαιοί,</TextUnit>
    <TextUnit id="709" loc="2.266">μνηστῆρες δὲ μάλιστα κακῶς ὑπερηνορέοντες.”</TextUnit>
    <TextUnit id="710" loc="2.267">ὣς ἔφατ' εὐχόμενος, σχεδόθεν δέ οἱ ἦλθεν ̓Αθήνη,</TextUnit>
    <TextUnit id="711" loc="2.268">Μέντορι εἰδομένη ἠμὲν δέμας ἠδὲ καὶ αὐδήν,</TextUnit>
    <TextUnit id="712" loc="2.269">καί μιν φωνήσας' ἔπεα πτερόεντα προσηύδα:</TextUnit>
    <TextUnit id="713" loc="2.270">“Τηλέμαχ', οὐδ' ὄπιθεν κακὸς ἔσσεαι οὐδ' ἀνοήμων,</TextUnit>
    <TextUnit id="714" loc="2.271">εἰ δή τοι σοῦ πατρὸς ἐνέστακται μένος ἠύ,</TextUnit>
    <TextUnit id="715" loc="2.272">οἷος κεῖνος ἔην τελέσαι ἔργον τε ἔπος τε:</TextUnit>
    <TextUnit id="716" loc="2.273">οὔ τοι ἔπειθ' ἁλίη ὁδὸς ἔσσεται οὐδ' ἀτέλεστος.</TextUnit>
    <TextUnit id="717" loc="2.274">εἰ δ' οὐ κείνου γ' ἐσσὶ γόνος καὶ Πηνελοπείης,</TextUnit>
    <TextUnit id="718" loc="2.275">οὐ σέ γ' ἔπειτα ἔολπα τελευτήσειν,  ἃ μενοινᾷς.</TextUnit>
    <TextUnit id="719" loc="2.276">παῦροι γάρ τοι παῖδες ὁμοῖοι πατρὶ πέλονται,</TextUnit>
    <TextUnit id="720" loc="2.277">οἱ πλέονες κακίους, παῦροι δέ τε πατρὸς ἀρείους.</TextUnit>
    <TextUnit id="721" loc="2.278">ἀλλ' ἐπεὶ οὐδ' ὄπιθεν κακὸς ἔσσεαι οὐδ' ἀνοήμων,</TextUnit>
    <TextUnit id="722" loc="2.279">οὐδέ σε πάγχυ γε μῆτις ̓Οδυσσῆος προλέλοιπεν,</TextUnit>
    <TextUnit id="723" loc="2.280">ἐλπωρή τοι ἔπειτα τελευτῆσαι τάδε ἔργα.</TextUnit>
    <TextUnit id="724" loc="2.281">τῶ νῦν μνηστήρων μὲν ἔα βουλήν τε νόον τε</TextUnit>
    <TextUnit id="725" loc="2.282">ἀφραδέων, ἐπεὶ οὔ τι νοήμονες οὐδὲ δίκαιοι:</TextUnit>
    <TextUnit id="726" loc="2.283">οὐδέ τι ἴσασιν θάνατον καὶ κῆρα μέλαιναν,</TextUnit>
    <TextUnit id="727" loc="2.284">ὃς δή σφι σχεδόν ἐστιν, ἐπ' ἤματι πάντας ὀλέσθαι.</TextUnit>
    <TextUnit id="728" loc="2.285">σοὶ δ' ὁδὸς οὐκέτι δηρὸν ἀπέσσεται ἣν σὺ μενοινᾷς:</TextUnit>
    <TextUnit id="729" loc="2.286">τοῖος γάρ τοι ἑταῖρος ἐγὼ πατρώιός εἰμι,</TextUnit>
    <TextUnit id="730" loc="2.287">ὅς τοι νῆα θοὴν στελέω καὶ ἅμ' ἕψομαι αὐτός.</TextUnit>
    <TextUnit id="731" loc="2.288">ἀλλὰ σὺ μὲν πρὸς δώματ' ἰὼν μνηστῆρσιν ὁμίλει,</TextUnit>
    <TextUnit id="732" loc="2.289">ὅπλισσόν τ' ἤια καὶ ἄγγεσιν ἄρσον ἅπαντα,</TextUnit>
    <TextUnit id="733" loc="2.290">οἶνον ἐν ἀμφιφορεῦσι,  καὶ ἄλφιτα, μυελὸν ἀνδρῶν,</TextUnit>
    <TextUnit id="734" loc="2.291">δέρμασιν ἐν πυκινοῖσιν: ἐγὼ δ' ἀνὰ δῆμον ἑταίρους</TextUnit>
    <TextUnit id="735" loc="2.292">αἶψ' ἐθελοντῆρας συλλέξομαι. εἰσὶ δὲ νῆες</TextUnit>
    <TextUnit id="736" loc="2.293">πολλαὶ ἐν ἀμφιάλῳ ̓Ιθάκῃ, νέαι ἠδὲ παλαιαί:</TextUnit>
    <TextUnit id="737" loc="2.294">τάων μέν τοι ἐγὼν ἐπιόψομαι ἥ τις ἀρίστη,</TextUnit>
    <TextUnit id="738" loc="2.295">ὦκα δ' ἐφοπλίσσαντες ἐνήσομεν εὐρέι πόντῳ.”</TextUnit>
    <TextUnit id="739" loc="2.296">ὣς φάτ' ̓Αθηναίη κούρη Διός: οὐδ' ἄρ' ἔτι δὴν</TextUnit>
    <TextUnit id="740" loc="2.297">Τηλέμαχος παρέμιμνεν, ἐπεὶ θεοῦ ἔκλυεν αὐδήν.</TextUnit>
    <TextUnit id="741" loc="2.298">βῆ δ' ἰέναι πρὸς δῶμα, φίλον τετιημένος ἦτορ,</TextUnit>
    <TextUnit id="742" loc="2.299">εὗρε δ' ἄρα μνηστῆρας ἀγήνορας ἐν μεγάροισιν,</TextUnit>
    <TextUnit id="743" loc="2.300">αἶγας ἀνιεμένους σιάλους θ' εὕοντας ἐν αὐλῇ.</TextUnit>
    <TextUnit id="744" loc="2.301">̓Αντίνοος δ' ἰθὺς γελάσας κίε Τηλεμάχοιο,</TextUnit>
    <TextUnit id="745" loc="2.302">ἔν τ' ἄρα οἱ φῦ χειρί, ἔπος τ' ἔφατ' ἔκ τ' ὀνόμαζε:</TextUnit>
    <TextUnit id="746" loc="2.303">“Τηλέμαχ' ὑψαγόρη, μένος ἄσχετε, μή τί τοι ἄλλο</TextUnit>
    <TextUnit id="747" loc="2.304">ἐν στήθεσσι κακὸν μελέτω ἔργον τε ἔπος τε,</TextUnit>
    <TextUnit id="748" loc="2.305">ἀλλά μοι ἐσθιέμεν καὶ πινέμεν,  ὡς τὸ πάρος περ.</TextUnit>
    <TextUnit id="749" loc="2.306">ταῦτα δέ τοι μάλα πάντα τελευτήσουσιν ̓Αχαιοί,</TextUnit>
    <TextUnit id="750" loc="2.307">νῆα καὶ ἐξαίτους ἐρέτας, ἵνα θᾶσσον ἵκηαι</TextUnit>
    <TextUnit id="751" loc="2.308">ἐς Πύλον ἠγαθέην μετ' ἀγαυοῦ πατρὸς ἀκουήν.”</TextUnit>
    <TextUnit id="752" loc="2.309">τὸν δ' αὖ Τηλέμαχος πεπνυμένος ἀντίον ηὔδα:</TextUnit>
    <TextUnit id="753" loc="2.310">“̓Αντίνο',  οὔ πως ἔστιν ὑπερφιάλοισι μεθ' ὑμῖν</TextUnit>
    <TextUnit id="754" loc="2.311">δαίνυσθαί τ' ἀκέοντα καὶ εὐφραίνεσθαι ἕκηλον.</TextUnit>
    <TextUnit id="755" loc="2.312">ἦ οὐχ ἅλις ὡς τὸ πάροιθεν ἐκείρετε πολλὰ καὶ ἐσθλὰ</TextUnit>
    <TextUnit id="756" loc="2.313">κτήματ' ἐμά, μνηστῆρες, ἐγὼ δ' ἔτι νήπιος ἦα;</TextUnit>
    <TextUnit id="757" loc="2.314">νῦν δ' ὅτε δὴ μέγας εἰμὶ καὶ ἄλλων μῦθον ἀκούων</TextUnit>
    <TextUnit id="758" loc="2.315">πυνθάνομαι,  καὶ δή μοι ἀέξεται ἔνδοθι θυμός,</TextUnit>
    <TextUnit id="759" loc="2.316">πειρήσω, ὥς κ' ὔμμι κακὰς ἐπὶ κῆρας ἰήλω,</TextUnit>
    <TextUnit id="760" loc="2.317">ἠὲ Πύλονδ' ἐλθών, ἢ αὐτοῦ τῷδ' ἐνὶ δήμῳ.</TextUnit>
    <TextUnit id="761" loc="2.318">εἶμι μέν, οὐδ' ἁλίη ὁδὸς ἔσσεται ἣν ἀγορεύω,</TextUnit>
    <TextUnit id="762" loc="2.319">ἔμπορος: οὐ γὰρ νηὸς ἐπήβολος οὐδ' ἐρετάων</TextUnit>
    <TextUnit id="763" loc="2.320">γίγνομαι: ὥς νύ που ὔμμιν ἐείσατο κέρδιον εἶναι.”</TextUnit>
    <TextUnit id="764" loc="2.321">ἦ ῥα, καὶ ἐκ χειρὸς χεῖρα σπάσατ' ̓Αντινόοιο</TextUnit>
    <TextUnit id="765" loc="2.322">ῥεῖα: μνηστῆρες δὲ δόμον κάτα δαῖτα πένοντο.</TextUnit>
    <TextUnit id="766" loc="2.323">οἱ δ' ἐπελώβευον καὶ ἐκερτόμεον ἐπέεσσιν.</TextUnit>
    <TextUnit id="767" loc="2.324">ὧδε δέ τις εἴπεσκε νέων ὑπερηνορεόντων:</TextUnit>
    <TextUnit id="768" loc="2.325">“ἦ μάλα Τηλέμαχος φόνον ἡμῖν μερμηρίζει.</TextUnit>
    <TextUnit id="769" loc="2.326">ἤ τινας ἐκ Πύλου ἄξει ἀμύντορας ἠμαθόεντος</TextUnit>
    <TextUnit id="770" loc="2.327">ἢ ὅ γε καὶ Σπάρτηθεν, ἐπεί νύ περ ἵεται αἰνῶς:</TextUnit>
    <TextUnit id="771" loc="2.328">ἠὲ καὶ εἰς ̓Εφύρην ἐθέλει, πίειραν ἄρουραν,</TextUnit>
    <TextUnit id="772" loc="2.329">ἐλθεῖν, ὄφρ' ἔνθεν θυμοφθόρα φάρμακ' ἐνείκῃ,</TextUnit>
    <TextUnit id="773" loc="2.330">ἐν δὲ βάλῃ κρητῆρι καὶ ἡμέας πάντας ὀλέσσῃ.”</TextUnit>
    <TextUnit id="774" loc="2.331">ἄλλος δ' αὖτ' εἴπεσκε νέων ὑπερηνορεόντων:</TextUnit>
    <TextUnit id="775" loc="2.332">“τίς δ' οἶδ', εἴ κε καὶ αὐτὸς ἰὼν κοίλης ἐπὶ νηὸς</TextUnit>
    <TextUnit id="776" loc="2.333">τῆλε φίλων ἀπόληται ἀλώμενος ὥς περ ̓Οδυσσεύς;</TextUnit>
    <TextUnit id="777" loc="2.334">οὕτω κεν καὶ μᾶλλον ὀφέλλειεν πόνον ἄμμιν:</TextUnit>
    <TextUnit id="778" loc="2.335">κτήματα γάρ κεν πάντα δασαίμεθα,  οἰκία δ' αὖτε</TextUnit>
    <TextUnit id="779" loc="2.336">τούτου μητέρι δοῖμεν ἔχειν ἠδ' ὅς τις ὀπυίοι.”</TextUnit>
    <TextUnit id="780" loc="2.337">ὣς φάν, ὁ δ' ὑψόροφον θάλαμον κατεβήσετο πατρὸς</TextUnit>
    <TextUnit id="781" loc="2.338">εὐρύν, ὅθι νητὸς χρυσὸς καὶ χαλκὸς ἔκειτο</TextUnit>
    <TextUnit id="782" loc="2.339">ἐσθής τ' ἐν χηλοῖσιν ἅλις τ' ἐυῶδες ἔλαιον:</TextUnit>
    <TextUnit id="783" loc="2.340">ἐν δὲ πίθοι οἴνοιο παλαιοῦ ἡδυπότοιο</TextUnit>
    <TextUnit id="784" loc="2.341">ἕστασαν, ἄκρητον θεῖον ποτὸν ἐντὸς ἔχοντες,</TextUnit>
    <TextUnit id="785" loc="2.342">ἑξείης ποτὶ τοῖχον ἀρηρότες, εἴ ποτ' ̓Οδυσσεὺς</TextUnit>
    <TextUnit id="786" loc="2.343">οἴκαδε νοστήσειε καὶ ἄλγεα πολλὰ μογήσας.</TextUnit>
    <TextUnit id="787" loc="2.344">κληισταὶ δ' ἔπεσαν σανίδες πυκινῶς ἀραρυῖαι,</TextUnit>
    <TextUnit id="788" loc="2.345">δικλίδες: ἐν δὲ γυνὴ ταμίη νύκτας τε καὶ ἦμαρ</TextUnit>
    <TextUnit id="789" loc="2.346">ἔσχ', ἣ πάντ' ἐφύλασσε νόου πολυϊδρείῃσιν,</TextUnit>
    <TextUnit id="790" loc="2.347">Εὐρύκλει', ̓͂Ωπος θυγάτηρ Πεισηνορίδαο.</TextUnit>
    <TextUnit id="791" loc="2.348">τὴν τότε Τηλέμαχος προσέφη θαλαμόνδε καλέσσας:</TextUnit>
    <TextUnit id="792" loc="2.349">“μαῖ', ἄγε δή μοι οἶνον ἐν ἀμφιφορεῦσιν ἄφυσσον</TextUnit>
    <TextUnit id="793" loc="2.350">ἡδύν,  ὅτις μετὰ τὸν λαρώτατος ὃν σὺ φυλάσσεις</TextUnit>
    <TextUnit id="794" loc="2.351">κεῖνον ὀιομένη τὸν κάμμορον, εἴ ποθεν ἔλθοι</TextUnit>
    <TextUnit id="795" loc="2.352">διογενὴς ̓Οδυσεὺς θάνατον καὶ κῆρας ἀλύξας.</TextUnit>
    <TextUnit id="796" loc="2.353">δώδεκα δ' ἔμπλησον καὶ πώμασιν ἄρσον ἅπαντας.</TextUnit>
    <TextUnit id="797" loc="2.354">ἐν δέ μοι ἄλφιτα χεῦον ἐϋρραφέεσσι δοροῖσιν:</TextUnit>
    <TextUnit id="798" loc="2.355">εἴκοσι δ' ἔστω μέτρα μυληφάτου ἀλφίτου ἀκτῆς.</TextUnit>
    <TextUnit id="799" loc="2.356">αὐτὴ δ' οἴη ἴσθι: τὰ δ' ἁθρόα πάντα τετύχθω:</TextUnit>
    <TextUnit id="800" loc="2.357">ἑσπέριος γὰρ ἐγὼν αἱρήσομαι, ὁππότε κεν δὴ</TextUnit>
    <TextUnit id="801" loc="2.358">μήτηρ εἰς ὑπερῷ' ἀναβῇ κοίτου τε μέδηται.</TextUnit>
    <TextUnit id="802" loc="2.359">εἶμι γὰρ ἐς Σπάρτην τε καὶ ἐς Πύλον ἠμαθόεντα</TextUnit>
    <TextUnit id="803" loc="2.360">νόστον πευσόμενος πατρὸς φίλου,  ἤν που ἀκούσω.”</TextUnit>
    <TextUnit id="804" loc="2.361">ὣς φάτο, κώκυσεν δὲ φίλη τροφὸς Εὐρύκλεια,</TextUnit>
    <TextUnit id="805" loc="2.362">καί ῥ' ὀλοφυρομένη ἔπεα πτερόεντα προσηύδα:</TextUnit>
    <TextUnit id="806" loc="2.363">“τίπτε δέ τοι, φίλε τέκνον, ἐνὶ φρεσὶ τοῦτο νόημα</TextUnit>
    <TextUnit id="807" loc="2.364">ἔπλετο; πῇ δ' ἐθέλεις ἰέναι πολλὴν ἐπὶ γαῖαν</TextUnit>
    <TextUnit id="808" loc="2.365">μοῦνος ἐὼν ἀγαπητός;  ὁ δ' ὤλετο τηλόθι πάτρης</TextUnit>
    <TextUnit id="809" loc="2.366">διογενὴς ̓Οδυσεὺς ἀλλογνώτῳ ἐνὶ δήμῳ.</TextUnit>
    <TextUnit id="810" loc="2.367">οἱ δέ τοι αὐτίκ' ἰόντι κακὰ φράσσονται ὀπίσσω,</TextUnit>
    <TextUnit id="811" loc="2.368">ὥς κε δόλῳ φθίῃς, τάδε δ' αὐτοὶ πάντα δάσονται.</TextUnit>
    <TextUnit id="812" loc="2.369">ἀλλὰ μέν' αὖθ' ἐπὶ σοῖσι καθήμενος: οὐδέ τί σε χρὴ</TextUnit>
    <TextUnit id="813" loc="2.370">πόντον ἐπ' ἀτρύγετον κακὰ πάσχειν οὐδ' ἀλάλησθαι.”</TextUnit>
    <TextUnit id="814" loc="2.371">τὴν δ' αὖ Τηλέμαχος πεπνυμένος ἀντίον ηὔδα:</TextUnit>
    <TextUnit id="815" loc="2.372">“θάρσει, μαῖ', ἐπεὶ οὔ τοι ἄνευ θεοῦ ἥδε γε βουλή.</TextUnit>
    <TextUnit id="816" loc="2.373">ἀλλ' ὄμοσον μὴ μητρὶ φίλῃ τάδε μυθήσασθαι,</TextUnit>
    <TextUnit id="817" loc="2.374">πρίν γ' ὅτ' ἂν ἑνδεκάτη τε δυωδεκάτη τε γένηται,</TextUnit>
    <TextUnit id="818" loc="2.375">ἢ αὐτὴν ποθέσαι καὶ ἀφορμηθέντος ἀκοῦσαι,</TextUnit>
    <TextUnit id="819" loc="2.376">ὡς ἂν μὴ κλαίουσα κατὰ χρόα καλὸν ἰάπτῃ.”</TextUnit>
    <TextUnit id="820" loc="2.377">ὣς ἄρ' ἔφη, γρῆυς δὲ θεῶν μέγαν ὅρκον ἀπώμνυ.</TextUnit>
    <TextUnit id="821" loc="2.378">αὐτὰρ ἐπεί ῥ' ὄμοσέν τε τελεύτησέν τε τὸν ὅρκον,</TextUnit>
    <TextUnit id="822" loc="2.379">αὐτίκ' ἔπειτά οἱ οἶνον ἐν ἀμφιφορεῦσιν ἄφυσσεν,</TextUnit>
    <TextUnit id="823" loc="2.380">ἐν δέ οἱ ἄλφιτα χεῦεν ἐϋρραφέεσσι δοροῖσι.</TextUnit>
    <TextUnit id="824" loc="2.381">Τηλέμαχος δ' ἐς δώματ' ἰὼν μνηστῆρσιν ὁμίλει.</TextUnit>
    <TextUnit id="825" loc="2.382">ἔνθ' αὖτ' ἄλλ' ἐνόησε θεά, γλαυκῶπις ̓Αθήνη.</TextUnit>
    <TextUnit id="826" loc="2.383">Τηλεμάχῳ ἐικυῖα κατὰ πτόλιν ᾤχετο πάντῃ,</TextUnit>
    <TextUnit id="827" loc="2.384">καί ῥα ἑκάστῳ φωτὶ παρισταμένη φάτο μῦθον,</TextUnit>
    <TextUnit id="828" loc="2.385">ἑσπερίους δ' ἐπὶ νῆα θοὴν ἀγέρεσθαι ἀνώγει.</TextUnit>
    <TextUnit id="829" loc="2.386">ἡ δ' αὖτε Φρονίοιο Νοήμονα φαίδιμον υἱὸν</TextUnit>
    <TextUnit id="830" loc="2.387">ᾔτεε νῆα θοήν: ὁ δέ οἱ πρόφρων ὑπέδεκτο.</TextUnit>
    <TextUnit id="831" loc="2.388">δύσετό τ' ἠέλιος σκιόωντό τε πᾶσαι ἀγυιαί,</TextUnit>
    <TextUnit id="832" loc="2.389">καὶ τότε νῆα θοὴν ἅλαδ' εἴρυσε, πάντα δ' ἐν αὐτῇ</TextUnit>
    <TextUnit id="833" loc="2.390">ὅπλ' ἐτίθει,  τά τε νῆες ἐύσσελμοι φορέουσι.</TextUnit>
    <TextUnit id="834" loc="2.391">στῆσε δ' ἐπ' ἐσχατιῇ λιμένος, περὶ δ' ἐσθλοὶ ἑταῖροι</TextUnit>
    <TextUnit id="835" loc="2.392">ἁθρόοι ἠγερέθοντο: θεὰ δ' ὤτρυνεν ἕκαστον.</TextUnit>
    <TextUnit id="836" loc="2.393">ἔνθ' αὖτ' ἄλλ' ἐνόησε θεά, γλαυκῶπις ̓Αθήνη.</TextUnit>
    <TextUnit id="837" loc="2.394">βῆ ῤ' ἰέναι πρὸς δώματ' ̓Οδυσσῆος θείοιο:</TextUnit>
    <TextUnit id="838" loc="2.395">ἔνθα μνηστήρεσσιν ἐπὶ γλυκὺν ὕπνον ἔχευε,</TextUnit>
    <TextUnit id="839" loc="2.396">πλάζε δὲ πίνοντας, χειρῶν δ' ἔκβαλλε κύπελλα.</TextUnit>
    <TextUnit id="840" loc="2.397">οἱ δ' εὕδειν ὤρνυντο κατὰ πτόλιν, οὐδ' ἄρ' ἔτι δὴν</TextUnit>
    <TextUnit id="841" loc="2.398">ἥατ', ἐπεί σφισιν ὕπνος ἐπὶ βλεφάροισιν ἔπιπτεν.</TextUnit>
    <TextUnit id="842" loc="2.399">αὐτὰρ Τηλέμαχον προσέφη γλαυκῶπις ̓Αθήνη</TextUnit>
    <TextUnit id="843" loc="2.400">ἐκπροκαλεσσαμένη μεγάρων ἐὺ ναιεταόντων,</TextUnit>
    <TextUnit id="844" loc="2.401">Μέντορι εἰδομένη ἠμὲν δέμας ἠδὲ καὶ αὐδήν:</TextUnit>
    <TextUnit id="845" loc="2.402">“Τηλέμαχ', ἤδη μέν τοι ἐυκνήμιδες ἑταῖροι</TextUnit>
    <TextUnit id="846" loc="2.403">ἥατ' ἐπήρετμοι τὴν σὴν ποτιδέγμενοι ὁρμήν:</TextUnit>
    <TextUnit id="847" loc="2.404">ἀλλ' ἴομεν, μὴ δηθὰ διατρίβωμεν ὁδοῖο.”</TextUnit>
    <TextUnit id="848" loc="2.405">ὣς ἄρα φωνήσας' ἡγήσατο Παλλὰς ̓Αθήνη</TextUnit>
    <TextUnit id="849" loc="2.406">καρπαλίμως: ὁ δ' ἔπειτα μετ' ἴχνια βαῖνε θεοῖο.</TextUnit>
    <TextUnit id="850" loc="2.407">αὐτὰρ ἐπεί ῥ' ἐπὶ νῆα κατήλυθον ἠδὲ θάλασσαν,</TextUnit>
    <TextUnit id="851" loc="2.408">εὗρον ἔπειτ' ἐπὶ θινὶ κάρη κομόωντας ἑταίρους.</TextUnit>
    <TextUnit id="852" loc="2.409">τοῖσι δὲ καὶ μετέειφ' ἱερὴ ἲς Τηλεμάχοιο:</TextUnit>
    <TextUnit id="853" loc="2.410">“δεῦτε,  φίλοι, ἤια φερώμεθα: πάντα γὰρ ἤδη</TextUnit>
    <TextUnit id="854" loc="2.411">ἁθρό' ἐνὶ μεγάρῳ. μήτηρ δ' ἐμὴ οὔ τι πέπυσται,</TextUnit>
    <TextUnit id="855" loc="2.412">οὐδ' ἄλλαι δμωαί, μία δ' οἴη μῦθον ἄκουσεν.”</TextUnit>
    <TextUnit id="856" loc="2.413">ὣς ἄρα φωνήσας ἡγήσατο, τοὶ δ' ἅμ' ἕποντο.</TextUnit>
    <TextUnit id="857" loc="2.414">οἱ δ' ἄρα πάντα φέροντες ἐυσσέλμῳ ἐπὶ νηὶ</TextUnit>
    <TextUnit id="858" loc="2.415">κάτθεσαν,  ὡς ἐκέλευσεν ̓Οδυσσῆος φίλος υἱός.</TextUnit>
    <TextUnit id="859" loc="2.416">ἂν δ' ἄρα Τηλέμαχος νηὸς βαῖν', ἦρχε δ' ̓Αθήνη,</TextUnit>
    <TextUnit id="860" loc="2.417">νηὶ δ' ἐνὶ πρυμνῇ κατ' ἄρ' ἕζετο: ἄγχι δ' ἄρ' αὐτῆς</TextUnit>
    <TextUnit id="861" loc="2.418">ἕζετο Τηλέμαχος. τοὶ δὲ πρυμνήσι' ἔλυσαν,</TextUnit>
    <TextUnit id="862" loc="2.419">ἂν δὲ καὶ αὐτοὶ βάντες ἐπὶ κληῖσι καθῖζον.</TextUnit>
    <TextUnit id="863" loc="2.420">τοῖσιν δ' ἴκμενον οὖρον ἵει γλαυκῶπις ̓Αθήνη,</TextUnit>
    <TextUnit id="864" loc="2.421">ἀκραῆ Ζέφυρον, κελάδοντ' ἐπὶ οἴνοπα πόντον.</TextUnit>
    <TextUnit id="865" loc="2.422">Τηλέμαχος δ' ἑτάροισιν ἐποτρύνας ἐκέλευσεν</TextUnit>
    <TextUnit id="866" loc="2.423">ὅπλων ἅπτεσθαι: τοὶ δ' ὀτρύνοντος ἄκουσαν.</TextUnit>
    <TextUnit id="867" loc="2.424">ἱστὸν δ' εἰλάτινον κοίλης ἔντοσθε μεσόδμης</TextUnit>
    <TextUnit id="868" loc="2.425">στῆσαν ἀείραντες,  κατὰ δὲ προτόνοισιν ἔδησαν,</TextUnit>
    <TextUnit id="869" loc="2.426">ἕλκον δ' ἱστία λευκὰ ἐυστρέπτοισι βοεῦσιν.</TextUnit>
    <TextUnit id="870" loc="2.427">ἔπρησεν δ' ἄνεμος μέσον ἱστίον, ἀμφὶ δὲ κῦμα</TextUnit>
    <TextUnit id="871" loc="2.428">στείρῃ πορφύρεον μεγάλ' ἴαχε νηὸς ἰούσης:</TextUnit>
    <TextUnit id="872" loc="2.429">ἡ δ' ἔθεεν κατὰ κῦμα διαπρήσσουσα κέλευθον.</TextUnit>
    <TextUnit id="873" loc="2.430">δησάμενοι δ' ἄρα ὅπλα θοὴν ἀνὰ νῆα μέλαιναν</TextUnit>
    <TextUnit id="874" loc="2.431">στήσαντο κρητῆρας ἐπιστεφέας οἴνοιο,</TextUnit>
    <TextUnit id="875" loc="2.432">λεῖβον δ' ἀθανάτοισι θεοῖς αἰειγενέτῃσιν,</TextUnit>
    <TextUnit id="876" loc="2.433">ἐκ πάντων δὲ μάλιστα Διὸς γλαυκώπιδι κούρῃ.</TextUnit>
    <TextUnit id="877" loc="2.434">παννυχίη μέν ῥ' ἥ γε καὶ ἠῶ πεῖρε κέλευθον.</TextUnit>
    <TextUnit id="878" loc="3.1">̓Ηέλιος δ' ἀνόρουσε, λιπὼν περικαλλέα λίμνην,</TextUnit>
    <TextUnit id="879" loc="3.2">οὐρανὸν ἐς πολύχαλκον, ἵν' ἀθανάτοισι φαείνοι</TextUnit>
    <TextUnit id="880" loc="3.3">καὶ θνητοῖσι βροτοῖσιν ἐπὶ ζείδωρον ἄρουραν:</TextUnit>
    <TextUnit id="881" loc="3.4">οἱ δὲ Πύλον, Νηλῆος ἐυκτίμενον πτολίεθρον,</TextUnit>
    <TextUnit id="882" loc="3.5">ἷξον: τοὶ δ' ἐπὶ θινὶ θαλάσσης ἱερὰ ῥέζον,</TextUnit>
    <TextUnit id="883" loc="3.6">ταύρους παμμέλανας, ἐνοσίχθονι κυανοχαίτῃ.</TextUnit>
    <TextUnit id="884" loc="3.7">ἐννέα δ' ἕδραι ἔσαν, πεντακόσιοι δ' ἐν ἑκάστῃ</TextUnit>
    <TextUnit id="885" loc="3.8">ἥατο καὶ προύχοντο ἑκάστοθι ἐννέα ταύρους.</TextUnit>
    <TextUnit id="886" loc="3.9">εὖθ' οἱ σπλάγχνα πάσαντο, θεῷ δ' ἐπὶ μηρί' ἔκαιον,</TextUnit>
    <TextUnit id="887" loc="3.10">οἱ δ' ἰθὺς κατάγοντο ἰδ' ἱστία νηὸς ἐίσης</TextUnit>
    <TextUnit id="888" loc="3.11">στεῖλαν ἀείραντες, τὴν δ' ὥρμισαν, ἐκ δ' ἔβαν αὐτοί:</TextUnit>
    <TextUnit id="889" loc="3.12">ἐκ δ' ἄρα Τηλέμαχος νηὸς βαῖν', ἦρχε δ' ̓Αθήνη.</TextUnit>
    <TextUnit id="890" loc="3.13">τὸν προτέρη προσέειπε θεά, γλαυκῶπις ̓Αθήνη:</TextUnit>
    <TextUnit id="891" loc="3.14">“Τηλέμαχ', οὐ μέν σε χρὴ ἔτ' αἰδοῦς, οὐδ' ἠβαιόν:</TextUnit>
    <TextUnit id="892" loc="3.15">τοὔνεκα γὰρ καὶ πόντον ἐπέπλως,  ὄφρα πύθηαι</TextUnit>
    <TextUnit id="893" loc="3.16">πατρός, ὅπου κύθε γαῖα καὶ ὅν τινα πότμον ἐπέσπεν.</TextUnit>
    <TextUnit id="894" loc="3.17">ἀλλ' ἄγε νῦν ἰθὺς κίε Νέστορος ἱπποδάμοιο:</TextUnit>
    <TextUnit id="895" loc="3.18">εἴδομεν ἥν τινα μῆτιν ἐνὶ στήθεσσι κέκευθε.</TextUnit>
    <TextUnit id="896" loc="3.19">λίσσεσθαι δέ μιν αὐτός, ὅπως νημερτέα εἴπῃ:</TextUnit>
    <TextUnit id="897" loc="3.20">ψεῦδος δ' οὐκ ἐρέει: μάλα γὰρ πεπνυμένος ἐστί.”</TextUnit>
    <TextUnit id="898" loc="3.21">τὴν δ' αὖ Τηλέμαχος πεπνυμένος ἀντίον ηὔδα:</TextUnit>
    <TextUnit id="899" loc="3.22">“Μέντορ, πῶς τ' ἄρ' ἴω; πῶς τ' ἂρ προσπτύξομαι αὐτόν;</TextUnit>
    <TextUnit id="900" loc="3.23">οὐδέ τί πω μύθοισι πεπείρημαι πυκινοῖσιν:</TextUnit>
    <TextUnit id="901" loc="3.24">αἰδὼς δ' αὖ νέον ἄνδρα γεραίτερον ἐξερέεσθαι.”</TextUnit>
    <TextUnit id="902" loc="3.25">τὸν δ' αὖτε προσέειπε θεά,  γλαυκῶπις ̓Αθήνη:</TextUnit>
    <TextUnit id="903" loc="3.26">“Τηλέμαχ', ἄλλα μὲν αὐτὸς ἐνὶ φρεσὶ σῇσι νοήσεις,</TextUnit>
    <TextUnit id="904" loc="3.27">ἄλλα δὲ καὶ δαίμων ὑποθήσεται: οὐ γὰρ ὀίω</TextUnit>
    <TextUnit id="905" loc="3.28">οὔ σε θεῶν ἀέκητι γενέσθαι τε τραφέμεν τε.”</TextUnit>
    <TextUnit id="906" loc="3.29">ὣς ἄρα φωνήσας' ἡγήσατο Παλλὰς ̓Αθήνη</TextUnit>
    <TextUnit id="907" loc="3.30">καρπαλίμως: ὁ δ' ἔπειτα μετ' ἴχνια βαῖνε θεοῖο.</TextUnit>
    <TextUnit id="908" loc="3.31">ἷξον δ' ἐς Πυλίων ἀνδρῶν ἄγυρίν τε καὶ ἕδρας,</TextUnit>
    <TextUnit id="909" loc="3.32">ἔνθ' ἄρα Νέστωρ ἧστο σὺν υἱάσιν, ἀμφὶ δ' ἑταῖροι</TextUnit>
    <TextUnit id="910" loc="3.33">δαῖτ' ἐντυνόμενοι κρέα τ' ὤπτων ἄλλα τ' ἔπειρον.</TextUnit>
    <TextUnit id="911" loc="3.34">οἱ δ' ὡς οὖν ξείνους ἴδον, ἁθρόοι ἦλθον ἅπαντες,</TextUnit>
    <TextUnit id="912" loc="3.35">χερσίν τ' ἠσπάζοντο καὶ ἑδριάασθαι ἄνωγον.</TextUnit>
    <TextUnit id="913" loc="3.36">πρῶτος Νεστορίδης Πεισίστρατος ἐγγύθεν ἐλθὼν</TextUnit>
    <TextUnit id="914" loc="3.37">ἀμφοτέρων ἕλε χεῖρα καὶ ἵδρυσεν παρὰ δαιτὶ</TextUnit>
    <TextUnit id="915" loc="3.38">κώεσιν ἐν μαλακοῖσιν ἐπὶ ψαμάθοις ἁλίῃσιν</TextUnit>
    <TextUnit id="916" loc="3.39">πάρ τε κασιγνήτῳ Θρασυμήδεϊ καὶ πατέρι ᾧ:</TextUnit>
    <TextUnit id="917" loc="3.40">δῶκε δ' ἄρα σπλάγχνων μοίρας,  ἐν δ' οἶνον ἔχευεν</TextUnit>
    <TextUnit id="918" loc="3.41">χρυσείῳ δέπαϊ: δειδισκόμενος δὲ προσηύδα</TextUnit>
    <TextUnit id="919" loc="3.42">Παλλάδ' ̓Αθηναίην κούρην Διὸς αἰγιόχοιο:</TextUnit>
    <TextUnit id="920" loc="3.43">“εὔχεο νῦν, ὦ ξεῖνε, Ποσειδάωνι ἄνακτι:</TextUnit>
    <TextUnit id="921" loc="3.44">τοῦ γὰρ καὶ δαίτης ἠντήσατε δεῦρο μολόντες.</TextUnit>
    <TextUnit id="922" loc="3.45">αὐτὰρ ἐπὴν σπείσῃς τε καὶ εὔξεαι,  ἣ θέμις ἐστί,</TextUnit>
    <TextUnit id="923" loc="3.46">δὸς καὶ τούτῳ ἔπειτα δέπας μελιηδέος οἴνου</TextUnit>
    <TextUnit id="924" loc="3.47">σπεῖσαι, ἐπεὶ καὶ τοῦτον ὀίομαι ἀθανάτοισιν</TextUnit>
    <TextUnit id="925" loc="3.48">εὔχεσθαι: πάντες δὲ θεῶν χατέους' ἄνθρωποι.</TextUnit>
    <TextUnit id="926" loc="3.49">ἀλλὰ νεώτερός ἐστιν, ὁμηλικίη δ' ἐμοὶ αὐτῷ:</TextUnit>
    <TextUnit id="927" loc="3.50">τοὔνεκα σοὶ προτέρῳ δώσω χρύσειον ἄλεισον.”</TextUnit>
    <TextUnit id="928" loc="3.51">ὣς εἰπὼν ἐν χειρὶ τίθει δέπας ἡδέος οἴνου:</TextUnit>
    <TextUnit id="929" loc="3.52">χαῖρε δ' ̓Αθηναίη πεπνυμένῳ ἀνδρὶ δικαίῳ,</TextUnit>
    <TextUnit id="930" loc="3.53">οὕνεκα οἷ προτέρῃ δῶκε χρύσειον ἄλεισον:</TextUnit>
    <TextUnit id="931" loc="3.54">αὐτίκα δ' εὔχετο πολλὰ Ποσειδάωνι ἄνακτι:</TextUnit>
    <TextUnit id="932" loc="3.55">“κλῦθι,  Ποσείδαον γαιήοχε, μηδὲ μεγήρῃς</TextUnit>
    <TextUnit id="933" loc="3.56">ἡμῖν εὐχομένοισι τελευτῆσαι τάδε ἔργα.</TextUnit>
    <TextUnit id="934" loc="3.57">Νέστορι μὲν πρώτιστα καὶ υἱάσι κῦδος ὄπαζε,</TextUnit>
    <TextUnit id="935" loc="3.58">αὐτὰρ ἔπειτ' ἄλλοισι δίδου χαρίεσσαν ἀμοιβὴν</TextUnit>
    <TextUnit id="936" loc="3.59">σύμπασιν Πυλίοισιν ἀγακλειτῆς ἑκατόμβης.</TextUnit>
    <TextUnit id="937" loc="3.60">δὸς δ' ἔτι Τηλέμαχον καὶ ἐμὲ πρήξαντα νέεσθαι,</TextUnit>
    <TextUnit id="938" loc="3.61">οὕνεκα δεῦρ' ἱκόμεσθα θοῇ σὺν νηὶ μελαίνῃ.”</TextUnit>
    <TextUnit id="939" loc="3.62">ὣς ἄρ' ἔπειτ' ἠρᾶτο καὶ αὐτὴ πάντα τελεύτα.</TextUnit>
    <TextUnit id="940" loc="3.63">δῶκε δὲ Τηλεμάχῳ καλὸν δέπας ἀμφικύπελλον:</TextUnit>
    <TextUnit id="941" loc="3.64">ὣς δ' αὔτως ἠρᾶτο ̓Οδυσσῆος φίλος υἱός.</TextUnit>
    <TextUnit id="942" loc="3.65">οἱ δ' ἐπεί ὤπτησαν κρέ' ὑπέρτερα καὶ ἐρύσαντο,</TextUnit>
    <TextUnit id="943" loc="3.66">μοίρας δασσάμενοι δαίνυντ' ἐρικυδέα δαῖτα.</TextUnit>
    <TextUnit id="944" loc="3.67">αὐτὰρ ἐπεὶ πόσιος καὶ ἐδητύος ἐξ ἔρον ἕντο,</TextUnit>
    <TextUnit id="945" loc="3.68">τοῖς ἄρα μύθων ἦρχε Γερήνιος ἱππότα Νέστωρ:</TextUnit>
    <TextUnit id="946" loc="3.69">“νῦν δὴ κάλλίον ἐστι μεταλλῆσαι καὶ ἐρέσθαι</TextUnit>
    <TextUnit id="947" loc="3.70">ξείνους,  οἱ τινές εἰσιν, ἐπεὶ τάρπησαν ἐδωδῆς.</TextUnit>
    <TextUnit id="948" loc="3.71">ὦ ξεῖνοι, τίνες ἐστέ; πόθεν πλεῖθ' ὑγρὰ κέλευθα;</TextUnit>
    <TextUnit id="949" loc="3.72">ἤ τι κατά πρῆξιν ἦ μαψιδίως ἀλάλησθε</TextUnit>
    <TextUnit id="950" loc="3.73">οἷά τε ληιστῆρες ὑπεὶρ ἅλα, τοί τ' ἀλόωνται</TextUnit>
    <TextUnit id="951" loc="3.74">ψυχὰς παρθέμενοι κακὸν ἀλλοδαποῖσι πέροντες;”</TextUnit>
    <TextUnit id="952" loc="3.75">τὸν δ' αὖ Τηλέμαχος πεπνυμένος ἀντίον ηὔδα</TextUnit>
    <TextUnit id="953" loc="3.76">θαρσήσας: αὐτὴ γὰρ ἐνὶ φρεσὶ θάρσος ̓Αθήνη</TextUnit>
    <TextUnit id="954" loc="3.77">θῆχ', ἵνα μιν περὶ πατρὸς ἀποιχομένοιο ἔροιτο</TextUnit>
    <TextUnit id="955" loc="3.78">ἠδ' ἵνα μιν κλέος ἐσθλὸν ἐν ἀνθρώποισιν ἔχῃσιν:</TextUnit>
    <TextUnit id="956" loc="3.79">“ὦ Νέστορ Νηληϊάδη, μέγα κῦδος ̓Αχαιῶν,</TextUnit>
    <TextUnit id="957" loc="3.80">εἴρεαι ὁππόθεν εἰμέν: ἐγὼ δέ κέ τοι καταλέξω.</TextUnit>
    <TextUnit id="958" loc="3.81">ἡμεῖς ἐξ ̓Ιθάκης ὑπονηίου εἰλήλουθμεν:</TextUnit>
    <TextUnit id="959" loc="3.82">πρῆξις δ' ἥδ' ἰδίη, οὐ δήμιος, ἣν ἀγορεύω.</TextUnit>
    <TextUnit id="960" loc="3.83">πατρὸς ἐμοῦ κλέος εὐρὺ μετέρχομαι, ἤν  που ἀκούσω,</TextUnit>
    <TextUnit id="961" loc="3.84">δίου ̓Οδυσσῆος ταλασίφρονος, ὅν ποτέ φασι</TextUnit>
    <TextUnit id="962" loc="3.85">σὺν σοὶ μαρνάμενον Τρώων πόλιν ἐξαλαπάξαι.</TextUnit>
    <TextUnit id="963" loc="3.86">ἄλλους μὲν γὰρ πάντας, ὅσοι Τρωσὶν πολέμιξον,</TextUnit>
    <TextUnit id="964" loc="3.87">πευθόμεθ', ἧχι ἕκαστος ἀπώλετο λυγρῷ ὀλέθρῳ,</TextUnit>
    <TextUnit id="965" loc="3.88">κείνου δ' αὖ καὶ ὄλεθρον ἀπευθέα θῆκε Κρονίων.</TextUnit>
    <TextUnit id="966" loc="3.89">οὐ γάρ τις δύναται σάφα εἰπέμεν ὁππόθ' ὄλωλεν,</TextUnit>
    <TextUnit id="967" loc="3.90">εἴθ' ὅ γ' ἐπ' ἠπείρου δάμη ἀνδράσι δυσμενέεσσιν,</TextUnit>
    <TextUnit id="968" loc="3.91">εἴτε καὶ ἐν πελάγει μετὰ κύμασιν ̓Αμφιτρίτης.</TextUnit>
    <TextUnit id="969" loc="3.92">τοὔνεκα νῦν τὰ σὰ γούναθ' ἱκάνομαι, αἴ κ' ἐθέλῃσθα</TextUnit>
    <TextUnit id="970" loc="3.93">κείνου λυγρὸν ὄλεθρον ἐνισπεῖν, εἴ που ὄπωπας</TextUnit>
    <TextUnit id="971" loc="3.94">ὀφθαλμοῖσι τεοῖσιν ἢ ἄλλου μῦθον ἄκουσας</TextUnit>
    <TextUnit id="972" loc="3.95">πλαζομένου: πέρι γάρ μιν ὀιζυρὸν τέκε μήτηρ.</TextUnit>
    <TextUnit id="973" loc="3.96">μηδέ τί μ' αἰδόμενος μειλίσσεο μηδ' ἐλεαίρων,</TextUnit>
    <TextUnit id="974" loc="3.97">ἀλλ' εὖ μοι κατάλεξον ὃπως ἤντησας ὀπωπῆς.</TextUnit>
    <TextUnit id="975" loc="3.98">λίσσομαι, εἴ ποτέ τοί τι πατὴρ ἐμός, ἐσθλὸς ̓Οδυσσεύς,</TextUnit>
    <TextUnit id="976" loc="3.99">ἢ ἔπος ἠέ τι ἔργον ὑποστὰς ἐξετέλεσσε</TextUnit>
    <TextUnit id="977" loc="3.100">δήμῳ ἔνι Τρώων,  ὅθι πάσχετε πήματ' ̓Αχαιοί,</TextUnit>
    <TextUnit id="978" loc="3.101">τῶν νῦν μοι μνῆσαι, καί μοι νημερτὲς ἐνίσπες.</TextUnit>
    <TextUnit id="979" loc="3.102">τὸν δ' ἠμείβετ' ἔπειτα Γερήνιος ἱππότα Νέστωρ:</TextUnit>
    <TextUnit id="980" loc="3.103">“ὦ φίλ', ἐπεί μ' ἔμνησας ὀιζύος, ἥν ἐν ἐκείνῳ</TextUnit>
    <TextUnit id="981" loc="3.104">δήμῳ ἀνέτλημεν μένος ἄσχετοι υἷες ̓Αχαιῶν,</TextUnit>
    <TextUnit id="982" loc="3.105">ἠμέν ὅσα ξὺν νηυσίν ἐπ' ἠεροειδέα πόντον</TextUnit>
    <TextUnit id="983" loc="3.106">πλαζόμενοι κατὰ ληίδ', ὅπῃ ἄρξειεν ̓Αχιλλεύς,</TextUnit>
    <TextUnit id="984" loc="3.107">ἠδ' ὅσα καὶ περί ἄστυ μέγα Πριάμοιο ἄνακτος</TextUnit>
    <TextUnit id="985" loc="3.108">μαρνάμεθ': ἔνθα δ' ἔπειτα κατέκταθεν ὅσσοι ἄριστοι.</TextUnit>
    <TextUnit id="986" loc="3.109">ἔνθα μὲν Αἴας κεῖται ἀρήιος, ἔνθα δ' ̓Αχιλλεύς,</TextUnit>
    <TextUnit id="987" loc="3.110">ἔνθα δὲ Πάτροκλος,  θεόφιν μήστωρ ἀτάλαντος,</TextUnit>
    <TextUnit id="988" loc="3.111">ἔνθα δ' ἐμὸς φίλος υἱός, ἅμα κρατερὸς καὶ ἀμύμων,</TextUnit>
    <TextUnit id="989" loc="3.112">̓Αντίλοχος, πέρι μὲν θείειν ταχὺς ἠδὲ μαχητής:</TextUnit>
    <TextUnit id="990" loc="3.113">ἄλλα τε πόλλ' ἐπὶ τοῖς πάθομεν κακά: τίς κεν ἐκεῖνα</TextUnit>
    <TextUnit id="991" loc="3.114">πάντα γε μυθήσαιτο καταθνητῶν ἀνθρώπων;</TextUnit>
    <TextUnit id="992" loc="3.115">οὐδ' εἰ πεντάετές γε καὶ ἑξάετες παραμίμνων</TextUnit>
    <TextUnit id="993" loc="3.116">ἐξερέοις ὅσα κεῖθι πάθον κακὰ δῖοι ̓Αχαιοί:</TextUnit>
    <TextUnit id="994" loc="3.117">πρίν κεν ἀνιηθεὶς σὴν πατρίδα γαῖαν ἵκοιο.</TextUnit>
    <TextUnit id="995" loc="3.118">εἰνάετες γάρ σφιν κακὰ ῥάπτομεν ἀμφιέποντες</TextUnit>
    <TextUnit id="996" loc="3.119">παντοίοισι δόλοισι, μόγις δ' ἐτέλεσσε Κρονίων.</TextUnit>
    <TextUnit id="997" loc="3.120">ἔνθ' οὔ τίς ποτε μῆτιν ὁμοιωθήμεναι ἄντην</TextUnit>
    <TextUnit id="998" loc="3.121">ἤθελ', ἐπεὶ μάλα πολλὸν ἐνίκα δῖος ̓Οδυσσεὺς</TextUnit>
    <TextUnit id="999" loc="3.122">παντοίοισι δόλοισι, πατὴρ τεός, εἰ ἐτεόν γε</TextUnit>
    <TextUnit id="1000" loc="3.123">κείνου ἔκγονός ἐσσι: σέβας μ' ἔχει εἰσορόωντα.</TextUnit>
    <TextUnit id="1001" loc="3.124">ἦ τοι γὰρ μῦθοί γε ἐοικότες, οὐδέ κε φαίης</TextUnit>
    <TextUnit id="1002" loc="3.125">ἄνδρα νεώτερον ὧδε ἐοικότα μυθήσασθαι.</TextUnit>
    <TextUnit id="1003" loc="3.126">ἔνθ' ἦ τοι ἧος μὲν ἐγὼ καὶ δῖος ̓Οδυσσεὺς</TextUnit>
    <TextUnit id="1004" loc="3.127">οὔτε ποτ' εἰν ἀγορῇ δίχ' ἐβάζομεν οὔτ' ἐνὶ βουλῇ,</TextUnit>
    <TextUnit id="1005" loc="3.128">ἀλλ' ἕνα θυμὸν ἔχοντε νόω καὶ ἐπίφρονι βουλῇ</TextUnit>
    <TextUnit id="1006" loc="3.129">φραζόμεθ' ̓Αργείοισιν ὅπως ὄχ' ἄριστα γένοιτο.</TextUnit>
    <TextUnit id="1007" loc="3.130">αὐτὰρ ἐπεὶ Πριάμοιο πόλιν διεπέρσαμεν αἰπήν,</TextUnit>
    <TextUnit id="1008" loc="3.131">βῆμεν δ' ἐν νήεσσι, θεὸς δ' ἐσκέδασσεν ̓Αχαιούς,</TextUnit>
    <TextUnit id="1009" loc="3.132">καὶ τότε δὴ Ζεὺς λυγρὸν ἐνὶ φρεσὶ μήδετο νόστον</TextUnit>
    <TextUnit id="1010" loc="3.133">̓Αργείοις, ἐπεὶ οὔ τι νοήμονες οὐδὲ δίκαιοι</TextUnit>
    <TextUnit id="1011" loc="3.134">πάντες ἔσαν: τῶ σφεων πολέες κακὸν οἶτον ἐπέσπον</TextUnit>
    <TextUnit id="1012" loc="3.135">μήνιος ἐξ ὀλοῆς γλαυκώπιδος ὀβριμοπάτρης.</TextUnit>
    <TextUnit id="1013" loc="3.136">ἥ τ' ἔριν ̓Ατρεί̈δῃσι μετ' ἀμφοτέροισιν ἔθηκε.</TextUnit>
    <TextUnit id="1014" loc="3.137">τὼ δὲ καλεσσαμένω ἀγορὴν ἐς πάντας ̓Αχαιούς,</TextUnit>
    <TextUnit id="1015" loc="3.138">μάψ, ἀτὰρ οὐ κατὰ κόσμον, ἐς ἠέλιον καταδύντα,</TextUnit>
    <TextUnit id="1016" loc="3.139">οἱ ἦλθον οἴνῳ βεβαρηότες υἷες ̓Αχαιῶν,</TextUnit>
    <TextUnit id="1017" loc="3.140">μῦθον μυθείσθην,  τοῦ εἵνεκα λαὸν ἄγειραν.</TextUnit>
    <TextUnit id="1018" loc="3.141">ἔνθ' ἤ τοι Μενέλαος ἀνώγει πάντας ̓Αχαιοὺς</TextUnit>
    <TextUnit id="1019" loc="3.142">νόστου μιμνήσκεσθαι ἐπ' εὐρέα νῶτα θαλάσσης,</TextUnit>
    <TextUnit id="1020" loc="3.143">οὐδ' ̓Αγαμέμνονι πάμπαν ἑήνδανε: βούλετο γάρ ῥα</TextUnit>
    <TextUnit id="1021" loc="3.144">λαὸν ἐρυκακέειν ῥέξαι θ' ἱερὰς ἑκατόμβας,</TextUnit>
    <TextUnit id="1022" loc="3.145">ὡς τὸν ̓Αθηναίης δεινὸν χόλον ἐξακέσαιτο,</TextUnit>
    <TextUnit id="1023" loc="3.146">νήπιος, οὐδὲ τὸ ᾔδη, ὃ οὐ πείσεσθαι ἔμελλεν:</TextUnit>
    <TextUnit id="1024" loc="3.147">οὐ γάρ τ' αἶψα θεῶν τρέπεται νόος αἰέν ἐόντων.</TextUnit>
    <TextUnit id="1025" loc="3.148">ὣς τὼ μὲν χαλεποῖσιν ἀμειβομένω ἐπέεσσιν</TextUnit>
    <TextUnit id="1026" loc="3.149">ἕστασαν: οἱ δ' ἀνόρουσαν ἐυκνήμιδες ̓Αχαιοὶ</TextUnit>
    <TextUnit id="1027" loc="3.150">ἠχῇ θεσπεσίῃ,  δίχα δέ σφισιν ἥνδανε βουλή.</TextUnit>
    <TextUnit id="1028" loc="3.151">νύκτα μὲν ἀέσαμεν χαλεπὰ φρεσὶν ὁρμαίνοντες</TextUnit>
    <TextUnit id="1029" loc="3.152">ἀλλήλοις: ἐπὶ γὰρ Ζεὺς ἤρτυε πῆμα κακοῖο:</TextUnit>
    <TextUnit id="1030" loc="3.153">ἠῶθεν δ' οἱ μὲν νέας ἕλκομεν εἰς ἅλα δῖαν</TextUnit>
    <TextUnit id="1031" loc="3.154">κτήματά τ' ἐντιθέμεσθα βαθυζώνους τε γυναῖκας.</TextUnit>
    <TextUnit id="1032" loc="3.155">ἡμίσεες δ' ἄρα λαοὶ ἐρητύοντο μένοντες</TextUnit>
    <TextUnit id="1033" loc="3.156">αὖθι παρ' ̓Ατρεί̈δῃ ̓Αγαμέμνονι, ποιμένι λαῶν:</TextUnit>
    <TextUnit id="1034" loc="3.157">ἡμίσεες δ' ἀναβάντες ἐλαύνομεν: αἱ δὲ μάλ' ὦκα</TextUnit>
    <TextUnit id="1035" loc="3.158">ἔπλεον, ἐστόρεσεν δέ θεὸς μεγακήτεα πόντον.</TextUnit>
    <TextUnit id="1036" loc="3.159">ἐς Τένεδον δ' ἐλθόντες ἐρέξαμεν ἱρὰ θεοισ͂ν,</TextUnit>
    <TextUnit id="1037" loc="3.160">οἴκαδε ἱέμενοι: Ζεὺς δ' οὔ πω μήδετο νόστον,</TextUnit>
    <TextUnit id="1038" loc="3.161">σχέτλιος, ὅς ῥ' ἔριν ὦρσε κακήν ἔπι δεύτερον αὖτις.</TextUnit>
    <TextUnit id="1039" loc="3.162">οἱ μὲν ἀποστρέψαντες ἔβαν νέας ἀμφιελίσσας</TextUnit>
    <TextUnit id="1040" loc="3.163">ἀμφ' ̓Οδυσῆα ἄνακτα δαί̈φρονα, ποικιλομήτην,</TextUnit>
    <TextUnit id="1041" loc="3.164">αὖτις ἐπ' ̓Ατρεί̈δῃ ̓Αγαμέμνονι ἦρα φέροντες:</TextUnit>
    <TextUnit id="1042" loc="3.165">αὐτὰρ ἐγὼ σὺν νηυσὶν ἀολλέσιν, αἵ μοι ἕποντο,</TextUnit>
    <TextUnit id="1043" loc="3.166">φεῦγον, ἐπεὶ γίγνωσκον, ὃδὴ κακὰ μήδετο δαίμων.</TextUnit>
    <TextUnit id="1044" loc="3.167">φεῦγε δὲ Τυδέος υἱὸς ἀρήιος, ὦρσε δ' ἑταίρους.</TextUnit>
    <TextUnit id="1045" loc="3.168">ὀψὲ δὲ δὴ μετὰ νῶι κίε ξανθὸς Μενέλαος,</TextUnit>
    <TextUnit id="1046" loc="3.169">ἐν Λέσβῳ δ' ἔκιχεν δολιχὸν πλόον ὁρμαίνοντας,</TextUnit>
    <TextUnit id="1047" loc="3.170">ἢ καθύπερθε Χίοιο νεοίμεθα παιπαλοέσσης,</TextUnit>
    <TextUnit id="1048" loc="3.171">νήσου ἔπι Ψυρίης, αὐτὴν ἐπ' ἀριστέρ' ἔχοντες,</TextUnit>
    <TextUnit id="1049" loc="3.172">ἦ ὑπένερθε Χίοιο, παρ' ἠνεμόεντα Μίμαντα.</TextUnit>
    <TextUnit id="1050" loc="3.173">ᾐτέομεν δὲ θεὸν φῆναι τέρας: αὐτὰρ ὅ γ' ἡμῖν</TextUnit>
    <TextUnit id="1051" loc="3.174">δεῖξε, καὶ ἠνώγει πέλαγος μέσον εἰς Εὔβοιαν</TextUnit>
    <TextUnit id="1052" loc="3.175">τέμνειν,  ὄφρα τάχιστα ὑπὲκ κακότητα φύγοιμεν.</TextUnit>
    <TextUnit id="1053" loc="3.176">ὦρτο δ' ἐπὶ λιγὺς οὖρος ἀήμεναι: αἱ δὲ μάλ' ὦκα</TextUnit>
    <TextUnit id="1054" loc="3.177">ἰχθυόεντα κέλευθα διέδραμον, ἐς δὲ Γεραιστὸν</TextUnit>
    <TextUnit id="1055" loc="3.178">ἐννύχιαι κατάγοντο: Ποσειδάωνι δὲ ταύρων</TextUnit>
    <TextUnit id="1056" loc="3.179">πόλλ' ἐπὶ μῆρ' ἔθεμεν, πέλαγος μέγα μετρήσαντες.</TextUnit>
    <TextUnit id="1057" loc="3.180">τέτρατον ἦμαρ ἔην,  ὅτ' ἐν ̓́Αργεϊ νῆας ἐίσας</TextUnit>
    <TextUnit id="1058" loc="3.181">Τυδεί̈δεω ἕταροι Διομήδεος ἱπποδάμοιο</TextUnit>
    <TextUnit id="1059" loc="3.182">ἵστασαν: αὐτάρ ἐγώ γε Πύλονδ' ἔχον, οὐδέ ποτ' ἔσβη</TextUnit>
    <TextUnit id="1060" loc="3.183">οὖρος, ἐπεὶ δὴ πρῶτα θεὸς προέηκεν ἀῆναι.</TextUnit>
    <TextUnit id="1061" loc="3.184">“ὣς ἦλθον, φίλε τέκνον, ἀπευθής, οὐδέ τι οἶδα</TextUnit>
    <TextUnit id="1062" loc="3.185">κείνων,  οἵ τ' ἐσάωθεν ̓Αχαιῶν οἵ τ' ἀπόλοντο.</TextUnit>
    <TextUnit id="1063" loc="3.186">ὅσσα δ' ἐνὶ μεγάροισι καθήμενος ἡμετέροισι</TextUnit>
    <TextUnit id="1064" loc="3.187">πεύθομαι, ἣ θέμις ἐστί, δαήσεαι, κοὐδέ σε δεύσω.</TextUnit>
    <TextUnit id="1065" loc="3.188">εὖ μὲν Μυρμιδόνας φάς' ἐλθέμεν ἐγχεσιμώρους,</TextUnit>
    <TextUnit id="1066" loc="3.189">οὓς ἄγ' ̓Αχιλλῆος μεγαθύμου φαίδιμος υἱός,</TextUnit>
    <TextUnit id="1067" loc="3.190">εὖ δὲ Φιλοκτήτην,  Ποιάντιον ἀγλαὸν υἱόν.</TextUnit>
    <TextUnit id="1068" loc="3.191">πάντας δ' ̓Ιδομενεὺς Κρήτην εἰσήγαγ' ἑταίρους,</TextUnit>
    <TextUnit id="1069" loc="3.192">οἳ φύγον ἐκ πολέμου, πόντος δέ οἱ οὔ τιν' ἀπηύρα.</TextUnit>
    <TextUnit id="1070" loc="3.193">̓Ατρεί̈δην δὲ καὶ αὐτοὶ ἀκούετε, νόσφιν ἐόντες,</TextUnit>
    <TextUnit id="1071" loc="3.194">ὥς τ' ἦλθ', ὥς τ' Αἴγισθος ἐμήσατο λυγρὸν ὄλεθρον.</TextUnit>
    <TextUnit id="1072" loc="3.195">ἀλλ' ἦ τοι κεῖνος μὲν ἐπισμυγερῶς ἀπέτισεν:</TextUnit>
    <TextUnit id="1073" loc="3.196">ὡς ἀγαθὸν καὶ παῖδα καταφθιμένοιο λιπέσθαι</TextUnit>
    <TextUnit id="1074" loc="3.197">ἀνδρός, ἐπεὶ καὶ κεῖνος ἐτίσατο πατροφονῆα,</TextUnit>
    <TextUnit id="1075" loc="3.198">Αἴγισθον δολόμητιν, ὅ οἱ πατέρα κλυτὸν ἔκτα.</TextUnit>
    <TextUnit id="1076" loc="3.199">καὶ σὺ φίλος, μάλα γάρ ς' ὁρόω καλόν τε μέγαν τε,</TextUnit>
    <TextUnit id="1077" loc="3.200">ἄλκιμος ἔσς',  ἵνα τίς σε καὶ ὀψιγόνων ἐὺ εἴπῃ.”</TextUnit>
    <TextUnit id="1078" loc="3.201">τὸν δ' αὖ Τηλέμαχος πεπνυμένος ἀντίον ηὔδα:</TextUnit>
    <TextUnit id="1079" loc="3.202">“ὦ Νέστορ Νηληϊάδη, μέγα κῦδος ̓Αχαιῶν,</TextUnit>
    <TextUnit id="1080" loc="3.203">καὶ λίην κεῖνος μὲν ἐτίσατο, καί οἱ ̓Αχαιοὶ</TextUnit>
    <TextUnit id="1081" loc="3.204">οἴσουσι κλέος εὐρὺ καὶ ἐσσομένοισι πυθέσθαι:</TextUnit>
    <TextUnit id="1082" loc="3.205">αἲ γὰρ ἐμοὶ τοσσήνδε θεοὶ δύναμιν περιθεῖεν,</TextUnit>
    <TextUnit id="1083" loc="3.206">τίσασθαι μνηστῆρας ὑπερβασίης ἀλεγεινῆς,</TextUnit>
    <TextUnit id="1084" loc="3.207">οἵ τέ μοι ὑβρίζοντες ἀτάσθαλα μηχανόωνται.</TextUnit>
    <TextUnit id="1085" loc="3.208">ἀλλ' οὔ μοι τοιοῦτον ἐπέκλωσαν θεοὶ ὄλβον,</TextUnit>
    <TextUnit id="1086" loc="3.209">πατρί τ' ἐμῷ καὶ ἐμοί: νῦν δὲ χρὴ τετλάμεν ἔμπης.”</TextUnit>
    <TextUnit id="1087" loc="3.210">τὸν δ' ἠμείβετ' ἔπειτα Γερήνιος ἱππότα Νέστωρ:</TextUnit>
    <TextUnit id="1088" loc="3.211">“ὦ φίλ', ἐπεὶ δὴ ταῦτά μ' ἀνέμνησας καὶ ἔειπες,</TextUnit>
    <TextUnit id="1089" loc="3.212">φασὶ μνηστῆρας σῆς μητέρος εἵνεκα πολλοὺς</TextUnit>
    <TextUnit id="1090" loc="3.213">ἐν μεγάροις ἀέκητι σέθεν κακὰ μηχανάασθαι:</TextUnit>
    <TextUnit id="1091" loc="3.214">εἰπέ μοι, ἠὲ ἑκὼν ὑποδάμνασαι, ἦ σέ γε λαοὶ</TextUnit>
    <TextUnit id="1092" loc="3.215">ἐχθαίρους' ἀνὰ δῆμον,  ἐπισπόμενοι θεοῦ ὀμφῇ.</TextUnit>
    <TextUnit id="1093" loc="3.216">τίς δ' οἶδ' εἴ κέ ποτέ σφι βίας ἀποτίσεται ἐλθών,</TextUnit>
    <TextUnit id="1094" loc="3.217">ἢ ὅ γε μοῦνος ἐὼν ἢ καὶ σύμπαντες ̓Αχαιοί;</TextUnit>
    <TextUnit id="1095" loc="3.218">εἰ γάρ ς' ὣς ἐθέλοι φιλέειν γλαυκῶπις ̓Αθήνη,</TextUnit>
    <TextUnit id="1096" loc="3.219">ὡς τότ' ̓Οδυσσῆος περικήδετο κυδαλίμοιο</TextUnit>
    <TextUnit id="1097" loc="3.220">δήμῳ ἔνι Τρώων,  ὅθι πάσχομεν ἄλγε' ̓Αχαιοί—</TextUnit>
    <TextUnit id="1098" loc="3.221">οὐ γάρ πω ἴδον ὧδε θεοὺς ἀναφανδὰ φιλεῦντας,</TextUnit>
    <TextUnit id="1099" loc="3.222">ὡς κείνῳ ἀναφανδὰ παρίστατο Παλλὰς ̓Αθήνη—</TextUnit>
    <TextUnit id="1100" loc="3.223">εἴ ς' οὕτως ἐθέλοι φιλέειν κήδοιτό τε θυμῷ,</TextUnit>
    <TextUnit id="1101" loc="3.224">τῶ κέν τις κείνων γε καὶ ἐκλελάθοιτο γάμοιο.”</TextUnit>
    <TextUnit id="1102" loc="3.225">τὸν δ' αὖ Τηλέμαχος πεπνυμένος ἀντίον ηὔδα:</TextUnit>
    <TextUnit id="1103" loc="3.226">“ὦ γέρον, οὔ πω τοῦτο ἔπος τελέεσθαι ὀίω:</TextUnit>
    <TextUnit id="1104" loc="3.227">λίην γὰρ μέγα εἶπες: ἄγη μ' ἔχει. οὐκ ἂν ἐμοί γε</TextUnit>
    <TextUnit id="1105" loc="3.228">ἐλπομένω τὰ γένοιτ', οὐδ' εἰ θεοὶ ὣς ἐθέλοιεν.”</TextUnit>
    <TextUnit id="1106" loc="3.229">τὸν δ' αὖτε προσέειπε θεά, γλαυκῶπις ̓Αθήνη:</TextUnit>
    <TextUnit id="1107" loc="3.230">“Τηλέμαχε,  ποῖόν σε ἔπος φύγεν ἕρκος ὀδόντων.</TextUnit>
    <TextUnit id="1108" loc="3.231">ῥεῖα θεός γ' ἐθέλων καὶ τηλόθεν ἄνδρα σαώσαι.</TextUnit>
    <TextUnit id="1109" loc="3.232">βουλοίμην δ' ἂν ἐγώ γε καὶ ἄλγεα πολλὰ μογήσας</TextUnit>
    <TextUnit id="1110" loc="3.233">οἴκαδέ τ' ἐλθέμεναι καὶ νόστιμον ἦμαρ ἰδέσθαι,</TextUnit>
    <TextUnit id="1111" loc="3.234">ἢ ἐλθὼν ἀπολέσθαι ἐφέστιος, ὡς ̓Αγαμέμνων</TextUnit>
    <TextUnit id="1112" loc="3.235">ὤλεθ' ὑπ' Αἰγίσθοιο δόλῳ καὶ ἧς ἀλόχοιο.</TextUnit>
    <TextUnit id="1113" loc="3.236">ἀλλ' ἦ τοι θάνατον μὲν ὁμοίιον οὐδὲ θεοί περ</TextUnit>
    <TextUnit id="1114" loc="3.237">καὶ φίλῳ ἀνδρὶ δύνανται ἀλαλκέμεν, ὁππότε κεν δὴ</TextUnit>
    <TextUnit id="1115" loc="3.238">μοῖρ' ὀλοὴ καθέλῃσι τανηλεγέος θανάτοιο.”</TextUnit>
    <TextUnit id="1116" loc="3.239">τὴν δ' αὖ Τηλέμαχος πεπνυμένος ἀντίον ηὔδα:</TextUnit>
    <TextUnit id="1117" loc="3.240">“Μέντορ,  μηκέτι ταῦτα λεγώμεθα κηδόμενοί περ:</TextUnit>
    <TextUnit id="1118" loc="3.241">κείνῳ δ' οὐκέτι νόστος ἐτήτυμος, ἀλλά οἱ ἤδη</TextUnit>
    <TextUnit id="1119" loc="3.242">φράσσαντ' ἀθάνατοι θάνατον καὶ κῆρα μέλαιναν.</TextUnit>
    <TextUnit id="1120" loc="3.243">νῦν δ' ἐθέλω ἔπος ἄλλο μεταλλῆσαι καὶ ἐρέσθαι</TextUnit>
    <TextUnit id="1121" loc="3.244">Νέστορ', ἐπεὶ περὶ οἶδε δίκας ἠδὲ φρόνιν ἄλλων:</TextUnit>
    <TextUnit id="1122" loc="3.245">τρὶς γὰρ δή μίν φασιν ἀνάξασθαι γένε' ἀνδρῶν:</TextUnit>
    <TextUnit id="1123" loc="3.246">ὥς τέ μοι ἀθάνατος ἰνδάλλεται εἰσοράασθαι.</TextUnit>
    <TextUnit id="1124" loc="3.247">ὦ Νέστορ Νηληϊάδη, σὺ δ' ἀληθὲς ἐνίσπες:</TextUnit>
    <TextUnit id="1125" loc="3.248">πῶς ἔθαν' ̓Ατρεί̈δης εὐρὺ κρείων ̓Αγαμέμνων;</TextUnit>
    <TextUnit id="1126" loc="3.249">ποῦ Μενέλαος ἔην; τίνα δ' αὐτῷ μήσατ' ὄλεθρον</TextUnit>
    <TextUnit id="1127" loc="3.250">Αἴγισθος δολόμητις,  ἐπεὶ κτάνε πολλὸν ἀρείω;</TextUnit>
    <TextUnit id="1128" loc="3.251">ἦ οὐκ ̓́Αργεος ἦεν ̓Αχαιικοῦ, ἀλλά πῃ ἄλλῃ</TextUnit>
    <TextUnit id="1129" loc="3.252">πλάζετ' ἐπ' ἀνθρώπους, ὁ δὲ θαρσήσας κατέπεφνε;”</TextUnit>
    <TextUnit id="1130" loc="3.253">τὸν δ' ἠμείβετ' ἔπειτα Γερήνιος ἱππότα Νέστωρ:</TextUnit>
    <TextUnit id="1131" loc="3.254">“τοιγὰρ ἐγώ τοι, τέκνον, ἀληθέα πάντ' ἀγορεύσω.</TextUnit>
    <TextUnit id="1132" loc="3.255">ἦ τοι μὲν τάδε καὐτὸς ὀίεαι,  ὥς κεν ἐτύχθη,</TextUnit>
    <TextUnit id="1133" loc="3.256">εἰ ζωόν γ' Αἴγισθον ἐνὶ μεγάροισιν ἔτετμεν</TextUnit>
    <TextUnit id="1134" loc="3.257">̓Ατρεί̈δης Τροίηθεν ἰών, ξανθὸς Μενέλαος:</TextUnit>
    <TextUnit id="1135" loc="3.258">τῶ κέ οἱ οὐδὲ θανόντι χυτὴν ἐπὶ γαῖαν ἔχευαν,</TextUnit>
    <TextUnit id="1136" loc="3.259">ἀλλ' ἄρα τόν γε κύνες τε καὶ οἰωνοὶ κατέδαψαν</TextUnit>
    <TextUnit id="1137" loc="3.260">κείμενον ἐν πεδίῳ ἑκὰς ἄστεος,  οὐδέ κέ τίς μιν</TextUnit>
    <TextUnit id="1138" loc="3.261">κλαῦσεν ̓Αχαιιάδων: μάλα γὰρ μέγα μήσατο ἔργον.</TextUnit>
    <TextUnit id="1139" loc="3.262">ἡμεῖς μὲν γὰρ κεῖθι πολέας τελέοντες ἀέθλους</TextUnit>
    <TextUnit id="1140" loc="3.263">ἥμεθ': ὁ δ' εὔκηλος μυχῷ ̓́Αργεος ἱπποβότοιο</TextUnit>
    <TextUnit id="1141" loc="3.264">πόλλ' ̓Αγαμεμνονέην ἄλοχον θέλγεσκ' ἐπέεσσιν.</TextUnit>
    <TextUnit id="1142" loc="3.265">ἡ δ' ἦ τοι τὸ πρὶν μὲν ἀναίνετο ἔργον ἀεικὲς</TextUnit>
    <TextUnit id="1143" loc="3.266">δῖα Κλυταιμνήστρη: φρεσὶ γὰρ κέχρητ' ἀγαθῇσι:</TextUnit>
    <TextUnit id="1144" loc="3.267">πὰρ δ' ἄρ' ἔην καὶ ἀοιδὸς ἀνήρ, ᾧ πόλλ' ἐπέτελλεν</TextUnit>
    <TextUnit id="1145" loc="3.268">̓Ατρεί̈δης Τροίηνδε κιὼν ἔρυσασθαι ἄκοιτιν.</TextUnit>
    <TextUnit id="1146" loc="3.269">ἀλλ' ὅτε δή μιν μοῖρα θεῶν ἐπέδησε δαμῆναι,</TextUnit>
    <TextUnit id="1147" loc="3.270">δὴ τότε τὸν μὲν ἀοιδὸν ἄγων ἐς νῆσον ἐρήμην</TextUnit>
    <TextUnit id="1148" loc="3.271">κάλλιπεν οἰωνοῖσιν ἕλωρ καὶ κύρμα γενέσθαι,</TextUnit>
    <TextUnit id="1149" loc="3.272">τὴν δ' ἐθέλων ἐθέλουσαν ἀνήγαγεν ὅνδε δόμονδε.</TextUnit>
    <TextUnit id="1150" loc="3.273">πολλὰ δὲ μηρί' ἔκηε θεῶν ἱεροῖς ἐπὶ βωμοῖς,</TextUnit>
    <TextUnit id="1151" loc="3.274">πολλὰ δ' ἀγάλματ' ἀνῆψεν, ὑφάσματά τε χρυσόν τε,</TextUnit>
    <TextUnit id="1152" loc="3.275">ἐκτελέσας μέγα ἔργον,  ὃ οὔ ποτε ἔλπετο θυμῷ.</TextUnit>
    <TextUnit id="1153" loc="3.276">“ἡμεῖς μὲν γὰρ ἅμα πλέομεν Τροίηθεν ἰόντες,</TextUnit>
    <TextUnit id="1154" loc="3.277">̓Ατρεί̈δης καὶ ἐγώ, φίλα εἰδότες ἀλλήλοισιν:</TextUnit>
    <TextUnit id="1155" loc="3.278">ἀλλ' ὅτε Σούνιον ἱρὸν ἀφικόμεθ', ἄκρον ̓Αθηνέων,</TextUnit>
    <TextUnit id="1156" loc="3.279">ἔνθα κυβερνήτην Μενελάου Φοῖβος ̓Απόλλων</TextUnit>
    <TextUnit id="1157" loc="3.280">οἷς ἀγανοῖς βελέεσσιν ἐποιχόμενος κατέπεφνε,</TextUnit>
    <TextUnit id="1158" loc="3.281">πηδάλιον μετὰ χερσὶ θεούσης νηὸς ἔχοντα,</TextUnit>
    <TextUnit id="1159" loc="3.282">Φρόντιν ̓Ονητορίδην, ὃς ἐκαίνυτο φῦλ' ἀνθρώπων</TextUnit>
    <TextUnit id="1160" loc="3.283">νῆα κυβερνῆσαι, ὁπότε σπέρχοιεν ἄελλαι.</TextUnit>
    <TextUnit id="1161" loc="3.284">ὣς ὁ μὲν ἔνθα κατέσχετ', ἐπειγόμενός περ ὁδοῖο,</TextUnit>
    <TextUnit id="1162" loc="3.285">ὄφρ' ἕταρον θάπτοι καὶ ἐπὶ κτέρεα κτερίσειεν.</TextUnit>
    <TextUnit id="1163" loc="3.286">ἀλλ' ὅτε δὴ καὶ κεῖνος ἰὼν ἐπὶ οἴνοπα πόντον</TextUnit>
    <TextUnit id="1164" loc="3.287">ἐν νηυσὶ γλαφυρῇσι Μαλειάων ὄρος αἰπὺ</TextUnit>
    <TextUnit id="1165" loc="3.288">ἷξε θέων, τότε δὴ στυγερὴν ὁδὸν εὐρύοπα Ζεὺς</TextUnit>
    <TextUnit id="1166" loc="3.289">ἐφράσατο, λιγέων δ' ἀνέμων ἐπ' ἀυτμένα χεῦε,</TextUnit>
    <TextUnit id="1167" loc="3.290">κύματά τε τροφέοντο πελώρια,  ἶσα ὄρεσσιν.</TextUnit>
    <TextUnit id="1168" loc="3.291">ἔνθα διατμήξας τὰς μὲν Κρήτῃ ἐπέλασσεν,</TextUnit>
    <TextUnit id="1169" loc="3.292">ἧχι Κύδωνες ἔναιον ̓Ιαρδάνου ἀμφὶ ῥέεθρα.</TextUnit>
    <TextUnit id="1170" loc="3.293">ἔστι δέ τις λισσὴ αἰπεῖά τε εἰς ἅλα πέτρη</TextUnit>
    <TextUnit id="1171" loc="3.294">ἐσχατιῇ Γόρτυνος ἐν ἠεροειδέι πόντῳ:</TextUnit>
    <TextUnit id="1172" loc="3.295">ἔνθα Νότος μέγα κῦμα ποτὶ σκαιὸν ῥίον ὠθεῖ,</TextUnit>
    <TextUnit id="1173" loc="3.296">ἐς Φαιστόν, μικρὸς δὲ λίθος μέγα κῦμ' ἀποέργει.</TextUnit>
    <TextUnit id="1174" loc="3.297">αἱ μὲν ἄρ' ἔνθ' ἦλθον, σπουδῇ δ' ἤλυξαν ὄλεθρον</TextUnit>
    <TextUnit id="1175" loc="3.298">ἄνδρες, ἀτὰρ νῆάς γε ποτὶ σπιλάδεσσιν ἔαξαν</TextUnit>
    <TextUnit id="1176" loc="3.299">κύματ': ἀτὰρ τὰς πέντε νέας κυανοπρῳρείους</TextUnit>
    <TextUnit id="1177" loc="3.300">Αἰγύπτῳ ἐπέλασσε φέρων ἄνεμός τε καὶ ὕδωρ.</TextUnit>
    <TextUnit id="1178" loc="3.301">ὣς ὁ μὲν ἔνθα πολὺν βίοτον καὶ χρυσὸν ἀγείρων</TextUnit>
    <TextUnit id="1179" loc="3.302">ἠλᾶτο ξὺν νηυσὶ κατ' ἀλλοθρόους ἀνθρώπους:</TextUnit>
    <TextUnit id="1180" loc="3.303">τόφρα δὲ ταῦτ' Αἴγισθος ἐμήσατο οἴκοθι λυγρά.</TextUnit>
    <TextUnit id="1181" loc="3.305">ἑπτάετες δ' ἤνασσε πολυχρύσοιο Μυκήνης,</TextUnit>
    <TextUnit id="1182" loc="3.304">κτείνας ̓Ατρεί̈δην,  δέδμητο δὲ λαὸς ὑπ' αὐτῷ.</TextUnit>
    <TextUnit id="1183" loc="3.305">τῷ δέ οἱ ὀγδοάτῳ κακὸν ἤλυθε δῖος ̓Ορέστης</TextUnit>
    <TextUnit id="1184" loc="3.306">ἂψ ἀπ' ̓Αθηνάων, κατὰ δ' ἔκτανε πατροφονῆα,</TextUnit>
    <TextUnit id="1185" loc="3.307">Αἴγισθον δολόμητιν, ὅ οἱ πατέρα κλυτὸν ἔκτα.</TextUnit>
    <TextUnit id="1186" loc="3.308">ἦ τοι ὁ τὸν κτείνας δαίνυ τάφον ̓Αργείοισιν</TextUnit>
    <TextUnit id="1187" loc="3.310">μητρός τε στυγερῆς καὶ ἀνάλκιδος Αἰγίσθοιο:</TextUnit>
    <TextUnit id="1188" loc="3.311">αὐτῆμαρ δέ οἱ ἦλθε βοὴν ἀγαθὸς Μενέλαος</TextUnit>
    <TextUnit id="1189" loc="3.312">πολλὰ κτήματ' ἄγων, ὅσα οἱ νέες ἄχθος ἄειραν.</TextUnit>
    <TextUnit id="1190" loc="3.313">“καὶ σύ, φίλος, μὴ δηθὰ δόμων ἄπο τῆλ' ἀλάλησο,</TextUnit>
    <TextUnit id="1191" loc="3.314">κτήματά τε προλιπὼν ἄνδρας τ' ἐν σοῖσι δόμοισιν</TextUnit>
    <TextUnit id="1192" loc="3.315">οὕτω ὑπερφιάλους,  μή τοι κατὰ πάντα φάγωσιν</TextUnit>
    <TextUnit id="1193" loc="3.316">κτήματα δασσάμενοι, σὺ δὲ τηϋσίην ὁδὸν ἔλθῃς.</TextUnit>
    <TextUnit id="1194" loc="3.317">ἀλλ' ἐς μὲν Μενέλαον ἐγὼ κέλομαι καὶ ἄνωγα</TextUnit>
    <TextUnit id="1195" loc="3.318">ἐλθεῖν: κεῖνος γὰρ νέον ἄλλοθεν εἰλήλουθεν,</TextUnit>
    <TextUnit id="1196" loc="3.319">ἐκ τῶν ἀνθρώπων, ὅθεν οὐκ ἔλποιτό γε θυμῷ</TextUnit>
    <TextUnit id="1197" loc="3.320">ἐλθέμεν,  ὅν τινα πρῶτον ἀποσφήλωσιν ἄελλαι</TextUnit>
    <TextUnit id="1198" loc="3.321">ἐς πέλαγος μέγα τοῖον, ὅθεν τέ περ οὐδ' οἰωνοὶ</TextUnit>
    <TextUnit id="1199" loc="3.322">αὐτόετες οἰχνεῦσιν, ἐπεὶ μέγα τε δεινόν τε.</TextUnit>
    <TextUnit id="1200" loc="3.323">ἀλλ' ἴθι νῦν σὺν νηί τε σῇ καὶ σοῖς ἑτάροισιν:</TextUnit>
    <TextUnit id="1201" loc="3.324">εἰ δ' ἐθέλεις πεζός, πάρα τοι δίφρος τε καὶ ἵπποι,</TextUnit>
    <TextUnit id="1202" loc="3.325">πὰρ δὲ τοι υἷες ἐμοί,  οἵ τοι πομπῆες ἔσονται</TextUnit>
    <TextUnit id="1203" loc="3.326">ἐς Λακεδαίμονα δῖαν, ὅθι ξανθὸς Μενέλαος.</TextUnit>
    <TextUnit id="1204" loc="3.327">λίσσεσθαι δέ μιν αὐτός, ἵνα νημερτὲς ἐνίσπῃ:</TextUnit>
    <TextUnit id="1205" loc="3.328">ψεῦδος δ' οὐκ ἐρέει: μάλα γὰρ πεπνυμένος ἐστίν.”</TextUnit>
    <TextUnit id="1206" loc="3.329">ὣς ἔφατ', ἠέλιος δ' ἄρ' ἔδυ καὶ ἐπὶ κνέφας ἦλθε.</TextUnit>
    <TextUnit id="1207" loc="3.330">τοῖσι δὲ καὶ μετέειπε θεά,  γλαυκῶπις ̓Αθήνη:</TextUnit>
    <TextUnit id="1208" loc="3.331">“ὦ γέρον, ἦ τοι ταῦτα κατὰ μοῖραν κατέλεξας:</TextUnit>
    <TextUnit id="1209" loc="3.332">ἀλλ' ἄγε τάμνετε μὲν γλώσσας, κεράασθε δὲ οἶνον,</TextUnit>
    <TextUnit id="1210" loc="3.333">ὄφρα Ποσειδάωνι καὶ ἄλλοις ἀθανάτοισιν</TextUnit>
    <TextUnit id="1211" loc="3.334">σπείσαντες κοίτοιο μεδώμεθα: τοῖο γὰρ ὥρη.</TextUnit>
    <TextUnit id="1212" loc="3.335">ἤδη γὰρ φάος οἴχεθ' ὑπὸ ζόφον,  οὐδὲ ἔοικεν:</TextUnit>
    <TextUnit id="1213" loc="3.336">δηθὰ θεῶν ἐν δαιτὶ θαασσέμεν, ἀλλὰ νέεσθαι.”</TextUnit>
    <TextUnit id="1214" loc="3.337">ἦ ῥα Διὸς θυγάτηρ, οἱ δ' ἔκλυον αὐδησάσης.</TextUnit>
    <TextUnit id="1215" loc="3.338">τοῖσι δὲ κήρυκες μὲν ὕδωρ ἐπὶ χεῖρας ἔχευαν,</TextUnit>
    <TextUnit id="1216" loc="3.339">κοῦροι δὲ κρητῆρας ἐπεστέψαντο ποτοῖο,</TextUnit>
    <TextUnit id="1217" loc="3.340">νώμησαν δ' ἄρα πᾶσιν ἐπαρξάμενοι δεπάεσσι:</TextUnit>
    <TextUnit id="1218" loc="3.341">γλώσσας δ' ἐν πυρὶ βάλλον, ἀνιστάμενοι δ' ἐπέλειβον.</TextUnit>
    <TextUnit id="1219" loc="3.342">αὐτὰρ ἐπεὶ σπεῖσάν τ' ἔπιον θ', ὅσον ἤθελε θυμός,</TextUnit>
    <TextUnit id="1220" loc="3.343">δὴ τότ' ̓Αθηναίη καὶ Τηλέμαχος θεοειδὴς</TextUnit>
    <TextUnit id="1221" loc="3.344">ἄμφω ἱέσθην κοίλην ἐπὶ νῆα νέεσθαι.</TextUnit>
    <TextUnit id="1222" loc="3.345">Νέστωρ δ' αὖ κατέρυκε καθαπτόμενος ἐπέεσσιν:</TextUnit>
    <TextUnit id="1223" loc="3.346">“Ζεὺς τό γ' ἀλεξήσειε καὶ ἀθάνατοι θεοὶ ἄλλοι,</TextUnit>
    <TextUnit id="1224" loc="3.347">ὡς ὑμεῖς παρ' ἐμεῖο θοὴν ἐπὶ νῆα κίοιτε</TextUnit>
    <TextUnit id="1225" loc="3.348">ὥς τέ τευ ἦ παρὰ πάμπαν ἀνείμονος ἠδὲ πενιχροῦ,</TextUnit>
    <TextUnit id="1226" loc="3.349">ᾧ οὔ τι χλαῖναι καὶ ῥήγεα πόλλ' ἐνὶ οἴκῳ,</TextUnit>
    <TextUnit id="1227" loc="3.350">οὔτ' αὐτῷ μαλακῶς οὔτε ξείνοισιν ἐνεύδειν.</TextUnit>
    <TextUnit id="1228" loc="3.351">αὐτὰρ ἐμοὶ πάρα μὲν χλαῖναι καὶ ῥήγεα καλά.</TextUnit>
    <TextUnit id="1229" loc="3.352">οὔ θην δὴ τοῦδ' ἀνδρὸς ̓Οδυσσῆος φίλος υἱὸς</TextUnit>
    <TextUnit id="1230" loc="3.353">νηὸς ἐπ' ἰκριόφιν καταλέξεται, ὄφρ' ἂν ἐγώ γε</TextUnit>
    <TextUnit id="1231" loc="3.354">ζώω, ἔπειτα δὲ παῖδες ἐνὶ μεγάροισι λίπωνται,</TextUnit>
    <TextUnit id="1232" loc="3.355">ξείνους ξεινίζειν,  ὅς τίς κ' ἐμὰ δώμαθ' ἵκηται.”</TextUnit>
    <TextUnit id="1233" loc="3.356">τὸν δ' αὖτε προσέειπε θεά, γλαυκῶπις ̓Αθήνη:</TextUnit>
    <TextUnit id="1234" loc="3.357">“εὖ δὴ ταῦτά γ' ἔφησθα, γέρον φίλε: σοὶ δὲ ἔοικεν</TextUnit>
    <TextUnit id="1235" loc="3.358">Τηλέμαχον πείθεσθαι, ἐπεὶ πολὺ κάλλιον οὕτως.</TextUnit>
    <TextUnit id="1236" loc="3.359">ἀλλ' οὗτος μὲν νῦν σοὶ ἅμ' ἕψεται, ὄφρα κεν εὕδῃ</TextUnit>
    <TextUnit id="1237" loc="3.360">σοῖσιν ἐνὶ μεγάροισιν: ἐγὼ δ' ἐπὶ νῆα μέλαιναν</TextUnit>
    <TextUnit id="1238" loc="3.361">εἶμ', ἵνα θαρσύνω θ' ἑτάρους εἴπω τε ἕκαστα.</TextUnit>
    <TextUnit id="1239" loc="3.362">οἶος γὰρ μετὰ τοῖσι γεραίτερος εὔχομαι εἶναι:</TextUnit>
    <TextUnit id="1240" loc="3.363">οἱ δ' ἄλλοι φιλότητι νεώτεροι ἄνδρες ἕπονται,</TextUnit>
    <TextUnit id="1241" loc="3.364">πάντες ὁμηλικίη μεγαθύμου Τηλεμάχοιο.</TextUnit>
    <TextUnit id="1242" loc="3.365">ἔνθα κε λεξαίμην κοίλῃ παρὰ νηὶ μελαίνῃ</TextUnit>
    <TextUnit id="1243" loc="3.366">νῦν: ἀτὰρ ἠῶθεν μετὰ Καύκωνας μεγαθύμους</TextUnit>
    <TextUnit id="1244" loc="3.367">εἶμ' ἔνθα χρεῖός μοι ὀφέλλεται, οὔ τι νέον γε</TextUnit>
    <TextUnit id="1245" loc="3.368">οὐδ' ὀλίγον. σὺ δὲ τοῦτον, ἐπεὶ τεὸν ἵκετο δῶμα,</TextUnit>
    <TextUnit id="1246" loc="3.369">πέμψον σὺν δίφρῳ τε καὶ υἱέι: δὸς δέ οἱ ἵππους,</TextUnit>
    <TextUnit id="1247" loc="3.370">οἵ τοι ἐλαφρότατοι θείειν καὶ κάρτος ἄριστοι.”</TextUnit>
    <TextUnit id="1248" loc="3.371">ὣς ἄρα φωνήσας' ἀπέβη γλαυκῶπις ̓Αθήνη</TextUnit>
    <TextUnit id="1249" loc="3.372">φήνῃ εἰδομένη: θάμβος δ' ἕλε πάντας ἰδόντας.</TextUnit>
    <TextUnit id="1250" loc="3.373">θαύμαζεν δ' ὁ γεραιός, ὅπως ἴδεν ὀφθαλμοῖς:</TextUnit>
    <TextUnit id="1251" loc="3.374">Τηλεμάχου δ' ἕλε χεῖρα, ἔπος τ' ἔφατ' ἔκ τ' ὀνόμαζεν:</TextUnit>
    <TextUnit id="1252" loc="3.375">“ὦ φίλος, οὔ σε ἔολπα κακὸν καὶ ἄναλκιν ἔσεσθαι,</TextUnit>
    <TextUnit id="1253" loc="3.376">εἰ δή τοι νέῳ ὧδε θεοὶ πομπῆες ἕπονται.</TextUnit>
    <TextUnit id="1254" loc="3.377">οὐ μὲν γάρ τις ὅδ' ἄλλος ̓Ολύμπια δώματ' ἐχόντων,</TextUnit>
    <TextUnit id="1255" loc="3.378">ἀλλὰ Διὸς θυγάτηρ, κυδίστη Τριτογένεια,</TextUnit>
    <TextUnit id="1256" loc="3.379">ἥ τοι καὶ πατέρ' ἐσθλὸν ἐν ̓Αργείοισιν ἐτίμα.</TextUnit>
    <TextUnit id="1257" loc="3.380">ἀλλὰ ἄνασς' ἵληθι,  δίδωθι δέ μοι κλέος ἐσθλόν,</TextUnit>
    <TextUnit id="1258" loc="3.381">αὐτῷ καὶ παίδεσσι καὶ αἰδοίῃ παρακοίτι:</TextUnit>
    <TextUnit id="1259" loc="3.382">σοὶ δ' αὖ ἐγὼ ῥέξω βοῦν ἦνιν εὐρυμέτωπον</TextUnit>
    <TextUnit id="1260" loc="3.383">ἀδμήτην, ἣν οὔ πω ὕπὸ ζυγὸν ἤγαγεν ἀνήρ:</TextUnit>
    <TextUnit id="1261" loc="3.384">τήν τοι ἐγὼ ῥέξω χρυσὸν κέρασιν περιχεύας.”</TextUnit>
    <TextUnit id="1262" loc="3.385">ὣς ἔφατ' εὐχόμενος, τοῦ δ' ἔκλυε Παλλὰς ̓Αθήνη.</TextUnit>
    <TextUnit id="1263" loc="3.386">τοῖσιν δ' ἡγεμόνευε Γερήνιος ἱππότα Νέστωρ,</TextUnit>
    <TextUnit id="1264" loc="3.387">υἱάσι καὶ γαμβροῖσιν, ἑὰ πρὸς δώματα καλά.</TextUnit>
    <TextUnit id="1265" loc="3.388">ἀλλ' ὅτε δώμαθ' ἵκοντο ἀγακλυτὰ τοῖο ἄνακτος,</TextUnit>
    <TextUnit id="1266" loc="3.389">ἑξείης ἕζοντο κατὰ κλισμούς τε θρόνους τε:</TextUnit>
    <TextUnit id="1267" loc="3.390">τοῖς δ' ὁ γέρων ἐλθοῦσιν ἀνὰ κρητῆρα κέρασσεν</TextUnit>
    <TextUnit id="1268" loc="3.391">οἴνου ἡδυπότοιο, τὸν ἑνδεκάτῳ ἐνιαυτῷ</TextUnit>
    <TextUnit id="1269" loc="3.392">ὤιξεν ταμίη καὶ ἀπὸ κρήδεμνον ἔλυσε:</TextUnit>
    <TextUnit id="1270" loc="3.393">τοῦ ὁ γέρων κρητῆρα κεράσσατο, πολλὰ δ' ̓Αθήνῃ</TextUnit>
    <TextUnit id="1271" loc="3.394">εὔχετ' ἀποσπένδων, κούρῃ Διὸς αἰγιόχοιο.</TextUnit>
    <TextUnit id="1272" loc="3.395">αὐτὰρ ἐπεὶ σπεῖσάν τ' ἔπιον θ', ὅσον ἤθελε θυμός,</TextUnit>
    <TextUnit id="1273" loc="3.396">οἱ μὲν κακκείοντες ἔβαν οἶκόνδε ἕκαστος,</TextUnit>
    <TextUnit id="1274" loc="3.397">τὸν δ' αὐτοῦ κοίμησε Γερήνιος ἱππότα Νέστωρ,</TextUnit>
    <TextUnit id="1275" loc="3.398">Τηλέμαχον, φίλον υἱὸν ̓Οδυσσῆος θείοιο,</TextUnit>
    <TextUnit id="1276" loc="3.399">τρητοῖς ἐν λεχέεσσιν ὑπ' αἰθούσῃ ἐριδούπῳ,</TextUnit>
    <TextUnit id="1277" loc="3.400">πὰρ' δ' ἄρ' ἐυμμελίην Πεισίστρατον, ὄρχαμον ἀνδρῶν,</TextUnit>
    <TextUnit id="1278" loc="3.401">ὅς οἱ ἔτ' ἠίθεος παίδων ἦν ἐν μεγάροισιν:</TextUnit>
    <TextUnit id="1279" loc="3.402">αὐτὸς δ' αὖτε καθεῦδε μυχῷ δόμου ὑψηλοῖο,</TextUnit>
    <TextUnit id="1280" loc="3.403">τῷ δ' ἄλοχος δέσποινα λέχος πόρσυνε καὶ εὐνήν.</TextUnit>
    <TextUnit id="1281" loc="3.404">ἦμος δ' ἠριγένεια φάνη ῥοδοδάκτυλος ̓Ηώς,</TextUnit>
    <TextUnit id="1282" loc="3.405">ὤρνυτ' ἄρ' ἐξ εὐνῆφι Γερήνιος ἱππότα Νέστωρ,</TextUnit>
    <TextUnit id="1283" loc="3.406">ἐκ δ' ἐλθὼν κατ' ἄρ' ἕζετ' ἐπὶ ξεστοῖσι λίθοισιν,</TextUnit>
    <TextUnit id="1284" loc="3.407">οἵ οἱ ἔσαν προπάροιθε θυράων ὑψηλάων,</TextUnit>
    <TextUnit id="1285" loc="3.408">λευκοί, ἀποστίλβοντες ἀλείφατος: οἷς ἔπι μὲν πρὶν</TextUnit>
    <TextUnit id="1286" loc="3.409">Νηλεὺς ἵζεσκεν, θεόφιν μήστωρ ἀτάλαντος:</TextUnit>
    <TextUnit id="1287" loc="3.410">ἀλλ' ὁ μὲν ἤδη κηρὶ δαμεὶς ̓́Αϊδόσδε βεβήκει,</TextUnit>
    <TextUnit id="1288" loc="3.411">Νέστωρ αὖ τότ' ἐφῖζε Γερήνιος, οὖρος ̓Αχαιῶν,</TextUnit>
    <TextUnit id="1289" loc="3.412">σκῆπτρον ἔχων. περὶ δ' υἷες ἀολλέες ἠγερέθοντο</TextUnit>
    <TextUnit id="1290" loc="3.413">ἐκ θαλάμων ἐλθόντες, ̓Εχέφρων τε Στρατίος τε</TextUnit>
    <TextUnit id="1291" loc="3.414">Περσεύς τ' ̓́Αρητός τε καὶ ἀντίθεος Θρασυμήδης.</TextUnit>
    <TextUnit id="1292" loc="3.415">τοῖσι δ' ἔπειθ' ἕκτος Πεισίστρατος ἤλυθεν ἥρως,</TextUnit>
    <TextUnit id="1293" loc="3.416">πὰρ δ' ἄρα Τηλέμαχον θεοείκελον εἷσαν ἄγοντες.</TextUnit>
    <TextUnit id="1294" loc="3.417">τοῖσι δὲ μύθων ἦρχε Γερήνιος ἱππότα Νέστωρ:</TextUnit>
    <TextUnit id="1295" loc="3.418">“καρπαλίμως μοι, τέκνα φίλα, κρηήνατ' ἐέλδωρ,</TextUnit>
    <TextUnit id="1296" loc="3.419">ὄφρ' ἦ τοι πρώτιστα θεῶν ἱλάσσομ' ̓Αθήνην,</TextUnit>
    <TextUnit id="1297" loc="3.420">ἥ μοι ἐναργὴς ἦλθε θεοῦ ἐς δαῖτα θάλειαν.</TextUnit>
    <TextUnit id="1298" loc="3.421">ἀλλ' ἄγ' ὁ μὲν πεδίονδ' ἐπὶ βοῦν, ἴτω, ὄφρα τάχιστα</TextUnit>
    <TextUnit id="1299" loc="3.422">ἔλθῃσιν, ἐλάσῃ δὲ βοῶν ἐπιβουκόλος ἀνήρ:</TextUnit>
    <TextUnit id="1300" loc="3.423">εἷς δ' ἐπὶ Τηλεμάχου μεγαθύμου νῆα μέλαιναν</TextUnit>
    <TextUnit id="1301" loc="3.424">πάντας ἰὼν ἑτάρους ἀγέτω, λιπέτω δὲ δύ' οἴους:</TextUnit>
    <TextUnit id="1302" loc="3.425">εἷς δ' αὖ χρυσοχόον Λαέρκεα δεῦρο κελέσθω</TextUnit>
    <TextUnit id="1303" loc="3.426">ἐλθεῖν, ὄφρα βοὸς χρυσὸν κέρασιν περιχεύῃ.</TextUnit>
    <TextUnit id="1304" loc="3.427">οἱ δ' ἄλλοι μένετ' αὐτοῦ ἀολλέες, εἴπατε δ' εἴσω</TextUnit>
    <TextUnit id="1305" loc="3.428">δμῳῇσιν κατὰ δώματ' ἀγακλυτὰ δαῖτα πένεσθαι,</TextUnit>
    <TextUnit id="1306" loc="3.429">ἕδρας τε ξύλα τ' ἀμφὶ καὶ ἀγλαὸν οἰσέμεν ὕδωρ.”</TextUnit>
    <TextUnit id="1307" loc="3.430">ὣς ἔφαθ',  οἱ δ' ἄρα πάντες ἐποίπνυον. ἦλθε μὲν ἂρ βοῦς</TextUnit>
    <TextUnit id="1308" loc="3.431">ἐκ πεδίου, ἦλθον δὲ θοῆς παρὰ νηὸς ἐίσης</TextUnit>
    <TextUnit id="1309" loc="3.432">Τηλεμάχου ἕταροι μεγαλήτορος, ἦλθε δὲ χαλκεὺς</TextUnit>
    <TextUnit id="1310" loc="3.433">ὅπλ' ἐν χερσὶν ἔχων χαλκήια, πείρατα τέχνης,</TextUnit>
    <TextUnit id="1311" loc="3.434">ἄκμονά τε σφῦραν τ' ἐυποίητόν τε πυράγρην,</TextUnit>
    <TextUnit id="1312" loc="3.435">οἷσίν τε χρυσὸν εἰργάξετο: ἦλθε δ' ̓Αθήνη</TextUnit>
    <TextUnit id="1313" loc="3.436">ἱρῶν ἀντιόωσα. γέρων δ' ἱππηλάτα Νέστωρ</TextUnit>
    <TextUnit id="1314" loc="3.437">χρυσὸν ἔδωχ': ὁ δ' ἔπειτα βοὸς κέρασιν περίχευεν</TextUnit>
    <TextUnit id="1315" loc="3.438">ἀσκήσας, ἵν' ἄγαλμα θεὰ κεχάροιτο ἰδοῦσα.</TextUnit>
    <TextUnit id="1316" loc="3.439">βοῦν δ' ἀγέτην κεράων Στρατίος καὶ δῖος ̓Εχέφρων.</TextUnit>
    <TextUnit id="1317" loc="3.440">χέρνιβα δέ σφ' ̓́Αρητος ἐν ἀνθεμόεντι λέβητι</TextUnit>
    <TextUnit id="1318" loc="3.441">ἤλυθεν ἐκ θαλάμοιο φέρων, ἑτέρῃ δ' ἔχεν οὐλὰς</TextUnit>
    <TextUnit id="1319" loc="3.442">ἐν κανέῳ πέλεκυν δὲ μενεπτόλεμος Θρασυμήδης</TextUnit>
    <TextUnit id="1320" loc="3.443">ὀξὺν ἔχων ἐν χειρὶ παρίστατο βοῦν ἐπικόψων.</TextUnit>
    <TextUnit id="1321" loc="3.444">Περσεὺς δ' ἀμνίον εἶχε: γέρων δ' ἱππηλάτα Νέστωρ</TextUnit>
    <TextUnit id="1322" loc="3.445">χέρνιβά τ' οὐλοχύτας τε κατήρχετο, πολλὰ δ' ̓Αθήνῃ</TextUnit>
    <TextUnit id="1323" loc="3.446">εὔχετ' ἀπαρχόμενος,  κεφαλῆς τρίχας ἐν πυρὶ βάλλων.</TextUnit>
    <TextUnit id="1324" loc="3.447">αὐτὰρ ἐπεί ῥ' εὔξαντο καὶ οὐλοχύτας προβάλοντο,</TextUnit>
    <TextUnit id="1325" loc="3.448">αὐτίκα Νέστορος υἱὸς ὑπέρθυμος Θρασυμήδης</TextUnit>
    <TextUnit id="1326" loc="3.449">ἤλασεν ἄγχι στάς: πέλεκυς δ' ἀπέκοψε τένοντας</TextUnit>
    <TextUnit id="1327" loc="3.450">αὐχενίους,  λῦσεν δὲ βοὸς μένος. αἱ δ' ὀλόλυξαν</TextUnit>
    <TextUnit id="1328" loc="3.451">θυγατέρες τε νυοί τε καὶ αἰδοίη παράκοιτις</TextUnit>
    <TextUnit id="1329" loc="3.452">Νέστορος, Εὐρυδίκη, πρέσβα Κλυμένοιο θυγατρῶν.</TextUnit>
    <TextUnit id="1330" loc="3.453">οἱ μὲν ἔπειτ' ἀνελόντες ἀπὸ χθονὸς εὐρυοδείης</TextUnit>
    <TextUnit id="1331" loc="3.454">ἔσχον: ἀτὰρ σφάξεν Πεισίστρατος, ὄρχαμος ἀνδρῶν.</TextUnit>
    <TextUnit id="1332" loc="3.455">τῆς δ' ἐπεὶ ἐκ μέλαν αἷμα ῥύη,  λίπε δ' ὀστέα θυμός,</TextUnit>
    <TextUnit id="1333" loc="3.456">αἶψ' ἄρα μιν διέχευαν, ἄφαρ δ' ἐκ μηρία τάμνον</TextUnit>
    <TextUnit id="1334" loc="3.457">πάντα κατὰ μοῖραν, κατά τε κνίσῃ ἐκάλυψαν</TextUnit>
    <TextUnit id="1335" loc="3.458">δίπτυχα ποιήσαντες, ἐπ' αὐτῶν δ' ὠμοθέτησαν.</TextUnit>
    <TextUnit id="1336" loc="3.459">καῖε δ' ἐπὶ σχίζῃς ὁ γέρων, ἐπὶ δ' αἴθοπα οἶνον</TextUnit>
    <TextUnit id="1337" loc="3.460">λεῖβε: νέοι δὲ παρ' αὐτὸν ἔχον πεμπώβολα χερσίν.</TextUnit>
    <TextUnit id="1338" loc="3.461">αὐτὰρ ἐπεὶ κατὰ μῆρ' ἐκάη καὶ σπλάγχνα πάσαντο,</TextUnit>
    <TextUnit id="1339" loc="3.462">μίστυλλόν τ' ἄρα τἆλλα καὶ ἀμφ' ὀβελοῖσιν ἔπειραν,</TextUnit>
    <TextUnit id="1340" loc="3.463">ὤπτων δ' ἀκροπόρους ὀβελοὺς ἐν χερσὶν ἔχοντες.</TextUnit>
    <TextUnit id="1341" loc="3.464">τόφρα δὲ Τηλέμαχον λοῦσεν καλὴ Πολυκάστη,</TextUnit>
    <TextUnit id="1342" loc="3.465">Νέστορος ὁπλοτάτη θυγάτηρ Νηληϊάδαο.</TextUnit>
    <TextUnit id="1343" loc="3.466">αὐτὰρ ἐπεὶ λοῦσέν τε καὶ ἔχρισεν λίπ' ἐλαίῳ,</TextUnit>
    <TextUnit id="1344" loc="3.467">ἀμφὶ δέ μιν φᾶρος καλὸν βάλεν ἠδὲ χιτῶνα,</TextUnit>
    <TextUnit id="1345" loc="3.468">ἔκ ῥ' ἀσαμίνθου βῆ δέμας ἀθανάτοισιν ὁμοῖος:</TextUnit>
    <TextUnit id="1346" loc="3.469">πὰρ δ' ὅ γε Νέστορ' ἰὼν κατ' ἄρ' ἕζετο, ποιμένα λαῶν.</TextUnit>
    <TextUnit id="1347" loc="3.470">οἱ δ' ἐπεὶ ὤπτησαν κρέ' ὑπέρτερα καὶ ἐρύσαντο,</TextUnit>
    <TextUnit id="1348" loc="3.471">δαίνυνθ' ἑζόμενοι: ἐπὶ δ' ἀνέρες ἐσθλοὶ ὄροντο</TextUnit>
    <TextUnit id="1349" loc="3.472">οἶνον οἰνοχοεῦντες ἐνὶ χρυσέοις δεπάεσσιν.</TextUnit>
    <TextUnit id="1350" loc="3.473">αὐτὰρ ἐπεὶ πόσιος καὶ ἐδητύος ἐξ ἔρον ἕντο,</TextUnit>
    <TextUnit id="1351" loc="3.474">τοῖσι δὲ μύθων ἦρχε Γερήνιος ἱππότα Νέστωρ:</TextUnit>
    <TextUnit id="1352" loc="3.475">“παῖδες ἐμοί,  ἄγε Τηλεμάχῳ καλλίτριχας ἵππους</TextUnit>
    <TextUnit id="1353" loc="3.476">ζεύξαθ' ὑφ' ἅρματ' ἄγοντες, ἵνα πρήσσῃσιν ὁδοῖο.”</TextUnit>
    <TextUnit id="1354" loc="3.477">ὣς ἔφαθ', οἱ δ' ἄρα τοῦ μάλα μὲν κλύον ἠδ' ἐπίθοντο,</TextUnit>
    <TextUnit id="1355" loc="3.478">καρπαλίμως δ' ἔζευξαν ὑφ' ἅρμασιν ὠκέας ἵππους.</TextUnit>
    <TextUnit id="1356" loc="3.479">ἐν δὲ γυνὴ ταμίη σῖτον καὶ οἶνον ἔθηκεν</TextUnit>
    <TextUnit id="1357" loc="3.480">ὄψα τε,  οἷα ἔδουσι διοτρεφέες βασιλῆες.</TextUnit>
    <TextUnit id="1358" loc="3.481">ἂν δ' ἄρα Τηλέμαχος περικαλλέα βήσετο δίφρον:</TextUnit>
    <TextUnit id="1359" loc="3.482">πὰρ δ' ἄρα Νεστορίδης Πεισίστρατος, ὄρχαμος ἀνδρῶν,</TextUnit>
    <TextUnit id="1360" loc="3.483">ἐς δίφρον τ' ἀνέβαινε καὶ ἡνία λάζετο χερσί,</TextUnit>
    <TextUnit id="1361" loc="3.484">μάστιξεν δ' ἐλάαν, τὼ δ' οὐκ ἀέκοντε πετέσθην</TextUnit>
    <TextUnit id="1362" loc="3.485">ἐς πεδίον,  λιπέτην δὲ Πύλου αἰπὺ πτολίεθρον.</TextUnit>
    <TextUnit id="1363" loc="3.486">οἱ δὲ πανημέριοι σεῖον ζυγὸν ἀμφὶς ἔχοντες.</TextUnit>
    <TextUnit id="1364" loc="3.487">δύσετό τ' ἠέλιος σκιόωντό τε πᾶσαι ἀγυιαί,</TextUnit>
    <TextUnit id="1365" loc="3.488">ἐς Φηρὰς δ' ἵκοντο Διοκλῆος ποτὶ δῶμα,</TextUnit>
    <TextUnit id="1366" loc="3.489">υἱέος ̓Ορτιλόχοιο, τὸν ̓Αλφειὸς τέκε παῖδα.</TextUnit>
    <TextUnit id="1367" loc="3.490">ἔνθα δὲ νύκτ' ἄεσαν,  ὁ δὲ τοῖς πὰρ ξείνια θῆκεν.</TextUnit>
    <TextUnit id="1368" loc="3.491">ἦμος δ' ἠριγένεια φάνη ῥοδοδάκτυλος ̓Ηώς,</TextUnit>
    <TextUnit id="1369" loc="3.492">ἵππους τε ζεύγνυντ' ἀνά θ' ἅρματα ποικίλ' ἔβαινον:</TextUnit>
    <TextUnit id="1370" loc="3.493">ἐκ δ' ἔλασαν προθύροιο καὶ αἰθούσης ἐριδούπου:</TextUnit>
    <TextUnit id="1371" loc="3.494">μάστιξεν δ' ἐλάαν, τὼ δ' οὐκ ἀέκοντε πετέσθην.</TextUnit>
    <TextUnit id="1372" loc="3.495">ἷξον δ' ἐς πεδίον πυρηφόρον,  ἔνθα δ' ἔπειτα</TextUnit>
    <TextUnit id="1373" loc="3.496">ἦνον ὁδόν: τοῖον γὰρ ὑπέκφερον ὠκέες ἵπποι.</TextUnit>
    <TextUnit id="1374" loc="3.497">δύσετό τ' ἠέλιος σκιόωντό τε πᾶσαι ἀγυιαί.</TextUnit>
    <TextUnit id="1375" loc="4.1">οἱ δ' ἷξον κοίλην Λακεδαίμονα κητώεσσαν,</TextUnit>
    <TextUnit id="1376" loc="4.2">πρὸς δ' ἄρα δώματ' ἔλων Μενελάου κυδαλίμοιο.</TextUnit>
    <TextUnit id="1377" loc="4.3">τὸν δ' εὗρον δαινύντα γάμον πολλοῖσιν ἔτῃσιν</TextUnit>
    <TextUnit id="1378" loc="4.4">υἱέος ἠδὲ θυγατρὸς ἀμύμονος ᾧ ἐνὶ οἴκῳ.</TextUnit>
    <TextUnit id="1379" loc="4.5">τὴν μὲν ̓Αχιλλῆος ῥηξήνορος υἱέι πέμπεν:</TextUnit>
    <TextUnit id="1380" loc="4.6">ἐν Τροίῃ γὰρ πρῶτον ὑπέσχετο καὶ κατένευσε</TextUnit>
    <TextUnit id="1381" loc="4.7">δωσέμεναι, τοῖσιν δὲ θεοὶ γάμον ἐξετέλειον.</TextUnit>
    <TextUnit id="1382" loc="4.8">τὴν ἄρ' ὅ γ' ἔνθ' ἵπποισι καὶ ἅρμασι πέμπε νέεσθαι</TextUnit>
    <TextUnit id="1383" loc="4.9">Μυρμιδόνων προτὶ ἄστυ περικλυτόν, οἷσιν ἄνασσεν.</TextUnit>
    <TextUnit id="1384" loc="4.10">υἱέι δὲ Σπάρτηθεν ̓Αλέκτορος ἤγετο κούρην,</TextUnit>
    <TextUnit id="1385" loc="4.11">ὅς οἱ τηλύγετος γένετο κρατερὸς Μεγαπένθης</TextUnit>
    <TextUnit id="1386" loc="4.12">ἐκ δούλης: ̔Ελένῃ δὲ θεοὶ γόνον οὐκέτ' ἔφαινον,</TextUnit>
    <TextUnit id="1387" loc="4.13">ἐπεὶ δὴ τὸ πρῶτον ἐγείνατο παῖδ' ἐρατεινήν,</TextUnit>
    <TextUnit id="1388" loc="4.14">̔Ερμιόνην, ἣ εἶδος ἔχε χρυσέης ̓Αφροδίτης.</TextUnit>
    <TextUnit id="1389" loc="4.15">ὣς οἱ μὲν δαίνυντο καθ' ὑψερεφὲς μέγα δῶμα</TextUnit>
    <TextUnit id="1390" loc="4.16">γείτονες ἠδὲ ἔται Μενελάου κυδαλίμοιο,</TextUnit>
    <TextUnit id="1391" loc="4.17">τερπόμενοι: μετὰ δέ σφιν ἐμέλπετο θεῖος ἀοιδὸς</TextUnit>
    <TextUnit id="1392" loc="4.18">φορμίζων, δοιὼ δὲ κυβιστητῆρε κατ' αὐτούς,</TextUnit>
    <TextUnit id="1393" loc="4.19">μολπῆς ἐξάρχοντος, ἐδίνευον κατὰ μέσσους.</TextUnit>
    <TextUnit id="1394" loc="4.20">τὼ δ' αὖτ' ἐν προθύροισι δόμων αὐτώ τε καὶ ἵππω,</TextUnit>
    <TextUnit id="1395" loc="4.21">Τηλέμαχός θ' ἥρως καὶ Νέστορος ἀγλαὸς υἱός,</TextUnit>
    <TextUnit id="1396" loc="4.22">στῆσαν: ὁ δὲ προμολὼν ἴδετο κρείων ̓Ετεωνεύς,</TextUnit>
    <TextUnit id="1397" loc="4.23">ὀτρηρὸς θεράπων Μενελάου κυδαλίμοιο,</TextUnit>
    <TextUnit id="1398" loc="4.24">βῆ δ' ἴμεν ἀγγελέων διὰ δώματα ποιμένι λαῶν,</TextUnit>
    <TextUnit id="1399" loc="4.25">ἀγχοῦ δ' ἱστάμενος ἔπεα πτερόεντα προσηύδα:</TextUnit>
    <TextUnit id="1400" loc="4.26">“ξείνω δή τινε τώδε, διοτρεφὲς ὦ Μενέλαε,</TextUnit>
    <TextUnit id="1401" loc="4.27">ἄνδρε δύω, γενεῇ δὲ Διὸς μεγάλοιο ἔικτον.</TextUnit>
    <TextUnit id="1402" loc="4.28">ἀλλ' εἴπ', ἤ σφωιν καταλύσομεν ὠκέας ἵππους,</TextUnit>
    <TextUnit id="1403" loc="4.29">ἦ ἄλλον πέμπωμεν ἱκανέμεν, ὅς κε φιλήσῃ.”</TextUnit>
    <TextUnit id="1404" loc="4.30">τὸν δὲ μέγ' ὀχθήσας προσέφη ξανθὸς Μενέλαος:</TextUnit>
    <TextUnit id="1405" loc="4.31">“οὐ μὲν νήπιος ἦσθα, Βοηθοί̈δη ̓Ετεωνεῦ,</TextUnit>
    <TextUnit id="1406" loc="4.32">τὸ πρίν: ἀτὰρ μὲν νῦν γε πάϊς ὣς νήπια βάζεις.</TextUnit>
    <TextUnit id="1407" loc="4.33">ἦ μὲν δὴ νῶι ξεινήια πολλὰ φαγόντε</TextUnit>
    <TextUnit id="1408" loc="4.34">ἄλλων ἀνθρώπων δεῦρ' ἱκόμεθ', αἴ κέ ποθι Ζεὺς</TextUnit>
    <TextUnit id="1409" loc="4.35">ἐξοπίσω περ παύσῃ ὀιζύος.  ἀλλὰ λύ' ἵππους</TextUnit>
    <TextUnit id="1410" loc="4.36">ξείνων, ἐς δ' αὐτοὺς προτέρω ἄγε θοινηθῆναι.”</TextUnit>
    <TextUnit id="1411" loc="4.37">ὣς φάθ', ὁ δὲ μεγάροιο διέσσυτο, κέκλετο δ' ἄλλους</TextUnit>
    <TextUnit id="1412" loc="4.38">ὀτρηροὺς θεράποντας ἅμα σπέσθαι ἑοῖ αὐτῷ.</TextUnit>
    <TextUnit id="1413" loc="4.39">οἱ δ' ἵππους μὲν λῦσαν ὑπὸ ζυγοῦ ἱδρώοντας,</TextUnit>
    <TextUnit id="1414" loc="4.40">καὶ τοὺς μὲν κατέδησαν ἐφ' ἱππείῃσι κάπῃσι,</TextUnit>
    <TextUnit id="1415" loc="4.41">πὰρ δ' ἔβαλον ζειάς, ἀνὰ δὲ κρῖ λευκὸν ἔμιξαν,</TextUnit>
    <TextUnit id="1416" loc="4.42">ἅρματα δ' ἔκλιναν πρὸς ἐνώπια παμφανόωντα,</TextUnit>
    <TextUnit id="1417" loc="4.43">αὐτοὺς δ' εἰσῆγον θεῖον δόμον. οἱ δὲ ἰδόντες</TextUnit>
    <TextUnit id="1418" loc="4.44">θαύμαζον κατὰ δῶμα διοτρεφέος βασιλῆος:</TextUnit>
    <TextUnit id="1419" loc="4.45">ὥς τε γὰρ ἠελίου αἴγλη πέλεν ἠὲ σελήνης</TextUnit>
    <TextUnit id="1420" loc="4.46">δῶμα καθ' ὑψερεφὲς Μενελάου κυδαλίμοιο.</TextUnit>
    <TextUnit id="1421" loc="4.47">αὐτὰρ ἐπεὶ τάρπησαν ὁρώμενοι ὀφθαλμοῖσιν,</TextUnit>
    <TextUnit id="1422" loc="4.48">ἔς ῥ' ἀσαμίνθους βάντες ἐυξέστας λούσαντο.</TextUnit>
    <TextUnit id="1423" loc="4.49">τοὺς δ' ἐπεὶ οὖν δμῳαὶ λοῦσαν καὶ χρῖσαν ἐλαίῳ,</TextUnit>
    <TextUnit id="1424" loc="4.50">ἀμφὶ δ' ἄρα χλαίνας οὔλας βάλον ἠδὲ χιτῶνας,</TextUnit>
    <TextUnit id="1425" loc="4.51">ἔς ῥα θρόνους ἕζοντο παρ' ̓Ατρεί̈δην Μενέλαον.</TextUnit>
    <TextUnit id="1426" loc="4.52">χέρνιβα δ' ἀμφίπολος προχόῳ ἐπέχευε φέρουσα</TextUnit>
    <TextUnit id="1427" loc="4.53">καλῇ χρυσείῃ ὑπὲρ ἀργυρέοιο λέβητος,</TextUnit>
    <TextUnit id="1428" loc="4.54">νίψασθαι: παρὰ δὲ ξεστὴν ἐτάνυσσε τράπεζαν.</TextUnit>
    <TextUnit id="1429" loc="4.55">σῖτον δ' αἰδοίη ταμίη παρέθηκε φέρουσα,</TextUnit>
    <TextUnit id="1430" loc="4.56">εἴδατα πόλλ' ἐπιθεῖσα, χαριζομένη παρεόντων.</TextUnit>
    <TextUnit id="1431" loc="4.57">δαιτρὸς δὲ κρειῶν πίνακας παρέθηκεν ἀείρας</TextUnit>
    <TextUnit id="1432" loc="4.58">παντοίων, παρὰ δέ σφι τίθει χρύσεια κύπελλα.</TextUnit>
    <TextUnit id="1433" loc="4.59">τὼ καὶ δεικνύμενος προσέφη ξανθὸς Μενέλαος:</TextUnit>
    <TextUnit id="1434" loc="4.60">“σίτου θ' ἅπτεσθον καὶ χαίρετον.  αὐτὰρ ἔπειτα</TextUnit>
    <TextUnit id="1435" loc="4.61">δείπνου πασσαμένω εἰρησόμεθ', οἵ τινές ἐστον</TextUnit>
    <TextUnit id="1436" loc="4.62">ἀνδρῶν: οὐ γὰρ σφῷν γε γένος ἀπόλωλε τοκήων,</TextUnit>
    <TextUnit id="1437" loc="4.63">ἀλλ' ἀνδρῶν γένος ἐστὲ διοτρεφέων βασιλήων</TextUnit>
    <TextUnit id="1438" loc="4.64">σκηπτούχων, ἐπεὶ οὔ κε κακοὶ τοιούσδε τέκοιεν.”</TextUnit>
    <TextUnit id="1439" loc="4.65">ὣς φάτο,  καί σφιν νῶτα βοὸς παρὰ πίονα θῆκεν</TextUnit>
    <TextUnit id="1440" loc="4.66">ὄπτ' ἐν χερσὶν ἑλών, τά ῥά οἱ γέρα πάρθεσαν αὐτῷ.</TextUnit>
    <TextUnit id="1441" loc="4.67">οἱ δ' ἐπ' ὀνείαθ' ἑτοῖμα προκείμενα χεῖρας ἴαλλον.</TextUnit>
    <TextUnit id="1442" loc="4.68">αὐτὰρ ἐπεὶ πόσιος καὶ ἐδητύος ἐξ ἔρον ἕντο,</TextUnit>
    <TextUnit id="1443" loc="4.69">δὴ τότε Τηλέμαχος προσεφώνεε Νέστορος υἱόν,</TextUnit>
    <TextUnit id="1444" loc="4.70">ἄγχι σχὼν κεφαλήν,  ἵνα μὴ πευθοίαθ' οἱ ἄλλοι:</TextUnit>
    <TextUnit id="1445" loc="4.71">“φράζεο, Νεστορίδη, τῷ ἐμῷ κεχαρισμένε θυμῷ,</TextUnit>
    <TextUnit id="1446" loc="4.72">χαλκοῦ τε στεροπὴν κὰδ δώματα ἠχήεντα</TextUnit>
    <TextUnit id="1447" loc="4.73">χρυσοῦ τ' ἠλέκτρου τε καὶ ἀργύρου ἠδ' ἐλέφαντος.</TextUnit>
    <TextUnit id="1448" loc="4.74">Ζηνός που τοιήδε γ' ̓Ολυμπίου ἔνδοθεν αὐλή,</TextUnit>
    <TextUnit id="1449" loc="4.75">ὅσσα τάδ' ἄσπετα πολλά: σέβας μ' ἔχει εἰσορόωντα.”</TextUnit>
    <TextUnit id="1450" loc="4.75">τοῦ δ' ἀγορεύοντος ξύνετο ξανθὸς Μενέλαος,</TextUnit>
    <TextUnit id="1451" loc="4.76">καί σφεας φωνήσας ἔπεα πτερόεντα προσηύδα:</TextUnit>
    <TextUnit id="1452" loc="4.77">“τέκνα φίλ', ἦ τοι Ζηνὶ βροτῶν οὐκ ἄν τις ἐρίζοι:</TextUnit>
    <TextUnit id="1453" loc="4.78">ἀθάνατοι γὰρ τοῦ γε δόμοι καὶ κτήματ' ἔασιν:</TextUnit>
    <TextUnit id="1454" loc="4.80">ἀνδρῶν δ' ἤ κέν τίς μοι ἐρίσσεται,  ἠὲ καὶ οὐκί,</TextUnit>
    <TextUnit id="1455" loc="4.81">κτήμασιν. ἦ γὰρ πολλὰ παθὼν καὶ πόλλ' ἐπαληθεὶς</TextUnit>
    <TextUnit id="1456" loc="4.82">ἠγαγόμην ἐν νηυσὶ καὶ ὀγδοάτῳ ἔτει ἦλθον,</TextUnit>
    <TextUnit id="1457" loc="4.83">Κύπρον Φοινίκην τε καὶ Αἰγυπτίους ἐπαληθείς,</TextUnit>
    <TextUnit id="1458" loc="4.84">Αἰθίοπάς θ' ἱκόμην καὶ Σιδονίους καὶ ̓Ερεμβοὺς</TextUnit>
    <TextUnit id="1459" loc="4.85">καὶ Λιβύην,  ἵνα τ' ἄρνες ἄφαρ κεραοὶ τελέθουσι.</TextUnit>
    <TextUnit id="1460" loc="4.86">τρὶς γὰρ τίκτει μῆλα τελεσφόρον εἰς ἐνιαυτόν.</TextUnit>
    <TextUnit id="1461" loc="4.87">ἔνθα μὲν οὔτε ἄναξ ἐπιδευὴς οὔτε τι ποιμὴν</TextUnit>
    <TextUnit id="1462" loc="4.88">τυροῦ καὶ κρειῶν οὐδὲ γλυκεροῖο γάλακτος,</TextUnit>
    <TextUnit id="1463" loc="4.89">ἀλλ' αἰεὶ παρέχουσιν ἐπηετανὸν γάλα θῆσθαι.</TextUnit>
    <TextUnit id="1464" loc="4.90">ἧος ἐγὼ περὶ κεῖνα πολὺν βίοτον συναγείρων</TextUnit>
    <TextUnit id="1465" loc="4.91">ἠλώμην, τῆός μοι ἀδελφεὸν ἄλλος ἔπεφνεν</TextUnit>
    <TextUnit id="1466" loc="4.92">λάθρῃ, ἀνωιστί, δόλῳ οὐλομένης ἀλόχοιο:</TextUnit>
    <TextUnit id="1467" loc="4.93">ὣς οὔ τοι χαίρων τοῖσδε κτεάτεσσιν ἀνάσσω.</TextUnit>
    <TextUnit id="1468" loc="4.94">καὶ πατέρων τάδε μέλλετ' ἀκουέμεν, οἵ τινες ὑμῖν</TextUnit>
    <TextUnit id="1469" loc="4.95">εἰσίν,  ἐπεὶ μάλα πολλὰ πάθον, καὶ ἀπώλεσα οἶκον</TextUnit>
    <TextUnit id="1470" loc="4.96">εὖ μάλα ναιετάοντα, κεχανδότα πολλὰ καὶ ἐσθλά.</TextUnit>
    <TextUnit id="1471" loc="4.97">ὧν ὄφελον τριτάτην περ ἔχων ἐν δώμασι μοῖραν</TextUnit>
    <TextUnit id="1472" loc="4.98">ναίειν, οἱ δ' ἄνδρες σόοι ἔμμεναι, οἳ τότ' ὄλοντο</TextUnit>
    <TextUnit id="1473" loc="4.99">Τροίῃ ἐν εὐρείῃ ἑκὰς ̓́Αργεος ἱπποβότοιο.</TextUnit>
    <TextUnit id="1474" loc="4.100">ἀλλ' ἔμπης πάντας μὲν ὀδυρόμενος καὶ ἀχεύων</TextUnit>
    <TextUnit id="1475" loc="4.101">πολλάκις ἐν μεγάροισι καθήμενος ἡμετέροισιν</TextUnit>
    <TextUnit id="1476" loc="4.102">ἄλλοτε μέν τε γόῳ φρένα τέρπομαι, ἄλλοτε δ' αὖτε</TextUnit>
    <TextUnit id="1477" loc="4.103">παύομαι: αἰψηρὸς δὲ κόρος κρυεροῖο γόοιο.</TextUnit>
    <TextUnit id="1478" loc="4.104">τῶν πάντων οὐ τόσσον ὀδύρομαι, ἀχνύμενός περ,</TextUnit>
    <TextUnit id="1479" loc="4.105">ὡς ἑνός,  ὅς τέ μοι ὕπνον ἀπεχθαίρει καὶ ἐδωδὴν</TextUnit>
    <TextUnit id="1480" loc="4.106">μνωομένῳ, ἐπεὶ οὔ τις ̓Αχαιῶν τόσς' ἐμόγησεν,</TextUnit>
    <TextUnit id="1481" loc="4.107">ὅσς' ̓Οδυσεὺς ἐμόγησε καὶ ἤρατο. τῷ δ' ἄρ' ἔμελλεν</TextUnit>
    <TextUnit id="1482" loc="4.108">αὐτῷ κήδε' ἔσεσθαι, ἐμοὶ δ' ἄχος αἰὲν ἄλαστον</TextUnit>
    <TextUnit id="1483" loc="4.109">κείνου, ὅπως δὴ δηρὸν ἀποίχεται, οὐδέ τι ἴδμεν,</TextUnit>
    <TextUnit id="1484" loc="4.110">ζώει ὅ γ' ἦ τέθνηκεν.  ὀδύρονταί νύ που αὐτὸν</TextUnit>
    <TextUnit id="1485" loc="4.111">Λαέρτης θ' ὁ γέρων καὶ ἐχέφρων Πηνελόπεια</TextUnit>
    <TextUnit id="1486" loc="4.112">Τηλέμαχός θ', ὃν ἔλειπε νέον γεγαῶτ' ἐνὶ οἴκῳ.”</TextUnit>
    <TextUnit id="1487" loc="4.113">ὣς φάτο, τῷ δ' ἄρα πατρὸς ὑφ' ἵμερον ὦρσε γόοιο.</TextUnit>
    <TextUnit id="1488" loc="4.114">δάκρυ δ' ἀπὸ βλεφάρων χαμάδις βάλε πατρὸς ἀκούσας,</TextUnit>
    <TextUnit id="1489" loc="4.115">χλαῖναν πορφυρέην ἄντ' ὀφθαλμοῖιν ἀνασχὼν</TextUnit>
    <TextUnit id="1490" loc="4.116">ἀμφοτέρῃσιν χερσί. νόησε δέ μιν Μενέλαος,</TextUnit>
    <TextUnit id="1491" loc="4.117">μερμήριξε δ' ἔπειτα κατὰ φρένα καὶ κατὰ θυμόν,</TextUnit>
    <TextUnit id="1492" loc="4.118">ἠέ μιν αὐτὸν πατρὸς ἐάσειε μνησθῆναι</TextUnit>
    <TextUnit id="1493" loc="4.119">ἦ πρῶτ' ἐξερέοιτο ἕκαστά τε πειρήσαιτο.</TextUnit>
    <TextUnit id="1494" loc="4.120">ἧος ὁ ταῦθ' ὥρμαινε κατὰ φρένα καὶ κατὰ θυμόν,</TextUnit>
    <TextUnit id="1495" loc="4.121">ἐκ δ' ̔Ελένη θαλάμοιο θυώδεος ὑψορόφοιο</TextUnit>
    <TextUnit id="1496" loc="4.122">ἤλυθεν ̓Αρτέμιδι χρυσηλακάτῳ ἐικυῖα.</TextUnit>
    <TextUnit id="1497" loc="4.123">τῇ δ' ἄρ' ἅμ' ̓Αδρήστη κλισίην εὔτυκτον ἔθηκεν,</TextUnit>
    <TextUnit id="1498" loc="4.124">̓Αλκίππη δὲ τάπητα φέρεν μαλακοῦ ἐρίοιο,</TextUnit>
    <TextUnit id="1499" loc="4.125">Φυλὼ δ' ἀργύρεον τάλαρον φέρε,  τόν οἱ ἔθηκεν</TextUnit>
    <TextUnit id="1500" loc="4.126">̓Αλκάνδρη, Πολύβοιο δάμαρ, ὃς ἔναι' ἐνὶ Θήβῃς</TextUnit>
    <TextUnit id="1501" loc="4.127">Αἰγυπτίῃς, ὅθι πλεῖστα δόμοις ἐν κτήματα κεῖται:</TextUnit>
    <TextUnit id="1502" loc="4.128">ὃς Μενελάῳ δῶκε δύ' ἀργυρέας ἀσαμίνθους,</TextUnit>
    <TextUnit id="1503" loc="4.129">δοιοὺς δὲ τρίποδας, δέκα δὲ χρυσοῖο τάλαντα.</TextUnit>
    <TextUnit id="1504" loc="4.130">χωρὶς δ' αὖθ' ̔Ελένῃ ἄλοχος πόρε κάλλιμα δῶρα:</TextUnit>
    <TextUnit id="1505" loc="4.131">χρυσέην τ' ἠλακάτην τάλαρόν θ' ὑπόκυκλον ὄπασσεν</TextUnit>
    <TextUnit id="1506" loc="4.132">ἀργύρεον, χρυσῷ δ' ἐπὶ χείλεα κεκράαντο.</TextUnit>
    <TextUnit id="1507" loc="4.133">τόν ῥά οἱ ἀμφίπολος Φυλὼ παρέθηκε φέρουσα</TextUnit>
    <TextUnit id="1508" loc="4.134">νήματος ἀσκητοῖο βεβυσμένον: αὐτὰρ ἐπ' αὐτῷ</TextUnit>
    <TextUnit id="1509" loc="4.135">ἠλακάτη τετάνυστο ἰοδνεφὲς εἶρος ἔχουσα.</TextUnit>
    <TextUnit id="1510" loc="4.136">ἕζετο δ' ἐν κλισμῷ, ὑπὸ δὲ θρῆνυς ποσὶν ἦεν.</TextUnit>
    <TextUnit id="1511" loc="4.137">αὐτίκα δ' ἥ γ' ἐπέεσσι πόσιν ἐρέεινεν ἕκαστα:</TextUnit>
    <TextUnit id="1512" loc="4.138">“ἴδμεν δή, Μενέλαε διοτρεφές, οἵ τινες οἵδε</TextUnit>
    <TextUnit id="1513" loc="4.139">ἀνδρῶν εὐχετόωνται ἱκανέμεν ἡμέτερον δῶ;</TextUnit>
    <TextUnit id="1514" loc="4.140">ψεύσομαι ἦ ἔτυμον ἐρέω;  κέλεται δέ με θυμός.</TextUnit>
    <TextUnit id="1515" loc="4.141">οὐ γάρ πώ τινά φημι ἐοικότα ὧδε ἰδέσθαι</TextUnit>
    <TextUnit id="1516" loc="4.142">οὔτ' ἄνδρ' οὔτε γυναῖκα, σέβας μ' ἔχει εἰσορόωσαν,</TextUnit>
    <TextUnit id="1517" loc="4.143">ὡς ὅδ' ̓Οδυσσῆος μεγαλήτορος υἷι ἔοικε,</TextUnit>
    <TextUnit id="1518" loc="4.144">Τηλεμάχῳ, τὸν ἔλειπε νέον γεγαῶτ' ἐνὶ οἴκῳ</TextUnit>
    <TextUnit id="1519" loc="4.145">κεῖνος ἀνήρ,  ὅτ' ἐμεῖο κυνώπιδος εἵνεκ' ̓Αχαιοὶ</TextUnit>
    <TextUnit id="1520" loc="4.146">ἤλθεθ' ὑπὸ Τροίην πόλεμον θρασὺν ὁρμαίνοντες.”</TextUnit>
    <TextUnit id="1521" loc="4.147">τὴν δ' ἀπαμειβόμενος προσέφη ξανθὸς Μενέλαος:</TextUnit>
    <TextUnit id="1522" loc="4.148">“οὕτω νῦν καὶ ἐγὼ νοέω, γύναι, ὡς σὺ ἐίσκεις:</TextUnit>
    <TextUnit id="1523" loc="4.149">κείνου γὰρ τοιοίδε πόδες τοιαίδε τε χεῖρες</TextUnit>
    <TextUnit id="1524" loc="4.150">ὀφθαλμῶν τε βολαὶ κεφαλή τ' ἐφύπερθέ τε χαῖται.</TextUnit>
    <TextUnit id="1525" loc="4.151">καὶ νῦν ἦ τοι ἐγὼ μεμνημένος ἀμφ' ̓Οδυσῆι</TextUnit>
    <TextUnit id="1526" loc="4.152">μυθεόμην, ὅσα κεῖνος ὀιζύσας ἐμόγησεν</TextUnit>
    <TextUnit id="1527" loc="4.153">ἀμφ' ἐμοί, αὐτὰρ ὁ πικρὸν ὑπ' ὀφρύσι δάκρυον εἶβε,</TextUnit>
    <TextUnit id="1528" loc="4.154">χλαῖναν πορφυρέην ἄντ' ὀφθαλμοῖιν ἀνασχών.”</TextUnit>
    <TextUnit id="1529" loc="4.155">τὸν δ' αὖ Νεστορίδης Πεισίστρατος ἀντίον ηὔδα:</TextUnit>
    <TextUnit id="1530" loc="4.156">“̓Ατρεί̈δη Μενέλαε διοτρεφές, ὄρχαμε λαῶν,</TextUnit>
    <TextUnit id="1531" loc="4.157">κείνου μέν τοι ὅδ' υἱὸς ἐτήτυμον, ὡς ἀγορεύεις:</TextUnit>
    <TextUnit id="1532" loc="4.158">ἀλλὰ σαόφρων ἐστί, νεμεσσᾶται δ' ἐνὶ θυμῷ</TextUnit>
    <TextUnit id="1533" loc="4.159">ὧδ' ἐλθὼν τὸ πρῶτον ἐπεσβολίας ἀναφαίνειν</TextUnit>
    <TextUnit id="1534" loc="4.160">ἄντα σέθεν,  τοῦ νῶι θεοῦ ὣς τερπόμεθ' αὐδῇ.</TextUnit>
    <TextUnit id="1535" loc="4.161">αὐτὰρ ἐμὲ προέηκε Γερήνιος ἱππότα Νέστωρ</TextUnit>
    <TextUnit id="1536" loc="4.162">τῷ ἅμα πομπὸν ἕπεσθαι: ἐέλδετο γάρ σε ἰδέσθαι,</TextUnit>
    <TextUnit id="1537" loc="4.163">ὄφρα οἱ ἤ τι ἔπος ὑποθήσεαι ἠέ τι ἔργον.</TextUnit>
    <TextUnit id="1538" loc="4.164">πολλὰ γὰρ ἄλγε' ἔχει πατρὸς πάϊς οἰχομένοιο</TextUnit>
    <TextUnit id="1539" loc="4.165">ἐν μεγάροις,  ᾧ μὴ ἄλλοι ἀοσσητῆρες ἔωσιν,</TextUnit>
    <TextUnit id="1540" loc="4.166">ὡς νῦν Τηλεμάχῳ ὁ μὲν οἴχεται, οὐδέ οἱ ἄλλοι</TextUnit>
    <TextUnit id="1541" loc="4.167">εἴς' οἵ κεν κατὰ δῆμον ἀλάλκοιεν κακότητα.”</TextUnit>
    <TextUnit id="1542" loc="4.168">τὸν δ' ἀπαμειβόμενος προσέφη ξανθὸς Μενέλαος:</TextUnit>
    <TextUnit id="1543" loc="4.169">“ὢ πόποι, ἦ μάλα δὴ φίλου ἀνέρος υἱὸς ἐμὸν δῶ</TextUnit>
    <TextUnit id="1544" loc="4.170">ἵκεθ',  ὃς εἵνεκ' ἐμεῖο πολέας ἐμόγησεν ἀέθλους:</TextUnit>
    <TextUnit id="1545" loc="4.171">καί μιν ἔφην ἐλθόντα φιλησέμεν ἔξοχον ἄλλων</TextUnit>
    <TextUnit id="1546" loc="4.172">̓Αργείων, εἰ νῶιν ὑπεὶρ ἅλα νόστον ἔδωκε</TextUnit>
    <TextUnit id="1547" loc="4.173">νηυσὶ θοῇσι γενέσθαι ̓Ολύμπιος εὐρύοπα Ζεύς.</TextUnit>
    <TextUnit id="1548" loc="4.174">καί κέ οἱ ̓́Αργεϊ νάσσα πόλιν καὶ δώματ' ἔτευξα,</TextUnit>
    <TextUnit id="1549" loc="4.175">ἐξ ̓Ιθάκης ἀγαγὼν σὺν κτήμασι καὶ τέκεϊ ᾧ</TextUnit>
    <TextUnit id="1550" loc="4.176">καὶ πᾶσιν λαοῖσι, μίαν πόλιν ἐξαλαπάξας,</TextUnit>
    <TextUnit id="1551" loc="4.177">αἳ περιναιετάουσιν, ἀνάσσονται δ' ἐμοὶ αὐτῷ.</TextUnit>
    <TextUnit id="1552" loc="4.178">καί κε θάμ' ἐνθάδ' ἐόντες ἐμισγόμεθ': οὐδέ κεν ἡμέας</TextUnit>
    <TextUnit id="1553" loc="4.179">ἄλλο διέκρινεν φιλέοντέ τε τερπομένω τε,</TextUnit>
    <TextUnit id="1554" loc="4.180">πρίν γ' ὅτε δὴ θανάτοιο μέλαν νέφος ἀμφεκάλυψεν.</TextUnit>
    <TextUnit id="1555" loc="4.181">ἀλλὰ τὰ μέν που μέλλεν ἀγάσσεσθαι θεὸς αὐτός,</TextUnit>
    <TextUnit id="1556" loc="4.182">ὃς κεῖνον δύστηνον ἀνόστιμον οἶον ἔθηκεν.”</TextUnit>
    <TextUnit id="1557" loc="4.183">ὣς φάτο, τοῖσι δὲ πᾶσιν ὑφ' ἵμερον ὦρσε γόοιο.</TextUnit>
    <TextUnit id="1558" loc="4.184">κλαῖε μὲν ̓Αργείη ̔Ελένη, Διὸς ἐκγεγαυῖα,</TextUnit>
    <TextUnit id="1559" loc="4.185">κλαῖε δὲ Τηλέμαχός τε καὶ ̓Ατρεί̈δης Μενέλαος,</TextUnit>
    <TextUnit id="1560" loc="4.186">οὐδ' ἄρα Νέστορος υἱὸς ἀδακρύτω ἔχεν ὄσσε:</TextUnit>
    <TextUnit id="1561" loc="4.187">μνήσατο γὰρ κατὰ θυμὸν ἀμύμονος ̓Αντιλόχοιο,</TextUnit>
    <TextUnit id="1562" loc="4.188">τόν ῥ' ̓Ηοῦς ἔκτεινε φαεινῆς ἀγλαὸς υἱός:</TextUnit>
    <TextUnit id="1563" loc="4.189">τοῦ ὅ γ' ἐπιμνησθεὶς ἔπεα πτερόεντ' ἀγόρευεν:</TextUnit>
    <TextUnit id="1564" loc="4.190">“̓Ατρεί̈δη,  περὶ μέν σε βροτῶν πεπνυμένον εἶναι</TextUnit>
    <TextUnit id="1565" loc="4.191">Νέστωρ φάσχ' ὁ γέρων, ὅτ' ἐπιμνησαίμεθα σεῖο</TextUnit>
    <TextUnit id="1566" loc="4.192">οἷσιν ἐνὶ μεγάροισι, καὶ ἀλλήλους ἐρέοιμεν.</TextUnit>
    <TextUnit id="1567" loc="4.193">καὶ νῦν, εἴ τί που ἔστι, πίθοιό μοι: οὐ γὰρ ἐγώ γε</TextUnit>
    <TextUnit id="1568" loc="4.194">τέρπομ' ὀδυρόμενος μεταδόρπιος, ἀλλὰ καὶ ἠὼς</TextUnit>
    <TextUnit id="1569" loc="4.195">ἔσσεται ἠριγένεια: νεμεσσῶμαί γε μὲν οὐδὲν</TextUnit>
    <TextUnit id="1570" loc="4.196">κλαίειν ὅς κε θάνῃσι βροτῶν καὶ πότμον ἐπίσπῃ.</TextUnit>
    <TextUnit id="1571" loc="4.197">τοῦτό νυ καὶ γέρας οἶον ὀιζυροῖσι βροτοῖσιν,</TextUnit>
    <TextUnit id="1572" loc="4.198">κείρασθαί τε κόμην βαλέειν τ' ἀπὸ δάκρυ παρειῶν.</TextUnit>
    <TextUnit id="1573" loc="4.199">καὶ γὰρ ἐμὸς τέθνηκεν ἀδελφεός, οὔ τι κάκιστος</TextUnit>
    <TextUnit id="1574" loc="4.200">̓Αργείων: μέλλεις δὲ σὺ ἴδμεναι: οὐ γὰρ ἐγώ γε</TextUnit>
    <TextUnit id="1575" loc="4.201">ἤντης' οὐδὲ ἴδον: περὶ δ' ἄλλων φασὶ γενέσθαι</TextUnit>
    <TextUnit id="1576" loc="4.202">̓Αντίλοχον, πέρι μὲν θείειν ταχὺν ἠδὲ μαχητήν.”</TextUnit>
    <TextUnit id="1577" loc="4.203">τὸν δ' ἀπαμειβόμενος προσέφη ξανθὸς Μενέλαος:</TextUnit>
    <TextUnit id="1578" loc="4.204">“ὦ φίλ', ἐπεὶ τόσα εἶπες, ὅς' ἂν πεπνυμένος ἀνὴρ</TextUnit>
    <TextUnit id="1579" loc="4.205">εἴποι καὶ ῥέξειε,  καὶ ὃς προγενέστερος εἴη:</TextUnit>
    <TextUnit id="1580" loc="4.206">τοίου γὰρ καὶ πατρός, ὃ καὶ πεπνυμένα βάζεις,</TextUnit>
    <TextUnit id="1581" loc="4.207">ῥεῖα δ' ἀρίγνωτος γόνος ἀνέρος ᾧ τε Κρονίων</TextUnit>
    <TextUnit id="1582" loc="4.208">ὄλβον ἐπικλώσῃ γαμέοντί τε γεινομένῳ τε,</TextUnit>
    <TextUnit id="1583" loc="4.209">ὡς νῦν Νέστορι δῶκε διαμπερὲς ἤματα πάντα</TextUnit>
    <TextUnit id="1584" loc="4.210">αὐτὸν μὲν λιπαρῶς γηρασκέμεν ἐν μεγάροισιν,</TextUnit>
    <TextUnit id="1585" loc="4.211">υἱέας αὖ πινυτούς τε καὶ ἔγχεσιν εἶναι ἀρίστους.</TextUnit>
    <TextUnit id="1586" loc="4.212">ἡμεῖς δὲ κλαυθμὸν μὲν ἐάσομεν, ὃς πρὶν ἐτύχθη,</TextUnit>
    <TextUnit id="1587" loc="4.213">δόρπου δ' ἐξαῦτις μνησώμεθα, χερσὶ δ' ἐφ' ὕδωρ</TextUnit>
    <TextUnit id="1588" loc="4.214">χευάντων. μῦθοι δὲ καὶ ἠῶθέν περ ἔσονται</TextUnit>
    <TextUnit id="1589" loc="4.215">Τηλεμάχῳ καὶ ἐμοὶ διαειπέμεν ἀλλήλοισιν.”</TextUnit>
    <TextUnit id="1590" loc="4.216">ὣς ἔφατ', ̓Ασφαλίων δ' ἄρ ὕδωρ ἐπὶ χεῖρας ἔχευεν,</TextUnit>
    <TextUnit id="1591" loc="4.217">ὀτρηρὸς θεράπων Μενελάου κυδαλίμοιο.</TextUnit>
    <TextUnit id="1592" loc="4.218">οἱ δ' ἐπ' ὀνείαθ' ἑτοῖμα προκείμενα χεῖρας ἴαλλον.</TextUnit>
    <TextUnit id="1593" loc="4.219">ἔνθ' αὖτ' ἄλλ' ἐνόης' ̔Ελένη Διὸς ἐκγεγαυῖα:</TextUnit>
    <TextUnit id="1594" loc="4.220">αὐτίκ' ἄρ' εἰς οἶνον βάλε φάρμακον,  ἔνθεν ἔπινον,</TextUnit>
    <TextUnit id="1595" loc="4.221">νηπενθές τ' ἄχολόν τε, κακῶν ἐπίληθον ἁπάντων.</TextUnit>
    <TextUnit id="1596" loc="4.222">ὃς τὸ καταβρόξειεν, ἐπὴν κρητῆρι μιγείη,</TextUnit>
    <TextUnit id="1597" loc="4.223">οὔ κεν ἐφημέριός γε βάλοι κατὰ δάκρυ παρειῶν,</TextUnit>
    <TextUnit id="1598" loc="4.224">οὐδ' εἴ οἱ κατατεθναίη μήτηρ τε πατήρ τε,</TextUnit>
    <TextUnit id="1599" loc="4.225">οὐδ' εἴ οἱ προπάροιθεν ἀδελφεὸν ἢ φίλον υἱὸν</TextUnit>
    <TextUnit id="1600" loc="4.226">χαλκῷ δηιόῳεν, ὁ δ' ὀφθαλμοῖσιν ὁρῷτο.</TextUnit>
    <TextUnit id="1601" loc="4.227">τοῖα Διὸς θυγάτηρ ἔχε φάρμακα μητιόεντα,</TextUnit>
    <TextUnit id="1602" loc="4.228">ἐσθλά, τά οἱ Πολύδαμνα πόρεν, Θῶνος παράκοιτις</TextUnit>
    <TextUnit id="1603" loc="4.229">Αἰγυπτίη, τῇ πλεῖστα φέρει ζείδωρος ἄρουρα</TextUnit>
    <TextUnit id="1604" loc="4.230">φάρμακα,  πολλὰ μὲν ἐσθλὰ μεμιγμένα πολλὰ δὲ λυγρά:</TextUnit>
    <TextUnit id="1605" loc="4.231">ἰητρὸς δὲ ἕκαστος ἐπιστάμενος περὶ πάντων</TextUnit>
    <TextUnit id="1606" loc="4.232">ἀνθρώπων: ἦ γὰρ Παιήονός εἰσι γενέθλης.</TextUnit>
    <TextUnit id="1607" loc="4.233">αὐτὰρ ἐπεί ῥ' ἐνέηκε κέλευσέ τε οἰνοχοῆσαι,</TextUnit>
    <TextUnit id="1608" loc="4.234">ἐξαῦτις μύθοισιν ἀμειβομένη προσέειπεν:</TextUnit>
    <TextUnit id="1609" loc="4.235">“̓Ατρεί̈δη Μενέλαε διοτρεφὲς ἠδὲ καὶ οἵδε</TextUnit>
    <TextUnit id="1610" loc="4.236">ἀνδρῶν ἐσθλῶν παῖδες: ἀτὰρ θεὸς ἄλλοτε ἄλλῳ</TextUnit>
    <TextUnit id="1611" loc="4.237">Ζεὺς ἀγαθόν τε κακόν τε διδοῖ: δύναται γὰρ ἅπαντα:</TextUnit>
    <TextUnit id="1612" loc="4.238">ἦ τοι νῦν δαίνυσθε καθήμενοι ἐν μεγάροισι</TextUnit>
    <TextUnit id="1613" loc="4.239">καὶ μύθοις τέρπεσθε: ἐοικότα γὰρ καταλέξω.</TextUnit>
    <TextUnit id="1614" loc="4.240">πάντα μὲν οὐκ ἂν ἐγὼ μυθήσομαι οὐδ' ὀνομήνω,</TextUnit>
    <TextUnit id="1615" loc="4.241">ὅσσοι ̓Οδυσσῆος ταλασίφρονός εἰσιν ἄεθλοι:</TextUnit>
    <TextUnit id="1616" loc="4.242">ἀλλ' οἷον τόδ' ἔρεξε καὶ ἔτλη καρτερὸς ἀνὴρ</TextUnit>
    <TextUnit id="1617" loc="4.243">δήμῳ ἔνι Τρώων, ὅθι πάσχετε πήματ' ̓Αχαιοί.</TextUnit>
    <TextUnit id="1618" loc="4.244">αὐτόν μιν πληγῇσιν ἀεικελίῃσι δαμάσσας,</TextUnit>
    <TextUnit id="1619" loc="4.245">σπεῖρα κάκ' ἀμφ' ὤμοισι βαλών,  οἰκῆι ἐοικώς,</TextUnit>
    <TextUnit id="1620" loc="4.246">ἀνδρῶν δυσμενέων κατέδυ πόλιν εὐρυάγυιαν:</TextUnit>
    <TextUnit id="1621" loc="4.247">ἄλλῳ δ' αὐτὸν φωτὶ κατακρύπτων ἤισκε,</TextUnit>
    <TextUnit id="1622" loc="4.248">δέκτῃ, ὃς οὐδὲν τοῖος ἔην ἐπὶ νηυσὶν ̓Αχαιῶν.</TextUnit>
    <TextUnit id="1623" loc="4.249">τῷ ἴκελος κατέδυ Τρώων πόλιν, οἱ δ' ἀβάκησαν</TextUnit>
    <TextUnit id="1624" loc="4.250">πάντες: ἐγὼ δέ μιν οἴη ἀνέγνων τοῖον ἐόντα,</TextUnit>
    <TextUnit id="1625" loc="4.251">καί μιν ἀνηρώτων: ὁ δὲ κερδοσύνῃ ἀλέεινεν.</TextUnit>
    <TextUnit id="1626" loc="4.252">ἀλλ' ὅτε δή μιν ἐγὼ λόεον καὶ χρῖον ἐλαίῳ,</TextUnit>
    <TextUnit id="1627" loc="4.253">ἀμφὶ δὲ εἵματα ἕσσα καὶ ὤμοσα καρτερὸν ὅρκον</TextUnit>
    <TextUnit id="1628" loc="4.254">μὴ μὲν πρὶν ̓Οδυσῆα μετὰ Τρώεσς' ἀναφῆναι,</TextUnit>
    <TextUnit id="1629" loc="4.255">πρίν γε τὸν ἐς νῆάς τε θοὰς κλισίας τ' ἀφικέσθαι,</TextUnit>
    <TextUnit id="1630" loc="4.256">καὶ τότε δή μοι πάντα νόον κατέλεξεν ̓Αχαιῶν.</TextUnit>
    <TextUnit id="1631" loc="4.257">πολλοὺς δὲ Τρώων κτείνας ταναήκεϊ χαλκῷ</TextUnit>
    <TextUnit id="1632" loc="4.258">ἦλθε μετ' ̓Αργείους, κατὰ δὲ φρόνιν ἤγαγε πολλήν.</TextUnit>
    <TextUnit id="1633" loc="4.259">ἔνθ' ἄλλαι Τρῳαὶ λίγ' ἐκώκυον: αὐτὰρ ἐμὸν κῆρ</TextUnit>
    <TextUnit id="1634" loc="4.260">χαῖρ',  ἐπεὶ ἤδη μοι κραδίη τέτραπτο νέεσθαι</TextUnit>
    <TextUnit id="1635" loc="4.261">ἂψ οἶκόνδ', ἄτην δὲ μετέστενον, ἣν ̓Αφροδίτη</TextUnit>
    <TextUnit id="1636" loc="4.262">δῶχ', ὅτε μ' ἤγαγε κεῖσε φίλης ἀπὸ πατρίδος αἴης,</TextUnit>
    <TextUnit id="1637" loc="4.263">παῖδά τ' ἐμὴν νοσφισσαμένην θάλαμόν τε πόσιν τε</TextUnit>
    <TextUnit id="1638" loc="4.264">οὔ τευ δευόμενον, οὔτ' ἂρ φρένας οὔτε τι εἶδος.”</TextUnit>
    <TextUnit id="1639" loc="4.265">τὴν δ' ἀπαμειβόμενος προσέφη ξανθὸς Μενέλαος:</TextUnit>
    <TextUnit id="1640" loc="4.266">“ναὶ δὴ ταῦτά γε πάντα, γύναι, κατὰ μοῖραν ἔειπες.</TextUnit>
    <TextUnit id="1641" loc="4.267">ἤδη μὲν πολέων ἐδάην βουλήν τε νόον τε</TextUnit>
    <TextUnit id="1642" loc="4.268">ἀνδρῶν ἡρώων, πολλὴν δ' ἐπελήλυθα γαῖαν:</TextUnit>
    <TextUnit id="1643" loc="4.269">ἀλλ' οὔ πω τοιοῦτον ἐγὼν ἴδον ὀφθαλμοῖσιν,</TextUnit>
    <TextUnit id="1644" loc="4.270">οἷν ̓Οδυσσῆος ταλασίφρονος ἔσκε φίλον κῆρ.</TextUnit>
    <TextUnit id="1645" loc="4.271">οἷον καὶ τόδ' ἔρεξε καὶ ἔτλη καρτερὸς ἀνὴρ</TextUnit>
    <TextUnit id="1646" loc="4.272">ἵππῳ ἔνι ξεστῷ, ἵν' ἐνήμεθα πάντες ἄριστοι</TextUnit>
    <TextUnit id="1647" loc="4.273">̓Αργείων Τρώεσσι φόνον καὶ κῆρα φέροντες.</TextUnit>
    <TextUnit id="1648" loc="4.274">ἦλθες ἔπειτα σὺ κεῖσε: κελευσέμεναι δέ ς' ἔμελλε</TextUnit>
    <TextUnit id="1649" loc="4.275">δαίμων,  ὃς Τρώεσσιν ἐβούλετο κῦδος ὀρέξαι:</TextUnit>
    <TextUnit id="1650" loc="4.276">καί τοι Δηί̈φοβος θεοείκελος ἕσπετ' ἰούσῃ.</TextUnit>
    <TextUnit id="1651" loc="4.277">τρὶς δὲ περίστειξας κοῖλον λόχον ἀμφαφόωσα,</TextUnit>
    <TextUnit id="1652" loc="4.278">ἐκ δ' ὀνομακλήδην Δαναῶν ὀνόμαζες ἀρίστους,</TextUnit>
    <TextUnit id="1653" loc="4.279">πάντων ̓Αργείων φωνὴν ἴσκους' ἀλόχοισιν.</TextUnit>
    <TextUnit id="1654" loc="4.280">αὐτὰρ ἐγὼ καὶ Τυδεί̈δης καὶ δῖος ̓Οδυσσεὺς</TextUnit>
    <TextUnit id="1655" loc="4.281">ἥμενοι ἐν μέσσοισιν ἀκούσαμεν ὡς ἐβόησας.</TextUnit>
    <TextUnit id="1656" loc="4.282">νῶι μὲν ἀμφοτέρω μενεήναμεν ὁρμηθέντε</TextUnit>
    <TextUnit id="1657" loc="4.283">ἢ ἐξελθέμεναι, ἢ ἔνδοθεν αἶψ' ὑπακοῦσαι:</TextUnit>
    <TextUnit id="1658" loc="4.284">ἀλλ' ̓Οδυσεὺς κατέρυκε καὶ ἔσχεθεν ἱεμένω περ.</TextUnit>
    <TextUnit id="1659" loc="4.285">ἔνθ' ἄλλοι μὲν πάντες ἀκὴν ἔσαν υἷες ̓Αχαιῶν,</TextUnit>
    <TextUnit id="1660" loc="4.286">̓́Αντικλος δὲ σέ γ' οἶος ἀμείψασθαι ἐπέεσσιν</TextUnit>
    <TextUnit id="1661" loc="4.287">ἤθελεν. ἀλλ' ̓Οδυσεὺς ἐπὶ μάστακα χερσὶ πίεζεν</TextUnit>
    <TextUnit id="1662" loc="4.288">νωλεμέως κρατερῇσι, σάωσε δὲ πάντας ̓Αχαιούς:</TextUnit>
    <TextUnit id="1663" loc="4.289">τόφρα δ' ἔχ', ὄφρα σε νόσφιν ἀπήγαγε Παλλὰς ̓Αθήνη.”</TextUnit>
    <TextUnit id="1664" loc="4.290">τὸν δ' αὖ Τηλέμαχος πεπνυμένος ἀντίον ηὔδα:</TextUnit>
    <TextUnit id="1665" loc="4.291">“̓Ατρεί̈δη Μενέλαε διοτρεφές, ὄρχαμε λαῶν,</TextUnit>
    <TextUnit id="1666" loc="4.292">ἄλγιον: οὐ γάρ οἵ τι τάδ' ἤρκεσε λυγρὸν ὄλεθρον,</TextUnit>
    <TextUnit id="1667" loc="4.293">οὐδ' εἴ οἱ κραδίη γε σιδηρέη ἔνδοθεν ἦεν.</TextUnit>
    <TextUnit id="1668" loc="4.294">ἀλλ' ἄγετ' εἰς εὐνὴν τράπεθ' ἡμέας, ὄφρα καὶ ἤδη</TextUnit>
    <TextUnit id="1669" loc="4.295">ὕπνῳ ὕπο γλυκερῷ ταρπώμεθα κοιμηθέντες.”</TextUnit>
    <TextUnit id="1670" loc="4.296">ὣς ἔφατ', ̓Αργείη δ' ̔Ελένη δμῳῇσι κέλευσεν</TextUnit>
    <TextUnit id="1671" loc="4.297">δέμνι' ὑπ' αἰθούσῃ θέμεναι καὶ ῥήγεα καλὰ</TextUnit>
    <TextUnit id="1672" loc="4.298">πορφύρε' ἐμβαλέειν στορέσαι τ' ἐφύπερθε τάπητας,</TextUnit>
    <TextUnit id="1673" loc="4.299">χλαίνας τ' ἐνθέμεναι οὔλας καθύπερθεν ἕσασθαι.</TextUnit>
    <TextUnit id="1674" loc="4.300">αἱ δ' ἴσαν ἐκ μεγάροιο δάος μετὰ χερσὶν ἔχουσαι,</TextUnit>
    <TextUnit id="1675" loc="4.301">δέμνια δὲ στόρεσαν: ἐκ δὲ ξείνους ἄγε κῆρυξ.</TextUnit>
    <TextUnit id="1676" loc="4.302">οἱ μὲν ἄρ' ἐν προδόμῳ δόμου αὐτόθι κοιμήσαντο,</TextUnit>
    <TextUnit id="1677" loc="4.303">Τηλέμαχός θ' ἥρως καὶ Νέστορος ἀγλαὸς υἱός:</TextUnit>
    <TextUnit id="1678" loc="4.304">̓Ατρεί̈δης δὲ καθεῦδε μυχῷ δόμου ὑψηλοῖο,</TextUnit>
    <TextUnit id="1679" loc="4.305">πὰρ δ' ̔Ελένη τανύπεπλος ἐλέξατο,  δῖα γυναικῶν.</TextUnit>
    <TextUnit id="1680" loc="4.306">ἦμος δ' ἠριγένεια φάνη ῥοδοδάκτυλος ̓Ηώς,</TextUnit>
    <TextUnit id="1681" loc="4.307">ὤρνυτ' ἄρ' ἐξ εὐνῆφι βοὴν ἀγαθὸς Μενέλαος</TextUnit>
    <TextUnit id="1682" loc="4.308">εἵματα ἑσσάμενος, περὶ δὲ ξίφος ὀξὺ θέτ' ὤμῳ,</TextUnit>
    <TextUnit id="1683" loc="4.309">ποσσὶ δ' ὑπὸ λιπαροῖσιν ἐδήσατο καλὰ πέδιλα,</TextUnit>
    <TextUnit id="1684" loc="4.310">βῆ δ' ἴμεν ἐκ θαλάμοιο θεῷ ἐναλίγκιος ἄντην,</TextUnit>
    <TextUnit id="1685" loc="4.311">Τηλεμάχῳ δὲ παρῖζεν, ἔπος τ' ἔφατ' ἔκ τ' ὀνόμαζεν:</TextUnit>
    <TextUnit id="1686" loc="4.312">“τίπτε δέ σε χρειὼ δεῦρ' ἤγαγε, Τηλέμαχ' ἥρως,</TextUnit>
    <TextUnit id="1687" loc="4.313">ἐς Λακεδαίμονα δῖαν, ἐπ' εὐρέα νῶτα θαλάσσης;</TextUnit>
    <TextUnit id="1688" loc="4.314">δήμιον ἦ ἴδιον; τόδε μοι νημερτὲς ἐνίσπες.”</TextUnit>
    <TextUnit id="1689" loc="4.315">τὸν δ' αὖ Τηλέμαχος πεπνυμένος ἀντίον ηὔδα:</TextUnit>
    <TextUnit id="1690" loc="4.316">“̓Ατρεί̈δη Μενέλαε διοτρεφές, ὄρχαμε λαῶν,</TextUnit>
    <TextUnit id="1691" loc="4.317">ἤλυθον, εἴ τινά μοι κληηδόνα πατρὸς ἐνίσποις.</TextUnit>
    <TextUnit id="1692" loc="4.318">ἐσθίεταί μοι οἶκος, ὄλωλε δὲ πίονα ἔργα,</TextUnit>
    <TextUnit id="1693" loc="4.319">δυσμενέων δ' ἀνδρῶν πλεῖος δόμος, οἵ τέ μοι αἰεὶ</TextUnit>
    <TextUnit id="1694" loc="4.320">μῆλ' ἁδινὰ σφάζουσι καὶ εἰλίποδας ἕλικας βοῦς,</TextUnit>
    <TextUnit id="1695" loc="4.321">μητρὸς ἐμῆς μνηστῆρες ὑπέρβιον ὕβριν ἔχοντες.</TextUnit>
    <TextUnit id="1696" loc="4.322">τοὔνεκα νῦν τὰ σὰ γούναθ' ἱκάνομαι, αἴ κ' ἐθέλῃσθα</TextUnit>
    <TextUnit id="1697" loc="4.323">κείνου λυγρὸν ὄλεθρον ἐνισπεῖν, εἴ που ὄπωπας</TextUnit>
    <TextUnit id="1698" loc="4.324">ὀφθαλμοῖσι τεοῖσιν ἢ ἄλλου μῦθον ἄκουσας</TextUnit>
    <TextUnit id="1699" loc="4.325">πλαζομένου: περὶ γάρ μιν ὀιζυρὸν τέκε μήτηρ.</TextUnit>
    <TextUnit id="1700" loc="4.326">μηδέ τί μ' αἰδόμενος μειλίσσεο μηδ' ἐλεαίρων,</TextUnit>
    <TextUnit id="1701" loc="4.327">ἀλλ' εὖ μοι κατάλεξον ὅπως ἤντησας ὀπωπῆς.</TextUnit>
    <TextUnit id="1702" loc="4.328">λίσσομαι, εἴ ποτέ τοί τι πατὴρ ἐμός, ἐσθλὸς ̓Οδυσσεὺς</TextUnit>
    <TextUnit id="1703" loc="4.329">ἢ ἔπος ἠέ τι ἔργον ὑποστὰς ἐξετέλεσσε</TextUnit>
    <TextUnit id="1704" loc="4.330">δήμῳ ἔνι Τρώων,  ὅθι πάσχετε πήματ' ̓Αχαιοί,</TextUnit>
    <TextUnit id="1705" loc="4.331">τῶν νῦν μοι μνῆσαι, καί μοι νημερτὲς ἐνίσπες.”</TextUnit>
    <TextUnit id="1706" loc="4.332">τὸν δὲ μέγ' ὀχθήσας προσέθη ξανθὸς Μενέλαος:</TextUnit>
    <TextUnit id="1707" loc="4.333">“ὢ πόποι, ἦ μάλα δὴ κρατερόφρονος ἀνδρὸς ἐν εὐνῇ</TextUnit>
    <TextUnit id="1708" loc="4.334">ἤθελον εὐνηθῆναι ἀνάλκιδες αὐτοὶ ἐόντες.</TextUnit>
    <TextUnit id="1709" loc="4.335">ὡς δ' ὁπότ' ἐν ξυλόχῳ ἔλαφος κρατεροῖο λέοντος</TextUnit>
    <TextUnit id="1710" loc="4.336">νεβροὺς κοιμήσασα νεηγενέας γαλαθηνοὺς</TextUnit>
    <TextUnit id="1711" loc="4.337">κνημοὺς ἐξερέῃσι καὶ ἄγκεα ποιήεντα</TextUnit>
    <TextUnit id="1712" loc="4.338">βοσκομένη, ὁ δ' ἔπειτα ἑὴν εἰσήλυθεν εὐνήν,</TextUnit>
    <TextUnit id="1713" loc="4.339">ἀμφοτέροισι δὲ τοῖσιν ἀεικέα πότμον ἐφῆκεν,</TextUnit>
    <TextUnit id="1714" loc="4.340">ὣς ̓Οδυσεὺς κείνοισιν ἀεικέα πότμον ἐφήσει.</TextUnit>
    <TextUnit id="1715" loc="4.341">αἲ γάρ, Ζεῦ τε πάτερ καὶ ̓Αθηναίη καὶ ̓́Απολλον,</TextUnit>
    <TextUnit id="1716" loc="4.342">τοῖος ἐών, οἷός ποτ' ἐυκτιμένῃ ἐνὶ Λέσβῳ</TextUnit>
    <TextUnit id="1717" loc="4.343">ἐξ ἔριδος Φιλομηλεί̈δῃ ἐπάλαισεν ἀναστάς,</TextUnit>
    <TextUnit id="1718" loc="4.344">κὰδ δ' ἔβαλε κρατερῶς, κεχάροντο δὲ πάντες ̓Αχαιοί,</TextUnit>
    <TextUnit id="1719" loc="4.345">τοῖος ἐὼν μνηστῆρσιν ὁμιλήσειεν ̓Οδυσσεύς:</TextUnit>
    <TextUnit id="1720" loc="4.346">πάντες κ' ὠκύμοροί τε γενοίατο πικρόγαμοί τε.</TextUnit>
    <TextUnit id="1721" loc="4.347">ταῦτα δ' ἅ μ' εἰρωτᾷς καὶ λίσσεαι, οὐκ ἂν ἐγώ γε</TextUnit>
    <TextUnit id="1722" loc="4.348">ἄλλα παρὲξ εἴποιμι παρακλιδόν, οὐδ' ἀπατήσω,</TextUnit>
    <TextUnit id="1723" loc="4.349">ἀλλὰ τὰ μέν μοι ἔειπε γέρων ἅλιος νημερτής,</TextUnit>
    <TextUnit id="1724" loc="4.350">τῶν οὐδέν τοι ἐγὼ κρύψω ἔπος οὐδ' ἐπικεύσω.</TextUnit>
    <TextUnit id="1725" loc="4.351">“Αἰγύπτῳ μ' ἔτι δεῦρο θεοὶ μεμαῶτα νέεσθαι</TextUnit>
    <TextUnit id="1726" loc="4.352">ἔσχον, ἐπεὶ οὔ σφιν ἔρεξα τεληέσσας ἑκατόμβας.</TextUnit>
    <TextUnit id="1727" loc="4.353">οἱ δ' αἰεὶ βούλοντο θεοὶ μεμνῆσθαι ἐφετμέων.</TextUnit>
    <TextUnit id="1728" loc="4.354">νῆσος ἔπειτά τις ἔστι πολυκλύστῳ ἐνὶ πόντῳ</TextUnit>
    <TextUnit id="1729" loc="4.355">Αἰγύπτου προπάροιθε,  Φάρον δέ ἑ κικλήσκουσι,</TextUnit>
    <TextUnit id="1730" loc="4.356">τόσσον ἄνευθ' ὅσσον τε πανημερίη γλαφυρὴ νηῦς</TextUnit>
    <TextUnit id="1731" loc="4.357">ἤνυσεν, ᾗ λιγὺς οὖρος ἐπιπνείῃσιν ὄπισθεν:</TextUnit>
    <TextUnit id="1732" loc="4.358">ἐν δὲ λιμὴν ἐύορμος, ὅθεν τ' ἀπὸ νῆας ἐίσας</TextUnit>
    <TextUnit id="1733" loc="4.359">ἐς πόντον βάλλουσιν, ἀφυσσάμενοι μέλαν ὕδωρ.</TextUnit>
    <TextUnit id="1734" loc="4.360">ἔνθα μ' ἐείκοσιν ἤματ' ἔχον θεοί,  οὐδέ ποτ' οὖροι</TextUnit>
    <TextUnit id="1735" loc="4.361">πνείοντες φαίνονθ' ἁλιαέες, οἵ ῥά τε νηῶν</TextUnit>
    <TextUnit id="1736" loc="4.362">πομπῆες γίγνονται ἐπ' εὐρέα νῶτα θαλάσσης.</TextUnit>
    <TextUnit id="1737" loc="4.363">καί νύ κεν ἤια πάντα κατέφθιτο καὶ μένε' ἀνδρῶν,</TextUnit>
    <TextUnit id="1738" loc="4.364">εἰ μή τίς με θεῶν ὀλοφύρατο καί μ' ἐσάωσε,</TextUnit>
    <TextUnit id="1739" loc="4.365">Πρωτέος ἰφθίμου θυγάτηρ ἁλίοιο γέροντος,</TextUnit>
    <TextUnit id="1740" loc="4.366">Εἰδοθέη: τῇ γάρ ῥα μάλιστά γε θυμὸν ὄρινα.</TextUnit>
    <TextUnit id="1741" loc="4.367">ἥ μ' οἴῳ ἔρροντι συνήντετο νόσφιν ἑταίρων:</TextUnit>
    <TextUnit id="1742" loc="4.368">αἰεὶ γὰρ περὶ νῆσον ἀλώμενοι ἰχθυάασκον</TextUnit>
    <TextUnit id="1743" loc="4.369">γναμπτοῖς ἀγκίστροισιν, ἔτειρε δὲ γαστέρα λιμός.</TextUnit>
    <TextUnit id="1744" loc="4.370">ἡ δέ μευ ἄγχι στᾶσα ἔπος φάτο φώνησέν τε:</TextUnit>
    <TextUnit id="1745" loc="4.371">“‘νήπιός εἰς, ὦ ξεῖνε, λίην τόσον ἠδὲ χαλίφρων,</TextUnit>
    <TextUnit id="1746" loc="4.372">ἦε ἑκὼν μεθίεις καὶ τέρπεαι ἄλγεα πάσχων;</TextUnit>
    <TextUnit id="1747" loc="4.373">ὡς δὴ δήθ' ἐνὶ νήσῳ ἐρύκεαι, οὐδέ τι τέκμωρ</TextUnit>
    <TextUnit id="1748" loc="4.374">εὑρέμεναι δύνασαι, μινύθει δέ τοι ἦτορ ἑταίρων.’”</TextUnit>
    <TextUnit id="1749" loc="4.375">“ὣς ἔφατ', αὐτὰρ ἐγώ μιν ἀμειβόμενος προσέειπον:</TextUnit>
    <TextUnit id="1750" loc="4.376">‘ἐκ μέν τοι ἐρέω,  ἥ τις σύ πέρ ἐσσι θεάων,</TextUnit>
    <TextUnit id="1751" loc="4.377">ὡς ἐγὼ οὔ τι ἑκὼν κατερύκομαι, ἀλλά νυ μέλλω</TextUnit>
    <TextUnit id="1752" loc="4.378">ἀθανάτους ἀλιτέσθαι, οἳ οὐρανὸν εὐρὺν ἔχουσιν.</TextUnit>
    <TextUnit id="1753" loc="4.379">ἀλλὰ σύ πέρ μοι εἰπέ, θεοὶ δέ τε πάντα ἴσασιν,</TextUnit>
    <TextUnit id="1754" loc="4.380">ὅς τίς μ' ἀθανάτων πεδάᾳ καὶ ἔδησε κελεύθου,</TextUnit>
    <TextUnit id="1755" loc="4.381">νόστον θ', ὡς ἐπὶ πόντον ἐλεύσομαι ἰχθυόεντα.’</TextUnit>
    <TextUnit id="1756" loc="4.382">“ὣς ἐφάμην, ἡ δ' αὐτίκ' ἀμείβετο δῖα θεάων:</TextUnit>
    <TextUnit id="1757" loc="4.383">‘τοιγὰρ ἐγώ τοι, ξεῖνε, μάλ' ἀτρεκέως ἀγορεύσω.</TextUnit>
    <TextUnit id="1758" loc="4.384">πωλεῖταί τις δεῦρο γέρων ἅλιος νημερτὴς</TextUnit>
    <TextUnit id="1759" loc="4.385">ἀθάνατος Πρωτεὺς Αἰγύπτιος,  ὅς τε θαλάσσης</TextUnit>
    <TextUnit id="1760" loc="4.386">πάσης βένθεα οἶδε, Ποσειδάωνος ὑποδμώς:</TextUnit>
    <TextUnit id="1761" loc="4.387">τὸν δέ τ' ἐμόν φασιν πατέρ' ἔμμεναι ἠδὲ τεκέσθαι.</TextUnit>
    <TextUnit id="1762" loc="4.388">τόν γ' εἴ πως σὺ δύναιο λοχησάμενος λελαβέσθαι,</TextUnit>
    <TextUnit id="1763" loc="4.389">ὅς κέν τοι εἴπῃσιν ὁδὸν καὶ μέτρα κελεύθου</TextUnit>
    <TextUnit id="1764" loc="4.390">νόστον θ',  ὡς ἐπὶ πόντον ἐλεύσεαι ἰχθυόεντα.</TextUnit>
    <TextUnit id="1765" loc="4.391">καὶ δέ κέ τοι εἴπῃσι, διοτρεφές, αἴ κ' ἐθέλῃσθα,</TextUnit>
    <TextUnit id="1766" loc="4.392">ὅττι τοι ἐν μεγάροισι κακόν τ' ἀγαθόν τε τέτυκται</TextUnit>
    <TextUnit id="1767" loc="4.393">οἰχομένοιο σέθεν δολιχὴν ὁδὸν ἀργαλέην τε.’</TextUnit>
    <TextUnit id="1768" loc="4.394">“ὣς ἔφατ', αὐτὰρ ἐγώ μιν ἀμειβόμενος προσέειπον:</TextUnit>
    <TextUnit id="1769" loc="4.395">‘αὐτὴ νῦν φράζευ σὺ λόχον θείοιο γέροντος,</TextUnit>
    <TextUnit id="1770" loc="4.396">μή πώς με προϊδὼν ἠὲ προδαεὶς ἀλέηται:</TextUnit>
    <TextUnit id="1771" loc="4.397">ἀργαλέος γάρ τ' ἐστὶ θεὸς βροτῷ ἀνδρὶ δαμῆναι.’</TextUnit>
    <TextUnit id="1772" loc="4.398">“ὣς ἐφάμην, ἡ δ' αὐτίκ' ἀμείβετο δῖα θεάων:</TextUnit>
    <TextUnit id="1773" loc="4.399">‘τοιγὰρ ἐγώ τοι, ξεῖνε, μάλ' ἀτρεκέως ἀγορεύσω.</TextUnit>
    <TextUnit id="1774" loc="4.400">ἦμος δ' ἠέλιος μέσον οὐρανὸν ἀμφιβεβήκῃ,</TextUnit>
    <TextUnit id="1775" loc="4.401">τῆμος ἄρ' ἐξ ἁλὸς εἶσι γέρων ἅλιος νημερτὴς</TextUnit>
    <TextUnit id="1776" loc="4.402">πνοιῇ ὕπο Ζεφύροιο μελαίνῃ φρικὶ καλυφθείς,</TextUnit>
    <TextUnit id="1777" loc="4.403">ἐκ δ' ἐλθὼν κοιμᾶται ὑπὸ σπέσσι γλαφυροῖσιν:</TextUnit>
    <TextUnit id="1778" loc="4.404">ἀμφὶ δέ μιν φῶκαι νέποδες καλῆς ἁλοσύδνης</TextUnit>
    <TextUnit id="1779" loc="4.405">ἁθρόαι εὕδουσιν,  πολιῆς ἁλὸς ἐξαναδῦσαι,</TextUnit>
    <TextUnit id="1780" loc="4.406">πικρὸν ἀποπνείουσαι ἁλὸς πολυβενθέος ὀδμήν.</TextUnit>
    <TextUnit id="1781" loc="4.407">ἔνθα ς' ἐγὼν ἀγαγοῦσα ἅμ' ἠοῖ φαινομένηφιν</TextUnit>
    <TextUnit id="1782" loc="4.408">εὐνάσω ἑξείης: σὺ δ' ἐὺ κρίνασθαι ἑταίρους</TextUnit>
    <TextUnit id="1783" loc="4.409">τρεῖς, οἵ τοι παρὰ νηυσὶν ἐυσσέλμοισιν ἄριστοι.</TextUnit>
    <TextUnit id="1784" loc="4.410">πάντα δέ τοι ἐρέω ὀλοφώια τοῖο γέροντος.</TextUnit>
    <TextUnit id="1785" loc="4.411">φώκας μέν τοι πρῶτον ἀριθμήσει καὶ ἔπεισιν:</TextUnit>
    <TextUnit id="1786" loc="4.412">αὐτὰρ ἐπὴν πάσας πεμπάσσεται ἠδὲ ἴδηται,</TextUnit>
    <TextUnit id="1787" loc="4.413">λέξεται ἐν μέσσῃσι νομεὺς ὣς πώεσι μήλων.</TextUnit>
    <TextUnit id="1788" loc="4.414">τὸν μὲν ἐπὴν δὴ πρῶτα κατευνηθέντα ἴδησθε,</TextUnit>
    <TextUnit id="1789" loc="4.415">καὶ τότ' ἔπειθ' ὑμῖν μελέτω κάρτος τε βίη τε,</TextUnit>
    <TextUnit id="1790" loc="4.416">αὖθι δ' ἔχειν μεμαῶτα καὶ ἐσσύμενόν περ ἀλύξαι.</TextUnit>
    <TextUnit id="1791" loc="4.417">πάντα δὲ γιγνόμενος πειρήσεται, ὅσς' ἐπὶ γαῖαν</TextUnit>
    <TextUnit id="1792" loc="4.418">ἑρπετὰ γίγνονται, καὶ ὕδωρ καὶ θεσπιδαὲς πῦρ:</TextUnit>
    <TextUnit id="1793" loc="4.419">ὑμεῖς δ' ἀστεμφέως ἐχέμεν μᾶλλόν τε πιέζειν.</TextUnit>
    <TextUnit id="1794" loc="4.420">ἀλλ' ὅτε κεν δή ς' αὐτὸς ἀνείρηται ἐπέεσσι,</TextUnit>
    <TextUnit id="1795" loc="4.421">τοῖος ἐὼν οἷόν κε κατευνηθέντα ἴδησθε,</TextUnit>
    <TextUnit id="1796" loc="4.422">καὶ τότε δὴ σχέσθαι τε βίης λῦσαί τε γέροντα,</TextUnit>
    <TextUnit id="1797" loc="4.423">ἥρως, εἴρεσθαι δέ, θεῶν ὅς τίς σε χαλέπτει,</TextUnit>
    <TextUnit id="1798" loc="4.424">νόστον θ', ὡς ἐπὶ πόντον ἐλεύσεαι ἰχθυόεντα.’</TextUnit>
    <TextUnit id="1799" loc="4.425">“ὣς εἰποῦς' ὑπὸ πόντον ἐδύσετο κυμαίνοντα.</TextUnit>
    <TextUnit id="1800" loc="4.426">αὐτὰρ ἐγὼν ἐπὶ νῆας, ὅθ' ἕστασαν ἐν ψαμάθοισιν,</TextUnit>
    <TextUnit id="1801" loc="4.427">ἤια: πολλὰ δέ μοι κραδίη πόρφυρε κιόντι.</TextUnit>
    <TextUnit id="1802" loc="4.428">αὐτὰρ ἐπεί ῥ' ἐπὶ νῆα κατήλυθον ἠδὲ θάλασσαν,</TextUnit>
    <TextUnit id="1803" loc="4.429">δόρπον θ' ὁπλισάμεσθ', ἐπί τ' ἤλυθεν ἀμβροσίη νύξ:</TextUnit>
    <TextUnit id="1804" loc="4.430">δὴ τότε κοιμήθημεν ἐπὶ ῥηγμῖνι θαλάσσης.</TextUnit>
    <TextUnit id="1805" loc="4.431">ἦμος δ' ἠριγένεια φάνη ῥοδοδάκτυλος ̓Ηώς,</TextUnit>
    <TextUnit id="1806" loc="4.432">καὶ τότε δὴ παρὰ θῖνα θαλάσσης εὐρυπόροιο</TextUnit>
    <TextUnit id="1807" loc="4.433">ἤια πολλὰ θεοὺς γουνούμενος: αὐτὰρ ἑταίρους</TextUnit>
    <TextUnit id="1808" loc="4.434">τρεῖς ἄγον, οἷσι μάλιστα πεποίθεα πᾶσαν ἐπ' ἰθύν.</TextUnit>
    <TextUnit id="1809" loc="4.435">“τόφρα δ' ἄρ' ἥ γ' ὑποδῦσα θαλάσσης εὐρέα κόλπον</TextUnit>
    <TextUnit id="1810" loc="4.436">τέσσαρα φωκάων ἐκ πόντου δέρματ' ἔνεικε:</TextUnit>
    <TextUnit id="1811" loc="4.437">πάντα δ' ἔσαν νεόδαρτα: δόλον δ' ἐπεμήδετο πατρί.</TextUnit>
    <TextUnit id="1812" loc="4.438">εὐνὰς δ' ἐν ψαμάθοισι διαγλάψας' ἁλίῃσιν</TextUnit>
    <TextUnit id="1813" loc="4.439">ἧστο μένους': ἡμεῖς δὲ μάλα σχεδὸν ἤλθομεν αὐτῆς:</TextUnit>
    <TextUnit id="1814" loc="4.440">ἑξείης δ' εὔνησε,  βάλεν δ' ἐπὶ δέρμα ἑκάστῳ.</TextUnit>
    <TextUnit id="1815" loc="4.441">ἔνθα κεν αἰνότατος λόχος ἔπλετο: τεῖρε γὰρ αἰνῶς</TextUnit>
    <TextUnit id="1816" loc="4.442">φωκάων ἁλιοτρεφέων ὀλοώτατος ὀδμή:</TextUnit>
    <TextUnit id="1817" loc="4.443">τίς γάρ κ' εἰναλίῳ παρὰ κήτεϊ κοιμηθείη;</TextUnit>
    <TextUnit id="1818" loc="4.444">ἀλλ' αὐτὴ ἐσάωσε καὶ ἐφράσατο μέγ' ὄνειαρ:</TextUnit>
    <TextUnit id="1819" loc="4.445">ἀμβροσίην ὑπὸ ῥῖνα ἑκάστῳ θῆκε φέρουσα</TextUnit>
    <TextUnit id="1820" loc="4.446">ἡδὺ μάλα πνείουσαν, ὄλεσσε δὲ κήτεος ὀδμήν.</TextUnit>
    <TextUnit id="1821" loc="4.447">πᾶσαν δ' ἠοίην μένομεν τετληότι θυμῷ:</TextUnit>
    <TextUnit id="1822" loc="4.448">φῶκαι δ' ἐξ ἁλὸς ἦλθον ἀολλέες. αἱ μὲν ἔπειτα</TextUnit>
    <TextUnit id="1823" loc="4.449">ἑξῆς εὐνάζοντο παρὰ ῥηγμῖνι θαλάσσης:</TextUnit>
    <TextUnit id="1824" loc="4.450">ἔνδιος δ' ὁ γέρων ἦλθ' ἐξ ἁλός,  εὗρε δὲ φώκας</TextUnit>
    <TextUnit id="1825" loc="4.451">ζατρεφέας, πάσας δ' ἄρ' ἐπῴχετο, λέκτο δ' ἀριθμόν:</TextUnit>
    <TextUnit id="1826" loc="4.452">ἐν δ' ἡμέας πρώτους λέγε κήτεσιν, οὐδέ τι θυμῷ</TextUnit>
    <TextUnit id="1827" loc="4.453">ὠί̈σθη δόλον εἶναι: ἔπειτα δὲ λέκτο καὶ αὐτός.</TextUnit>
    <TextUnit id="1828" loc="4.454">ἡμεῖς δὲ ἰάχοντες ἐπεσσύμεθ', ἀμφὶ δὲ χεῖρας</TextUnit>
    <TextUnit id="1829" loc="4.455">βάλλομεν: οὐδ' ὁ γέρων δολίης ἐπελήθετο τέχνης,</TextUnit>
    <TextUnit id="1830" loc="4.456">ἀλλ' ἦ τοι πρώτιστα λέων γένετ' ἠυγένειος,</TextUnit>
    <TextUnit id="1831" loc="4.457">αὐτὰρ ἔπειτα δράκων καὶ πάρδαλις ἠδὲ μέγας σῦς:</TextUnit>
    <TextUnit id="1832" loc="4.458">γίγνετο δ' ὑγρὸν ὕδωρ καὶ δένδρεον ὑψιπέτηλον:</TextUnit>
    <TextUnit id="1833" loc="4.459">ἡμεῖς δ' ἀστεμφέως ἔχομεν τετληότι θυμῷ.</TextUnit>
    <TextUnit id="1834" loc="4.460">ἀλλ' ὅτε δή ῥ' ἀνίαζ' ὁ γέρων ὀλοφώια εἰδώς,</TextUnit>
    <TextUnit id="1835" loc="4.461">καὶ τότε δή μ' ἐπέεσσιν ἀνειρόμενος προσέειπε:</TextUnit>
    <TextUnit id="1836" loc="4.462">“‘τίς νύ τοι, ̓Ατρέος υἱέ, θεῶν συμφράσσατο βουλάς,</TextUnit>
    <TextUnit id="1837" loc="4.463">ὄφρα μ' ἕλοις ἀέκοντα λοχησάμενος; τέο σε χρή;’</TextUnit>
    <TextUnit id="1838" loc="4.464">“ὣς ἔφατ', αὐτὰρ ἐγώ μιν ἀμειβόμενος προσέειπον:</TextUnit>
    <TextUnit id="1839" loc="4.465">‘οἶσθα, γέρον, τί με ταῦτα παρατροπέων ἐρεείνεις;</TextUnit>
    <TextUnit id="1840" loc="4.466">ὡς δὴ δήθ' ἐνὶ νήσῳ ἐρύκομαι, οὐδέ τι τέκμωρ</TextUnit>
    <TextUnit id="1841" loc="4.467">εὑρέμεναι δύναμαι, μινύθει δέ μοι ἔνδοθεν ἦτορ.</TextUnit>
    <TextUnit id="1842" loc="4.468">ἀλλὰ σύ πέρ μοι εἰπέ, θεοὶ δέ τε πάντα ἴσασιν,</TextUnit>
    <TextUnit id="1843" loc="4.469">ὅς τίς μ' ἀθανάτων πεδάᾳ καὶ ἔδησε κελεύθου,</TextUnit>
    <TextUnit id="1844" loc="4.470">νόστον θ',  ὡς ἐπὶ πόντον ἐλεύσομαι ἰχθυόεντα.’</TextUnit>
    <TextUnit id="1845" loc="4.471">“ὣς ἐφάμην, ὁ δέ μ' αὐτίκ' ἀμειβόμενος προσέειπεν:</TextUnit>
    <TextUnit id="1846" loc="4.472">‘ἀλλὰ μάλ' ὤφελλες Διί τ' ἄλλοισίν τε θεοῖσι</TextUnit>
    <TextUnit id="1847" loc="4.473">ῥέξας ἱερὰ κάλ' ἀναβαινέμεν, ὄφρα τάχιστα</TextUnit>
    <TextUnit id="1848" loc="4.474">σὴν ἐς πατρίδ' ἵκοιο πλέων ἐπὶ οἴνοπα πόντον.</TextUnit>
    <TextUnit id="1849" loc="4.475">οὐ γάρ τοι πρὶν μοῖρα φίλους τ' ἰδέειν καὶ ἱκέσθαι</TextUnit>
    <TextUnit id="1850" loc="4.476">οἶκον ἐυκτίμενον καὶ σὴν ἐς πατρίδα γαῖαν,</TextUnit>
    <TextUnit id="1851" loc="4.477">πρίν γ' ὅτ' ἂν Αἰγύπτοιο, διιπετέος ποταμοῖο,</TextUnit>
    <TextUnit id="1852" loc="4.478">αὖτις ὕδωρ ἔλθῃς ῥέξῃς θ' ἱερὰς ἑκατόμβας</TextUnit>
    <TextUnit id="1853" loc="4.479">ἀθανάτοισι θεοῖσι, τοὶ οὐρανὸν εὐρὺν ἔχουσι:</TextUnit>
    <TextUnit id="1854" loc="4.480">καὶ τότε τοι δώσουσιν ὁδὸν θεοί,  ἣν σὺ μενοινᾷς.’</TextUnit>
    <TextUnit id="1855" loc="4.481">“ὣς ἔφατ', αὐτὰρ ἐμοί γε κατεκλάσθη φίλον ἦτορ,</TextUnit>
    <TextUnit id="1856" loc="4.482">οὕνεκά μ' αὖτις ἄνωγεν ἐπ' ἠεροειδέα πόντον</TextUnit>
    <TextUnit id="1857" loc="4.483">Αἴγυπτόνδ' ἰέναι, δολιχὴν ὁδὸν ἀργαλέην τε.</TextUnit>
    <TextUnit id="1858" loc="4.484">ἀλλὰ καὶ ὣς μύθοισιν ἀμειβόμενος προσέειπον:</TextUnit>
    <TextUnit id="1859" loc="4.485">“‘ταῦτα μὲν οὕτω δὴ τελέω, γέρον, ὡς σὺ κελεύεις.</TextUnit>
    <TextUnit id="1860" loc="4.486">ἀλλ' ἄγε μοι τόδε εἰπὲ καὶ ἀτρεκέως κατάλεξον,</TextUnit>
    <TextUnit id="1861" loc="4.487">ἢ πάντες σὺν νηυσὶν ἀπήμονες ἦλθον ̓Αχαιοί,</TextUnit>
    <TextUnit id="1862" loc="4.488">οὓς Νέστωρ καὶ ἐγὼ λίπομεν Τροίηθεν ἰόντες,</TextUnit>
    <TextUnit id="1863" loc="4.489">ἦέ τις ὤλετ' ὀλέθρῳ ἀδευκέι ἧς ἐπὶ νηὸς</TextUnit>
    <TextUnit id="1864" loc="4.490">ἠὲ φίλων ἐν χερσίν,  ἐπεὶ πόλεμον τολύπευσεν’.</TextUnit>
    <TextUnit id="1865" loc="4.491">“ὣς ἐφάμην, ὁ δέ μ' αὐτίκ' ἀμειβόμενος προσέειπεν:</TextUnit>
    <TextUnit id="1866" loc="4.492">̓Ατρεί̈δη, τί με ταῦτα διείρεαι; οὐδέ τί σε χρὴ</TextUnit>
    <TextUnit id="1867" loc="4.493">ἴδμεναι, οὐδὲ δαῆναι ἐμὸν νόον: οὐδέ σέ φημι</TextUnit>
    <TextUnit id="1868" loc="4.494">δὴν ἄκλαυτον ἔσεσθαι, ἐπὴν ἐὺ πάντα πύθηαι.</TextUnit>
    <TextUnit id="1869" loc="4.495">πολλοὶ μὲν γὰρ τῶν γε δάμεν,  πολλοὶ δὲ λίποντο:</TextUnit>
    <TextUnit id="1870" loc="4.496">ἀρχοὶ δ' αὖ δύο μοῦνοι ̓Αχαιῶν χαλκοχιτώνων</TextUnit>
    <TextUnit id="1871" loc="4.497">ἐν νόστῳ ἀπόλοντο: μάχῃ δέ τε καὶ σὺ παρῆσθα.</TextUnit>
    <TextUnit id="1872" loc="4.498">εἷς δ' ἔτι που ζωὸς κατερύκεται εὐρέι πόντῳ.</TextUnit>
    <TextUnit id="1873" loc="4.499">“Αἴας μὲν μετὰ νηυσὶ δάμη δολιχηρέτμοισι.</TextUnit>
    <TextUnit id="1874" loc="4.500">Γυρῇσίν μιν πρῶτα Ποσειδάων ἐπέλασσεν</TextUnit>
    <TextUnit id="1875" loc="4.501">πέτρῃσιν μεγάλῃσι καὶ ἐξεσάωσε θαλάσσης:</TextUnit>
    <TextUnit id="1876" loc="4.502">καί νύ κεν ἔκφυγε κῆρα καὶ ἐχθόμενός περ ̓Αθήνῃ,</TextUnit>
    <TextUnit id="1877" loc="4.503">εἰ μὴ ὑπερφίαλον ἔπος ἔκβαλε καὶ μέγ' ἀάσθη:</TextUnit>
    <TextUnit id="1878" loc="4.504">φῆ ῥ' ἀέκητι θεῶν φυγέειν μέγα λαῖτμα θαλάσσης.</TextUnit>
    <TextUnit id="1879" loc="4.505">τοῦ δὲ Ποσειδάων μεγάλ' ἔκλυεν αὐδήσαντος:</TextUnit>
    <TextUnit id="1880" loc="4.506">αὐτίκ' ἔπειτα τρίαιναν ἑλὼν χερσὶ στιβαρῇσιν</TextUnit>
    <TextUnit id="1881" loc="4.507">ἤλασε Γυραίην πέτρην, ἀπὸ δ' ἔσχισεν αὐτήν:</TextUnit>
    <TextUnit id="1882" loc="4.508">καὶ τὸ μὲν αὐτόθι μεῖνε, τὸ δὲ τρύφος ἔμπεσε πόντῳ,</TextUnit>
    <TextUnit id="1883" loc="4.509">τῷ ῥ' Αἴας τὸ πρῶτον ἐφεζόμενος μέγ' ἀάσθη:</TextUnit>
    <TextUnit id="1884" loc="4.510">τὸν δ' ἐφόρει κατὰ πόντον ἀπείρονα κυμαίνοντα.</TextUnit>
    <TextUnit id="1885" loc="4.511">ὣς ὁ μὲν ἔνθ' ἀπόλωλεν, ἐπεὶ πίεν ἁλμυρὸν ὕδωρ.</TextUnit>
    <TextUnit id="1886" loc="4.512">“‘σὸς δέ που ἔκφυγε κῆρας ἀδελφεὸς ἠδ' ὑπάλυξεν</TextUnit>
    <TextUnit id="1887" loc="4.513">ἐν νηυσὶ γλαφυρῇσι: σάωσε δὲ πότνια ̔́Ηρη.</TextUnit>
    <TextUnit id="1888" loc="4.514">ἀλλ' ὅτε δὴ τάχ' ἔμελλε Μαλειάων ὄρος αἰπὺ</TextUnit>
    <TextUnit id="1889" loc="4.515">ἵξεσθαι,  τότε δή μιν ἀναρπάξασα θύελλα</TextUnit>
    <TextUnit id="1890" loc="4.516">πόντον ἐπ' ἰχθυόεντα φέρεν βαρέα στενάχοντα,</TextUnit>
    <TextUnit id="1891" loc="4.517">ἀγροῦ ἐπ' ἐσχατιήν, ὅθι δώματα ναῖε Θυέστης</TextUnit>
    <TextUnit id="1892" loc="4.518">τὸ πρίν, ἀτὰρ τότ' ἔναιε Θυεστιάδης Αἴγισθος.</TextUnit>
    <TextUnit id="1893" loc="4.519">ἀλλ' ὅτε δὴ καὶ κεῖθεν ἐφαίνετο νόστος ἀπήμων,</TextUnit>
    <TextUnit id="1894" loc="4.520">ἂψ δὲ θεοὶ οὖρον στρέψαν,  καὶ οἴκαδ' ἵκοντο,</TextUnit>
    <TextUnit id="1895" loc="4.521">ἦ τοι ὁ μὲν χαίρων ἐπεβήσετο πατρίδος αἴης</TextUnit>
    <TextUnit id="1896" loc="4.522">καὶ κύνει ἁπτόμενος ἣν πατρίδα: πολλὰ δ' ἀπ' αὐτοῦ</TextUnit>
    <TextUnit id="1897" loc="4.523">δάκρυα θερμὰ χέοντ', ἐπεὶ ἀσπασίως ἴδε γαῖαν.</TextUnit>
    <TextUnit id="1898" loc="4.524">τὸν δ' ἄρ' ἀπὸ σκοπιῆς εἶδε σκοπός, ὅν ῥα καθεῖσεν</TextUnit>
    <TextUnit id="1899" loc="4.525">Αἴγισθος δολόμητις ἄγων,  ὑπὸ δ' ἔσχετο μισθὸν</TextUnit>
    <TextUnit id="1900" loc="4.526">χρυσοῦ δοιὰ τάλαντα: φύλασσε δ' ὅ γ' εἰς ἐνιαυτόν,</TextUnit>
    <TextUnit id="1901" loc="4.527">μή ἑ λάθοι παριών, μνήσαιτο δὲ θούριδος ἀλκῆς.</TextUnit>
    <TextUnit id="1902" loc="4.528">βῆ δ' ἴμεν ἀγγελέων πρὸς δώματα ποιμένι λαῶν.</TextUnit>
    <TextUnit id="1903" loc="4.529">αὐτίκα δ' Αἴγισθος δολίην ἐφράσσατο τέχνην:</TextUnit>
    <TextUnit id="1904" loc="4.530">κρινάμενος κατὰ δῆμον ἐείκοσι φῶτας ἀρίστους</TextUnit>
    <TextUnit id="1905" loc="4.531">εἷσε λόχον, ἑτέρωθι δ' ἀνώγει δαῖτα πένεσθαι.</TextUnit>
    <TextUnit id="1906" loc="4.532">αὐτὰρ ὁ βῆ καλέων ̓Αγαμέμνονα, ποιμένα λαῶν</TextUnit>
    <TextUnit id="1907" loc="4.533">ἵπποισιν καὶ ὄχεσφιν, ἀεικέα μερμηρίζων.</TextUnit>
    <TextUnit id="1908" loc="4.534">τὸν δ' οὐκ εἰδότ' ὄλεθρον ἀνήγαγε καὶ κατέπεφνεν</TextUnit>
    <TextUnit id="1909" loc="4.535">δειπνίσσας,  ὥς τίς τε κατέκτανε βοῦν ἐπὶ φάτνῃ.</TextUnit>
    <TextUnit id="1910" loc="4.536">οὐδέ τις ̓Ατρεί̈δεω ἑτάρων λίπεθ' οἵ οἱ ἕποντο,</TextUnit>
    <TextUnit id="1911" loc="4.537">οὐδέ τις Αἰγίσθου, ἀλλ' ἔκταθεν ἐν μεγάροισιν’.</TextUnit>
    <TextUnit id="1912" loc="4.538">“ὣς ἔφατ', αὐτὰρ ἐμοί γε κατεκλάσθη φίλον ἦτορ,</TextUnit>
    <TextUnit id="1913" loc="4.539">κλαῖον δ' ἐν ψαμάθοισι καθήμενος, οὐδέ νύ μοι κῆρ</TextUnit>
    <TextUnit id="1914" loc="4.540">ἤθελ' ἔτι ζώειν καὶ ὁρᾶν φάος ἠελίοιο.</TextUnit>
    <TextUnit id="1915" loc="4.541">αὐτὰρ ἐπεὶ κλαίων τε κυλινδόμενός τε κορέσθην,</TextUnit>
    <TextUnit id="1916" loc="4.542">δὴ τότε με προσέειπε γέρων ἅλιος νημερτής:</TextUnit>
    <TextUnit id="1917" loc="4.543">“‘μηκέτι, ̓Ατρέος υἱέ, πολὺν χρόνον ἀσκελὲς οὕτω</TextUnit>
    <TextUnit id="1918" loc="4.544">κλαῖ', ἐπεὶ οὐκ ἄνυσίν τινα δήομεν: ἀλλὰ τάχιστα</TextUnit>
    <TextUnit id="1919" loc="4.545">πείρα ὅπως κεν δὴ σὴν πατρίδα γαῖαν ἵκηαι.</TextUnit>
    <TextUnit id="1920" loc="4.546">ἢ γάρ μιν ζωόν γε κιχήσεαι, ἤ κεν ̓Ορέστης</TextUnit>
    <TextUnit id="1921" loc="4.547">κτεῖνεν ὑποφθάμενος, σὺ δέ κεν τάφου ἀντιβολήσαις.’</TextUnit>
    <TextUnit id="1922" loc="4.548">“ὣς ἔφατ', αὐτὰρ ἐμοὶ κραδίη καὶ θυμὸς ἀγήνωρ</TextUnit>
    <TextUnit id="1923" loc="4.549">αὖτις ἐνὶ στήθεσσι καὶ ἀχνυμένῳ περ ἰάνθη,</TextUnit>
    <TextUnit id="1924" loc="4.550">καί μιν φωνήσας ἔπεα πτερόεντα προσηύδων:</TextUnit>
    <TextUnit id="1925" loc="4.551">“‘τούτους μὲν δὴ οἶδα: σὺ δὲ τρίτον ἄνδρ' ὀνόμαζε,</TextUnit>
    <TextUnit id="1926" loc="4.552">ὅς τις ἔτι ζωὸς κατερύκεται εὐρέι πόντῳ</TextUnit>
    <TextUnit id="1927" loc="4.553">ἠὲ θανών: ἐθέλω δὲ καὶ ἀχνύμενός περ ἀκοῦσαι’.</TextUnit>
    <TextUnit id="1928" loc="4.554">“ὣς ἐφάμην, ὁ δέ μ' αὐτίκ' ἀμειβόμενος προσέειπεν:</TextUnit>
    <TextUnit id="1929" loc="4.555">‘υἱὸς Λαέρτεω,  ̓Ιθάκῃ ἔνι οἰκία ναίων:</TextUnit>
    <TextUnit id="1930" loc="4.556">τὸν δ' ἴδον ἐν νήσῳ θαλερὸν κατὰ δάκρυ χέοντα,</TextUnit>
    <TextUnit id="1931" loc="4.557">νύμφης ἐν μεγάροισι Καλυψοῦς, ἥ μιν ἀνάγκῃ</TextUnit>
    <TextUnit id="1932" loc="4.558">ἴσχει: ὁ δ' οὐ δύναται ἣν πατρίδα γαῖαν ἱκέσθαι:</TextUnit>
    <TextUnit id="1933" loc="4.559">οὐ γάρ οἱ πάρα νῆες ἐπήρετμοι καὶ ἑταῖροι,</TextUnit>
    <TextUnit id="1934" loc="4.560">οἵ κέν μιν πέμποιεν ἐπ' εὐρέα νῶτα θαλάσσης.</TextUnit>
    <TextUnit id="1935" loc="4.561">σοι δ' οὐ θέσφατόν ἐστι, διοτρεφὲς ὦ Μενέλαε,</TextUnit>
    <TextUnit id="1936" loc="4.562">̓́Αργει ἐν ἱπποβότῳ θανέειν καὶ πότμον ἐπισπεῖν,</TextUnit>
    <TextUnit id="1937" loc="4.563">ἀλλά ς' ἐς ̓Ηλύσιον πεδίον καὶ πείρατα γαίης</TextUnit>
    <TextUnit id="1938" loc="4.564">ἀθάνατοι πέμψουσιν, ὅθι ξανθὸς ̔Ραδάμανθυς,</TextUnit>
    <TextUnit id="1939" loc="4.565">τῇ περ ῥηίστη βιοτὴ πέλει ἀνθρώποισιν:</TextUnit>
    <TextUnit id="1940" loc="4.566">οὐ νιφετός, οὔτ' ἂρ χειμὼν πολὺς οὔτε ποτ' ὄμβρος,</TextUnit>
    <TextUnit id="1941" loc="4.567">ἀλλ' αἰεὶ Ζεφύροιο λιγὺ πνείοντος ἀήτας</TextUnit>
    <TextUnit id="1942" loc="4.568">̓Ωκεανὸς ἀνίησιν ἀναψύχειν ἀνθρώπους:</TextUnit>
    <TextUnit id="1943" loc="4.569">οὕνεκ' ἔχεις ̔Ελένην καί σφιν γαμβρὸς Διός ἐσσι’.</TextUnit>
    <TextUnit id="1944" loc="4.570">“ὣς εἰπὼν ὑπὸ πόντον ἐδύσετο κυμαίνοντα.</TextUnit>
    <TextUnit id="1945" loc="4.571">αὐτὰρ ἐγὼν ἐπὶ νῆας ἅμ' ἀντιθέοις ἑτάροισιν</TextUnit>
    <TextUnit id="1946" loc="4.572">ἤια, πολλὰ δέ μοι κραδίη πόρφυρε κιόντι.</TextUnit>
    <TextUnit id="1947" loc="4.573">αὐτὰρ ἐπεί ῥ' ἐπὶ νῆα κατήλθομεν ἠδὲ θάλασσαν,</TextUnit>
    <TextUnit id="1948" loc="4.574">δόρπον θ' ὁπλισάμεσθ', ἐπί τ' ἤλυθεν ἀμβροσίη νύξ,</TextUnit>
    <TextUnit id="1949" loc="4.575">δὴ τότε κοιμήθημεν ἐπὶ ῥηγμῖνι θαλάσσης.</TextUnit>
    <TextUnit id="1950" loc="4.576">ἦμος δ' ἠριγένεια φάνη ῥοδοδάκτυλος ̓Ηώς,</TextUnit>
    <TextUnit id="1951" loc="4.577">νῆας μὲν πάμπρωτον ἐρύσσαμεν εἰς ἅλα δῖαν,</TextUnit>
    <TextUnit id="1952" loc="4.578">ἐν δ' ἱστοὺς τιθέμεσθα καὶ ἱστία νηυσὶν ἐίσῃς,</TextUnit>
    <TextUnit id="1953" loc="4.579">ἂν δὲ καὶ αὐτοὶ βάντες ἐπὶ κληῖσι καθῖζον:</TextUnit>
    <TextUnit id="1954" loc="4.580">ἑξῆς δ' ἑζόμενοι πολιὴν ἅλα τύπτον ἐρετμοῖς.</TextUnit>
    <TextUnit id="1955" loc="4.581">ἂψ δ' εἰς Αἰγύπτοιο διιπετέος ποταμοῖο</TextUnit>
    <TextUnit id="1956" loc="4.582">στῆσα νέας, καὶ ἔρεξα τεληέσσας ἑκατόμβας.</TextUnit>
    <TextUnit id="1957" loc="4.583">αὐτὰρ ἐπεὶ κατέπαυσα θεῶν χόλον αἰὲν ἐόντων,</TextUnit>
    <TextUnit id="1958" loc="4.584">χεῦ' ̓Αγαμέμνονι τύμβον, ἵν' ἄσβεστον κλέος εἴη.</TextUnit>
    <TextUnit id="1959" loc="4.585">ταῦτα τελευτήσας νεόμην,  ἔδοσαν δέ μοι οὖρον</TextUnit>
    <TextUnit id="1960" loc="4.586">ἀθάνατοι, τοί μ' ὦκα φίλην ἐς πατρίδ' ἔπεμψαν.</TextUnit>
    <TextUnit id="1961" loc="4.587">ἀλλ' ἄγε νῦν ἐπίμεινον ἐνὶ μεγάροισιν ἐμοῖσιν,</TextUnit>
    <TextUnit id="1962" loc="4.588">ὄφρα κεν ἑνδεκάτη τε δυωδεκάτη τε γένηται:</TextUnit>
    <TextUnit id="1963" loc="4.589">καὶ τότε ς' εὖ πέμψω, δώσω δέ τοι ἀγλαὰ δῶρα,</TextUnit>
    <TextUnit id="1964" loc="4.590">τρεῖς ἵππους καὶ δίφρον ἐύξοον: αὐτὰρ ἔπειτα</TextUnit>
    <TextUnit id="1965" loc="4.591">δώσω καλὸν ἄλεισον, ἵνα σπένδῃσθα θεοῖσιν</TextUnit>
    <TextUnit id="1966" loc="4.592">ἀθανάτοις ἐμέθεν μεμνημένος ἤματα πάντα.”</TextUnit>
    <TextUnit id="1967" loc="4.593">τὸν δ' αὖ Τηλέμαχος πεπνυμένος ἀντίον ηὔδα:</TextUnit>
    <TextUnit id="1968" loc="4.594">“̓Ατρεί̈δη, μὴ δή με πολὺν χρόνον ἐνθάδ' ἔρυκε.</TextUnit>
    <TextUnit id="1969" loc="4.595">καὶ γάρ κ' εἰς ἐνιαυτὸν ἐγὼ παρὰ σοί γ' ἀνεχοίμην</TextUnit>
    <TextUnit id="1970" loc="4.596">ἥμενος, οὐδέ κέ μ' οἴκου ἕλοι πόθος οὐδὲ τοκήων:</TextUnit>
    <TextUnit id="1971" loc="4.597">αἰνῶς γὰρ μύθοισιν ἔπεσσί τε σοῖσιν ἀκούων</TextUnit>
    <TextUnit id="1972" loc="4.598">τέρπομαι. ἀλλ' ἤδη μοι ἀνιάζουσιν ἑταῖροι</TextUnit>
    <TextUnit id="1973" loc="4.599">ἐν Πύλῳ ἠγαθέῃ: σὺ δέ με χρόνον ἐνθάδ' ἐρύκεις.</TextUnit>
    <TextUnit id="1974" loc="4.600">δῶρον δ' ὅττι κέ μοι δοίης,  κειμήλιον ἔστω:</TextUnit>
    <TextUnit id="1975" loc="4.601">ἵππους δ' εἰς ̓Ιθάκην οὐκ ἄξομαι, ἀλλὰ σοὶ αὐτῷ</TextUnit>
    <TextUnit id="1976" loc="4.602">ἐνθάδε λείψω ἄγαλμα: σὺ γὰρ πεδίοιο ἀνάσσεις</TextUnit>
    <TextUnit id="1977" loc="4.603">εὐρέος, ᾧ ἔνι μὲν λωτὸς πολύς, ἐν δὲ κύπειρον</TextUnit>
    <TextUnit id="1978" loc="4.604">πυροί τε ζειαί τε ἰδ' εὐρυφυὲς κρῖ λευκόν.</TextUnit>
    <TextUnit id="1979" loc="4.605">ἐν δ' ̓Ιθάκῃ οὔτ' ἂρ δρόμοι εὐρέες οὔτε τι λειμών:</TextUnit>
    <TextUnit id="1980" loc="4.606">αἰγίβοτος, καὶ μᾶλλον ἐπήρατος ἱπποβότοιο.</TextUnit>
    <TextUnit id="1981" loc="4.607">οὐ γάρ τις νήσων ἱππήλατος οὐδ' ἐυλείμων,</TextUnit>
    <TextUnit id="1982" loc="4.608">αἵ θ' ἁλὶ κεκλίαται: ̓Ιθάκη δέ τε καὶ περὶ πασέων.”</TextUnit>
    <TextUnit id="1983" loc="4.609">ὣς φάτο, μείδησεν δὲ βοὴν ἀγαθὸς Μενέλαος,</TextUnit>
    <TextUnit id="1984" loc="4.610">χειρί τέ μιν κατέρεξεν ἔπος τ' ἔφατ' ἔκ τ' ὀνόμαζεν:</TextUnit>
    <TextUnit id="1985" loc="4.611">“αἵματός εἰς ἀγαθοῖο, φίλον τέκος, οἷ' ἀγορεύεις:</TextUnit>
    <TextUnit id="1986" loc="4.612">τοιγὰρ ἐγώ τοι ταῦτα μεταστήσω: δύναμαι γάρ.</TextUnit>
    <TextUnit id="1987" loc="4.613">δώρων δ' ὅσς' ἐν ἐμῷ οἴκῳ κειμήλια κεῖται,</TextUnit>
    <TextUnit id="1988" loc="4.614">δώσω ὃ κάλλιστον καὶ τιμηέστατόν ἐστιν:</TextUnit>
    <TextUnit id="1989" loc="4.615">δώσω τοι κρητῆρα τετυγμένον: ἀργύρεος δὲ</TextUnit>
    <TextUnit id="1990" loc="4.616">ἔστιν ἅπας, χρυσῷ δ' χείλεα κεκράανται,</TextUnit>
    <TextUnit id="1991" loc="4.617">ἔργον δ' ̔Ηφαίστοιο. πόρεν δέ ἑ Φαίδιμος ἥρως,</TextUnit>
    <TextUnit id="1992" loc="4.618">Σιδονίων βασιλεύς, ὅθ' ἑὸς δόμος ἀμφεκάλυψε</TextUnit>
    <TextUnit id="1993" loc="4.619">κεῖσέ με νοστήσαντα: τεὶ̈ν δ' ἐθέλω τόδ' ὀπάσσαι.”</TextUnit>
    <TextUnit id="1994" loc="4.620">ὣς οἱ μὲν τοιαῦτα πρὸς ἀλλήλους ἀγόρευον,</TextUnit>
    <TextUnit id="1995" loc="4.621">δαιτυμόνες δ' ἐς δώματ' ἴσαν θείου βασιλῆος.</TextUnit>
    <TextUnit id="1996" loc="4.622">οἱ δ' ἦγον μὲν μῆλα, φέρον δ' ἐυήνορα οἶνον:</TextUnit>
    <TextUnit id="1997" loc="4.623">σῖτον δέ σφ' ἄλοχοι καλλικρήδεμνοι ἔπεμπον.</TextUnit>
    <TextUnit id="1998" loc="4.624">ὣς οἱ μὲν περὶ δεῖπνον ἐνὶ μεγάροισι πένοντο.</TextUnit>
    <TextUnit id="1999" loc="4.625">μνηστῆρες δὲ πάροιθεν ̓Οδυσσῆος μεγάροιο</TextUnit>
    <TextUnit id="2000" loc="4.626">δίσκοισιν τέρποντο καὶ αἰγανέῃσιν ἱέντες</TextUnit>
    <TextUnit id="2001" loc="4.627">ἐν τυκτῷ δαπέδῳ, ὅθι περ πάρος, ὕβριν ἔχοντες.</TextUnit>
    <TextUnit id="2002" loc="4.628">̓Αντίνοος δὲ καθῆστο καὶ Εὐρύμαχος θεοειδής,</TextUnit>
    <TextUnit id="2003" loc="4.629">ἀρχοὶ μνηστήρων, ἀρετῇ δ' ἔσαν ἔξοχ' ἄριστοι.</TextUnit>
    <TextUnit id="2004" loc="4.630">τοῖς δ' υἱὸς Φρονίοιο Νοήμων ἐγγύθεν ἐλθὼν</TextUnit>
    <TextUnit id="2005" loc="4.631">̓Αντίνοον μύθοισιν ἀνειρόμενος προσέειπεν:</TextUnit>
    <TextUnit id="2006" loc="4.632">“̓Αντίνο', ἦ ῥά τι ἴδμεν ἐνὶ φρεσίν, ἦε καὶ οὐκί,</TextUnit>
    <TextUnit id="2007" loc="4.633">ὁππότε Τηλέμαχος νεῖτ' ἐκ Πύλου ἠμαθόεντος;</TextUnit>
    <TextUnit id="2008" loc="4.634">νῆά μοι οἴχετ' ἄγων: ἐμὲ δὲ χρεὼ γίγνεται αὐτῆς</TextUnit>
    <TextUnit id="2009" loc="4.635">̓́Ηλιδ' ἐς εὐρύχορον διαβήμεναι,  ἔνθα μοι ἵπποι</TextUnit>
    <TextUnit id="2010" loc="4.636">δώδεκα θήλειαι, ὑπὸ δ' ἡμίονοι ταλαεργοὶ</TextUnit>
    <TextUnit id="2011" loc="4.637">ἀδμῆτες: τῶν κέν τιν' ἐλασσάμενος δαμασαίμην.”</TextUnit>
    <TextUnit id="2012" loc="4.638">ὣς ἔφαθ', οἱ δ' ἀνὰ θυμὸν ἐθάμβεον: οὐ γὰρ ἔφαντο</TextUnit>
    <TextUnit id="2013" loc="4.639">ἐς Πύλον οἴχεσθαι Νηλήιον, ἀλλά που αὐτοῦ</TextUnit>
    <TextUnit id="2014" loc="4.640">ἀγρῶν ἢ μήλοισι παρέμμεναι ἠὲ συβώτη.</TextUnit>
    <TextUnit id="2015" loc="4.641">τὸν δ' αὖτ' ̓Αντίνοος προσέφη Εὐπείθεος υἱός:</TextUnit>
    <TextUnit id="2016" loc="4.642">“νημερτές μοι ἔνισπε, πότ' ᾤχετο καὶ τίνες αὐτῷ</TextUnit>
    <TextUnit id="2017" loc="4.643">κοῦροι ἕποντ'; ̓Ιθάκης ἐξαίρετοι, ἦ ἑοὶ αὐτοῦ</TextUnit>
    <TextUnit id="2018" loc="4.644">θῆτές τε δμῶές τε; δύναιτό κε καὶ τὸ τελέσσαι.</TextUnit>
    <TextUnit id="2019" loc="4.645">καί μοι τοῦτ' ἀγόρευσον ἐτήτυμον,  ὄφρ' ἐὺ εἰδῶ,</TextUnit>
    <TextUnit id="2020" loc="4.646">ἤ σε βίῃ ἀέκοντος ἀπηύρα νῆα μέλαιναν,</TextUnit>
    <TextUnit id="2021" loc="4.647">ἦε ἑκών οἱ δῶκας, ἐπεὶ προσπτύξατο μύθῳ.”</TextUnit>
    <TextUnit id="2022" loc="4.648">τὸν δ' υἱὸς Φρονίοιο Νοήμων ἀντίον ηὔδα:</TextUnit>
    <TextUnit id="2023" loc="4.649">“αὐτὸς ἑκών οἱ δῶκα: τί κεν ῥέξειε καὶ ἄλλος,</TextUnit>
    <TextUnit id="2024" loc="4.650">ὁππότ' ἀνὴρ τοιοῦτος ἔχων μελεδήματα θυμῷ</TextUnit>
    <TextUnit id="2025" loc="4.651">αἰτίζῃ; χαλεπόν κεν ἀνήνασθαι δόσιν εἴη.</TextUnit>
    <TextUnit id="2026" loc="4.652">κοῦροι δ', οἳ κατὰ δῆμον ἀριστεύουσι μεθ' ἡμέας,</TextUnit>
    <TextUnit id="2027" loc="4.653">οἵ οἱ ἕποντ': ἐν δ' ἀρχὸν ἐγὼ βαίνοντ' ἐνόησα</TextUnit>
    <TextUnit id="2028" loc="4.654">Μέντορα, ἠὲ θεόν, τῷ δ' αὐτῷ πάντα ἐῴκει.</TextUnit>
    <TextUnit id="2029" loc="4.655">ἀλλὰ τὸ θαυμάζω: ἴδον ἐνθάδε Μέντορα δῖον</TextUnit>
    <TextUnit id="2030" loc="4.656">χθιζὸν ὑπηοῖον, τότε δ' ἔμβη νηὶ Πύλονδε.”</TextUnit>
    <TextUnit id="2031" loc="4.657">ὣς ἄρα φωνήσας ἀπέβη πρὸς δώματα πατρός,</TextUnit>
    <TextUnit id="2032" loc="4.658">τοῖσιν δ' ἀμφοτέροισιν ἀγάσσατο θυμὸς ἀγήνωρ.</TextUnit>
    <TextUnit id="2033" loc="4.659">μνηστῆρας δ' ἄμυδις κάθισαν καὶ παῦσαν ἀέθλων.</TextUnit>
    <TextUnit id="2034" loc="4.660">τοῖσιν δ' ̓Αντίνοος μετέφη Εὐπείθεος υἱός,</TextUnit>
    <TextUnit id="2035" loc="4.661">ἀχνύμενος: μένεος δὲ μέγα φρένες ἀμφιμέλαιναι</TextUnit>
    <TextUnit id="2036" loc="4.662">πίμπλαντ', ὄσσε δέ οἱ πυρὶ λαμπετόωντι ἐίκτην:</TextUnit>
    <TextUnit id="2037" loc="4.663">“ὢ πόποι, ἦ μέγα ἔργον ὑπερφιάλως ἐτελέσθη</TextUnit>
    <TextUnit id="2038" loc="4.664">Τηλεμάχῳ ὁδὸς ἥδε: φάμεν δέ οἱ οὐ τελέεσθαι.</TextUnit>
    <TextUnit id="2039" loc="4.665">ἐκ τοσσῶνδ' ἀέκητι νέος πάϊς οἴχεται αὔτως</TextUnit>
    <TextUnit id="2040" loc="4.666">νῆα ἐρυσσάμενος, κρίνας τ' ἀνὰ δῆμον ἀρίστους.</TextUnit>
    <TextUnit id="2041" loc="4.667">ἄρξει καὶ προτέρω κακὸν ἔμμεναι: ἀλλά οἱ αὐτῷ</TextUnit>
    <TextUnit id="2042" loc="4.668">Ζεὺς ὀλέσειε βίην, πρὶν ἥβης μέτρον ἱκέσθαι.</TextUnit>
    <TextUnit id="2043" loc="4.669">ἀλλ' ἄγε μοι δότε νῆα θοὴν καὶ εἴκος' ἑταίρους,</TextUnit>
    <TextUnit id="2044" loc="4.670">ὄφρα μιν αὐτὸν ἰόντα λοχήσομαι ἠδὲ φυλάξω</TextUnit>
    <TextUnit id="2045" loc="4.671">ἐν πορθμῷ ̓Ιθάκης τε Σάμοιό τε παιπαλοέσσης,</TextUnit>
    <TextUnit id="2046" loc="4.672">ὡς ἂν ἐπισμυγερῶς ναυτίλλεται εἵνεκα πατρός.”</TextUnit>
    <TextUnit id="2047" loc="4.673">“ὣς ἔφαθ', οἱ δ' ἄρα πάντες ἐπῄνεον ἠδ' ἐκέλευον.</TextUnit>
    <TextUnit id="2048" loc="4.674">αὐτίκ' ἔπειτ' ἀνστάντες ἔβαν δόμον εἰς ̓Οδυσῆος.</TextUnit>
    <TextUnit id="2049" loc="4.675">οὐδ' ἄρα Πηνελόπεια πολὺν χρόνον ἦεν ἄπυστος</TextUnit>
    <TextUnit id="2050" loc="4.676">μύθων, οὓς μνηστῆρες ἐνὶ φρεσὶ βυσσοδόμευον:</TextUnit>
    <TextUnit id="2051" loc="4.677">κῆρυξ γάρ οἱ ἔειπε Μέδων, ὃς ἐπεύθετο βουλὰς</TextUnit>
    <TextUnit id="2052" loc="4.678">αὐλῆς ἐκτὸς ἐών: οἱ δ' ἔνδοθι μῆτιν ὕφαινον.</TextUnit>
    <TextUnit id="2053" loc="4.679">βῆ δ' ἴμεν ἀγγελέων διὰ δώματα Πηνελοπείῃ:</TextUnit>
    <TextUnit id="2054" loc="4.680">τὸν δὲ κατ' οὐδοῦ βάντα προσηύδα Πηνελόπεια:</TextUnit>
    <TextUnit id="2055" loc="4.681">“κῆρυξ, τίπτε δέ σε πρόεσαν μνηστῆρες ἀγαυοί;</TextUnit>
    <TextUnit id="2056" loc="4.682">ἦ εἰπέμεναι δμῳῇσιν ̓Οδυσσῆος θείοιο</TextUnit>
    <TextUnit id="2057" loc="4.683">ἔργων παύσασθαι, σφίσι δ' αὐτοῖς δαῖτα πένεσθαι;</TextUnit>
    <TextUnit id="2058" loc="4.684">μὴ μνηστεύσαντες μηδ' ἄλλοθ' ὁμιλήσαντες</TextUnit>
    <TextUnit id="2059" loc="4.685">ὕστατα καὶ πύματα νῦν ἐνθάδε δειπνήσειαν:</TextUnit>
    <TextUnit id="2060" loc="4.686">οἳ θάμ' ἀγειρόμενοι βίοτον κατακείρετε πολλόν,</TextUnit>
    <TextUnit id="2061" loc="4.687">κτῆσιν Τηλεμάχοιο δαί̈φρονος: οὐδέ τι πατρῶν</TextUnit>
    <TextUnit id="2062" loc="4.688">ὑμετέρων τὸ πρόσθεν ἀκούετε, παῖδες ἐόντες,</TextUnit>
    <TextUnit id="2063" loc="4.689">οἷος ̓Οδυσσεὺς ἔσκε μεθ' ὑμετέροισι τοκεῦσιν,</TextUnit>
    <TextUnit id="2064" loc="4.690">οὔτε τινὰ ῥέξας ἐξαίσιον οὔτε τι εἰπὼν</TextUnit>
    <TextUnit id="2065" loc="4.691">ἐν δήμῳ, ἥ τ' ἐστὶ δίκη θείων βασιλήων:</TextUnit>
    <TextUnit id="2066" loc="4.692">ἄλλον κ' ἐχθαίρῃσι βροτῶν, ἄλλον κε φιλοίη.</TextUnit>
    <TextUnit id="2067" loc="4.693">κεῖνος δ' οὔ ποτε πάμπαν ἀτάσθαλον ἄνδρα ἐώργει.</TextUnit>
    <TextUnit id="2068" loc="4.694">ἀλλ' ὁ μὲν ὑμέτερος θυμὸς καὶ ἀεικέα ἔργα</TextUnit>
    <TextUnit id="2069" loc="4.695">φαίνεται,  οὐδέ τίς ἐστι χάρις μετόπισθ' ἐυεργέων.”</TextUnit>
    <TextUnit id="2070" loc="4.696">τὴν δ' αὖτε προσέειπε Μέδων πεπνυμένα εἰδώς:</TextUnit>
    <TextUnit id="2071" loc="4.697">“αἲ γὰρ δή, βασίλεια, τόδε πλεῖστον κακὸν εἴη.</TextUnit>
    <TextUnit id="2072" loc="4.698">ἀλλὰ πολὺ μεῖζόν τε καὶ ἀργαλεώτερον ἄλλο</TextUnit>
    <TextUnit id="2073" loc="4.699">μνηστῆρες φράζονται, ὃ μὴ τελέσειε Κρονίων:</TextUnit>
    <TextUnit id="2074" loc="4.700">Τηλέμαχον μεμάασι κατακτάμεν ὀξέι χαλκῷ</TextUnit>
    <TextUnit id="2075" loc="4.701">οἴκαδε νισόμενον: ὁ δ' ἔβη μετὰ πατρὸς ἀκουὴν</TextUnit>
    <TextUnit id="2076" loc="4.702">ἐς Πύλον ἠγαθέην ἠδ' ἐς Λακεδαίμονα δῖαν.”</TextUnit>
    <TextUnit id="2077" loc="4.703">ὣς φάτο, τῆς δ' αὐτοῦ λύτο γούνατα καὶ φίλον ἦτορ,</TextUnit>
    <TextUnit id="2078" loc="4.704">δὴν δέ μιν ἀμφασίη ἐπέων λάβε: τὼ δέ οἱ ὄσσε</TextUnit>
    <TextUnit id="2079" loc="4.705">δακρυόφι πλῆσθεν,  θαλερὴ δέ οἱ ἔσχετο φωνή.</TextUnit>
    <TextUnit id="2080" loc="4.706">ὀψὲ δὲ δή μιν ἔπεσσιν ἀμειβομένη προσέειπε:</TextUnit>
    <TextUnit id="2081" loc="4.707">“κῆρυξ, τίπτε δέ μοι πάϊς οἴχεται; οὐδέ τί μιν χρεὼ</TextUnit>
    <TextUnit id="2082" loc="4.708">νηῶν ὠκυπόρων ἐπιβαινέμεν, αἵ θ' ἁλὸς ἵπποι</TextUnit>
    <TextUnit id="2083" loc="4.709">ἀνδράσι γίγνονται, περόωσι δὲ πουλὺν ἐφ' ὑγρήν.</TextUnit>
    <TextUnit id="2084" loc="4.710">ἦ ἵνα μηδ' ὄνομ' αὐτοῦ ἐν ἀνθρώποισι λίπηται;”</TextUnit>
    <TextUnit id="2085" loc="4.711">τὴν δ' ἠμείβετ' ἔπειτα Μέδων πεπνυμένα εἰδώς:</TextUnit>
    <TextUnit id="2086" loc="4.712">“οὐκ οἶδ' ἤ τίς μιν θεὸς ὤρορεν, ἦε καὶ αὐτοῦ</TextUnit>
    <TextUnit id="2087" loc="4.713">θυμὸς ἐφωρμήθη ἴμεν ἐς Πύλον, ὄφρα πύθηται</TextUnit>
    <TextUnit id="2088" loc="4.714">πατρὸς ἑοῦ ἢ νόστον ἢ ὅν τινα πότμον ἐπέσπεν.”</TextUnit>
    <TextUnit id="2089" loc="4.715">ὣς ἄρα φωνήσας ἀπέβη κατὰ δῶμ' ̓Οδυσῆος.</TextUnit>
    <TextUnit id="2090" loc="4.716">τὴν δ' ἄχος ἀμφεχύθη θυμοφθόρον, οὐδ' ἄρ' ἔτ' ἔτλη</TextUnit>
    <TextUnit id="2091" loc="4.717">δίφρῳ ἐφέζεσθαι πολλῶν κατὰ οἶκον ἐόντων,</TextUnit>
    <TextUnit id="2092" loc="4.718">ἀλλ' ἄρ' ἐπ' οὐδοῦ ἷζε πολυκμήτου θαλάμοιο</TextUnit>
    <TextUnit id="2093" loc="4.719">οἴκτρ' ὀλοφυρομένη: περὶ δὲ δμῳαὶ μινύριζον</TextUnit>
    <TextUnit id="2094" loc="4.720">πᾶσαι,  ὅσαι κατὰ δώματ' ἔσαν νέαι ἠδὲ παλαιαί.</TextUnit>
    <TextUnit id="2095" loc="4.721">τῇς δ' ἁδινὸν γοόωσα μετηύδα Πηνελόπεια:</TextUnit>
    <TextUnit id="2096" loc="4.722">“κλῦτε, φίλαι: πέρι γάρ μοι ̓Ολύμπιος ἄλγε' ἔδωκεν</TextUnit>
    <TextUnit id="2097" loc="4.723">ἐκ πασέων, ὅσσαι μοι ὁμοῦ τράφεν ἠδ' ἐγένοντο:</TextUnit>
    <TextUnit id="2098" loc="4.724">ἣ πρὶν μὲν πόσιν ἐσθλὸν ἀπώλεσα θυμολέοντα,</TextUnit>
    <TextUnit id="2099" loc="4.725">παντοίῃς ἀρετῇσι κεκασμένον ἐν Δαναοῖσιν,</TextUnit>
    <TextUnit id="2100" loc="4.726">ἐσθλόν, τοῦ κλέος εὐρὺ καθ' ̔Ελλάδα καὶ μέσον ̓́Αργος.</TextUnit>
    <TextUnit id="2101" loc="4.727">νῦν αὖ παῖδ' ἀγαπητὸν ἀνηρείψαντο θύελλαι</TextUnit>
    <TextUnit id="2102" loc="4.728">ἀκλέα ἐκ μεγάρων, οὐδ' ὁρμηθέντος ἄκουσα.</TextUnit>
    <TextUnit id="2103" loc="4.729">σχέτλιαι, οὐδ' ὑμεῖς περ ἐνὶ φρεσὶ θέσθε ἑκάστη</TextUnit>
    <TextUnit id="2104" loc="4.730">ἐκ λεχέων μ' ἀνεγεῖραι,  ἐπιστάμεναι σάφα θυμῷ,</TextUnit>
    <TextUnit id="2105" loc="4.731">ὁππότ' ἐκεῖνος ἔβη κοίλην ἐπὶ νῆα μέλαιναν.</TextUnit>
    <TextUnit id="2106" loc="4.732">εἰ γὰρ ἐγὼ πυθόμην ταύτην ὁδὸν ὁρμαίνοντα,</TextUnit>
    <TextUnit id="2107" loc="4.733">τῷ κε μάλ' ἤ κεν ἔμεινε καὶ ἐσσύμενός περ ὁδοῖο,</TextUnit>
    <TextUnit id="2108" loc="4.734">ἤ κέ με τεθνηκυῖαν ἐνὶ μεγάροισιν ἔλειπεν.</TextUnit>
    <TextUnit id="2109" loc="4.735">ἀλλά τις ὀτρηρῶς Δολίον καλέσειε γέροντα,</TextUnit>
    <TextUnit id="2110" loc="4.736">δμῶ' ἐμόν, ὅν μοι δῶκε πατὴρ ἔτι δεῦρο κιούσῃ,</TextUnit>
    <TextUnit id="2111" loc="4.737">καί μοι κῆπον ἔχει πολυδένδρεον, ὄφρα τάχιστα</TextUnit>
    <TextUnit id="2112" loc="4.738">Λαέρτῃ τάδε πάντα παρεζόμενος καταλέξῃ,</TextUnit>
    <TextUnit id="2113" loc="4.739">εἰ δή πού τινα κεῖνος ἐνὶ φρεσὶ μῆτιν ὑφήνας</TextUnit>
    <TextUnit id="2114" loc="4.740">ἐξελθὼν λαοῖσιν ὀδύρεται,  οἳ μεμάασιν</TextUnit>
    <TextUnit id="2115" loc="4.741">ὃν καὶ ̓Οδυσσῆος φθῖσαι γόνον ἀντιθέοιο.”</TextUnit>
    <TextUnit id="2116" loc="4.742">τὴν δ' αὖτε προσέειπε φίλη τροφὸς Εὐρύκλεια:</TextUnit>
    <TextUnit id="2117" loc="4.743">“νύμφα φίλη, σὺ μὲν ἄρ με κατάκτανε νηλέι χαλκῷ</TextUnit>
    <TextUnit id="2118" loc="4.744">ἢ ἔα ἐν μεγάρῳ: μῦθον δέ τοι οὐκ ἐπικεύσω.</TextUnit>
    <TextUnit id="2119" loc="4.745">ᾔδε' ἐγὼ τάδε πάντα,  πόρον δέ οἱ ὅσς' ἐκέλευε,</TextUnit>
    <TextUnit id="2120" loc="4.746">σῖτον καὶ μέθυ ἡδύ: ἐμεῦ δ' ἕλετο μέγαν ὅρκον</TextUnit>
    <TextUnit id="2121" loc="4.747">μὴ πρὶν σοὶ ἐρέειν, πρὶν δωδεκάτην γε γενέσθαι</TextUnit>
    <TextUnit id="2122" loc="4.748">ἢ ς' αὐτὴν ποθέσαι καὶ ἀφορμηθέντος ἀκοῦσαι,</TextUnit>
    <TextUnit id="2123" loc="4.749">ὡς ἂν μὴ κλαίουσα κατὰ χρόα καλὸν ἰάπτῃς.</TextUnit>
    <TextUnit id="2124" loc="4.750">ἀλλ' ὑδρηναμένη,  καθαρὰ χροὶ̈ εἵμαθ' ἑλοῦσα,</TextUnit>
    <TextUnit id="2125" loc="4.751">εἰς ὑπερῷ' ἀναβᾶσα σὺν ἀμφιπόλοισι γυναιξὶν</TextUnit>
    <TextUnit id="2126" loc="4.752">εὔχε' ̓Αθηναίῃ κούρῃ Διὸς αἰγιόχοιο:</TextUnit>
    <TextUnit id="2127" loc="4.753">ἡ γάρ κέν μιν ἔπειτα καὶ ἐκ θανάτοιο σαώσαι.</TextUnit>
    <TextUnit id="2128" loc="4.754">μηδὲ γέροντα κάκου κεκακωμένον: οὐ γὰρ ὀίω</TextUnit>
    <TextUnit id="2129" loc="4.755">πάγχυ θεοῖς μακάρεσσι γονὴν ̓Αρκεισιάδαο</TextUnit>
    <TextUnit id="2130" loc="4.756">ἔχθεσθ', ἀλλ' ἔτι πού τις ἐπέσσεται ὅς κεν ἔχῃσι</TextUnit>
    <TextUnit id="2131" loc="4.757">δώματά θ' ὑψερεφέα καὶ ἀπόπροθι πίονας ἀγρούς.”</TextUnit>
    <TextUnit id="2132" loc="4.758">ὣς φάτο, τῆς δ' εὔνησε γόον, σχέθε δ' ὄσσε γόοιο.</TextUnit>
    <TextUnit id="2133" loc="4.759">ἡ δ' ὑδρηναμένη, καθαρὰ χροὶ̈ εἵμαθ' ἑλοῦσα</TextUnit>
    <TextUnit id="2134" loc="4.760">εἰς ὑπερῷ' ἀνέβαινε σὺν ἀμφιπόλοισι γυναιξίν,</TextUnit>
    <TextUnit id="2135" loc="4.761">ἐν δ' ἔθετ' οὐλοχύτας κανέῳ, ἠρᾶτο δ' ̓Αθήνῃ:</TextUnit>
    <TextUnit id="2136" loc="4.762">“κλῦθί μευ, αἰγιόχοιο Διὸς τέκος, ̓Ατρυτώνη,</TextUnit>
    <TextUnit id="2137" loc="4.763">εἴ ποτέ τοι πολύμητις ἐνὶ μεγάροισιν ̓Οδυσσεὺς</TextUnit>
    <TextUnit id="2138" loc="4.764">ἢ βοὸς ἢ ὄϊος κατὰ πίονα μηρί' ἔκηε,</TextUnit>
    <TextUnit id="2139" loc="4.765">τῶν νῦν μοι μνῆσαι,  καί μοι φίλον υἷα σάωσον,</TextUnit>
    <TextUnit id="2140" loc="4.766">μνηστῆρας δ' ἀπάλαλκε κακῶς ὑπερηνορέοντας.”</TextUnit>
    <TextUnit id="2141" loc="4.767">ὣς εἰποῦς' ὀλόλυξε, θεὰ δέ οἱ ἔκλυεν ἀρῆς.</TextUnit>
    <TextUnit id="2142" loc="4.768">μνηστῆρες δ' ὁμάδησαν ἀνὰ μέγαρα σκιόεντα:</TextUnit>
    <TextUnit id="2143" loc="4.769">ὧδε δέ τις εἴπεσκε νέων ὑπερηνορεόντων:</TextUnit>
    <TextUnit id="2144" loc="4.770">“ἦ μάλα δὴ γάμον ἄμμι πολυμνήστη βασίλεια</TextUnit>
    <TextUnit id="2145" loc="4.771">ἀρτύει, οὐδέ τι οἶδεν ὅ οἱ φόνος υἷι τέτυκται.”</TextUnit>
    <TextUnit id="2146" loc="4.772">“ὣς ἄρα τις εἴπεσκε, τὰ δ' οὐκ ἴσαν ὡς ἐτέτυκτο.</TextUnit>
    <TextUnit id="2147" loc="4.773">τοῖσιν δ' ̓Αντίνοος ἀγορήσατο καὶ μετέειπε:</TextUnit>
    <TextUnit id="2148" loc="4.774">“δαιμόνιοι, μύθους μὲν ὑπερφιάλους ἀλέασθε</TextUnit>
    <TextUnit id="2149" loc="4.775">πάντας ὁμῶς,  μή πού τις ἀπαγγείλῃσι καὶ εἴσω.</TextUnit>
    <TextUnit id="2150" loc="4.776">ἀλλ' ἄγε σιγῇ τοῖον ἀναστάντες τελέωμεν</TextUnit>
    <TextUnit id="2151" loc="4.777">μῦθον, ὃ δὴ καὶ πᾶσιν ἐνὶ φρεσὶν ἤραρεν ἡμῖν.”</TextUnit>
    <TextUnit id="2152" loc="4.778">ὣς εἰπὼν ἐκρίνατ' ἐείκοσι φῶτας ἀρίστους,</TextUnit>
    <TextUnit id="2153" loc="4.779">βὰν δ' ἰέναι ἐπὶ νῆα θοὴν καὶ θῖνα θαλάσσης.</TextUnit>
    <TextUnit id="2154" loc="4.780">νῆα μὲν οὖν πάμπρωτον ἁλὸς βένθοσδε ἔρυσσαν,</TextUnit>
    <TextUnit id="2155" loc="4.781">ἐν δ' ἱστόν τ' ἐτίθεντο καὶ ἱστία νηὶ μελαίνῃ,</TextUnit>
    <TextUnit id="2156" loc="4.782">ἠρτύναντο δ' ἐρετμὰ τροποῖς ἐν δερματίνοισιν,</TextUnit>
    <TextUnit id="2157" loc="4.783">πάντα κατὰ μοῖραν, ἀνά θ' ἱστία λευκὰ πέτασσαν:</TextUnit>
    <TextUnit id="2158" loc="4.784">τεύχεα δέ σφ' ἤνεικαν ὑπέρθυμοι θεράποντες.</TextUnit>
    <TextUnit id="2159" loc="4.785">ὑψοῦ δ' ἐν νοτίῳ τήν γ' ὥρμισαν,  ἐκ δ' ἔβαν αὐτοί:</TextUnit>
    <TextUnit id="2160" loc="4.786">ἔνθα δὲ δόρπον ἕλοντο, μένον δ' ἐπὶ ἕσπερον ἐλθεῖν.</TextUnit>
    <TextUnit id="2161" loc="4.787">ἡ δ' ὑπερωίῳ αὖθι περίφρων Πηνελόπεια</TextUnit>
    <TextUnit id="2162" loc="4.788">κεῖτ' ἄρ' ἄσιτος, ἄπαστος ἐδητύος ἠδὲ ποτῆτος,</TextUnit>
    <TextUnit id="2163" loc="4.789">ὁρμαίνους' ἤ οἱ θάνατον φύγοι υἱὸς ἀμύμων,</TextUnit>
    <TextUnit id="2164" loc="4.790">ἦ ὅ γ' ὑπὸ μνηστῆρσιν ὑπερφιάλοισι δαμείη.</TextUnit>
    <TextUnit id="2165" loc="4.791">ὅσσα δὲ μερμήριξε λέων ἀνδρῶν ἐν ὁμίλῳ</TextUnit>
    <TextUnit id="2166" loc="4.792">δείσας, ὁππότε μιν δόλιον περὶ κύκλον ἄγωσι,</TextUnit>
    <TextUnit id="2167" loc="4.793">τόσσα μιν ὁρμαίνουσαν ἐπήλυθε νήδυμος ὕπνος:</TextUnit>
    <TextUnit id="2168" loc="4.794">εὗδε δ' ἀνακλινθεῖσα, λύθεν δέ οἱ ἅψεα πάντα.</TextUnit>
    <TextUnit id="2169" loc="4.795">ἔνθ' αὖτ' ἄλλ' ἐνόησε θεά,  γλαυκῶπις ̓Αθήνη:</TextUnit>
    <TextUnit id="2170" loc="4.796">εἴδωλον ποίησε, δέμας δ' ἤικτο γυναικί,</TextUnit>
    <TextUnit id="2171" loc="4.797">̓Ιφθίμῃ, κούρῃ μεγαλήτορος ̓Ικαρίοιο,</TextUnit>
    <TextUnit id="2172" loc="4.798">τὴν Εὔμηλος ὄπυιε Φερῇς ἔνι οἰκία ναίων.</TextUnit>
    <TextUnit id="2173" loc="4.799">πέμπε δέ μιν πρὸς δώματ' ̓Οδυσσῆος θείοιο,</TextUnit>
    <TextUnit id="2174" loc="4.800">ἧος Πηνελόπειαν ὀδυρομένην γοόωσαν</TextUnit>
    <TextUnit id="2175" loc="4.801">παύσειε κλαυθμοῖο γόοιό τε δακρυόεντος.</TextUnit>
    <TextUnit id="2176" loc="4.802">ἐς θάλαμον δ' εἰσῆλθε παρὰ κληῖδος ἱμάντα,</TextUnit>
    <TextUnit id="2177" loc="4.803">στῆ δ' ἄρ ὑπὲρ κεφαλῆς, καί μιν πρὸς μῦθον ἔειπεν:</TextUnit>
    <TextUnit id="2178" loc="4.804">“εὕδεις, Πηνελόπεια, φίλον τετιημένη ἦτορ;</TextUnit>
    <TextUnit id="2179" loc="4.805">οὐ μέν ς' οὐδὲ ἐῶσι θεοὶ ῥεῖα ζώοντες</TextUnit>
    <TextUnit id="2180" loc="4.806">κλαίειν οὐδ' ἀκάχησθαι, ἐπεί ῥ' ἔτι νόστιμός ἐστι</TextUnit>
    <TextUnit id="2181" loc="4.807">σὸς παῖς: οὐ μὲν γάρ τι θεοῖς ἀλιτήμενός ἐστι.”</TextUnit>
    <TextUnit id="2182" loc="4.808">τὴν δ' ἠμείβετ' ἔπειτα περίφρων Πηνελόπεια,</TextUnit>
    <TextUnit id="2183" loc="4.809">ἡδὺ μάλα κνώσσους' ἐν ὀνειρείῃσι πύλῃσιν:</TextUnit>
    <TextUnit id="2184" loc="4.810">“τίπτε,  κασιγνήτη, δεῦρ' ἤλυθες; οὔ τι πάρος γε</TextUnit>
    <TextUnit id="2185" loc="4.811">πωλέ', ἐπεὶ μάλα πολλὸν ἀπόπροθι δώματα ναίεις:</TextUnit>
    <TextUnit id="2186" loc="4.812">καί με κέλεαι παύσασθαι ὀιζύος ἠδ' ὀδυνάων</TextUnit>
    <TextUnit id="2187" loc="4.813">πολλέων, αἵ μ' ἐρέθουσι κατὰ φρένα καὶ κατὰ θυμόν,</TextUnit>
    <TextUnit id="2188" loc="4.814">ἣ πρὶν μὲν πόσιν ἐσθλὸν ἀπώλεσα θυμολέοντα,</TextUnit>
    <TextUnit id="2189" loc="4.815">παντοίῃς ἀρετῇσι κεκασμένον ἐν Δαναοῖσιν,</TextUnit>
    <TextUnit id="2190" loc="4.816">ἐσθλόν, τοῦ κλέος εὐρὺ καθ' ̔Ελλάδα καὶ μέσον ̓́Αργος:</TextUnit>
    <TextUnit id="2191" loc="4.817">νῦν αὖ παῖς ἀγαπητὸς ἔβη κοίλης ἐπὶ νηός,</TextUnit>
    <TextUnit id="2192" loc="4.818">νήπιος, οὔτε πόνων ἐὺ εἰδὼς οὔτ' ἀγοράων.</TextUnit>
    <TextUnit id="2193" loc="4.819">τοῦ δὴ ἐγὼ καὶ μᾶλλον ὀδύρομαι ἤ περ ἐκείνου:</TextUnit>
    <TextUnit id="2194" loc="4.820">τοῦ δ' ἀμφιτρομέω καὶ δείδια, μή τι πάθῃσιν,</TextUnit>
    <TextUnit id="2195" loc="4.821">ἢ ὅ γε τῶν ἐνὶ δήμῳ, ἵν' οἴχεται, ἢ ἐνὶ πόντῳ:</TextUnit>
    <TextUnit id="2196" loc="4.822">δυσμενέες γὰρ πολλοὶ ἐπ' αὐτῷ μηχανόωνται,</TextUnit>
    <TextUnit id="2197" loc="4.823">ἱέμενοι κτεῖναι πρὶν πατρίδα γαῖαν ἱκέσθαι.”</TextUnit>
    <TextUnit id="2198" loc="4.824">τὴν δ' ἀπαμειβόμενον προσέφη εἴδωλον ἀμαυρόν:</TextUnit>
    <TextUnit id="2199" loc="4.825">“θάρσει,  μηδέ τι πάγχυ μετὰ φρεσὶ δείδιθι λίην:</TextUnit>
    <TextUnit id="2200" loc="4.826">τοίη γάρ οἱ πομπὸς ἅμ' ἔρχεται, ἥν τε καὶ ἄλλοι</TextUnit>
    <TextUnit id="2201" loc="4.827">ἀνέρες ἠρήσαντο παρεστάμεναι, δύναται γάρ,</TextUnit>
    <TextUnit id="2202" loc="4.828">Παλλὰς ̓Αθηναίη: σὲ δ' ὀδυρομένην ἐλεαίρει:</TextUnit>
    <TextUnit id="2203" loc="4.829">ἣ νῦν με προέηκε τεὶ̈ν τάδε μυθήσασθαι.”</TextUnit>
    <TextUnit id="2204" loc="4.830">τὴν δ' αὖτε προσέειπε περίφρων Πηνελόπεια:</TextUnit>
    <TextUnit id="2205" loc="4.831">“εἰ μὲν δὴ θεός ἐσσι θεοῖό τε ἔκλυες αὐδῆς,</TextUnit>
    <TextUnit id="2206" loc="4.832">εἰ δ' ἄγε μοι καὶ κεῖνον ὀιζυρὸν κατάλεξον,</TextUnit>
    <TextUnit id="2207" loc="4.833">ἤ που ἔτι ζώει καὶ ὁρᾷ φάος ἠελίοιο,</TextUnit>
    <TextUnit id="2208" loc="4.834">ἦ ἤδη τέθνηκε καὶ εἰν ̓Αίδαο δόμοισι.”</TextUnit>
    <TextUnit id="2209" loc="4.835">τὴν δ' ἀπαμειβόμενον προσέφη εἴδωλον ἀμαυρόν:</TextUnit>
    <TextUnit id="2210" loc="4.836">“οὐ μέν τοι κεῖνόν γε διηνεκέως ἀγορεύσω,</TextUnit>
    <TextUnit id="2211" loc="4.837">ζώει ὅ γ' ἦ τέθνηκε: κακὸν δ' ἀνεμώλια βάζειν.”</TextUnit>
    <TextUnit id="2212" loc="4.838">ὣς εἰπὸν σταθμοῖο παρὰ κληῖδα λιάσθη</TextUnit>
    <TextUnit id="2213" loc="4.839">ἐς πνοιὰς ἀνέμων. ἡ δ' ἐξ ὕπνου ἀνόρουσε</TextUnit>
    <TextUnit id="2214" loc="4.840">κούρη ̓Ικαρίοιο: φίλον δέ οἱ ἦτορ ἰάνθη,</TextUnit>
    <TextUnit id="2215" loc="4.841">ὥς οἱ ἐναργὲς ὄνειρον ἐπέσσυτο νυκτὸς ἀμολγῷ.</TextUnit>
    <TextUnit id="2216" loc="4.842">μνηστῆρες δ' ἀναβάντες ἐπέπλεον ὑγρὰ κέλευθα</TextUnit>
    <TextUnit id="2217" loc="4.843">Τηλεμάχῳ φόνον αἰπὺν ἐνὶ φρεσὶν ὁρμαίνοντες.</TextUnit>
    <TextUnit id="2218" loc="4.844">ἔστι δέ τις νῆσος μέσσῃ ἁλὶ πετρήεσσα,</TextUnit>
    <TextUnit id="2219" loc="4.845">μεσσηγὺς ̓Ιθάκης τε Σάμοιό τε παιπαλοέσσης,</TextUnit>
    <TextUnit id="2220" loc="4.846">̓Αστερίς, οὐ μεγάλη: λιμένες δ' ἔνι ναύλοχοι αὐτῇ</TextUnit>
    <TextUnit id="2221" loc="4.847">ἀμφίδυμοι: τῇ τόν γε μένον λοχόωντες ̓Αχαιοί.</TextUnit>
    <TextUnit id="2222" loc="5.1">̓Ηὼς δ' ἐκ λεχέων παρ' ἀγαυοῦ Τιθωνοῖο</TextUnit>
    <TextUnit id="2223" loc="5.2">ὤρνυθ', ἵν' ἀθανάτοισι φόως φέροι ἠδὲ βροτοῖσιν:</TextUnit>
    <TextUnit id="2224" loc="5.3">οἱ δὲ θεοὶ θῶκόνδε καθίζανον, ἐν δ' ἄρα τοῖσι</TextUnit>
    <TextUnit id="2225" loc="5.4">Ζεὺς ὑψιβρεμέτης, οὗ τε κράτος ἐστὶ μέγιστον.</TextUnit>
    <TextUnit id="2226" loc="5.5">τοῖσι δ' ̓Αθηναίη λέγε κήδεα πόλλ' ̓Οδυσῆος</TextUnit>
    <TextUnit id="2227" loc="5.6">μνησαμένη: μέλε γάρ οἱ ἐὼν ἐν δώμασι νύμφης:</TextUnit>
    <TextUnit id="2228" loc="5.7">“Ζεῦ πάτερ ἠδ' ἄλλοι μάκαρες θεοὶ αἰὲν ἐόντες,</TextUnit>
    <TextUnit id="2229" loc="5.8">μή τις ἔτι πρόφρων ἀγανὸς καὶ ἤπιος ἔστω</TextUnit>
    <TextUnit id="2230" loc="5.9">σκηπτοῦχος βασιλεύς, μηδὲ φρεσὶν αἴσιμα εἰδώς,</TextUnit>
    <TextUnit id="2231" loc="5.10">ἀλλ' αἰεὶ χαλεπός τ' εἴη καὶ αἴσυλα ῥέζοι:</TextUnit>
    <TextUnit id="2232" loc="5.11">ὡς οὔ τις μέμνηται ̓Οδυσσῆος θείοιο</TextUnit>
    <TextUnit id="2233" loc="5.12">λαῶν οἷσιν ἄνασσε, πατὴρ δ' ὣς ἤπιος ἦεν.</TextUnit>
    <TextUnit id="2234" loc="5.13">ἀλλ' ὁ μὲν ἐν νήσῳ κεῖται κρατέρ' ἄλγεα πάσχων</TextUnit>
    <TextUnit id="2235" loc="5.14">νύμφης ἐν μεγάροισι Καλυψοῦς, ἥ μιν ἀνάγκῃ</TextUnit>
    <TextUnit id="2236" loc="5.15">ἴσχει: ὁ δ' οὐ δύναται ἣν πατρίδα γαῖαν ἱκέσθαι:</TextUnit>
    <TextUnit id="2237" loc="5.16">οὐ γάρ οἱ πάρα νῆες ἐπήρετμοι καὶ ἑταῖροι,</TextUnit>
    <TextUnit id="2238" loc="5.17">οἵ κέν μιν πέμποιεν ἐπ' εὐρέα νῶτα θαλάσσης.</TextUnit>
    <TextUnit id="2239" loc="5.18">νῦν αὖ παῖδ' ἀγαπητὸν ἀποκτεῖναι μεμάασιν</TextUnit>
    <TextUnit id="2240" loc="5.19">οἴκαδε νισόμενον: ὁ δ' ἔβη μετὰ πατρὸς ἀκουὴν</TextUnit>
    <TextUnit id="2241" loc="5.20">ἐς Πύλον ἠγαθέην ἠδ' ἐς Λακεδαίμονα δῖαν.”</TextUnit>
    <TextUnit id="2242" loc="5.21">τὴν δ' ἀπαμειβόμενος προσέφη νεφεληγερέτα Ζεύς:</TextUnit>
    <TextUnit id="2243" loc="5.22">“τέκνον ἐμόν, ποῖόν σε ἔπος φύγεν ἕρκος ὀδόντων.</TextUnit>
    <TextUnit id="2244" loc="5.23">οὐ γὰρ δὴ τοῦτον μὲν ἐβούλευσας νόον αὐτή,</TextUnit>
    <TextUnit id="2245" loc="5.24">ὡς ἦ τοι κείνους ̓Οδυσεὺς ἀποτίσεται ἐλθών;</TextUnit>
    <TextUnit id="2246" loc="5.25">Τηλέμαχον δὲ σὺ πέμψον ἐπισταμένως,  δύνασαι γάρ,</TextUnit>
    <TextUnit id="2247" loc="5.26">ὥς κε μάλ' ἀσκηθὴς ἣν πατρίδα γαῖαν ἵκηται,</TextUnit>
    <TextUnit id="2248" loc="5.27">μνηστῆρες δ' ἐν νηὶ: παλιμπετὲς ἀπονέωνται.”</TextUnit>
    <TextUnit id="2249" loc="5.28">ἦ ῥα καὶ ̔Ερμείαν, υἱὸν φίλον, ἀντίον ηὔδα:</TextUnit>
    <TextUnit id="2250" loc="5.29">“̔Ερμεία, σὺ γὰρ αὖτε τά τ' ἄλλα περ ἄγγελός ἐσσι,</TextUnit>
    <TextUnit id="2251" loc="5.30">νύμφῃ ἐυπλοκάμῳ εἰπεῖν νημερτέα βουλήν,</TextUnit>
    <TextUnit id="2252" loc="5.31">νόστον ̓Οδυσσῆος ταλασίφρονος, ὥς κε νέηται</TextUnit>
    <TextUnit id="2253" loc="5.32">οὔτε θεῶν πομπῇ οὔτε θνητῶν ἀνθρώπων:</TextUnit>
    <TextUnit id="2254" loc="5.33">ἀλλ' ὅ γ' ἐπὶ σχεδίης πολυδέσμου πήματα πάσχων</TextUnit>
    <TextUnit id="2255" loc="5.34">ἤματί κ' εἰκοστῷ Σχερίην ἐρίβωλον ἵκοιτο,</TextUnit>
    <TextUnit id="2256" loc="5.35">Φαιήκων ἐς γαῖαν,  οἳ ἀγχίθεοι γεγάασιν,</TextUnit>
    <TextUnit id="2257" loc="5.36">οἵ κέν μιν περὶ κῆρι θεὸν ὣς τιμήσουσιν,</TextUnit>
    <TextUnit id="2258" loc="5.37">πέμψουσιν δ' ἐν νηὶ φίλην ἐς πατρίδα γαῖαν,</TextUnit>
    <TextUnit id="2259" loc="5.38">χαλκόν τε χρυσόν τε ἅλις ἐσθῆτά τε δόντες,</TextUnit>
    <TextUnit id="2260" loc="5.39">πόλλ', ὅς' ἂν οὐδέ ποτε Τροίης ἐξήρατ' ̓Οδυσσεύς,</TextUnit>
    <TextUnit id="2261" loc="5.40">εἴ περ ἀπήμων ἦλθε,  λαχὼν ἀπὸ ληίδος αἶσαν.</TextUnit>
    <TextUnit id="2262" loc="5.41">ὣς γάρ οἱ μοῖρ' ἐστὶ φίλους τ' ἰδέειν καὶ ἱκέσθαι</TextUnit>
    <TextUnit id="2263" loc="5.42">οἶκον ἐς ὑψόροφον καὶ ἑὴν ἐς πατρίδα γαῖαν.”</TextUnit>
    <TextUnit id="2264" loc="5.43">ὣς ἔφατ', οὐδ' ἀπίθησε διάκτορος ἀργεϊφόντης.</TextUnit>
    <TextUnit id="2265" loc="5.44">αὐτίκ' ἔπειθ' ὑπὸ ποσσὶν ἐδήσατο καλὰ πέδιλα,</TextUnit>
    <TextUnit id="2266" loc="5.45">ἀμβρόσια χρύσεια,  τά μιν φέρον ἠμὲν ἐφ' ὑγρὴν</TextUnit>
    <TextUnit id="2267" loc="5.46">ἠδ' ἐπ' ἀπείρονα γαῖαν ἅμα πνοιῇς ἀνέμοιο.</TextUnit>
    <TextUnit id="2268" loc="5.47">εἵλετο δὲ ῥάβδον, τῇ τ' ἀνδρῶν ὄμματα θέλγει,</TextUnit>
    <TextUnit id="2269" loc="5.48">ὧν ἐθέλει, τοὺς δ' αὖτε καὶ ὑπνώοντας ἐγείρει.</TextUnit>
    <TextUnit id="2270" loc="5.49">τὴν μετὰ χερσὶν ἔχων πέτετο κρατὺς ἀργεϊφόντης.</TextUnit>
    <TextUnit id="2271" loc="5.50">Πιερίην δ' ἐπιβὰς ἐξ αἰθέρος ἔμπεσε πόντῳ:</TextUnit>
    <TextUnit id="2272" loc="5.51">σεύατ' ἔπειτ' ἐπὶ κῦμα λάρῳ ὄρνιθι ἐοικώς,</TextUnit>
    <TextUnit id="2273" loc="5.52">ὅς τε κατὰ δεινοὺς κόλπους ἁλὸς ἀτρυγέτοιο</TextUnit>
    <TextUnit id="2274" loc="5.53">ἰχθῦς ἀγρώσσων πυκινὰ πτερὰ δεύεται ἅλμῃ:</TextUnit>
    <TextUnit id="2275" loc="5.54">τῷ ἴκελος πολέεσσιν ὀχήσατο κύμασιν ̔Ερμῆς.</TextUnit>
    <TextUnit id="2276" loc="5.55">ἀλλ' ὅτε δὴ τὴν νῆσον ἀφίκετο τηλόθ' ἐοῦσαν,</TextUnit>
    <TextUnit id="2277" loc="5.56">ἔνθ' ἐκ πόντου βὰς ἰοειδέος ἤπειρόνδε</TextUnit>
    <TextUnit id="2278" loc="5.57">ἤιεν, ὄφρα μέγα σπέος ἵκετο, τῷ ἔνι νύμφη</TextUnit>
    <TextUnit id="2279" loc="5.58">ναῖεν ἐυπλόκαμος: τὴν δ' ἔνδοθι τέτμεν ἐοῦσαν.</TextUnit>
    <TextUnit id="2280" loc="5.59">πῦρ μὲν ἐπ' ἐσχαρόφιν μέγα καίετο, τηλόσε δ' ὀδμὴ</TextUnit>
    <TextUnit id="2281" loc="5.60">κέδρου τ' εὐκεάτοιο θύου τ' ἀνὰ νῆσον ὀδώδει</TextUnit>
    <TextUnit id="2282" loc="5.61">δαιομένων: ἡ δ' ἔνδον ἀοιδιάους' ὀπὶ καλῇ</TextUnit>
    <TextUnit id="2283" loc="5.62">ἱστὸν ἐποιχομένη χρυσείῃ κερκίδ' ὕφαινεν.</TextUnit>
    <TextUnit id="2284" loc="5.63">ὕλη δὲ σπέος ἀμφὶ πεφύκει τηλεθόωσα,</TextUnit>
    <TextUnit id="2285" loc="5.64">κλήθρη τ' αἴγειρός τε καὶ εὐώδης κυπάρισσος.</TextUnit>
    <TextUnit id="2286" loc="5.65">ἔνθα δέ τ' ὄρνιθες τανυσίπτεροι εὐνάζοντο,</TextUnit>
    <TextUnit id="2287" loc="5.66">σκῶπές τ' ἴρηκές τε τανύγλωσσοί τε κορῶναι</TextUnit>
    <TextUnit id="2288" loc="5.67">εἰνάλιαι, τῇσίν τε θαλάσσια ἔργα μέμηλεν.</TextUnit>
    <TextUnit id="2289" loc="5.68">ἡ δ' αὐτοῦ τετάνυστο περὶ σπείους γλαφυροῖο</TextUnit>
    <TextUnit id="2290" loc="5.69">ἡμερὶς ἡβώωσα, τεθήλει δὲ σταφυλῇσι.</TextUnit>
    <TextUnit id="2291" loc="5.70">κρῆναι δ' ἑξείης πίσυρες ῥέον ὕδατι λευκῷ,</TextUnit>
    <TextUnit id="2292" loc="5.71">πλησίαι ἀλλήλων τετραμμέναι ἄλλυδις ἄλλη.</TextUnit>
    <TextUnit id="2293" loc="5.72">ἀμφὶ δὲ λειμῶνες μαλακοὶ ἴου ἠδὲ σελίνου</TextUnit>
    <TextUnit id="2294" loc="5.73">θήλεον. ἔνθα κ' ἔπειτα καὶ ἀθάνατός περ ἐπελθὼν</TextUnit>
    <TextUnit id="2295" loc="5.74">θηήσαιτο ἰδὼν καὶ τερφθείη φρεσὶν ᾗσιν.</TextUnit>
    <TextUnit id="2296" loc="5.75">ἔνθα στὰς θηεῖτο διάκτορος ἀργεϊφόντης.</TextUnit>
    <TextUnit id="2297" loc="5.76">αὐτὰρ ἐπεὶ δὴ πάντα ἑῷ θηήσατο θυμῷ,</TextUnit>
    <TextUnit id="2298" loc="5.77">αὐτίκ' ἄρ' εἰς εὐρὺ σπέος ἤλυθεν. οὐδέ μιν ἄντην</TextUnit>
    <TextUnit id="2299" loc="5.78">ἠγνοίησεν ἰδοῦσα Καλυψώ, δῖα θεάων:</TextUnit>
    <TextUnit id="2300" loc="5.79">οὐ γάρ τ' ἀγνῶτες θεοὶ ἀλλήλοισι πέλονται</TextUnit>
    <TextUnit id="2301" loc="5.80">ἀθάνατοι,  οὐδ' εἴ τις ἀπόπροθι δώματα ναίει.</TextUnit>
    <TextUnit id="2302" loc="5.81">οὐδ' ἄρ' ̓Οδυσσῆα μεγαλήτορα ἔνδον ἔτετμεν,</TextUnit>
    <TextUnit id="2303" loc="5.82">ἀλλ' ὅ γ' ἐπ' ἀκτῆς κλαῖε καθήμενος, ἔνθα πάρος περ,</TextUnit>
    <TextUnit id="2304" loc="5.83">δάκρυσι καὶ στοναχῇσι καὶ ἄλγεσι θυμὸν ἐρέχθων.</TextUnit>
    <TextUnit id="2305" loc="5.84">πόντον ἐπ' ἀτρύγετον δερκέσκετο δάκρυα λείβων.</TextUnit>
    <TextUnit id="2306" loc="5.85">̔Ερμείαν δ' ἐρέεινε Καλυψώ,  δῖα θεάων,</TextUnit>
    <TextUnit id="2307" loc="5.86">ἐν θρόνῳ ἱδρύσασα φαεινῷ σιγαλόεντι:</TextUnit>
    <TextUnit id="2308" loc="5.87">“τίπτε μοι, ̔Ερμεία χρυσόρραπι, εἰλήλουθας</TextUnit>
    <TextUnit id="2309" loc="5.88">αἰδοῖός τε φίλος τε; πάρος γε μὲν οὔ τι θαμίζεις.</TextUnit>
    <TextUnit id="2310" loc="5.89">αὔδα ὅ τι φρονέεις: τελέσαι δέ με θυμὸς ἄνωγεν,</TextUnit>
    <TextUnit id="2311" loc="5.90">εἰ δύναμαι τελέσαι γε καὶ εἰ τετελεσμένον ἐστίν.</TextUnit>
    <TextUnit id="2312" loc="5.91">ἀλλ' ἕπεο προτέρω, ἵνα τοι πὰρ ξείνια θείω.”</TextUnit>
    <TextUnit id="2313" loc="5.92">ὥς ἄρα φωνήσασα θεὰ παρέθηκε τράπεζαν</TextUnit>
    <TextUnit id="2314" loc="5.93">ἀμβροσίης πλήσασα, κέρασσε δὲ νέκταρ ἐρυθρόν.</TextUnit>
    <TextUnit id="2315" loc="5.94">αὐτὰρ ὁ πῖνε καὶ ἦσθε διάκτορος ἀργεϊφόντης.</TextUnit>
    <TextUnit id="2316" loc="5.95">αὐτὰρ ἐπεὶ δείπνησε καὶ ἤραρε θυμὸν ἐδωδῇ,</TextUnit>
    <TextUnit id="2317" loc="5.96">καὶ τότε δή μιν ἔπεσσιν ἀμειβόμενος προσέειπεν:</TextUnit>
    <TextUnit id="2318" loc="5.97">“εἰρωτᾷς μ' ἐλθόντα θεὰ θεόν: αὐτὰρ ἐγώ τοι</TextUnit>
    <TextUnit id="2319" loc="5.98">νημερτέως τὸν μῦθον ἐνισπήσω: κέλεαι γάρ.</TextUnit>
    <TextUnit id="2320" loc="5.99">Ζεὺς ἐμέ γ' ἠνώγει δεῦρ' ἐλθέμεν οὐκ ἐθέλοντα:</TextUnit>
    <TextUnit id="2321" loc="5.100">τίς δ' ἂν ἑκὼν τοσσόνδε διαδράμοι ἁλμυρὸν ὕδωρ</TextUnit>
    <TextUnit id="2322" loc="5.101">ἄσπετον; οὐδέ τις ἄγχι βροτῶν πόλις, οἵ τε θεοῖσιν</TextUnit>
    <TextUnit id="2323" loc="5.102">ἱερά τε ῥέζουσι καὶ ἐξαίτους ἑκατόμβας.</TextUnit>
    <TextUnit id="2324" loc="5.103">ἀλλὰ μάλ' οὔ πως ἔστι Διὸς νόον αἰγιόχοιο</TextUnit>
    <TextUnit id="2325" loc="5.104">οὔτε παρεξελθεῖν ἄλλον θεὸν οὔθ' ἁλιῶσαι.</TextUnit>
    <TextUnit id="2326" loc="5.105">φησί τοι ἄνδρα παρεῖναι ὀιζυρώτατον ἄλλων,</TextUnit>
    <TextUnit id="2327" loc="5.106">τῶν ἀνδρῶν, οἳ ἄστυ πέρι Πριάμοιο μάχοντο</TextUnit>
    <TextUnit id="2328" loc="5.107">εἰνάετες, δεκάτῳ δὲ πόλιν πέρσαντες ἔβησαν</TextUnit>
    <TextUnit id="2329" loc="5.108">οἴκαδ': ἀτὰρ ἐν νόστῳ ̓Αθηναίην ἀλίτοντο,</TextUnit>
    <TextUnit id="2330" loc="5.109">ἥ σφιν ἐπῶρς' ἄνεμόν τε κακὸν καὶ κύματα μακρά.</TextUnit>
    <TextUnit id="2331" loc="5.110">ἔνθ' ἄλλοι μὲν πάντες ἀπέφθιθεν ἐσθλοὶ ἑταῖροι,</TextUnit>
    <TextUnit id="2332" loc="5.111">τὸν δ' ἄρα δεῦρ' ἄνεμός τε φέρων καὶ κῦμα πέλασσε.</TextUnit>
    <TextUnit id="2333" loc="5.112">τὸν νῦν ς' ἠνώγειν ἀποπεμπέμεν ὅττι τάχιστα:</TextUnit>
    <TextUnit id="2334" loc="5.113">οὐ γάρ οἱ τῇδ' αἶσα φίλων ἀπονόσφιν ὀλέσθαι,</TextUnit>
    <TextUnit id="2335" loc="5.114">ἀλλ' ἔτι οἱ μοῖρ' ἐστὶ φίλους τ' ἰδέειν καὶ ἱκέσθαι</TextUnit>
    <TextUnit id="2336" loc="5.115">οἶκον ἐς ὑψόροφον καὶ ἑὴν ἐς πατρίδα γαῖαν.”</TextUnit>
    <TextUnit id="2337" loc="5.116">ὣς φάτο, ῥίγησεν δὲ Καλυψώ, δῖα θεάων,</TextUnit>
    <TextUnit id="2338" loc="5.117">καί μιν φωνήσας' ἔπεα πτερόεντα προσηύδα:</TextUnit>
    <TextUnit id="2339" loc="5.118">“σχέτλιοί ἐστε, θεοί, ζηλήμονες ἔξοχον ἄλλων,</TextUnit>
    <TextUnit id="2340" loc="5.119">οἵ τε θεαῖς ἀγάασθε παρ' ἀνδράσιν εὐνάζεσθαι</TextUnit>
    <TextUnit id="2341" loc="5.120">ἀμφαδίην,  ἤν τίς τε φίλον ποιήσετ' ἀκοίτην.</TextUnit>
    <TextUnit id="2342" loc="5.121">ὣς μὲν ὅτ' ̓Ωρίων' ἕλετο ῥοδοδάκτυλος ̓Ηώς,</TextUnit>
    <TextUnit id="2343" loc="5.122">τόφρα οἱ ἠγάασθε θεοὶ ῥεῖα ζώοντες,</TextUnit>
    <TextUnit id="2344" loc="5.123">ἧος ἐν ̓Ορτυγίῃ χρυσόθρονος ̓́Αρτεμις ἁγνὴ</TextUnit>
    <TextUnit id="2345" loc="5.124">οἷς ἀγανοῖς βελέεσσιν ἐποιχομένη κατέπεφνεν.</TextUnit>
    <TextUnit id="2346" loc="5.125">ὣς δ' ὁπότ' ̓Ιασίωνι ἐυπλόκαμος Δημήτηρ,</TextUnit>
    <TextUnit id="2347" loc="5.126">ᾧ θυμῷ εἴξασα, μίγη φιλότητι καὶ εὐνῇ</TextUnit>
    <TextUnit id="2348" loc="5.127">νειῷ ἔνι τριπόλῳ: οὐδὲ δὴν ἦεν ἄπυστος</TextUnit>
    <TextUnit id="2349" loc="5.128">Ζεύς, ὅς μιν κατέπεφνε βαλὼν ἀργῆτι κεραυνῷ.</TextUnit>
    <TextUnit id="2350" loc="5.129">ὥς δ' αὖ νῦν μοι ἄγασθε, θεοί, βροτὸν ἄνδρα παρεῖναι.</TextUnit>
    <TextUnit id="2351" loc="5.130">τὸν μὲν ἐγὼν ἐσάωσα περὶ τρόπιος βεβαῶτα</TextUnit>
    <TextUnit id="2352" loc="5.131">οἶον, ἐπεί οἱ νῆα θοὴν ἀργῆτι κεραυνῷ</TextUnit>
    <TextUnit id="2353" loc="5.132">Ζεὺς ἔλσας ἐκέασσε μέσῳ ἐνὶ οἴνοπι πόντῳ.</TextUnit>
    <TextUnit id="2354" loc="5.133">ἔνθ' ἄλλοι μὲν πάντες ἀπέφθιθεν ἐσθλοὶ ἑταῖροι,</TextUnit>
    <TextUnit id="2355" loc="5.134">τὸν δ' ἄρα δεῦρ' ἄνεμός τε φέρων καὶ κῦμα πέλασσε.</TextUnit>
    <TextUnit id="2356" loc="5.135">τὸν μὲν ἐγὼ φίλεόν τε καὶ ἔτρεφον,  ἠδὲ ἔφασκον</TextUnit>
    <TextUnit id="2357" loc="5.136">θήσειν ἀθάνατον καὶ ἀγήραον ἤματα πάντα.</TextUnit>
    <TextUnit id="2358" loc="5.137">ἀλλ' ἐπεὶ οὔ πως ἔστι Διὸς νόον αἰγιόχοιο</TextUnit>
    <TextUnit id="2359" loc="5.138">οὔτε παρεξελθεῖν ἄλλον θεὸν οὔθ' ἁλιῶσαι,</TextUnit>
    <TextUnit id="2360" loc="5.139">ἐρρέτω, εἴ μιν κεῖνος ἐποτρύνει καὶ ἀνώγει,</TextUnit>
    <TextUnit id="2361" loc="5.140">πόντον ἐπ' ἀτρύγετον: πέμψω δέ μιν οὔ πῃ ἐγώ γε:</TextUnit>
    <TextUnit id="2362" loc="5.141">οὐ γάρ μοι πάρα νῆες ἐπήρετμοι καὶ ἑταῖροι,</TextUnit>
    <TextUnit id="2363" loc="5.142">οἵ κέν μιν πέμποιεν ἐπ' εὐρέα νῶτα θαλάσσης.</TextUnit>
    <TextUnit id="2364" loc="5.143">αὐτάρ οἱ πρόφρων ὑποθήσομαι, οὐδ' ἐπικεύσω,</TextUnit>
    <TextUnit id="2365" loc="5.144">ὥς κε μάλ' ἀσκηθὴς ἣν πατρίδα γαῖαν ἵκηται.”</TextUnit>
    <TextUnit id="2366" loc="5.145">τὴν δ' αὖτε προσέειπε διάκτορος ἀργεϊφόντης:</TextUnit>
    <TextUnit id="2367" loc="5.146">“οὕτω νῦν ἀπόπεμπε, Διὸς δ' ἐποπίζεο μῆνιν,</TextUnit>
    <TextUnit id="2368" loc="5.147">μή πώς τοι μετόπισθε κοτεσσάμενος χαλεπήνῃ.”</TextUnit>
    <TextUnit id="2369" loc="5.148">ὣς ἄρα φωνήσας ἀπέβη κρατὺς ἀργεϊφόντης:</TextUnit>
    <TextUnit id="2370" loc="5.149">ἡ δ' ἐπ' ̓Οδυσσῆα μεγαλήτορα πότνια νύμφη</TextUnit>
    <TextUnit id="2371" loc="5.150">ἤι',  ἐπεὶ δὴ Ζηνὸς ἐπέκλυεν ἀγγελιάων.</TextUnit>
    <TextUnit id="2372" loc="5.151">τὸν δ' ἄρ' ἐπ' ἀκτῆς εὗρε καθήμενον: οὐδέ ποτ' ὄσσε</TextUnit>
    <TextUnit id="2373" loc="5.152">δακρυόφιν τέρσοντο, κατείβετο δὲ γλυκὺς αἰὼν</TextUnit>
    <TextUnit id="2374" loc="5.153">νόστον ὀδυρομένῳ, ἐπεὶ οὐκέτι ἥνδανε νύμφη.</TextUnit>
    <TextUnit id="2375" loc="5.154">ἀλλ' ἦ τοι νύκτας μὲν ἰαύεσκεν καὶ ἀνάγκῃ</TextUnit>
    <TextUnit id="2376" loc="5.155">ἐν σπέσσι γλαφυροῖσι παρ' οὐκ ἐθέλων ἐθελούσῃ:</TextUnit>
    <TextUnit id="2377" loc="5.156">ἤματα δ' ἂμ πέτρῃσι καὶ ἠιόνεσσι καθίζων</TextUnit>
    <TextUnit id="2378" loc="5.157">δάκρυσι καὶ στοναχῇσι καὶ ἄλγεσι θυμὸν ἐρέχθων</TextUnit>
    <TextUnit id="2379" loc="5.158">πόντον ἐπ' ἀτρύγετον δερκέσκετο δάκρυα λείβων.</TextUnit>
    <TextUnit id="2380" loc="5.159">ἀγχοῦ δ' ἱσταμένη προσεφώνεε δῖα θεάων:</TextUnit>
    <TextUnit id="2381" loc="5.160">“κάμμορε,  μή μοι ἔτ' ἐνθάδ' ὀδύρεο, μηδέ τοι αἰὼν</TextUnit>
    <TextUnit id="2382" loc="5.161">φθινέτω: ἤδη γάρ σε μάλα πρόφρασς' ἀποπέμψω.</TextUnit>
    <TextUnit id="2383" loc="5.162">ἀλλ' ἄγε δούρατα μακρὰ ταμὼν ἁρμόζεο χαλκῷ</TextUnit>
    <TextUnit id="2384" loc="5.163">εὐρεῖαν σχεδίην: ἀτὰρ ἴκρια πῆξαι ἐπ' αὐτῆς</TextUnit>
    <TextUnit id="2385" loc="5.164">ὑψοῦ, ὥς σε φέρῃσιν ἐπ' ἠεροειδέα πόντον.</TextUnit>
    <TextUnit id="2386" loc="5.165">αὐτὰρ ἐγὼ σῖτον καὶ ὕδωρ καὶ οἶνον ἐρυθρὸν</TextUnit>
    <TextUnit id="2387" loc="5.166">ἐνθήσω μενοεικέ', ἅ κέν τοι λιμὸν ἐρύκοι,</TextUnit>
    <TextUnit id="2388" loc="5.167">εἵματά τ' ἀμφιέσω: πέμψω δέ τοι οὖρον ὄπισθεν,</TextUnit>
    <TextUnit id="2389" loc="5.168">ὥς κε μάλ' ἀσκηθὴς σὴν πατρίδα γαῖαν ἵκηαι,</TextUnit>
    <TextUnit id="2390" loc="5.169">αἴ κε θεοί γ' ἐθέλωσι, τοὶ οὐρανὸν εὐρὺν ἔχουσιν,</TextUnit>
    <TextUnit id="2391" loc="5.170">οἵ μευ φέρτεροί εἰσι νοῆσαί τε κρῆναί τε.”</TextUnit>
    <TextUnit id="2392" loc="5.171">ὣς φάτο, ῥίγησεν δὲ πολύτλας δῖος ̓Οδυσσεύς,</TextUnit>
    <TextUnit id="2393" loc="5.172">καί μιν φωνήσας ἔπεα πτερόεντα προσηύδα:</TextUnit>
    <TextUnit id="2394" loc="5.173">“ἄλλο τι δὴ σύ, θεά, τόδε μήδεαι, οὐδέ τι πομπήν,</TextUnit>
    <TextUnit id="2395" loc="5.174">ἥ με κέλεαι σχεδίῃ περάαν μέγα λαῖτμα θαλάσσης,</TextUnit>
    <TextUnit id="2396" loc="5.175">δεινόν τ' ἀργαλέον τε: τὸ δ' οὐδ' ἐπὶ νῆες ἐῖσαι</TextUnit>
    <TextUnit id="2397" loc="5.176">ὠκύποροι περόωσιν, ἀγαλλόμεναι Διὸς οὔρῳ.</TextUnit>
    <TextUnit id="2398" loc="5.177">οὐδ' ἂν ἐγὼν ἀέκητι σέθεν σχεδίης ἐπιβαίην,</TextUnit>
    <TextUnit id="2399" loc="5.178">εἰ μή μοι τλαίης γε, θεά, μέγαν ὅρκον ὀμόσσαι</TextUnit>
    <TextUnit id="2400" loc="5.179">μή τί μοι αὐτῷ πῆμα κακὸν βουλευσέμεν ἄλλο.”</TextUnit>
    <TextUnit id="2401" loc="5.180">ὣς φάτο,  μείδησεν δὲ Καλυψὼ δῖα θεάων,</TextUnit>
    <TextUnit id="2402" loc="5.181">χειρί τέ μιν κατέρεξεν ἔπος τ' ἔφατ' ἔκ τ' ὀνόμαζεν:</TextUnit>
    <TextUnit id="2403" loc="5.182">“ἦ δὴ ἀλιτρός γ' ἐσσὶ καὶ οὐκ ἀποφώλια εἰδώς,</TextUnit>
    <TextUnit id="2404" loc="5.183">οἷον δὴ τὸν μῦθον ἐπεφράσθης ἀγορεῦσαι.</TextUnit>
    <TextUnit id="2405" loc="5.184">ἴστω νῦν τόδε γαῖα καὶ οὐρανὸς εὐρὺς ὕπερθε</TextUnit>
    <TextUnit id="2406" loc="5.185">καὶ τὸ κατειβόμενον Στυγὸς ὕδωρ,  ὅς τε μέγιστος</TextUnit>
    <TextUnit id="2407" loc="5.186">ὅρκος δεινότατός τε πέλει μακάρεσσι θεοῖσι,</TextUnit>
    <TextUnit id="2408" loc="5.187">μή τί τοι αὐτῷ πῆμα κακὸν βουλευσέμεν ἄλλο.</TextUnit>
    <TextUnit id="2409" loc="5.188">ἀλλὰ τὰ μὲν νοέω καὶ φράσσομαι, ἅσς' ἂν ἐμοί περ</TextUnit>
    <TextUnit id="2410" loc="5.189">αὐτῇ μηδοίμην, ὅτε με χρειὼ τόσον ἵκοι:</TextUnit>
    <TextUnit id="2411" loc="5.190">καὶ γὰρ ἐμοὶ νόος ἐστὶν ἐναίσιμος,  οὐδέ μοι αὐτῇ</TextUnit>
    <TextUnit id="2412" loc="5.191">θυμὸς ἐνὶ στήθεσσι σιδήρεος, ἀλλ' ἐλεήμων.”</TextUnit>
    <TextUnit id="2413" loc="5.192">ὣς ἄρα φωνήσας' ἡγήσατο δῖα θεάων</TextUnit>
    <TextUnit id="2414" loc="5.193">καρπαλίμως: ὁ δ' ἔπειτα μετ' ἴχνια βαῖνε θεοῖο.</TextUnit>
    <TextUnit id="2415" loc="5.194">ἷξον δὲ σπεῖος γλαφυρὸν θεὸς ἠδὲ καὶ ἀνήρ,</TextUnit>
    <TextUnit id="2416" loc="5.195">καί ῥ' ὁ μὲν ἔνθα καθέζετ' ἐπὶ θρόνου ἔνθεν ἀνέστη</TextUnit>
    <TextUnit id="2417" loc="5.196">̔Ερμείας, νύμφη δ' ἐτίθει πάρα πᾶσαν ἐδωδήν,</TextUnit>
    <TextUnit id="2418" loc="5.197">ἔσθειν καὶ πίνειν, οἷα βροτοὶ ἄνδρες ἔδουσιν:</TextUnit>
    <TextUnit id="2419" loc="5.198">αὐτὴ δ' ἀντίον ἷζεν ̓Οδυσσῆος θείοιο,</TextUnit>
    <TextUnit id="2420" loc="5.199">τῇ δὲ παρ' ἀμβροσίην δμῳαὶ καὶ νέκταρ ἔθηκαν.</TextUnit>
    <TextUnit id="2421" loc="5.200">οἱ δ' ἐπ' ὀνείαθ' ἑτοῖμα προκείμενα χεῖρας ἴαλλον.</TextUnit>
    <TextUnit id="2422" loc="5.201">αὐτὰρ ἐπεὶ τάρπησαν ἐδητύος ἠδὲ ποτῆτος,</TextUnit>
    <TextUnit id="2423" loc="5.202">τοῖς ἄρα μύθων ἦρχε Καλυψώ, δῖα θεάων:</TextUnit>
    <TextUnit id="2424" loc="5.203">“διογενὲς Λαερτιάδη, πολυμήχαν' ̓Οδυσσεῦ,</TextUnit>
    <TextUnit id="2425" loc="5.204">οὕτω δὴ οἶκόνδε φίλην ἐς πατρίδα γαῖαν</TextUnit>
    <TextUnit id="2426" loc="5.205">αὐτίκα νῦν ἐθέλεις ἰέναι;  σὺ δὲ χαῖρε καὶ ἔμπης.</TextUnit>
    <TextUnit id="2427" loc="5.206">εἴ γε μὲν εἰδείης σῇσι φρεσὶν ὅσσα τοι αἶσα</TextUnit>
    <TextUnit id="2428" loc="5.207">κήδε' ἀναπλῆσαι, πρὶν πατρίδα γαῖαν ἱκέσθαι,</TextUnit>
    <TextUnit id="2429" loc="5.208">ἐνθάδε κ' αὖθι μένων σὺν ἐμοὶ τόδε δῶμα φυλάσσοις</TextUnit>
    <TextUnit id="2430" loc="5.209">ἀθάνατός τ' εἴης, ἱμειρόμενός περ ἰδέσθαι</TextUnit>
    <TextUnit id="2431" loc="5.210">σὴν ἄλοχον,  τῆς τ' αἰὲν ἐέλδεαι ἤματα πάντα.</TextUnit>
    <TextUnit id="2432" loc="5.211">οὐ μέν θην κείνης γε χερείων εὔχομαι εἶναι,</TextUnit>
    <TextUnit id="2433" loc="5.212">οὐ δέμας οὐδὲ φυήν, ἐπεὶ οὔ πως οὐδὲ ἔοικεν</TextUnit>
    <TextUnit id="2434" loc="5.213">θνητὰς ἀθανάτῃσι δέμας καὶ εἶδος ἐρίζειν.”</TextUnit>
    <TextUnit id="2435" loc="5.214">τὴν δ' ἀπαμειβόμενος προσέφη πολύμητις ̓Οδυσσεύς:</TextUnit>
    <TextUnit id="2436" loc="5.215">“πότνα θεά,  μή μοι τόδε χώεο: οἶδα καὶ αὐτὸς</TextUnit>
    <TextUnit id="2437" loc="5.216">πάντα μάλ', οὕνεκα σεῖο περίφρων Πηνελόπεια</TextUnit>
    <TextUnit id="2438" loc="5.217">εἶδος ἀκιδνοτέρη μέγεθός τ' εἰσάντα ἰδέσθαι:</TextUnit>
    <TextUnit id="2439" loc="5.218">ἡ μὲν γὰρ βροτός ἐστι, σὺ δ' ἀθάνατος καὶ ἀγήρως.</TextUnit>
    <TextUnit id="2440" loc="5.219">ἀλλὰ καὶ ὣς ἐθέλω καὶ ἐέλδομαι ἤματα πάντα</TextUnit>
    <TextUnit id="2441" loc="5.220">οἴκαδέ τ' ἐλθέμεναι καὶ νόστιμον ἦμαρ ἰδέσθαι.</TextUnit>
    <TextUnit id="2442" loc="5.221">εἰ δ' αὖ τις ῥαίῃσι θεῶν ἐνὶ οἴνοπι πόντῳ,</TextUnit>
    <TextUnit id="2443" loc="5.222">τλήσομαι ἐν στήθεσσιν ἔχων ταλαπενθέα θυμόν:</TextUnit>
    <TextUnit id="2444" loc="5.223">ἤδη γὰρ μάλα πολλὰ πάθον καὶ πολλὰ μόγησα</TextUnit>
    <TextUnit id="2445" loc="5.224">κύμασι καὶ πολέμῳ: μετὰ καὶ τόδε τοῖσι γενέσθω.”</TextUnit>
    <TextUnit id="2446" loc="5.225">ὣς ἔφατ', ἠέλιος δ' ἄρ' ἔδυ καὶ ἐπὶ κνέφας ἦλθεν:</TextUnit>
    <TextUnit id="2447" loc="5.226">ἐλθόντες δ' ἄρα τώ γε μυχῷ σπείους γλαφυροῖο</TextUnit>
    <TextUnit id="2448" loc="5.227">τερπέσθην φιλότητι, παρ' ἀλλήλοισι μένοντες.</TextUnit>
    <TextUnit id="2449" loc="5.228">ἦμος δ' ἠριγένεια φάνη ῥοδοδάκτυλος ̓Ηώς,</TextUnit>
    <TextUnit id="2450" loc="5.229">αὐτίχ' ὁ μὲν χλαῖνάν τε χιτῶνά τε ἕννυτ' ̓Οδυσσεύς,</TextUnit>
    <TextUnit id="2451" loc="5.230">αὐτὴ δ' ἀργύφεον φᾶρος μέγα ἕννυτο νύμφη,</TextUnit>
    <TextUnit id="2452" loc="5.231">λεπτὸν καὶ χαρίεν, περὶ δὲ ζώνην βάλετ' ἰξυῖ</TextUnit>
    <TextUnit id="2453" loc="5.232">καλὴν χρυσείην, κεφαλῇ δ' ἐφύπερθε καλύπτρην.</TextUnit>
    <TextUnit id="2454" loc="5.233">καὶ τότ' ̓Οδυσσῆι μεγαλήτορι μήδετο πομπήν:</TextUnit>
    <TextUnit id="2455" loc="5.234">δῶκέν οἱ πέλεκυν μέγαν, ἄρμενον ἐν παλάμῃσι,</TextUnit>
    <TextUnit id="2456" loc="5.235">χάλκεον,  ἀμφοτέρωθεν ἀκαχμένον: αὐτὰρ ἐν αὐτῷ</TextUnit>
    <TextUnit id="2457" loc="5.236">στειλειὸν περικαλλὲς ἐλάινον, εὖ ἐναρηρός:</TextUnit>
    <TextUnit id="2458" loc="5.237">δῶκε δ' ἔπειτα σκέπαρνον ἐύξοον: ἦρχε δ' ὁδοῖο</TextUnit>
    <TextUnit id="2459" loc="5.238">νήσου ἐπ' ἐσχατιῆς, ὅθι δένδρεα μακρὰ πεφύκει,</TextUnit>
    <TextUnit id="2460" loc="5.239">κλήθρη τ' αἴγειρός τ', ἐλάτη τ' ἦν οὐρανομήκης,</TextUnit>
    <TextUnit id="2461" loc="5.240">αὖα πάλαι,  περίκηλα, τά οἱ πλώοιεν ἐλαφρῶς.</TextUnit>
    <TextUnit id="2462" loc="5.241">αὐτὰρ ἐπεὶ δὴ δεῖξ', ὅθι δένδρεα μακρὰ πεφύκει,</TextUnit>
    <TextUnit id="2463" loc="5.242">ἡ μὲν ἔβη πρὸς δῶμα Καλυψώ, δῖα θεάων,</TextUnit>
    <TextUnit id="2464" loc="5.243">αὐτὰρ ὁ τάμνετο δοῦρα: θοῶς δέ οἱ ἤνυτο ἔργον.</TextUnit>
    <TextUnit id="2465" loc="5.244">εἴκοσι δ' ἔκβαλε πάντα, πελέκκησεν δ' ἄρα χαλκῷ,</TextUnit>
    <TextUnit id="2466" loc="5.245">ξέσσε δ' ἐπισταμένως καὶ ἐπὶ στάθμην ἴθυνεν.</TextUnit>
    <TextUnit id="2467" loc="5.246">τόφρα δ' ἔνεικε τέρετρα Καλυψώ, δῖα θεάων:</TextUnit>
    <TextUnit id="2468" loc="5.247">τέτρηνεν δ' ἄρα πάντα καὶ ἥρμοσεν ἀλλήλοισιν,</TextUnit>
    <TextUnit id="2469" loc="5.248">γόμφοισιν δ' ἄρα τήν γε καὶ ἁρμονίῃσιν ἄρασσεν.</TextUnit>
    <TextUnit id="2470" loc="5.249">ὅσσον τίς τ' ἔδαφος νηὸς τορνώσεται ἀνὴρ</TextUnit>
    <TextUnit id="2471" loc="5.250">φορτίδος εὐρείης,  ἐὺ εἰδὼς τεκτοσυνάων,</TextUnit>
    <TextUnit id="2472" loc="5.251">τόσσον ἔπ' εὐρεῖαν σχεδίην ποιήσατ' ̓Οδυσσεύς.</TextUnit>
    <TextUnit id="2473" loc="5.252">ἴκρια δὲ στήσας, ἀραρὼν θαμέσι σταμίνεσσι,</TextUnit>
    <TextUnit id="2474" loc="5.253">ποίει: ἀτὰρ μακρῇσιν ἐπηγκενίδεσσι τελεύτα.</TextUnit>
    <TextUnit id="2475" loc="5.254">ἐν δ' ἱστὸν ποίει καὶ ἐπίκριον ἄρμενον αὐτῷ:</TextUnit>
    <TextUnit id="2476" loc="5.255">πρὸς δ' ἄρα πηδάλιον ποιήσατο,  ὄφρ' ἰθύνοι.</TextUnit>
    <TextUnit id="2477" loc="5.256">φράξε δέ μιν ῥίπεσσι διαμπερὲς οἰσυί̈νῃσι</TextUnit>
    <TextUnit id="2478" loc="5.257">κύματος εἶλαρ ἔμεν: πολλὴν δ' ἐπεχεύατο ὕλην.</TextUnit>
    <TextUnit id="2479" loc="5.258">τόφρα δὲ φάρε' ἔνεικε Καλυψώ, δῖα θεάων,</TextUnit>
    <TextUnit id="2480" loc="5.259">ἱστία ποιήσασθαι: ὁ δ' εὖ τεχνήσατο καὶ τά.</TextUnit>
    <TextUnit id="2481" loc="5.260">ἐν δ' ὑπέρας τε κάλους τε πόδας τ' ἐνέδησεν ἐν αὐτῇ,</TextUnit>
    <TextUnit id="2482" loc="5.261">μοχλοῖσιν δ' ἄρα τήν γε κατείρυσεν εἰς ἅλα δῖαν.</TextUnit>
    <TextUnit id="2483" loc="5.262">τέτρατον ἦμαρ ἔην, καὶ τῷ τετέλεστο ἅπαντα:</TextUnit>
    <TextUnit id="2484" loc="5.263">τῷ δ' ἄρα πέμπτῳ πέμπ' ἀπὸ νήσου δῖα Καλυψώ,</TextUnit>
    <TextUnit id="2485" loc="5.264">εἵματά τ' ἀμφιέσασα θυώδεα καὶ λούσασα.</TextUnit>
    <TextUnit id="2486" loc="5.265">ἐν δέ οἱ ἀσκὸν ἔθηκε θεὰ μέλανος οἴνοιο</TextUnit>
    <TextUnit id="2487" loc="5.266">τὸν ἕτερον, ἕτερον δ' ὕδατος μέγαν, ἐν δὲ καὶ ᾖα</TextUnit>
    <TextUnit id="2488" loc="5.267">κωρύκῳ: ἐν δέ οἱ ὄψα τίθει μενοεικέα πολλά:</TextUnit>
    <TextUnit id="2489" loc="5.268">οὖρον δὲ προέηκεν ἀπήμονά τε λιαρόν τε.</TextUnit>
    <TextUnit id="2490" loc="5.269">γηθόσυνος δ' οὔρῳ πέτας' ἱστία δῖος ̓Οδυσσεύς.</TextUnit>
    <TextUnit id="2491" loc="5.270">αὐτὰρ ὁ πηδαλίῳ ἰθύνετο τεχνηέντως</TextUnit>
    <TextUnit id="2492" loc="5.271">ἥμενος, οὐδέ οἱ ὕπνος ἐπὶ βλεφάροισιν ἔπιπτεν</TextUnit>
    <TextUnit id="2493" loc="5.272">Πληιάδας τ' ἐσορῶντι καὶ ὀψὲ δύοντα Βοώτην</TextUnit>
    <TextUnit id="2494" loc="5.273">̓́Αρκτον θ', ἣν καὶ ἄμαξαν ἐπίκλησιν καλέουσιν,</TextUnit>
    <TextUnit id="2495" loc="5.274">ἥ τ' αὐτοῦ στρέφεται καί τ' ̓Ωρίωνα δοκεύει,</TextUnit>
    <TextUnit id="2496" loc="5.275">οἴη δ' ἄμμορός ἐστι λοετρῶν ̓Ωκεανοῖο:</TextUnit>
    <TextUnit id="2497" loc="5.276">τὴν γὰρ δή μιν ἄνωγε Καλυψώ, δῖα θεάων,</TextUnit>
    <TextUnit id="2498" loc="5.277">ποντοπορευέμεναι ἐπ' ἀριστερὰ χειρὸς ἔχοντα.</TextUnit>
    <TextUnit id="2499" loc="5.278">ἑπτὰ δὲ καὶ δέκα μὲν πλέεν ἤματα ποντοπορεύων,</TextUnit>
    <TextUnit id="2500" loc="5.279">ὀκτωκαιδεκάτῃ δ' ἐφάνη ὄρεα σκιόεντα</TextUnit>
    <TextUnit id="2501" loc="5.280">γαίης Φαιήκων,  ὅθι τ' ἄγχιστον πέλεν αὐτῷ:</TextUnit>
    <TextUnit id="2502" loc="5.281">εἴσατο δ' ὡς ὅτε ῥινὸν ἐν ἠεροειδέι πόντῳ.</TextUnit>
    <TextUnit id="2503" loc="5.282">τὸν δ' ἐξ Αἰθιόπων ἀνιὼν κρείων ἐνοσίχθων</TextUnit>
    <TextUnit id="2504" loc="5.283">τηλόθεν ἐκ Σολύμων ὀρέων ἴδεν: εἴσατο γάρ οἱ</TextUnit>
    <TextUnit id="2505" loc="5.284">πόντον ἐπιπλώων. ὁ δ' ἐχώσατο κηρόθι μᾶλλον,</TextUnit>
    <TextUnit id="2506" loc="5.285">κινήσας δὲ κάρη προτὶ ὃν μυθήσατο θυμόν:</TextUnit>
    <TextUnit id="2507" loc="5.286">“ὢ πόποι, ἦ μάλα δὴ μετεβούλευσαν θεοὶ ἄλλως</TextUnit>
    <TextUnit id="2508" loc="5.287">ἀμφ' ̓Οδυσῆι ἐμεῖο μετ' Αἰθιόπεσσιν ἐόντος,</TextUnit>
    <TextUnit id="2509" loc="5.288">καὶ δὴ Φαιήκων γαίης σχεδόν, ἔνθα οἱ αἶσα</TextUnit>
    <TextUnit id="2510" loc="5.289">ἐκφυγέειν μέγα πεῖραρ ὀιζύος, ἥ μιν ἱκάνει.</TextUnit>
    <TextUnit id="2511" loc="5.290">ἀλλ' ἔτι μέν μίν φημι ἅδην ἐλάαν κακότητος.”</TextUnit>
    <TextUnit id="2512" loc="5.291">ὣς εἰπὼν σύναγεν νεφέλας, ἐτάραξε δὲ πόντον</TextUnit>
    <TextUnit id="2513" loc="5.292">χερσὶ τρίαιναν ἑλών: πάσας δ' ὀρόθυνεν ἀέλλας</TextUnit>
    <TextUnit id="2514" loc="5.293">παντοίων ἀνέμων, σὺν δὲ νεφέεσσι κάλυψε</TextUnit>
    <TextUnit id="2515" loc="5.294">γαῖαν ὁμοῦ καὶ πόντον: ὀρώρει δ' οὐρανόθεν νύξ.</TextUnit>
    <TextUnit id="2516" loc="5.295">σὺν δ' Εὖρός τε Νότος τ' ἔπεσον Ζέφυρός τε δυσαὴς</TextUnit>
    <TextUnit id="2517" loc="5.296">καὶ Βορέης αἰθρηγενέτης, μέγα κῦμα κυλίνδων.</TextUnit>
    <TextUnit id="2518" loc="5.297">καὶ τότ' ̓Οδυσσῆος λύτο γούνατα καὶ φίλον ἦτορ,</TextUnit>
    <TextUnit id="2519" loc="5.298">ὀχθήσας δ' ἄρα εἶπε πρὸς ὃν μεγαλήτορα θυμόν:</TextUnit>
    <TextUnit id="2520" loc="5.299">“ὤ μοι ἐγὼ δειλός, τί νύ μοι μήκιστα γένηται;</TextUnit>
    <TextUnit id="2521" loc="5.300">δείδω μὴ δὴ πάντα θεὰ νημερτέα εἶπεν,</TextUnit>
    <TextUnit id="2522" loc="5.301">ἥ μ' ἔφατ' ἐν πόντῳ, πρὶν πατρίδα γαῖαν ἱκέσθαι,</TextUnit>
    <TextUnit id="2523" loc="5.302">ἄλγε' ἀναπλήσειν: τὰ δὲ δὴ νῦν πάντα τελεῖται.</TextUnit>
    <TextUnit id="2524" loc="5.303">οἵοισιν νεφέεσσι περιστέφει οὐρανὸν εὐρὺν</TextUnit>
    <TextUnit id="2525" loc="5.304">Ζεύς, ἐτάραξε δὲ πόντον, ἐπισπέρχουσι δ' ἄελλαι</TextUnit>
    <TextUnit id="2526" loc="5.305">παντοίων ἀνέμων.  νῦν μοι σῶς αἰπὺς ὄλεθρος.</TextUnit>
    <TextUnit id="2527" loc="5.306">τρὶς μάκαρες Δαναοὶ καὶ τετράκις, οἳ τότ' ὄλοντο</TextUnit>
    <TextUnit id="2528" loc="5.307">Τροίῃ ἐν εὐρείῃ χάριν ̓Ατρεί̈δῃσι φέροντες.</TextUnit>
    <TextUnit id="2529" loc="5.308">ὡς δὴ ἐγώ γ' ὄφελον θανέειν καὶ πότμον ἐπισπεῖν</TextUnit>
    <TextUnit id="2530" loc="5.309">ἤματι τῷ ὅτε μοι πλεῖστοι χαλκήρεα δοῦρα</TextUnit>
    <TextUnit id="2531" loc="5.310">Τρῶες ἐπέρριψαν περὶ Πηλεί̈ωνι θανόντι.</TextUnit>
    <TextUnit id="2532" loc="5.311">τῷ κ' ἔλαχον κτερέων, καί μευ κλέος ἦγον ̓Αχαιοί:</TextUnit>
    <TextUnit id="2533" loc="5.312">νῦν δέ λευγαλέῳ θανάτῳ εἵμαρτο ἁλῶναι.”</TextUnit>
    <TextUnit id="2534" loc="5.313">ὣς ἄρα μιν εἰπόντ' ἔλασεν μέγα κῦμα κατ' ἄκρης</TextUnit>
    <TextUnit id="2535" loc="5.314">δεινὸν ἐπεσσύμενον, περὶ δὲ σχεδίην ἐλέλιξε.</TextUnit>
    <TextUnit id="2536" loc="5.315">τῆλε δ' ἀπὸ σχεδίης αὐτὸς πέσε,  πηδάλιον δὲ</TextUnit>
    <TextUnit id="2537" loc="5.316">ἐκ χειρῶν προέηκε: μέσον δέ οἱ ἱστὸν ἔαξεν</TextUnit>
    <TextUnit id="2538" loc="5.317">δεινὴ μισγομένων ἀνέμων ἐλθοῦσα θύελλα,</TextUnit>
    <TextUnit id="2539" loc="5.318">τηλοῦ δὲ σπεῖρον καὶ ἐπίκριον ἔμπεσε πόντῳ.</TextUnit>
    <TextUnit id="2540" loc="5.319">τὸν δ' ἄρ' ὑπόβρυχα θῆκε πολὺν χρόνον, οὐδ' ἐδυνάσθη</TextUnit>
    <TextUnit id="2541" loc="5.320">αἶψα μάλ' ἀνσχεθέειν μεγάλου ὑπὸ κύματος ὁρμῆς:</TextUnit>
    <TextUnit id="2542" loc="5.321">εἵματα γάρ ῥ' ἐβάρυνε, τά οἱ πόρε δῖα Καλυψώ.</TextUnit>
    <TextUnit id="2543" loc="5.322">ὀψὲ δὲ δή ῥ' ἀνέδυ, στόματος δ' ἐξέπτυσεν ἅλμην</TextUnit>
    <TextUnit id="2544" loc="5.323">πικρήν, ἥ οἱ πολλὴ ἀπὸ κρατὸς κελάρυζεν.</TextUnit>
    <TextUnit id="2545" loc="5.324">ἀλλ' οὐδ' ὣς σχεδίης ἐπελήθετο, τειρόμενός περ,</TextUnit>
    <TextUnit id="2546" loc="5.325">ἀλλὰ μεθορμηθεὶς ἐνὶ κύμασιν ἐλλάβετ' αὐτῆς,</TextUnit>
    <TextUnit id="2547" loc="5.326">ἐν μέσσῃ δὲ καθῖζε τέλος θανάτου ἀλεείνων.</TextUnit>
    <TextUnit id="2548" loc="5.327">τὴν δ' ἐφόρει μέγα κῦμα κατὰ ῥόον ἔνθα καὶ ἔνθα.</TextUnit>
    <TextUnit id="2549" loc="5.328">ὡς δ' ὅτ' ὀπωρινὸς Βορέης φορέῃσιν ἀκάνθας</TextUnit>
    <TextUnit id="2550" loc="5.329">ἂμ πεδίον, πυκιναὶ δὲ πρὸς ἀλλήλῃσιν ἔχονται,</TextUnit>
    <TextUnit id="2551" loc="5.330">ὣς τὴν ἂμ πέλαγος ἄνεμοι φέρον ἔνθα καὶ ἔνθα:</TextUnit>
    <TextUnit id="2552" loc="5.331">ἄλλοτε μέν τε Νότος Βορέῃ προβάλεσκε φέρεσθαι,</TextUnit>
    <TextUnit id="2553" loc="5.332">ἄλλοτε δ' αὖτ' Εὖρος Ζεφύρῳ εἴξασκε διώκειν.</TextUnit>
    <TextUnit id="2554" loc="5.333">τὸν δὲ ἴδεν Κάδμου θυγάτηρ, καλλίσφυρος ̓Ινώ,</TextUnit>
    <TextUnit id="2555" loc="5.334">Λευκοθέη, ἣ πρὶν μὲν ἔην βροτὸς αὐδήεσσα,</TextUnit>
    <TextUnit id="2556" loc="5.335">νῦν δ' ἁλὸς ἐν πελάγεσσι θεῶν ἒξ ἔμμορε τιμῆς.</TextUnit>
    <TextUnit id="2557" loc="5.336">ἥ ῥ' ̓Οδυσῆ' ἐλέησεν ἀλώμενον, ἄλγε' ἔχοντα,</TextUnit>
    <TextUnit id="2558" loc="5.337">αἰθυίῃ δ' ἐικυῖα ποτῇ ἀνεδύσετο λίμνης,</TextUnit>
    <TextUnit id="2559" loc="5.338">ἷζε δ' ἐπὶ σχεδίης πολυδέσμου εἶπέ τε μῦθον:</TextUnit>
    <TextUnit id="2560" loc="5.339">“κάμμορε, τίπτε τοι ὧδε Ποσειδάων ἐνοσίχθων</TextUnit>
    <TextUnit id="2561" loc="5.340">ὠδύσατ' ἐκπάγλως,  ὅτι τοι κακὰ πολλὰ φυτεύει;</TextUnit>
    <TextUnit id="2562" loc="5.341">οὐ μὲν δή σε καταφθίσει μάλα περ μενεαίνων.</TextUnit>
    <TextUnit id="2563" loc="5.342">ἀλλὰ μάλ' ὧδ' ἔρξαι, δοκέεις δέ μοι οὐκ ἀπινύσσειν:</TextUnit>
    <TextUnit id="2564" loc="5.343">εἵματα ταῦτ' ἀποδὺς σχεδίην ἀνέμοισι φέρεσθαι</TextUnit>
    <TextUnit id="2565" loc="5.344">κάλλιπ', ἀτὰρ χείρεσσι νέων ἐπιμαίεο νόστου</TextUnit>
    <TextUnit id="2566" loc="5.345">γαίης Φαιήκων,  ὅθι τοι μοῖρ' ἐστὶν ἀλύξαι.</TextUnit>
    <TextUnit id="2567" loc="5.346">τῆ δέ, τόδε κρήδεμνον ὑπὸ στέρνοιο τανύσσαι</TextUnit>
    <TextUnit id="2568" loc="5.347">ἄμβροτον: οὐδέ τί τοι παθέειν δέος οὐδ' ἀπολέσθαι.</TextUnit>
    <TextUnit id="2569" loc="5.348">αὐτὰρ ἐπὴν χείρεσσιν ἐφάψεαι ἠπείροιο,</TextUnit>
    <TextUnit id="2570" loc="5.349">ἂψ ἀπολυσάμενος βαλέειν εἰς οἴνοπα πόντον</TextUnit>
    <TextUnit id="2571" loc="5.350">πολλὸν ἀπ' ἠπείρου,  αὐτὸς δ' ἀπονόσφι τραπέσθαι.”</TextUnit>
    <TextUnit id="2572" loc="5.351">ὣς ἄρα φωνήσασα θεὰ κρήδεμνον ἔδωκεν,</TextUnit>
    <TextUnit id="2573" loc="5.352">αὐτὴ δ' ἂψ ἐς πόντον ἐδύσετο κυμαίνοντα</TextUnit>
    <TextUnit id="2574" loc="5.353">αἰθυίῃ ἐικυῖα: μέλαν δέ ἑ κῦμα κάλυψεν.</TextUnit>
    <TextUnit id="2575" loc="5.354">αὐτὰρ ὁ μερμήριξε πολύτλας δῖος ̓Οδυσσεύς,</TextUnit>
    <TextUnit id="2576" loc="5.355">ὀχθήσας δ' ἄρα εἶπε πρὸς ὃν μεγαλήτορα θυμόν:</TextUnit>
    <TextUnit id="2577" loc="5.356">“ὤ μοι ἐγώ, μή τίς μοι ὑφαίνῃσιν δόλον αὖτε</TextUnit>
    <TextUnit id="2578" loc="5.357">ἀθανάτων, ὅ τέ με σχεδίης ἀποβῆναι ἀνώγει.</TextUnit>
    <TextUnit id="2579" loc="5.358">ἀλλὰ μάλ' οὔ πω πείσομ', ἐπεὶ ἑκὰς ὀφθαλμοῖσιν</TextUnit>
    <TextUnit id="2580" loc="5.359">γαῖαν ἐγὼν ἰδόμην, ὅθι μοι φάτο φύξιμον εἶναι.</TextUnit>
    <TextUnit id="2581" loc="5.360">ἀλλὰ μάλ' ὧδ' ἔρξω,  δοκέει δέ μοι εἶναι ἄριστον:</TextUnit>
    <TextUnit id="2582" loc="5.361">ὄφρ' ἂν μέν κεν δούρατ' ἐν ἁρμονίῃσιν ἀρήρῃ,</TextUnit>
    <TextUnit id="2583" loc="5.362">τόφρ' αὐτοῦ μενέω καὶ τλήσομαι ἄλγεα πάσχων:</TextUnit>
    <TextUnit id="2584" loc="5.363">αὐτὰρ ἐπὴν δή μοι σχεδίην διὰ κῦμα τινάξῃ,</TextUnit>
    <TextUnit id="2585" loc="5.364">νήξομ', ἐπεὶ οὐ μέν τι πάρα προνοῆσαι ἄμεινον.”</TextUnit>
    <TextUnit id="2586" loc="5.365">ἧος ὁ ταῦθ' ὥρμαινε κατὰ φρένα καὶ κατὰ θυμόν,</TextUnit>
    <TextUnit id="2587" loc="5.366">ὦρσε δ' ἐπὶ μέγα κῦμα Ποσειδάων ἐνοσίχθων,</TextUnit>
    <TextUnit id="2588" loc="5.367">δεινόν τ' ἀργαλέον τε, κατηρεφές, ἤλασε δ' αὐτόν.</TextUnit>
    <TextUnit id="2589" loc="5.368">ὡς δ' ἄνεμος ζαὴς ἠί̈ων θημῶνα τινάξῃ</TextUnit>
    <TextUnit id="2590" loc="5.369">καρφαλέων: τὰ μὲν ἄρ τε διεσκέδας' ἄλλυδις ἄλλῃ:</TextUnit>
    <TextUnit id="2591" loc="5.370">ὣς τῆς δούρατα μακρὰ διεσκέδας'.  αὐτὰρ ̓Οδυσσεὺς</TextUnit>
    <TextUnit id="2592" loc="5.371">ἀμφ' ἑνὶ δούρατι βαῖνε, κέληθ' ὡς ἵππον ἐλαύνων,</TextUnit>
    <TextUnit id="2593" loc="5.372">εἵματα δ' ἐξαπέδυνε, τά οἱ πόρε δῖα Καλυψώ.</TextUnit>
    <TextUnit id="2594" loc="5.373">αὐτίκα δὲ κρήδεμνον ὑπὸ στέρνοιο τάνυσσεν,</TextUnit>
    <TextUnit id="2595" loc="5.374">αὐτὸς δὲ πρηνὴς ἁλὶ κάππεσε, χεῖρε πετάσσας,</TextUnit>
    <TextUnit id="2596" loc="5.375">νηχέμεναι μεμαώς.  ἴδε δὲ κρείων ἐνοσίχθων,</TextUnit>
    <TextUnit id="2597" loc="5.376">κινήσας δὲ κάρη προτὶ ὃν μυθήσατο θυμόν:</TextUnit>
    <TextUnit id="2598" loc="5.377">“οὕτω νῦν κακὰ πολλὰ παθὼν ἀλόω κατὰ πόντον,</TextUnit>
    <TextUnit id="2599" loc="5.378">εἰς ὅ κεν ἀνθρώποισι διοτρεφέεσσι μιγήῃς.</TextUnit>
    <TextUnit id="2600" loc="5.379">ἀλλ' οὐδ' ὥς σε ἔολπα ὀνόσσεσθαι κακότητος.”</TextUnit>
    <TextUnit id="2601" loc="5.380">ὣς ἄρα φωνήσας ἵμασεν καλλίτριχας ἵππους,</TextUnit>
    <TextUnit id="2602" loc="5.381">ἵκετο δ' εἰς Αἰγάς, ὅθι οἱ κλυτὰ δώματ' ἔασιν.</TextUnit>
    <TextUnit id="2603" loc="5.382">αὐτὰρ ̓Αθηναίη κούρη Διὸς ἄλλ' ἐνόησεν.</TextUnit>
    <TextUnit id="2604" loc="5.383">ἦ τοι τῶν ἄλλων ἀνέμων κατέδησε κελεύθους,</TextUnit>
    <TextUnit id="2605" loc="5.384">παύσασθαι δ' ἐκέλευσε καὶ εὐνηθῆναι ἅπαντας:</TextUnit>
    <TextUnit id="2606" loc="5.385">ὦρσε δ' ἐπὶ κραιπνὸν Βορέην,  πρὸ δὲ κύματ' ἔαξεν,</TextUnit>
    <TextUnit id="2607" loc="5.386">ἧος ὃ Φαιήκεσσι φιληρέτμοισι μιγείη</TextUnit>
    <TextUnit id="2608" loc="5.387">διογενὴς ̓Οδυσεὺς θάνατον καὶ κῆρας ἀλύξας.</TextUnit>
    <TextUnit id="2609" loc="5.388">ἔνθα δύω νύκτας δύο τ' ἤματα κύματι πηγῷ</TextUnit>
    <TextUnit id="2610" loc="5.389">πλάζετο, πολλὰ δέ οἱ κραδίη προτιόσσετ' ὄλεθρον.</TextUnit>
    <TextUnit id="2611" loc="5.390">ἀλλ' ὅτε δὴ τρίτον ἦμαρ ἐυπλόκαμος τέλες' ̓Ηώς,</TextUnit>
    <TextUnit id="2612" loc="5.391">καὶ τότ' ἔπειτ' ἄνεμος μὲν ἐπαύσατο ἠδὲ γαλήνη</TextUnit>
    <TextUnit id="2613" loc="5.392">ἔπλετο νηνεμίη: ὁ δ' ἄρα σχεδὸν εἴσιδε γαῖαν</TextUnit>
    <TextUnit id="2614" loc="5.393">ὀξὺ μάλα προϊδών, μεγάλου ὑπὸ κύματος ἀρθείς.</TextUnit>
    <TextUnit id="2615" loc="5.394">ὡς δ' ὅτ' ἂν ἀσπάσιος βίοτος παίδεσσι φανήῃ</TextUnit>
    <TextUnit id="2616" loc="5.395">πατρός,  ὃς ἐν νούσῳ κεῖται κρατέρ' ἄλγεα πάσχων,</TextUnit>
    <TextUnit id="2617" loc="5.396">δηρὸν τηκόμενος, στυγερὸς δέ οἱ ἔχραε δαίμων,</TextUnit>
    <TextUnit id="2618" loc="5.397">ἀσπάσιον δ' ἄρα τόν γε θεοὶ κακότητος ἔλυσαν,</TextUnit>
    <TextUnit id="2619" loc="5.398">ὣς ̓Οδυσεῖ ἀσπαστὸν ἐείσατο γαῖα καὶ ὕλη,</TextUnit>
    <TextUnit id="2620" loc="5.399">νῆχε δ' ἐπειγόμενος ποσὶν ἠπείρου ἐπιβῆναι.</TextUnit>
    <TextUnit id="2621" loc="5.400">ἀλλ' ὅτε τόσσον ἀπῆν ὅσσον τε γέγωνε βοήσας,</TextUnit>
    <TextUnit id="2622" loc="5.401">καὶ δὴ δοῦπον ἄκουσε ποτὶ σπιλάδεσσι θαλάσσης:</TextUnit>
    <TextUnit id="2623" loc="5.402">ῥόχθει γὰρ μέγα κῦμα ποτὶ ξερὸν ἠπείροιο</TextUnit>
    <TextUnit id="2624" loc="5.403">δεινὸν ἐρευγόμενον, εἴλυτο δὲ πάνθ' ἁλὸς ἄχνῃ:</TextUnit>
    <TextUnit id="2625" loc="5.404">οὐ γὰρ ἔσαν λιμένες νηῶν ὄχοι, οὐδ' ἐπιωγαί.</TextUnit>
    <TextUnit id="2626" loc="5.405">ἀλλ' ἀκταὶ προβλῆτες ἔσαν σπιλάδες τε πάγοι τε:</TextUnit>
    <TextUnit id="2627" loc="5.406">καὶ τότ' ̓Οδυσσῆος λύτο γούνατα καὶ φίλον ἦτορ,</TextUnit>
    <TextUnit id="2628" loc="5.407">ὀχθήσας δ' ἄρα εἶπε πρὸς ὃν μεγαλήτορα θυμόν:</TextUnit>
    <TextUnit id="2629" loc="5.408">“ὤ μοι, ἐπεὶ δὴ γαῖαν ἀελπέα δῶκεν ἰδέσθαι</TextUnit>
    <TextUnit id="2630" loc="5.409">Ζεύς, καὶ δὴ τόδε λαῖτμα διατμήξας ἐπέρησα,</TextUnit>
    <TextUnit id="2631" loc="5.410">ἔκβασις οὔ πῃ φαίνεθ' ἁλὸς πολιοῖο θύραζε:</TextUnit>
    <TextUnit id="2632" loc="5.411">ἔκτοσθεν μὲν γὰρ πάγοι ὀξέες, ἀμφὶ δὲ κῦμα</TextUnit>
    <TextUnit id="2633" loc="5.412">βέβρυχεν ῥόθιον, λισσὴ δ' ἀναδέδρομε πέτρη,</TextUnit>
    <TextUnit id="2634" loc="5.413">ἀγχιβαθὴς δὲ θάλασσα, καὶ οὔ πως ἔστι πόδεσσι</TextUnit>
    <TextUnit id="2635" loc="5.414">στήμεναι ἀμφοτέροισι καὶ ἐκφυγέειν κακότητα:</TextUnit>
    <TextUnit id="2636" loc="5.415">μή πώς μ' ἐκβαίνοντα βάλῃ λίθακι ποτὶ πέτρῃ</TextUnit>
    <TextUnit id="2637" loc="5.416">κῦμα μέγ' ἁρπάξαν: μελέη δέ μοι ἔσσεται ὁρμή.</TextUnit>
    <TextUnit id="2638" loc="5.417">εἰ δέ κ' ἔτι προτέρω παρανήξομαι, ἤν που ἐφεύρω</TextUnit>
    <TextUnit id="2639" loc="5.418">ἠιόνας τε παραπλῆγας λιμένας τε θαλάσσης,</TextUnit>
    <TextUnit id="2640" loc="5.419">δείδω μή μ' ἐξαῦτις ἀναρπάξασα θύελλα</TextUnit>
    <TextUnit id="2641" loc="5.420">πόντον ἐπ' ἰχθυόεντα φέρῃ βαρέα στενάχοντα,</TextUnit>
    <TextUnit id="2642" loc="5.421">ἠέ τί μοι καὶ κῆτος ἐπισσεύῃ μέγα δαίμων</TextUnit>
    <TextUnit id="2643" loc="5.422">ἐξ ἁλός, οἷά τε πολλὰ τρέφει κλυτὸς ̓Αμφιτρίτη:</TextUnit>
    <TextUnit id="2644" loc="5.423">οἶδα γάρ, ὥς μοι ὀδώδυσται κλυτὸς ἐννοσίγαιος.”</TextUnit>
    <TextUnit id="2645" loc="5.424">ἧος ὁ ταῦθ' ὥρμαινε κατὰ φρένα καὶ κατὰ θυμόν,</TextUnit>
    <TextUnit id="2646" loc="5.425">τόφρα δέ μιν μέγα κῦμα φέρε τρηχεῖαν ἐπ' ἀκτήν.</TextUnit>
    <TextUnit id="2647" loc="5.426">ἔνθα κ' ἀπὸ ῥινοὺς δρύφθη, σὺν δ' ὀστέ' ἀράχθη,</TextUnit>
    <TextUnit id="2648" loc="5.427">εἰ μὴ ἐπὶ φρεσὶ θῆκε θεά, γλαυκῶπις ̓Αθήνη:</TextUnit>
    <TextUnit id="2649" loc="5.428">ἀμφοτέρῃσι δὲ χερσὶν ἐπεσσύμενος λάβε πέτρης,</TextUnit>
    <TextUnit id="2650" loc="5.429">τῆς ἔχετο στενάχων, ἧος μέγα κῦμα παρῆλθε.</TextUnit>
    <TextUnit id="2651" loc="5.430">καὶ τὸ μὲν ὣς ὑπάλυξε,  παλιρρόθιον δέ μιν αὖτις</TextUnit>
    <TextUnit id="2652" loc="5.431">πλῆξεν ἐπεσσύμενον, τηλοῦ δέ μιν ἔμβαλε πόντῳ.</TextUnit>
    <TextUnit id="2653" loc="5.432">ὡς δ' ὅτε πουλύποδος θαλάμης ἐξελκομένοιο</TextUnit>
    <TextUnit id="2654" loc="5.433">πρὸς κοτυληδονόφιν πυκιναὶ λάιγγες ἔχονται,</TextUnit>
    <TextUnit id="2655" loc="5.434">ὣς τοῦ πρὸς πέτρῃσι θρασειάων ἀπὸ χειρῶν</TextUnit>
    <TextUnit id="2656" loc="5.435">ῥινοὶ ἀπέδρυφθεν: τὸν δὲ μέγα κῦμα κάλυψεν.</TextUnit>
    <TextUnit id="2657" loc="5.436">ἔνθα κε δὴ δύστηνος ὑπὲρ μόρον ὤλετ' ̓Οδυσσεύς,</TextUnit>
    <TextUnit id="2658" loc="5.437">εἰ μὴ ἐπιφροσύνην δῶκε γλαυκῶπις ̓Αθήνη.</TextUnit>
    <TextUnit id="2659" loc="5.438">κύματος ἐξαναδύς, τά τ' ἐρεύγεται ἤπειρόνδε,</TextUnit>
    <TextUnit id="2660" loc="5.439">νῆχε παρέξ, ἐς γαῖαν ὁρώμενος, εἴ που ἐφεύροι</TextUnit>
    <TextUnit id="2661" loc="5.440">ἠιόνας τε παραπλῆγας λιμένας τε θαλάσσης.</TextUnit>
    <TextUnit id="2662" loc="5.441">ἀλλ' ὅτε δὴ ποταμοῖο κατὰ στόμα καλλιρόοιο</TextUnit>
    <TextUnit id="2663" loc="5.442">ἷξε νέων, τῇ δή οἱ ἐείσατο χῶρος ἄριστος,</TextUnit>
    <TextUnit id="2664" loc="5.443">λεῖος πετράων, καὶ ἐπὶ σκέπας ἦν ἀνέμοιο,</TextUnit>
    <TextUnit id="2665" loc="5.444">ἔγνω δὲ προρέοντα καὶ εὔξατο ὃν κατὰ θυμόν:</TextUnit>
    <TextUnit id="2666" loc="5.445">“κλῦθι,  ἄναξ, ὅτις ἐσσί: πολύλλιστον δέ ς' ἱκάνω,</TextUnit>
    <TextUnit id="2667" loc="5.446">φεύγων ἐκ πόντοιο Ποσειδάωνος ἐνιπάς.</TextUnit>
    <TextUnit id="2668" loc="5.447">αἰδοῖος μέν τ' ἐστὶ καὶ ἀθανάτοισι θεοῖσιν</TextUnit>
    <TextUnit id="2669" loc="5.448">ἀνδρῶν ὅς τις ἵκηται ἀλώμενος, ὡς καὶ ἐγὼ νῦν</TextUnit>
    <TextUnit id="2670" loc="5.449">σόν τε ῥόον σά τε γούναθ' ἱκάνω πολλὰ μογήσας.</TextUnit>
    <TextUnit id="2671" loc="5.450">ἀλλ' ἐλέαιρε,  ἄναξ: ἱκέτης δέ τοι εὔχομαι εἶναι.”</TextUnit>
    <TextUnit id="2672" loc="5.451">ὣς φάθ', ὁ δ' αὐτίκα παῦσεν ἑὸν ῥόον, ἔσχε δὲ κῦμα,</TextUnit>
    <TextUnit id="2673" loc="5.452">πρόσθε δέ οἱ ποίησε γαλήνην, τὸν δ' ἐσάωσεν</TextUnit>
    <TextUnit id="2674" loc="5.453">ἐς ποταμοῦ προχοάς. ὁ δ' ἄρ' ἄμφω γούνατ' ἔκαμψε</TextUnit>
    <TextUnit id="2675" loc="5.454">χεῖράς τε στιβαράς. ἁλὶ γὰρ δέδμητο φίλον κῆρ.</TextUnit>
    <TextUnit id="2676" loc="5.455">ᾤδεε δὲ χρόα πάντα,  θάλασσα δὲ κήκιε πολλὴ</TextUnit>
    <TextUnit id="2677" loc="5.456">ἂν στόμα τε ῥῖνάς θ': ὁ δ' ἄρ' ἄπνευστος καὶ ἄναυδος</TextUnit>
    <TextUnit id="2678" loc="5.457">κεῖτ' ὀλιγηπελέων, κάματος δέ μιν αἰνὸς ἵκανεν.</TextUnit>
    <TextUnit id="2679" loc="5.458">ἀλλ' ὅτε δή ῥ' ἄμπνυτο καὶ ἐς φρένα θυμὸς ἀγέρθη,</TextUnit>
    <TextUnit id="2680" loc="5.459">καὶ τότε δὴ κρήδεμνον ἀπὸ ἕο λῦσε θεοῖο.</TextUnit>
    <TextUnit id="2681" loc="5.460">καὶ τὸ μὲν ἐς ποταμὸν ἁλιμυρήεντα μεθῆκεν,</TextUnit>
    <TextUnit id="2682" loc="5.461">ἂψ δ' ἔφερεν μέγα κῦμα κατὰ ῥόον, αἶψα δ' ἄρ' ̓Ινὼ</TextUnit>
    <TextUnit id="2683" loc="5.462">δέξατο χερσὶ φίλῃσιν: ὁ δ' ἐκ ποταμοῖο λιασθεὶς</TextUnit>
    <TextUnit id="2684" loc="5.463">σχοίνῳ ὑπεκλίνθη, κύσε δὲ ζείδωρον ἄρουραν.</TextUnit>
    <TextUnit id="2685" loc="5.464">ὀχθήσας δ' ἄρα εἶπε πρὸς ὃν μεγαλήτορα θυμόν:</TextUnit>
    <TextUnit id="2686" loc="5.465">“ὤ μοι ἐγώ,  τί πάθω; τί νύ μοι μήκιστα γένηται;</TextUnit>
    <TextUnit id="2687" loc="5.466">εἰ μέν κ' ἐν ποταμῷ δυσκηδέα νύκτα φυλάσσω,</TextUnit>
    <TextUnit id="2688" loc="5.467">μή μ' ἄμυδις στίβη τε κακὴ καὶ θῆλυς ἐέρση</TextUnit>
    <TextUnit id="2689" loc="5.468">ἐξ ὀλιγηπελίης δαμάσῃ κεκαφηότα θυμόν:</TextUnit>
    <TextUnit id="2690" loc="5.469">αὔρη δ' ἐκ ποταμοῦ ψυχρὴ πνέει ἠῶθι πρό.</TextUnit>
    <TextUnit id="2691" loc="5.470">εἰ δέ κεν ἐς κλιτὺν ἀναβὰς καὶ δάσκιον ὕλην</TextUnit>
    <TextUnit id="2692" loc="5.471">θάμνοις ἐν πυκινοῖσι καταδράθω, εἴ με μεθείη</TextUnit>
    <TextUnit id="2693" loc="5.472">ῥῖγος καὶ κάματος, γλυκερὸς δέ μοι ὕπνος ἐπέλθῃ,</TextUnit>
    <TextUnit id="2694" loc="5.473">δείδω, μὴ θήρεσσιν ἕλωρ καὶ κύρμα γένωμαι.”</TextUnit>
    <TextUnit id="2695" loc="5.474">ὣς ἄρα οἱ φρονέοντι δοάσσατο κέρδιον εἶναι:</TextUnit>
    <TextUnit id="2696" loc="5.475">βῆ ῥ' ἴμεν εἰς ὕλην: τὴν δὲ σχεδὸν ὕδατος εὗρεν</TextUnit>
    <TextUnit id="2697" loc="5.476">ἐν περιφαινομένῳ: δοιοὺς δ' ἄρ' ὑπήλυθε θάμνους,</TextUnit>
    <TextUnit id="2698" loc="5.477">ἐξ ὁμόθεν πεφυῶτας: ὁ μὲν φυλίης, ὁ δ' ἐλαίης.</TextUnit>
    <TextUnit id="2699" loc="5.478">τοὺς μὲν ἄρ' οὔτ' ἀνέμων διάη μένος ὑγρὸν ἀέντων,</TextUnit>
    <TextUnit id="2700" loc="5.479">οὔτε ποτ' ἠέλιος φαέθων ἀκτῖσιν ἔβαλλεν,</TextUnit>
    <TextUnit id="2701" loc="5.480">οὔτ' ὄμβρος περάασκε διαμπερές: ὣς ἄρα πυκνοὶ</TextUnit>
    <TextUnit id="2702" loc="5.481">ἀλλήλοισιν ἔφυν ἐπαμοιβαδίς: οὓς ὑπ' ̓Οδυσσεὺς</TextUnit>
    <TextUnit id="2703" loc="5.482">δύσετ'. ἄφαρ δ' εὐνὴν ἐπαμήσατο χερσὶ φίλῃσιν</TextUnit>
    <TextUnit id="2704" loc="5.483">εὐρεῖαν: φύλλων γὰρ ἔην χύσις ἤλιθα πολλή,</TextUnit>
    <TextUnit id="2705" loc="5.484">ὅσσον τ' ἠὲ δύω ἠὲ τρεῖς ἄνδρας ἔρυσθαι</TextUnit>
    <TextUnit id="2706" loc="5.485">ὥρῃ χειμερίῃ,  εἰ καὶ μάλα περ χαλεπαίνοι.</TextUnit>
    <TextUnit id="2707" loc="5.486">τὴν μὲν ἰδὼν γήθησε πολύτλας δῖος ̓Οδυσσεύς,</TextUnit>
    <TextUnit id="2708" loc="5.487">ἐν δ' ἄρα μέσσῃ λέκτο, χύσιν δ' ἐπεχεύατο φύλλων.</TextUnit>
    <TextUnit id="2709" loc="5.488">ὡς δ' ὅτε τις δαλὸν σποδιῇ ἐνέκρυψε μελαίνῃ</TextUnit>
    <TextUnit id="2710" loc="5.489">ἀγροῦ ἐπ' ἐσχατιῆς, ᾧ μὴ πάρα γείτονες ἄλλοι,</TextUnit>
    <TextUnit id="2711" loc="5.490">σπέρμα πυρὸς σώζων,  ἵνα μή ποθεν ἄλλοθεν αὔοι,</TextUnit>
    <TextUnit id="2712" loc="5.491">ὣς ̓Οδυσεὺς φύλλοισι καλύψατο: τῷ δ' ἄρ' ̓Αθήνη</TextUnit>
    <TextUnit id="2713" loc="5.492">ὕπνον ἐπ' ὄμμασι χεῦ', ἵνα μιν παύσειε τάχιστα</TextUnit>
    <TextUnit id="2714" loc="5.493">δυσπονέος καμάτοιο φίλα βλέφαρ' ἀμφικαλύψας.</TextUnit>
    <TextUnit id="2715" loc="6.1">ὣς ὁ μὲν ἔνθα καθεῦδε πολύτλας δῖος ̓Οδυσσεὺς</TextUnit>
    <TextUnit id="2716" loc="6.2">ὕπνῳ καὶ καμάτῳ ἀρημένος: αὐτὰρ ̓Αθήνη</TextUnit>
    <TextUnit id="2717" loc="6.3">βῆ ῥ' ἐς Φαιήκων ἀνδρῶν δῆμόν τε πόλιν τε,</TextUnit>
    <TextUnit id="2718" loc="6.4">οἳ πρὶν μέν ποτ' ἔναιον ἐν εὐρυχόρῳ ̔Υπερείῃ,</TextUnit>
    <TextUnit id="2719" loc="6.5">ἀγχοῦ Κυκλώπων ἀνδρῶν ὑπερηνορεόντων,</TextUnit>
    <TextUnit id="2720" loc="6.6">οἵ σφεας σινέσκοντο, βίηφι δὲ φέρτεροι ἦσαν.</TextUnit>
    <TextUnit id="2721" loc="6.7">ἔνθεν ἀναστήσας ἄγε Ναυσίθοος θεοειδής,</TextUnit>
    <TextUnit id="2722" loc="6.8">εἷσεν δὲ Σχερίῃ, ἑκὰς ἀνδρῶν ἀλφηστάων,</TextUnit>
    <TextUnit id="2723" loc="6.9">ἀμφὶ δὲ τεῖχος ἔλασσε πόλει, καὶ ἐδείματο οἴκους,</TextUnit>
    <TextUnit id="2724" loc="6.10">καὶ νηοὺς ποίησε θεῶν,  καὶ ἐδάσσατ' ἀρούρας.</TextUnit>
    <TextUnit id="2725" loc="6.11">ἀλλ' ὁ μὲν ἤδη κηρὶ δαμεὶς ̓́Αϊδόσδε βεβήκει,</TextUnit>
    <TextUnit id="2726" loc="6.12">̓Αλκίνοος δὲ τότ' ἦρχε, θεῶν ἄπο μήδεα εἰδώς.</TextUnit>
    <TextUnit id="2727" loc="6.13">τοῦ μὲν ἔβη πρὸς δῶμα θεά, γλαυκῶπις ̓Αθήνη,</TextUnit>
    <TextUnit id="2728" loc="6.14">νόστον ̓Οδυσσῆι μεγαλήτορι μητιόωσα.</TextUnit>
    <TextUnit id="2729" loc="6.15">βῆ δ' ἴμεν ἐς θάλαμον πολυδαίδαλον,  ᾧ ἔνι κούρη</TextUnit>
    <TextUnit id="2730" loc="6.16">κοιμᾶτ' ἀθανάτῃσι φυὴν καὶ εἶδος ὁμοίη,</TextUnit>
    <TextUnit id="2731" loc="6.17">Ναυσικάα, θυγάτηρ μεγαλήτορος ̓Αλκινόοιο,</TextUnit>
    <TextUnit id="2732" loc="6.18">πὰρ δὲ δύ' ἀμφίπολοι, Χαρίτων ἄπο κάλλος ἔχουσαι,</TextUnit>
    <TextUnit id="2733" loc="6.19">σταθμοῖιν ἑκάτερθε: θύραι δ' ἐπέκειντο φαειναί.</TextUnit>
    <TextUnit id="2734" loc="6.20">ἡ δ' ἀνέμου ὡς πνοιὴ ἐπέσσυτο δέμνια κούρης,</TextUnit>
    <TextUnit id="2735" loc="6.21">στῆ δ' ἄρ' ὑπὲρ κεφαλῆς, καί μιν πρὸς μῦθον ἔειπεν,</TextUnit>
    <TextUnit id="2736" loc="6.22">εἰδομένη κούρῃ ναυσικλειτοῖο Δύμαντος,</TextUnit>
    <TextUnit id="2737" loc="6.23">ἥ οἱ ὁμηλικίη μὲν ἔην, κεχάριστο δὲ θυμῷ.</TextUnit>
    <TextUnit id="2738" loc="6.24">τῇ μιν ἐεισαμένη προσέφη γλαυκῶπις ̓Αθήνη:</TextUnit>
    <TextUnit id="2739" loc="6.25">“Ναυσικάα,  τί νύ ς' ὧδε μεθήμονα γείνατο μήτηρ;</TextUnit>
    <TextUnit id="2740" loc="6.26">εἵματα μέν τοι κεῖται ἀκηδέα σιγαλόεντα,</TextUnit>
    <TextUnit id="2741" loc="6.27">σοὶ δὲ γάμος σχεδόν ἐστιν, ἵνα χρὴ καλὰ μὲν αὐτὴν</TextUnit>
    <TextUnit id="2742" loc="6.28">ἕννυσθαι, τὰ δὲ τοῖσι παρασχεῖν, οἵ κέ ς' ἄγωνται.</TextUnit>
    <TextUnit id="2743" loc="6.29">ἐκ γάρ τοι τούτων φάτις ἀνθρώπους ἀναβαίνει</TextUnit>
    <TextUnit id="2744" loc="6.30">ἐσθλή,  χαίρουσιν δὲ πατὴρ καὶ πότνια μήτηρ.</TextUnit>
    <TextUnit id="2745" loc="6.31">ἀλλ' ἴομεν πλυνέουσαι ἅμ' ἠοῖ φαινομένηφι:</TextUnit>
    <TextUnit id="2746" loc="6.32">καί τοι ἐγὼ συνέριθος ἅμ' ἕψομαι, ὄφρα τάχιστα</TextUnit>
    <TextUnit id="2747" loc="6.33">ἐντύνεαι, ἐπεὶ οὔ τοι ἔτι δὴν παρθένος ἔσσεαι:</TextUnit>
    <TextUnit id="2748" loc="6.34">ἤδη γάρ σε μνῶνται ἀριστῆες κατὰ δῆμον</TextUnit>
    <TextUnit id="2749" loc="6.35">πάντων Φαιήκων,  ὅθι τοι γένος ἐστὶ καὶ αὐτῇ.</TextUnit>
    <TextUnit id="2750" loc="6.36">ἀλλ' ἄγ' ἐπότρυνον πατέρα κλυτὸν ἠῶθι πρὸ</TextUnit>
    <TextUnit id="2751" loc="6.37">ἡμιόνους καὶ ἄμαξαν ἐφοπλίσαι, ἥ κεν ἄγῃσι</TextUnit>
    <TextUnit id="2752" loc="6.38">ζῶστρά τε καὶ πέπλους καὶ ῥήγεα σιγαλόεντα.</TextUnit>
    <TextUnit id="2753" loc="6.39">καὶ δὲ σοὶ ὧδ' αὐτῇ πολὺ κάλλιον ἠὲ πόδεσσιν</TextUnit>
    <TextUnit id="2754" loc="6.40">ἔρχεσθαι: πολλὸν γὰρ ἀπὸ πλυνοί εἰσι πόληος.”</TextUnit>
    <TextUnit id="2755" loc="6.41">ἡ μὲν ἄρ' ὣς εἰποῦς' ἀπέβη γλαυκῶπις ̓Αθήνη</TextUnit>
    <TextUnit id="2756" loc="6.42">Οὔλυμπόνδ', ὅθι φασὶ θεῶν ἕδος ἀσφαλὲς αἰεὶ</TextUnit>
    <TextUnit id="2757" loc="6.43">ἔμμεναι. οὔτ' ἀνέμοισι τινάσσεται οὔτε ποτ' ὄμβρῳ</TextUnit>
    <TextUnit id="2758" loc="6.44">δεύεται οὔτε χιὼν ἐπιπίλναται, ἀλλὰ μάλ' αἴθρη</TextUnit>
    <TextUnit id="2759" loc="6.45">πέπταται ἀνέφελος,  λευκὴ δ' ἐπιδέδρομεν αἴγλη:</TextUnit>
    <TextUnit id="2760" loc="6.46">τῷ ἔνι τέρπονται μάκαρες θεοὶ ἤματα πάντα.</TextUnit>
    <TextUnit id="2761" loc="6.47">ἔνθ' ἀπέβη γλαυκῶπις, ἐπεὶ διεπέφραδε κούρῃ.</TextUnit>
    <TextUnit id="2762" loc="6.48">αὐτίκα δ' ̓Ηὼς ἦλθεν ἐύθρονος, ἥ μιν ἔγειρε</TextUnit>
    <TextUnit id="2763" loc="6.49">Ναυσικάαν ἐύπεπλον: ἄφαρ δ' ἀπεθαύμας' ὄνειρον,</TextUnit>
    <TextUnit id="2764" loc="6.50">βῆ δ' ἰέναι διὰ δώμαθ',  ἵν' ἀγγείλειε τοκεῦσιν,</TextUnit>
    <TextUnit id="2765" loc="6.51">πατρὶ φίλῳ καὶ μητρί: κιχήσατο δ' ἔνδον ἐόντας:</TextUnit>
    <TextUnit id="2766" loc="6.52">ἡ μὲν ἐπ' ἐσχάρῃ ἧστο σὺν ἀμφιπόλοισι γυναιξὶν</TextUnit>
    <TextUnit id="2767" loc="6.53">ἠλάκατα στρωφῶς' ἁλιπόρφυρα: τῷ δὲ θύραζε</TextUnit>
    <TextUnit id="2768" loc="6.54">ἐρχομένῳ ξύμβλητο μετὰ κλειτοὺς βασιλῆας</TextUnit>
    <TextUnit id="2769" loc="6.55">ἐς βουλήν,  ἵνα μιν κάλεον Φαίηκες ἀγαυοί.</TextUnit>
    <TextUnit id="2770" loc="6.56">ἡ δὲ μάλ' ἄγχι στᾶσα φίλον πατέρα προσέειπε:</TextUnit>
    <TextUnit id="2771" loc="6.57">“πάππα φίλ', οὐκ ἂν δή μοι ἐφοπλίσσειας ἀπήνην</TextUnit>
    <TextUnit id="2772" loc="6.58">ὑψηλὴν ἐύκυκλον, ἵνα κλυτὰ εἵματ' ἄγωμαι</TextUnit>
    <TextUnit id="2773" loc="6.59">ἐς ποταμὸν πλυνέουσα, τά μοι ῥερυπωμένα κεῖται;</TextUnit>
    <TextUnit id="2774" loc="6.60">καὶ δὲ σοὶ αὐτῷ ἔοικε μετὰ πρώτοισιν ἐόντα.</TextUnit>
    <TextUnit id="2775" loc="6.61">βουλὰς βουλεύειν καθαρὰ χροί̈ εἵματ' ἔχοντα.</TextUnit>
    <TextUnit id="2776" loc="6.62">πέντε δέ τοι φίλοι υἷες ἐνὶ μεγάροις γεγάασιν,</TextUnit>
    <TextUnit id="2777" loc="6.63">οἱ δύ' ὀπυίοντες, τρεῖς δ' ἠίθεοι θαλέθοντες:</TextUnit>
    <TextUnit id="2778" loc="6.64">οἱ δ' αἰεὶ ἐθέλουσι νεόπλυτα εἵματ' ἔχοντες</TextUnit>
    <TextUnit id="2779" loc="6.65">ἐς χορὸν ἔρχεσθαι: τὰ δ' ἐμῇ φρενὶ πάντα μέμηλεν.”</TextUnit>
    <TextUnit id="2780" loc="6.66">ὣς ἔφατ': αἴδετο γὰρ θαλερὸν γάμον ἐξονομῆναι</TextUnit>
    <TextUnit id="2781" loc="6.67">πατρὶ φίλῳ. ὁ δὲ πάντα νόει καὶ ἀμείβετο μύθῳ:</TextUnit>
    <TextUnit id="2782" loc="6.68">“οὔτε τοι ἡμιόνων φθονέω, τέκος, οὔτε τευ ἄλλου.</TextUnit>
    <TextUnit id="2783" loc="6.69">ἔρχευ: ἀτάρ τοι δμῶες ἐφοπλίσσουσιν ἀπήνην</TextUnit>
    <TextUnit id="2784" loc="6.70">ὑψηλὴν ἐύκυκλον,  ὑπερτερίῃ ἀραρυῖαν.”</TextUnit>
    <TextUnit id="2785" loc="6.71">ὣς εἰπὼν δμώεσσιν ἐκέκλετο, τοὶ δ' ἐπίθοντο.</TextUnit>
    <TextUnit id="2786" loc="6.72">οἱ μὲν ἄρ' ἐκτὸς ἄμαξαν ἐύτροχον ἡμιονείην</TextUnit>
    <TextUnit id="2787" loc="6.73">ὥπλεον, ἡμιόνους θ' ὕπαγον ζεῦξάν θ' ὑπ' ἀπήνῃ:</TextUnit>
    <TextUnit id="2788" loc="6.74">κούρη δ' ἐκ θαλάμοιο φέρεν ἐσθῆτα φαεινήν.</TextUnit>
    <TextUnit id="2789" loc="6.75">καὶ τὴν μὲν κατέθηκεν ἐυξέστῳ ἐπ' ἀπήνῃ,</TextUnit>
    <TextUnit id="2790" loc="6.76">μήτηρ δ' ἐν κίστῃ ἐτίθει μενοεικέ' ἐδωδὴν</TextUnit>
    <TextUnit id="2791" loc="6.77">παντοίην, ἐν δ' ὄψα τίθει, ἐν δ' οἶνον ἔχευεν</TextUnit>
    <TextUnit id="2792" loc="6.78">ἀσκῷ ἐν αἰγείῳ: κούρη δ' ἐπεβήσετ' ἀπήνης.</TextUnit>
    <TextUnit id="2793" loc="6.79">δῶκεν δὲ χρυσέῃ ἐν ληκύθῳ ὑγρὸν ἔλαιον,</TextUnit>
    <TextUnit id="2794" loc="6.80">ἧος χυτλώσαιτο σὺν ἀμφιπόλοισι γυναιξίν.</TextUnit>
    <TextUnit id="2795" loc="6.81">ἡ δ' ἔλαβεν μάστιγα καὶ ἡνία σιγαλόεντα,</TextUnit>
    <TextUnit id="2796" loc="6.82">μάστιξεν δ' ἐλάαν: καναχὴ δ' ἦν ἡμιόνοιιν.</TextUnit>
    <TextUnit id="2797" loc="6.83">αἱ δ' ἄμοτον τανύοντο, φέρον δ' ἐσθῆτα καὶ αὐτήν,</TextUnit>
    <TextUnit id="2798" loc="6.84">οὐκ οἴην, ἅμα τῇ γε καὶ ἀμφίπολοι κίον ἄλλαι.</TextUnit>
    <TextUnit id="2799" loc="6.85">αἱ δ' ὅτε δὴ ποταμοῖο ῥόον περικαλλέ' ἵκοντο,</TextUnit>
    <TextUnit id="2800" loc="6.86">ἔνθ' ἦ τοι πλυνοὶ ἦσαν ἐπηετανοί, πολὺ δ' ὕδωρ</TextUnit>
    <TextUnit id="2801" loc="6.87">καλὸν ὑπεκπρόρεεν μάλα περ ῥυπόωντα καθῆραι,</TextUnit>
    <TextUnit id="2802" loc="6.88">ἔνθ' αἵ γ' ἡμιόνους μὲν ὑπεκπροέλυσαν ἀπήνης.</TextUnit>
    <TextUnit id="2803" loc="6.89">καὶ τὰς μὲν σεῦαν ποταμὸν πάρα δινήεντα</TextUnit>
    <TextUnit id="2804" loc="6.90">τρώγειν ἄγρωστιν μελιηδέα: ταὶ δ' ἀπ' ἀπήνης</TextUnit>
    <TextUnit id="2805" loc="6.91">εἵματα χερσὶν ἕλοντο καὶ ἐσφόρεον μέλαν ὕδωρ,</TextUnit>
    <TextUnit id="2806" loc="6.92">στεῖβον δ' ἐν βόθροισι θοῶς ἔριδα προφέρουσαι.</TextUnit>
    <TextUnit id="2807" loc="6.93">αὐτὰρ ἐπεὶ πλῦνάν τε κάθηράν τε ῥύπα πάντα,</TextUnit>
    <TextUnit id="2808" loc="6.94">ἑξείης πέτασαν παρὰ θῖν' ἁλός, ἧχι μάλιστα</TextUnit>
    <TextUnit id="2809" loc="6.95">λάιγγας ποτὶ χέρσον ἀποπλύνεσκε θάλασσα.</TextUnit>
    <TextUnit id="2810" loc="6.96">αἱ δὲ λοεσσάμεναι καὶ χρισάμεναι λίπ' ἐλαίῳ</TextUnit>
    <TextUnit id="2811" loc="6.97">δεῖπνον ἔπειθ' εἵλοντο παρ' ὄχθῃσιν ποταμοῖο,</TextUnit>
    <TextUnit id="2812" loc="6.98">εἵματα δ' ἠελίοιο μένον τερσήμεναι αὐγῇ.</TextUnit>
    <TextUnit id="2813" loc="6.99">αὐτὰρ ἐπεὶ σίτου τάρφθεν δμῳαί τε καὶ αὐτή,</TextUnit>
    <TextUnit id="2814" loc="6.100">σφαίρῃ ταὶ δ' ἄρ' ἔπαιζον,  ἀπὸ κρήδεμνα βαλοῦσαι:</TextUnit>
    <TextUnit id="2815" loc="6.101">τῇσι δὲ Ναυσικάα λευκώλενος ἤρχετο μολπῆς.</TextUnit>
    <TextUnit id="2816" loc="6.102">οἵη δ' ̓́Αρτεμις εἶσι κατ' οὔρεα ἰοχέαιρα,</TextUnit>
    <TextUnit id="2817" loc="6.103">ἢ κατὰ Τηύ̈γετον περιμήκετον ἢ ̓Ερύμανθον,</TextUnit>
    <TextUnit id="2818" loc="6.104">τερπομένη κάπροισι καὶ ὠκείῃς ἐλάφοισι:</TextUnit>
    <TextUnit id="2819" loc="6.105">τῇ δέ θ' ἅμα νύμφαι,  κοῦραι Διὸς αἰγιόχοιο,</TextUnit>
    <TextUnit id="2820" loc="6.106">ἀγρονόμοι παίζουσι, γέγηθε δέ τε φρένα Λητώ:</TextUnit>
    <TextUnit id="2821" loc="6.107">πασάων δ' ὑπὲρ ἥ γε κάρη ἔχει ἠδὲ μέτωπα,</TextUnit>
    <TextUnit id="2822" loc="6.108">ῥεῖά τ' ἀριγνώτη πέλεται, καλαὶ δέ τε πᾶσαι:</TextUnit>
    <TextUnit id="2823" loc="6.109">ὣς ἥ γ' ἀμφιπόλοισι μετέπρεπε παρθένος ἀδμής.</TextUnit>
    <TextUnit id="2824" loc="6.110">ἀλλ' ὅτε δὴ ἄρ' ἔμελλε πάλιν οἶκόνδε νέεσθαι</TextUnit>
    <TextUnit id="2825" loc="6.111">ζεύξας' ἡμιόνους πτύξασά τε εἵματα καλά,</TextUnit>
    <TextUnit id="2826" loc="6.112">ἔνθ' αὖτ' ἄλλ' ἐνόησε θεά, γλαυκῶπις ̓Αθήνη,</TextUnit>
    <TextUnit id="2827" loc="6.113">ὡς ̓Οδυσεὺς ἔγροιτο, ἴδοι τ' ἐυώπιδα κούρην,</TextUnit>
    <TextUnit id="2828" loc="6.114">ἥ οἱ Φαιήκων ἀνδρῶν πόλιν ἡγήσαιτο.</TextUnit>
    <TextUnit id="2829" loc="6.115">σφαῖραν ἔπειτ' ἔρριψε μετ' ἀμφίπολον βασίλεια:</TextUnit>
    <TextUnit id="2830" loc="6.116">ἀμφιπόλου μὲν ἅμαρτε, βαθείῃ δ' ἔμβαλε δίνῃ:</TextUnit>
    <TextUnit id="2831" loc="6.117">αἱ δ' ἐπὶ μακρὸν ἄυσαν: ὁ δ' ἔγρετο δῖος ̓Οδυσσεύς,</TextUnit>
    <TextUnit id="2832" loc="6.118">ἑζόμενος δ' ὥρμαινε κατὰ φρένα καὶ κατὰ θυμόν:</TextUnit>
    <TextUnit id="2833" loc="6.119">“ὤ μοι ἐγώ, τέων αὖτε βροτῶν ἐς γαῖαν ἱκάνω;</TextUnit>
    <TextUnit id="2834" loc="6.120">ἦ ῥ' οἵ γ' ὑβρισταί τε καὶ ἄγριοι οὐδὲ δίκαιοι,</TextUnit>
    <TextUnit id="2835" loc="6.121">ἦε φιλόξεινοι καί σφιν νόος ἐστὶ θεουδής;</TextUnit>
    <TextUnit id="2836" loc="6.122">ὥς τέ με κουράων ἀμφήλυθε θῆλυς ἀυτή:</TextUnit>
    <TextUnit id="2837" loc="6.123">νυμφάων, αἳ ἔχους' ὀρέων αἰπεινὰ κάρηνα</TextUnit>
    <TextUnit id="2838" loc="6.124">καὶ πηγὰς ποταμῶν καὶ πίσεα ποιήεντα.</TextUnit>
    <TextUnit id="2839" loc="6.125">ἦ νύ που ἀνθρώπων εἰμὶ σχεδὸν αὐδηέντων;</TextUnit>
    <TextUnit id="2840" loc="6.126">ἀλλ' ἄγ' ἐγὼν αὐτὸς πειρήσομαι ἠδὲ ἴδωμαι.”</TextUnit>
    <TextUnit id="2841" loc="6.127">ὣς εἰπὼν θάμνων ὑπεδύσετο δῖος ̓Οδυσσεύς,</TextUnit>
    <TextUnit id="2842" loc="6.128">ἐκ πυκινῆς δ' ὕλης πτόρθον κλάσε χειρὶ παχείῃ</TextUnit>
    <TextUnit id="2843" loc="6.129">φύλλων, ὡς ῥύσαιτο περὶ χροὶ̈ μήδεα φωτός.</TextUnit>
    <TextUnit id="2844" loc="6.130">βῆ δ' ἴμεν ὥς τε λέων ὀρεσίτροφος ἀλκὶ πεποιθώς,</TextUnit>
    <TextUnit id="2845" loc="6.131">ὅς τ' εἶς' ὑόμενος καὶ ἀήμενος, ἐν δέ οἱ ὄσσε</TextUnit>
    <TextUnit id="2846" loc="6.132">δαίεται: αὐτὰρ ὁ βουσὶ μετέρχεται ἢ ὀίεσσιν</TextUnit>
    <TextUnit id="2847" loc="6.133">ἠὲ μετ' ἀγροτέρας ἐλάφους: κέλεται δέ ἑ γαστὴρ</TextUnit>
    <TextUnit id="2848" loc="6.134">μήλων πειρήσοντα καὶ ἐς πυκινὸν δόμον ἐλθεῖν:</TextUnit>
    <TextUnit id="2849" loc="6.135">ὣς ̓Οδυσεὺς κούρῃσιν ἐυπλοκάμοισιν ἔμελλε</TextUnit>
    <TextUnit id="2850" loc="6.136">μίξεσθαι, γυμνός περ ἐών: χρειὼ γὰρ ἵκανε.</TextUnit>
    <TextUnit id="2851" loc="6.137">σμερδαλέος δ' αὐτῇσι φάνη κεκακωμένος ἅλμῃ,</TextUnit>
    <TextUnit id="2852" loc="6.138">τρέσσαν δ' ἄλλυδις ἄλλη ἐπ' ἠιόνας προὐχούσας:</TextUnit>
    <TextUnit id="2853" loc="6.139">οἴη δ' ̓Αλκινόου θυγάτηρ μένε: τῇ γὰρ ̓Αθήνη</TextUnit>
    <TextUnit id="2854" loc="6.140">θάρσος ἐνὶ φρεσὶ θῆκε καὶ ἐκ δέος εἵλετο γυίων.</TextUnit>
    <TextUnit id="2855" loc="6.141">στῆ δ' ἄντα σχομένη: ὁ δὲ μερμήριξεν ̓Οδυσσεύς,</TextUnit>
    <TextUnit id="2856" loc="6.142">ἢ γούνων λίσσοιτο λαβὼν ἐυώπιδα κούρην,</TextUnit>
    <TextUnit id="2857" loc="6.143">ἦ αὔτως ἐπέεσσιν ἀποσταδὰ μειλιχίοισι</TextUnit>
    <TextUnit id="2858" loc="6.144">λίσσοιτ', εἰ δείξειε πόλιν καὶ εἵματα δοίη.</TextUnit>
    <TextUnit id="2859" loc="6.145">ὣς ἄρα οἱ φρονέοντι δοάσσατο κέρδιον εἶναι,</TextUnit>
    <TextUnit id="2860" loc="6.146">λίσσεσθαι ἐπέεσσιν ἀποσταδὰ μειλιχίοισι,</TextUnit>
    <TextUnit id="2861" loc="6.147">μή οἱ γοῦνα λαβόντι χολώσαιτο φρένα κούρη.</TextUnit>
    <TextUnit id="2862" loc="6.148">αὐτίκα μειλίχιον καὶ κερδαλέον φάτο μῦθον.</TextUnit>
    <TextUnit id="2863" loc="6.149">“γουνοῦμαί σε, ἄνασσα: θεός νύ τις, ἦ βροτός ἐσσι;</TextUnit>
    <TextUnit id="2864" loc="6.150">εἰ μέν τις θεός ἐσσι,  τοὶ οὐρανὸν εὐρὺν ἔχουσιν,</TextUnit>
    <TextUnit id="2865" loc="6.151">̓Αρτέμιδί σε ἐγώ γε, Διὸς κούρῃ μεγάλοιο,</TextUnit>
    <TextUnit id="2866" loc="6.152">εἶδός τε μέγεθός τε φυήν τ' ἄγχιστα ἐίσκω:</TextUnit>
    <TextUnit id="2867" loc="6.153">εἰ δέ τίς ἐσσι βροτῶν, τοὶ ἐπὶ χθονὶ ναιετάουσιν,</TextUnit>
    <TextUnit id="2868" loc="6.154">τρὶς μάκαρες μὲν σοί γε πατὴρ καὶ πότνια μήτηρ,</TextUnit>
    <TextUnit id="2869" loc="6.155">τρὶς μάκαρες δὲ κασίγνητοι: μάλα πού σφισι θυμὸς</TextUnit>
    <TextUnit id="2870" loc="6.156">αἰὲν ἐυφροσύνῃσιν ἰαίνεται εἵνεκα σεῖο,</TextUnit>
    <TextUnit id="2871" loc="6.157">λευσσόντων τοιόνδε θάλος χορὸν εἰσοιχνεῦσαν.</TextUnit>
    <TextUnit id="2872" loc="6.158">κεῖνος δ' αὖ περὶ κῆρι μακάρτατος ἔξοχον ἄλλων,</TextUnit>
    <TextUnit id="2873" loc="6.159">ὅς κέ ς' ἐέδνοισι βρίσας οἶκόνδ' ἀγάγηται.</TextUnit>
    <TextUnit id="2874" loc="6.160">οὐ γάρ πω τοιοῦτον ἴδον βροτὸν ὀφθαλμοῖσιν,</TextUnit>
    <TextUnit id="2875" loc="6.161">οὔτ' ἄνδρ' οὔτε γυναῖκα: σέβας μ' ἔχει εἰσορόωντα.</TextUnit>
    <TextUnit id="2876" loc="6.162">Δήλῳ δή ποτε τοῖον ̓Απόλλωνος παρὰ βωμῷ</TextUnit>
    <TextUnit id="2877" loc="6.163">φοίνικος νέον ἔρνος ἀνερχόμενον ἐνόησα:</TextUnit>
    <TextUnit id="2878" loc="6.164">ἦλθον γὰρ καὶ κεῖσε, πολὺς δέ μοι ἕσπετο λαός,</TextUnit>
    <TextUnit id="2879" loc="6.165">τὴν ὁδὸν ᾗ δὴ μέλλεν ἐμοὶ κακὰ κήδε' ἔσεσθαι.</TextUnit>
    <TextUnit id="2880" loc="6.166">ὣς δ' αὔτως καὶ κεῖνο ἰδὼν ἐτεθήπεα θυμῷ</TextUnit>
    <TextUnit id="2881" loc="6.167">δήν, ἐπεὶ οὔ πω τοῖον ἀνήλυθεν ἐκ δόρυ γαίης,</TextUnit>
    <TextUnit id="2882" loc="6.168">ὡς σέ, γύναι, ἄγαμαί τε τέθηπά τε, δείδια δ' αἰνῶς</TextUnit>
    <TextUnit id="2883" loc="6.169">γούνων ἅψασθαι: χαλεπὸν δέ με πένθος ἱκάνει.</TextUnit>
    <TextUnit id="2884" loc="6.170">χθιζὸς ἐεικοστῷ φύγον ἤματι οἴνοπα πόντον:</TextUnit>
    <TextUnit id="2885" loc="6.171">τόφρα δέ μ' αἰεὶ κῦμ' ἐφόρει κραιπναί τε θύελλαι</TextUnit>
    <TextUnit id="2886" loc="6.172">νήσου ἀπ' ̓Ωγυγίης. νῦν δ' ἐνθάδε κάββαλε δαίμων,</TextUnit>
    <TextUnit id="2887" loc="6.173">ὄφρ' ἔτι που καὶ τῇδε πάθω κακόν: οὐ γὰρ ὀίω</TextUnit>
    <TextUnit id="2888" loc="6.174">παύσεσθ', ἀλλ' ἔτι πολλὰ θεοὶ τελέουσι πάροιθεν.</TextUnit>
    <TextUnit id="2889" loc="6.175">ἀλλά,  ἄνασς', ἐλέαιρε: σὲ γὰρ κακὰ πολλὰ μογήσας</TextUnit>
    <TextUnit id="2890" loc="6.176">ἐς πρώτην ἱκόμην, τῶν δ' ἄλλων οὔ τινα οἶδα</TextUnit>
    <TextUnit id="2891" loc="6.177">ἀνθρώπων, οἳ τήνδε πόλιν καὶ γαῖαν ἔχουσιν.</TextUnit>
    <TextUnit id="2892" loc="6.178">ἄστυ δέ μοι δεῖξον, δὸς δὲ ῥάκος ἀμφιβαλέσθαι,</TextUnit>
    <TextUnit id="2893" loc="6.179">εἴ τί που εἴλυμα σπείρων ἔχες ἐνθάδ' ἰοῦσα.</TextUnit>
    <TextUnit id="2894" loc="6.180">σοὶ δὲ θεοὶ τόσα δοῖεν ὅσα φρεσὶ σῇσι μενοινᾷς,</TextUnit>
    <TextUnit id="2895" loc="6.181">ἄνδρα τε καὶ οἶκον, καὶ ὁμοφροσύνην ὀπάσειαν</TextUnit>
    <TextUnit id="2896" loc="6.182">ἐσθλήν: οὐ μὲν γὰρ τοῦ γε κρεῖσσον καὶ ἄρειον,</TextUnit>
    <TextUnit id="2897" loc="6.183">ἢ ὅθ' ὁμοφρονέοντε νοήμασιν οἶκον ἔχητον</TextUnit>
    <TextUnit id="2898" loc="6.184">ἀνὴρ ἠδὲ γυνή: πόλλ' ἄλγεα δυσμενέεσσι,</TextUnit>
    <TextUnit id="2899" loc="6.185">χάρματα δ' εὐμενέτῃσι,  μάλιστα δέ τ' ἔκλυον αὐτοί.”</TextUnit>
    <TextUnit id="2900" loc="6.186">τὸν δ' αὖ Ναυσικάα λευκώλενος ἀντίον ηὔδα:</TextUnit>
    <TextUnit id="2901" loc="6.187">“ξεῖν', ἐπεὶ οὔτε κακῷ οὔτ' ἄφρονι φωτὶ ἔοικας:</TextUnit>
    <TextUnit id="2902" loc="6.188">Ζεὺς δ' αὐτὸς νέμει ὄλβον ̓Ολύμπιος ἀνθρώποισιν,</TextUnit>
    <TextUnit id="2903" loc="6.189">ἐσθλοῖς ἠδὲ κακοῖσιν, ὅπως ἐθέλῃσιν, ἑκάστῳ:</TextUnit>
    <TextUnit id="2904" loc="6.190">καί που σοὶ τάδ' ἔδωκε,  σὲ δὲ χρὴ τετλάμεν ἔμπης.</TextUnit>
    <TextUnit id="2905" loc="6.191">νῦν δ', ἐπεὶ ἡμετέρην τε πόλιν καὶ γαῖαν ἱκάνεις,</TextUnit>
    <TextUnit id="2906" loc="6.192">οὔτ' οὖν ἐσθῆτος δευήσεαι οὔτε τευ ἄλλου,</TextUnit>
    <TextUnit id="2907" loc="6.193">ὧν ἐπέοιχ' ἱκέτην ταλαπείριον ἀντιάσαντα.</TextUnit>
    <TextUnit id="2908" loc="6.194">ἄστυ δέ τοι δείξω, ἐρέω δέ τοι οὔνομα λαῶν.</TextUnit>
    <TextUnit id="2909" loc="6.195">Φαίηκες μὲν τήνδε πόλιν καὶ γαῖαν ἔχουσιν,</TextUnit>
    <TextUnit id="2910" loc="6.196">εἰμὶ δ' ἐγὼ θυγάτηρ μεγαλήτορος ̓Αλκινόοιο,</TextUnit>
    <TextUnit id="2911" loc="6.197">τοῦ δ' ἐκ Φαιήκων ἔχεται κάρτος τε βίη τε.”</TextUnit>
    <TextUnit id="2912" loc="6.198">ἦ ῥα καὶ ἀμφιπόλοισιν ἐυπλοκάμοισι κέλευσε:</TextUnit>
    <TextUnit id="2913" loc="6.199">“στῆτέ μοι, ἀμφίπολοι: πόσε φεύγετε φῶτα ἰδοῦσαι;</TextUnit>
    <TextUnit id="2914" loc="6.200">ἦ μή πού τινα δυσμενέων φάσθ' ἔμμεναι ἀνδρῶν;</TextUnit>
    <TextUnit id="2915" loc="6.201">οὐκ ἔσθ' οὗτος ἀνὴρ διερὸς βροτὸς οὐδὲ γένηται,</TextUnit>
    <TextUnit id="2916" loc="6.202">ὅς κεν Φαιήκων ἀνδρῶν ἐς γαῖαν ἵκηται</TextUnit>
    <TextUnit id="2917" loc="6.203">δηιοτῆτα φέρων: μάλα γὰρ φίλοι ἀθανάτοισιν.</TextUnit>
    <TextUnit id="2918" loc="6.204">οἰκέομεν δ' ἀπάνευθε πολυκλύστῳ ἐνὶ πόντῳ,</TextUnit>
    <TextUnit id="2919" loc="6.205">ἔσχατοι,  οὐδέ τις ἄμμι βροτῶν ἐπιμίσγεται ἄλλος.</TextUnit>
    <TextUnit id="2920" loc="6.206">ἀλλ' ὅδε τις δύστηνος ἀλώμενος ἐνθάδ' ἱκάνει,</TextUnit>
    <TextUnit id="2921" loc="6.207">τὸν νῦν χρὴ κομέειν: πρὸς γὰρ Διός εἰσιν ἅπαντες</TextUnit>
    <TextUnit id="2922" loc="6.208">ξεῖνοί τε πτωχοί τε, δόσις δ' ὀλίγη τε φίλη τε.</TextUnit>
    <TextUnit id="2923" loc="6.209">ἀλλὰ δότ', ἀμφίπολοι, ξείνῳ βρῶσίν τε πόσιν τε,</TextUnit>
    <TextUnit id="2924" loc="6.210">λούσατέ τ' ἐν ποταμῷ,  ὅθ' ἐπὶ σκέπας ἔστ' ἀνέμοιο.”</TextUnit>
    <TextUnit id="2925" loc="6.211">ὣς ἔφαθ', αἱ δ' ἔσταν τε καὶ ἀλλήλῃσι κέλευσαν,</TextUnit>
    <TextUnit id="2926" loc="6.212">κὰδ δ' ἄρ' ̓Οδυσσῆ' εἷσαν ἐπὶ σκέπας, ὡς ἐκέλευσεν</TextUnit>
    <TextUnit id="2927" loc="6.213">Ναυσικάα θυγάτηρ μεγαλήτορος ̓Αλκινόοιο:</TextUnit>
    <TextUnit id="2928" loc="6.214">πὰρ δ' ἄρα οἱ φᾶρός τε χιτῶνά τε εἵματ' ἔθηκαν,</TextUnit>
    <TextUnit id="2929" loc="6.215">δῶκαν δὲ χρυσέῃ ἐν ληκύθῳ ὑγρὸν ἔλαιον,</TextUnit>
    <TextUnit id="2930" loc="6.216">ἤνωγον δ' ἄρα μιν λοῦσθαι ποταμοῖο ῥοῇσιν.</TextUnit>
    <TextUnit id="2931" loc="6.217">δή ῥα τότ' ἀμφιπόλοισι μετηύδα δῖος ̓Οδυσσεύς:</TextUnit>
    <TextUnit id="2932" loc="6.218">“ἀμφίπολοι, στῆθ' οὕτω ἀπόπροθεν, ὄφρ' ἐγὼ αὐτὸς</TextUnit>
    <TextUnit id="2933" loc="6.219">ἅλμην ὤμοιιν ἀπολούσομαι, ἀμφὶ δ' ἐλαίῳ</TextUnit>
    <TextUnit id="2934" loc="6.220">χρίσομαι: ἦ γὰρ δηρὸν ἀπὸ χροός ἐστιν ἀλοιφή.</TextUnit>
    <TextUnit id="2935" loc="6.221">ἄντην δ' οὐκ ἂν ἐγώ γε λοέσσομαι: αἰδέομαι γὰρ</TextUnit>
    <TextUnit id="2936" loc="6.222">γυμνοῦσθαι κούρῃσιν ἐυπλοκάμοισι μετελθών.”</TextUnit>
    <TextUnit id="2937" loc="6.223">ὣς ἔφαθ', αἱ δ' ἀπάνευθεν ἴσαν, εἶπον δ' ἄρα κούρῃ.</TextUnit>
    <TextUnit id="2938" loc="6.224">αὐτὰρ ὁ ἐκ ποταμοῦ χρόα νίζετο δῖος ̓Οδυσσεὺς</TextUnit>
    <TextUnit id="2939" loc="6.225">ἅλμην,  ἥ οἱ νῶτα καὶ εὐρέας ἄμπεχεν ὤμους,</TextUnit>
    <TextUnit id="2940" loc="6.226">ἐκ κεφαλῆς δ' ἔσμηχεν ἁλὸς χνόον ἀτρυγέτοιο.</TextUnit>
    <TextUnit id="2941" loc="6.227">αὐτὰρ ἐπεὶ δὴ πάντα λοέσσατο καὶ λίπ' ἄλειψεν,</TextUnit>
    <TextUnit id="2942" loc="6.228">ἀμφὶ δὲ εἵματα ἕσσαθ' ἅ οἱ πόρε παρθένος ἀδμής,</TextUnit>
    <TextUnit id="2943" loc="6.229">τὸν μὲν ̓Αθηναίη θῆκεν Διὸς ἐκγεγαυῖα</TextUnit>
    <TextUnit id="2944" loc="6.230">μείζονά τ' εἰσιδέειν καὶ πάσσονα,  κὰδ δὲ κάρητος</TextUnit>
    <TextUnit id="2945" loc="6.231">οὔλας ἧκε κόμας, ὑακινθίνῳ ἄνθει ὁμοίας.</TextUnit>
    <TextUnit id="2946" loc="6.232">ὡς δ' ὅτε τις χρυσὸν περιχεύεται ἀργύρῳ ἀνὴρ</TextUnit>
    <TextUnit id="2947" loc="6.233">ἴδρις, ὃν ̔́Ηφαιστος δέδαεν καὶ Παλλὰς ̓Αθήνη</TextUnit>
    <TextUnit id="2948" loc="6.234">τέχνην παντοίην, χαρίεντα δὲ ἔργα τελείει,</TextUnit>
    <TextUnit id="2949" loc="6.235">ὣς ἄρα τῷ κατέχευε χάριν κεφαλῇ τε καὶ ὤμοις.</TextUnit>
    <TextUnit id="2950" loc="6.236">ἕζετ' ἔπειτ' ἀπάνευθε κιὼν ἐπὶ θῖνα θαλάσσης,</TextUnit>
    <TextUnit id="2951" loc="6.237">κάλλεϊ καὶ χάρισι στίλβων: θηεῖτο δὲ κούρη.</TextUnit>
    <TextUnit id="2952" loc="6.238">δή ῥα τότ' ἀμφιπόλοισιν ἐυπλοκάμοισι μετηύδα:</TextUnit>
    <TextUnit id="2953" loc="6.239">“κλῦτέ μευ, ἀμφίπολοι λευκώλενοι, ὄφρα τι εἴπω.</TextUnit>
    <TextUnit id="2954" loc="6.240">οὐ πάντων ἀέκητι θεῶν,  οἳ ̓́Ολυμπον ἔχουσιν,</TextUnit>
    <TextUnit id="2955" loc="6.241">Φαιήκεσς' ὅδ' ἀνὴρ ἐπιμίσγεται ἀντιθέοισι:</TextUnit>
    <TextUnit id="2956" loc="6.242">πρόσθεν μὲν γὰρ δή μοι ἀεικέλιος δέατ' εἶναι,</TextUnit>
    <TextUnit id="2957" loc="6.243">νῦν δὲ θεοῖσιν ἔοικε, τοὶ οὐρανὸν εὐρὺν ἔχουσιν.</TextUnit>
    <TextUnit id="2958" loc="6.244">αἲ γὰρ ἐμοὶ τοιόσδε πόσις κεκλημένος εἴη</TextUnit>
    <TextUnit id="2959" loc="6.245">ἐνθάδε ναιετάων,  καὶ οἱ ἅδοι αὐτόθι μίμνειν.</TextUnit>
    <TextUnit id="2960" loc="6.246">ἀλλὰ δότ', ἀμφίπολοι, ξείνῳ βρῶσίν τε πόσιν τε.”</TextUnit>
    <TextUnit id="2961" loc="6.247">ὣς ἔφαθ', αἱ δ' ἄρα τῆς μάλα μὲν κλύον ἠδ' ἐπίθοντο,</TextUnit>
    <TextUnit id="2962" loc="6.248">πὰρ δ' ἄρ' ̓Οδυσσῆι ἔθεσαν βρῶσίν τε πόσιν τε.</TextUnit>
    <TextUnit id="2963" loc="6.249">ἦ τοι ὁ πῖνε καὶ ἦσθε πολύτλας δῖος ̓Οδυσσεὺς</TextUnit>
    <TextUnit id="2964" loc="6.250">ἁρπαλέως: δηρὸν γὰρ ἐδητύος ἦεν ἄπαστος.</TextUnit>
    <TextUnit id="2965" loc="6.251">αὐτὰρ Ναυσικάα λευκώλενος ἄλλ' ἐνόησεν:</TextUnit>
    <TextUnit id="2966" loc="6.252">εἵματ' ἄρα πτύξασα τίθει καλῆς ἐπ' ἀπήνης,</TextUnit>
    <TextUnit id="2967" loc="6.253">ζεῦξεν δ' ἡμιόνους κρατερώνυχας, ἂν δ' ἔβη αὐτή,</TextUnit>
    <TextUnit id="2968" loc="6.254">ὤτρυνεν δ' ̓Οδυσῆα, ἔπος τ' ἔφατ' ἔκ τ' ὀνόμαζεν:</TextUnit>
    <TextUnit id="2969" loc="6.255">“ὄρσεο δὴ νῦν, ξεῖνε, πόλινδ' ἴμεν ὄφρα σε πέμψω</TextUnit>
    <TextUnit id="2970" loc="6.256">πατρὸς ἐμοῦ πρὸς δῶμα δαί̈φρονος,  ἔνθα σέ φημι</TextUnit>
    <TextUnit id="2971" loc="6.257">πάντων Φαιήκων εἰδησέμεν ὅσσοι ἄριστοι.</TextUnit>
    <TextUnit id="2972" loc="6.258">ἀλλὰ μάλ' ὧδ' ἔρδειν, δοκέεις δέ μοι οὐκ ἀπινύσσειν:</TextUnit>
    <TextUnit id="2973" loc="6.259">ὄφρ' ἂν μέν κ' ἀγροὺς ἴομεν καὶ ἔργ' ἀνθρώπων,</TextUnit>
    <TextUnit id="2974" loc="6.260">τόφρα σὺν ἀμφιπόλοισι μεθ' ἡμιόνους καὶ ἄμαξαν</TextUnit>
    <TextUnit id="2975" loc="6.261">καρπαλίμως ἔρχεσθαι: ἐγὼ δ' ὁδὸν ἡγεμονεύσω.</TextUnit>
    <TextUnit id="2976" loc="6.262">αὐτὰρ ἐπὴν πόλιος ἐπιβήομεν, ἣν πέρι πύργος</TextUnit>
    <TextUnit id="2977" loc="6.263">ὑψηλός, καλὸς δὲ λιμὴν ἑκάτερθε πόληος,</TextUnit>
    <TextUnit id="2978" loc="6.264">λεπτὴ δ' εἰσίθμη: νῆες δ' ὁδὸν ἀμφιέλισσαι</TextUnit>
    <TextUnit id="2979" loc="6.265">εἰρύαται: πᾶσιν γὰρ ἐπίστιόν ἐστιν ἑκάστῳ.</TextUnit>
    <TextUnit id="2980" loc="6.266">ἔνθα δέ τέ σφ' ἀγορὴ καλὸν Ποσιδήιον ἀμφίς,</TextUnit>
    <TextUnit id="2981" loc="6.267">ῥυτοῖσιν λάεσσι κατωρυχέεσς' ἀραρυῖα.</TextUnit>
    <TextUnit id="2982" loc="6.268">ἔνθα δὲ νηῶν ὅπλα μελαινάων ἀλέγουσι,</TextUnit>
    <TextUnit id="2983" loc="6.269">πείσματα καὶ σπεῖρα, καὶ ἀποξύνουσιν ἐρετμά.</TextUnit>
    <TextUnit id="2984" loc="6.270">οὐ γὰρ Φαιήκεσσι μέλει βιὸς οὐδὲ φαρέτρη,</TextUnit>
    <TextUnit id="2985" loc="6.271">ἀλλ' ἱστοὶ καὶ ἐρετμὰ νεῶν καὶ νῆες ἐῖσαι,</TextUnit>
    <TextUnit id="2986" loc="6.272">ᾗσιν ἀγαλλόμενοι πολιὴν περόωσι θάλασσαν.</TextUnit>
    <TextUnit id="2987" loc="6.273">τῶν ἀλεείνω φῆμιν ἀδευκέα, μή τις ὀπίσσω</TextUnit>
    <TextUnit id="2988" loc="6.274">μωμεύῃ: μάλα δ' εἰσὶν ὑπερφίαλοι κατὰ δῆμον:</TextUnit>
    <TextUnit id="2989" loc="6.275">καί νύ τις ὧδ' εἴπῃσι κακώτερος ἀντιβολήσας:</TextUnit>
    <TextUnit id="2990" loc="6.276">‘τίς δ' ὅδε Ναυσικάᾳ ἕπεται καλός τε μέγας τε</TextUnit>
    <TextUnit id="2991" loc="6.277">ξεῖνος; ποῦ δέ μιν εὗρε; πόσις νύ οἱ ἔσσεται αὐτῇ.</TextUnit>
    <TextUnit id="2992" loc="6.278">ἦ τινά που πλαγχθέντα κομίσσατο ἧς ἀπὸ νηὸς</TextUnit>
    <TextUnit id="2993" loc="6.279">ἀνδρῶν τηλεδαπῶν, ἐπεὶ οὔ τινες ἐγγύθεν εἰσίν:</TextUnit>
    <TextUnit id="2994" loc="6.280">ἤ τίς οἱ εὐξαμένῃ πολυάρητος θεὸς ἦλθεν</TextUnit>
    <TextUnit id="2995" loc="6.281">οὐρανόθεν καταβάς, ἕξει δέ μιν ἤματα πάντα.</TextUnit>
    <TextUnit id="2996" loc="6.282">βέλτερον, εἰ καὐτή περ ἐποιχομένη πόσιν εὗρεν</TextUnit>
    <TextUnit id="2997" loc="6.283">ἄλλοθεν: ἦ γὰρ τούσδε γ' ἀτιμάζει κατὰ δῆμον</TextUnit>
    <TextUnit id="2998" loc="6.284">Φαίηκας, τοί μιν μνῶνται πολέες τε καὶ ἐσθλοί.’</TextUnit>
    <TextUnit id="2999" loc="6.285">ὣς ἐρέουσιν,  ἐμοὶ δέ κ' ὀνείδεα ταῦτα γένοιτο.</TextUnit>
    <TextUnit id="3000" loc="6.286">καὶ δ' ἄλλῃ νεμεσῶ, ἥ τις τοιαῦτά γε ῥέζοι,</TextUnit>
    <TextUnit id="3001" loc="6.287">ἥ τ' ἀέκητι φίλων πατρὸς καὶ μητρὸς ἐόντων,</TextUnit>
    <TextUnit id="3002" loc="6.288">ἀνδράσι μίσγηται, πρίν γ' ἀμφάδιον γάμον ἐλθεῖν.</TextUnit>
    <TextUnit id="3003" loc="6.289">ξεῖνε, σὺ δ' ὦκ' ἐμέθεν ξυνίει ἔπος, ὄφρα τάχιστα</TextUnit>
    <TextUnit id="3004" loc="6.290">πομπῆς καὶ νόστοιο τύχῃς παρὰ πατρὸς ἐμοῖο.</TextUnit>
    <TextUnit id="3005" loc="6.291">δήεις ἀγλαὸν ἄλσος ̓Αθήνης ἄγχι κελεύθου</TextUnit>
    <TextUnit id="3006" loc="6.292">αἰγείρων: ἐν δὲ κρήνη νάει, ἀμφὶ δὲ λειμών:</TextUnit>
    <TextUnit id="3007" loc="6.293">ἔνθα δὲ πατρὸς ἐμοῦ τέμενος τεθαλυῖά τ' ἀλωή,</TextUnit>
    <TextUnit id="3008" loc="6.294">τόσσον ἀπὸ πτόλιος, ὅσσον τε γέγωνε βοήσας.</TextUnit>
    <TextUnit id="3009" loc="6.295">ἔνθα καθεζόμενος μεῖναι χρόνον,  εἰς ὅ κεν ἡμεῖς</TextUnit>
    <TextUnit id="3010" loc="6.296">ἄστυδε ἔλθωμεν καὶ ἱκώμεθα δώματα πατρός.</TextUnit>
    <TextUnit id="3011" loc="6.297">αὐτὰρ ἐπὴν ἡμέας ἔλπῃ ποτὶ δώματ' ἀφῖχθαι,</TextUnit>
    <TextUnit id="3012" loc="6.298">καὶ τότε Φαιήκων ἴμεν ἐς πόλιν ἠδ' ἐρέεσθαι</TextUnit>
    <TextUnit id="3013" loc="6.299">δώματα πατρὸς ἐμοῦ μεγαλήτορος ̓Αλκινόοιο.</TextUnit>
    <TextUnit id="3014" loc="6.300">ῥεῖα δ' ἀρίγνωτ' ἐστί,  καὶ ἂν πάϊς ἡγήσαιτο</TextUnit>
    <TextUnit id="3015" loc="6.301">νήπιος: οὐ μὲν γάρ τι ἐοικότα τοῖσι τέτυκται</TextUnit>
    <TextUnit id="3016" loc="6.302">δώματα Φαιήκων, οἷος δόμος ̓Αλκινόοιο</TextUnit>
    <TextUnit id="3017" loc="6.303">ἥρωος. ἀλλ' ὁπότ' ἄν σε δόμοι κεκύθωσι καὶ αὐλή,</TextUnit>
    <TextUnit id="3018" loc="6.304">ὦκα μάλα μεγάροιο διελθέμεν, ὄφρ' ἂν ἵκηαι</TextUnit>
    <TextUnit id="3019" loc="6.305">μητέρ' ἐμήν: ἡ δ' ἧσται ἐπ' ἐσχάρῃ ἐν πυρὸς αὐγῇ,</TextUnit>
    <TextUnit id="3020" loc="6.306">ἠλάκατα στρωφῶς' ἁλιπόρφυρα, θαῦμα ἰδέσθαι,</TextUnit>
    <TextUnit id="3021" loc="6.307">κίονι κεκλιμένη: δμωαὶ δέ οἱ εἵατ' ὄπισθεν.</TextUnit>
    <TextUnit id="3022" loc="6.308">ἔνθα δὲ πατρὸς ἐμοῖο θρόνος ποτικέκλιται αὐτῇ,</TextUnit>
    <TextUnit id="3023" loc="6.309">τῷ ὅ γε οἰνοποτάζει ἐφήμενος ἀθάνατος ὥς.</TextUnit>
    <TextUnit id="3024" loc="6.310">τὸν παραμειψάμενος μητρὸς περὶ γούνασι χεῖρας</TextUnit>
    <TextUnit id="3025" loc="6.311">βάλλειν ἡμετέρης, ἵνα νόστιμον ἦμαρ ἴδηαι</TextUnit>
    <TextUnit id="3026" loc="6.312">χαίρων καρπαλίμως, εἰ καὶ μάλα τηλόθεν ἐσσί.</TextUnit>
    <TextUnit id="3027" loc="6.313">εἴ κέν τοι κείνη γε φίλα φρονέῃς' ἐνὶ θυμῷ,</TextUnit>
    <TextUnit id="3028" loc="6.314">ἐλπωρή τοι ἔπειτα φίλους τ' ἰδέειν καὶ ἱκέσθαι</TextUnit>
    <TextUnit id="3029" loc="6.315">οἶκον ἐυκτίμενον καὶ σὴν ἐς πατρίδα γαῖαν.”</TextUnit>
    <TextUnit id="3030" loc="6.316">ὣς ἄρα φωνήσας' ἵμασεν μάστιγι φαεινῇ</TextUnit>
    <TextUnit id="3031" loc="6.317">ἡμιόνους: αἱ δ' ὦκα λίπον ποταμοῖο ῥέεθρα.</TextUnit>
    <TextUnit id="3032" loc="6.318">αἱ δ' ἐὺ μὲν τρώχων, ἐὺ δὲ πλίσσοντο πόδεσσιν:</TextUnit>
    <TextUnit id="3033" loc="6.319">ἡ δὲ μάλ' ἡνιόχευεν, ὅπως ἅμ' ἑποίατο πεζοὶ</TextUnit>
    <TextUnit id="3034" loc="6.320">ἀμφίπολοί τ' ̓Οδυσεύς τε, νόῳ δ' ἐπέβαλλεν ἱμάσθλην.</TextUnit>
    <TextUnit id="3035" loc="6.321">δύσετό τ' ἠέλιος καὶ τοὶ κλυτὸν ἄλσος ἵκοντο</TextUnit>
    <TextUnit id="3036" loc="6.322">ἱρὸν ̓Αθηναίης, ἵν' ἄρ' ἕζετο δῖος ̓Οδυσσεύς.</TextUnit>
    <TextUnit id="3037" loc="6.323">αὐτίκ' ἔπειτ' ἠρᾶτο Διὸς κούρῃ μεγάλοιο:</TextUnit>
    <TextUnit id="3038" loc="6.324">“κλῦθί μευ, αἰγιόχοιο Διὸς τέκος, ̓Ατρυτώνη:</TextUnit>
    <TextUnit id="3039" loc="6.325">νῦν δή πέρ μευ ἄκουσον,  ἐπεὶ πάρος οὔ ποτ' ἄκουσας</TextUnit>
    <TextUnit id="3040" loc="6.326">ῥαιομένου, ὅτε μ' ἔρραιε κλυτὸς ἐννοσίγαιος.</TextUnit>
    <TextUnit id="3041" loc="6.327">δός μ' ἐς Φαίηκας φίλον ἐλθεῖν ἠδ' ἐλεεινόν.”</TextUnit>
    <TextUnit id="3042" loc="6.328">ὣς ἔφατ' εὐχόμενος, τοῦ δ' ἔκλυε Παλλὰς ̓Αθήνη.</TextUnit>
    <TextUnit id="3043" loc="6.329">αὐτῷ δ' οὔ πω φαίνετ' ἐναντίη: αἴδετο γάρ ῥα</TextUnit>
    <TextUnit id="3044" loc="6.330">πατροκασίγνητον: ὁ δ' ἐπιζαφελῶς μενέαινεν</TextUnit>
    <TextUnit id="3045" loc="6.331">ἀντιθέῳ ̓Οδυσῆι πάρος ἣν γαῖαν ἱκέσθαι.</TextUnit>
    <TextUnit id="3046" loc="7.1">ὧς ὁ μὲν ἔνθ' ἠρᾶτο πολύτλας δῖος ̓Οδυσσεύς,</TextUnit>
    <TextUnit id="3047" loc="7.2">κούρην δὲ προτὶ ἄστυ φέρεν μένος ἡμιόνοιιν.</TextUnit>
    <TextUnit id="3048" loc="7.3">ἡ δ' ὅτε δὴ οὗ πατρὸς ἀγακλυτὰ δώμαθ' ἵκανε,</TextUnit>
    <TextUnit id="3049" loc="7.4">στῆσεν ἄρ' ἐν προθύροισι, κασίγνητοι δέ μιν ἀμφὶς</TextUnit>
    <TextUnit id="3050" loc="7.5">ἵσταντ' ἀθανάτοις ἐναλίγκιοι,  οἵ ῥ' ὑπ' ἀπήνης</TextUnit>
    <TextUnit id="3051" loc="7.6">ἡμιόνους ἔλυον ἐσθῆτά τε ἔσφερον εἴσω.</TextUnit>
    <TextUnit id="3052" loc="7.7">αὐτὴ δ' ἐς θάλαμον ἑὸν ἤιε: δαῖε δέ οἱ πῦρ</TextUnit>
    <TextUnit id="3053" loc="7.8">γρῆυς ̓Απειραίη, θαλαμηπόλος Εὐρυμέδουσα,</TextUnit>
    <TextUnit id="3054" loc="7.9">τήν ποτ' ̓Απείρηθεν νέες ἤγαγον ἀμφιέλισσαι:</TextUnit>
    <TextUnit id="3055" loc="7.10">̓Αλκινόῳ δ' αὐτὴν γέρας ἔξελον,  οὕνεκα πᾶσιν</TextUnit>
    <TextUnit id="3056" loc="7.11">Φαιήκεσσιν ἄνασσε, θεοῦ δ' ὣς δῆμος ἄκουεν:</TextUnit>
    <TextUnit id="3057" loc="7.12">ἣ τρέφε Ναυσικάαν λευκώλενον ἐν μεγάροισιν.</TextUnit>
    <TextUnit id="3058" loc="7.13">ἥ οἱ πῦρ ἀνέκαιε καὶ εἴσω δόρπον ἐκόσμει.</TextUnit>
    <TextUnit id="3059" loc="7.14">καὶ τότ' ̓Οδυσσεὺς ὦρτο πόλινδ' ἴμεν: ἀμφὶ δ' ̓Αθήνη</TextUnit>
    <TextUnit id="3060" loc="7.15">πολλὴν ἠέρα χεῦε φίλα φρονέους' ̓Οδυσῆι,</TextUnit>
    <TextUnit id="3061" loc="7.16">μή τις Φαιήκων μεγαθύμων ἀντιβολήσας</TextUnit>
    <TextUnit id="3062" loc="7.17">κερτομέοι τ' ἐπέεσσι καὶ ἐξερέοιθ' ὅτις εἴη.</TextUnit>
    <TextUnit id="3063" loc="7.18">ἀλλ' ὅτε δὴ ἄρ' ἔμελλε πόλιν δύσεσθαι ἐραννήν,</TextUnit>
    <TextUnit id="3064" loc="7.19">ἔνθα οἱ ἀντεβόλησε θεά, γλαυκῶπις ̓Αθήνη,</TextUnit>
    <TextUnit id="3065" loc="7.20">παρθενικῇ ἐικυῖα νεήνιδι,  κάλπιν ἐχούσῃ.</TextUnit>
    <TextUnit id="3066" loc="7.21">στῆ δὲ πρόσθ' αὐτοῦ, ὁ δ' ἀνείρετο δῖος ̓Οδυσσεύς:</TextUnit>
    <TextUnit id="3067" loc="7.22">“ὦ τέκος, οὐκ ἄν μοι δόμον ἀνέρος ἡγήσαιο</TextUnit>
    <TextUnit id="3068" loc="7.23">̓Αλκινόου, ὃς τοῖσδε μετ' ἀνθρώποισι ἀνάσσει;</TextUnit>
    <TextUnit id="3069" loc="7.24">καὶ γὰρ ἐγὼ ξεῖνος ταλαπείριος ἐνθάδ' ἱκάνω</TextUnit>
    <TextUnit id="3070" loc="7.25">τηλόθεν ἐξ ἀπίης γαίης: τῷ οὔ τινα οἶδα</TextUnit>
    <TextUnit id="3071" loc="7.26">ἀνθρώπων, οἳ τήνδε πόλιν καὶ γαῖαν ἔχουσιν.”</TextUnit>
    <TextUnit id="3072" loc="7.27">τὸν δ' αὖτε προσέειπε θεά, γλαυκῶπις ̓Αθήνη:</TextUnit>
    <TextUnit id="3073" loc="7.28">“τοιγὰρ ἐγώ τοι, ξεῖνε πάτερ, δόμον, ὅν με κελεύεις,</TextUnit>
    <TextUnit id="3074" loc="7.29">δείξω, ἐπεί μοι πατρὸς ἀμύμονος ἐγγύθι ναίει.</TextUnit>
    <TextUnit id="3075" loc="7.30">ἀλλ' ἴθι σιγῇ τοῖον,  ἐγὼ δ' ὁδὸν ἡγεμονεύσω,</TextUnit>
    <TextUnit id="3076" loc="7.31">μηδέ τιν' ἀνθρώπων προτιόσσεο μηδ' ἐρέεινε.</TextUnit>
    <TextUnit id="3077" loc="7.32">οὐ γὰρ ξείνους οἵδε μάλ' ἀνθρώπους ἀνέχονται,</TextUnit>
    <TextUnit id="3078" loc="7.33">οὐδ' ἀγαπαζόμενοι φιλέους' ὅς κ' ἄλλοθεν ἔλθῃ.</TextUnit>
    <TextUnit id="3079" loc="7.34">νηυσὶ θοῇσιν τοί γε πεποιθότες ὠκείῃσι</TextUnit>
    <TextUnit id="3080" loc="7.35">λαῖτμα μέγ' ἐκπερόωσιν,  ἐπεί σφισι δῶκ' ἐνοσίχθων:</TextUnit>
    <TextUnit id="3081" loc="7.36">τῶν νέες ὠκεῖαι ὡς εἰ πτερὸν ἠὲ νόημα.”</TextUnit>
    <TextUnit id="3082" loc="7.37">ὣς ἄρα φωνήσας' ἡγήσατο Παλλὰς ̓Αθήνη</TextUnit>
    <TextUnit id="3083" loc="7.38">καρπαλίμως: ὁ δ' ἔπειτα μετ' ἴχνια βαῖνε θεοῖο.</TextUnit>
    <TextUnit id="3084" loc="7.39">τὸν δ' ἄρα Φαίηκες ναυσικλυτοὶ οὐκ ἐνόησαν</TextUnit>
    <TextUnit id="3085" loc="7.40">ἐρχόμενον κατὰ ἄστυ διὰ σφέας: οὐ γὰρ ̓Αθήνη</TextUnit>
    <TextUnit id="3086" loc="7.41">εἴα ἐυπλόκαμος, δεινὴ θεός, ἥ ῥά οἱ ἀχλὺν</TextUnit>
    <TextUnit id="3087" loc="7.42">θεσπεσίην κατέχευε φίλα φρονέους' ἐνὶ θυμῷ.</TextUnit>
    <TextUnit id="3088" loc="7.43">θαύμαζεν δ' ̓Οδυσεὺς λιμένας καὶ νῆας ἐίσας</TextUnit>
    <TextUnit id="3089" loc="7.44">αὐτῶν θ' ἡρώων ἀγορὰς καὶ τείχεα μακρὰ</TextUnit>
    <TextUnit id="3090" loc="7.45">ὑψηλά,  σκολόπεσσιν ἀρηρότα, θαῦμα ἰδέσθαι.</TextUnit>
    <TextUnit id="3091" loc="7.46">ἀλλ' ὅτε δὴ βασιλῆος ἀγακλυτὰ δώμαθ' ἵκοντο,</TextUnit>
    <TextUnit id="3092" loc="7.47">τοῖσι δὲ μύθων ἦρχε θεά, γλαυκῶπις ̓Αθήνη:</TextUnit>
    <TextUnit id="3093" loc="7.48">“οὗτος δή τοι, ξεῖνε πάτερ, δόμος, ὅν με κελεύεις</TextUnit>
    <TextUnit id="3094" loc="7.49">πεφραδέμεν: δήεις δὲ διοτρεφέας βασιλῆας</TextUnit>
    <TextUnit id="3095" loc="7.50">δαίτην δαινυμένους: σὺ δ' ἔσω κίε,  μηδέ τι θυμῷ</TextUnit>
    <TextUnit id="3096" loc="7.51">τάρβει: θαρσαλέος γὰρ ἀνὴρ ἐν πᾶσιν ἀμείνων</TextUnit>
    <TextUnit id="3097" loc="7.52">ἔργοισιν τελέθει, εἰ καί ποθεν ἄλλοθεν ἔλθοι.</TextUnit>
    <TextUnit id="3098" loc="7.53">δέσποιναν μὲν πρῶτα κιχήσεαι ἐν μεγάροισιν:</TextUnit>
    <TextUnit id="3099" loc="7.54">̓Αρήτη δ' ὄνομ' ἐστὶν ἐπώνυμον, ἐκ δὲ τοκήων</TextUnit>
    <TextUnit id="3100" loc="7.55">τῶν αὐτῶν οἵ περ τέκον ̓Αλκίνοον βασιλῆα.</TextUnit>
    <TextUnit id="3101" loc="7.56">Ναυσίθοον μὲν πρῶτα Ποσειδάων ἐνοσίχθων</TextUnit>
    <TextUnit id="3102" loc="7.57">γείνατο καὶ Περίβοια, γυναικῶν εἶδος ἀρίστη,</TextUnit>
    <TextUnit id="3103" loc="7.58">ὁπλοτάτη θυγάτηρ μεγαλήτορος Εὐρυμέδοντος,</TextUnit>
    <TextUnit id="3104" loc="7.59">ὅς ποθ' ὑπερθύμοισι Γιγάντεσσιν βασίλευεν.</TextUnit>
    <TextUnit id="3105" loc="7.60">ἀλλ' ὁ μὲν ὤλεσε λαὸν ἀτάσθαλον,  ὤλετο δ' αὐτός:</TextUnit>
    <TextUnit id="3106" loc="7.61">τῇ δὲ Ποσειδάων ἐμίγη καὶ ἐγείνατο παῖδα</TextUnit>
    <TextUnit id="3107" loc="7.62">Ναυσίθοον μεγάθυμον, ὃς ἐν Φαίηξιν ἄνασσε:</TextUnit>
    <TextUnit id="3108" loc="7.63">Ναυσίθοος δ' ἔτεκεν ̔Ρηξήνορά τ' ̓Αλκίνοόν τε.</TextUnit>
    <TextUnit id="3109" loc="7.64">τὸν μὲν ἄκουρον ἐόντα βάλ' ἀργυρότοξος ̓Απόλλων</TextUnit>
    <TextUnit id="3110" loc="7.65">νυμφίον ἐν μεγάρῳ,  μίαν οἴην παῖδα λιπόντα</TextUnit>
    <TextUnit id="3111" loc="7.66">̓Αρήτην: τὴν δ' ̓Αλκίνοος ποιήσατ' ἄκοιτιν,</TextUnit>
    <TextUnit id="3112" loc="7.67">καί μιν ἔτις', ὡς οὔ τις ἐπὶ χθονὶ τίεται ἄλλη,</TextUnit>
    <TextUnit id="3113" loc="7.68">ὅσσαι νῦν γε γυναῖκες ὑπ' ἀνδράσιν οἶκον ἔχουσιν.</TextUnit>
    <TextUnit id="3114" loc="7.69">ὣς κείνη περὶ κῆρι τετίμηταί τε καὶ ἔστιν</TextUnit>
    <TextUnit id="3115" loc="7.70">ἔκ τε φίλων παίδων ἔκ τ' αὐτοῦ ̓Αλκινόοιο</TextUnit>
    <TextUnit id="3116" loc="7.71">καὶ λαῶν, οἵ μίν ῥα θεὸν ὣς εἰσορόωντες</TextUnit>
    <TextUnit id="3117" loc="7.72">δειδέχαται μύθοισιν, ὅτε στείχῃς' ἀνὰ ἄστυ.</TextUnit>
    <TextUnit id="3118" loc="7.73">οὐ μὲν γάρ τι νόου γε καὶ αὐτὴ δεύεται ἐσθλοῦ:</TextUnit>
    <TextUnit id="3119" loc="7.74">ᾗσι τ' ἐὺ φρονέῃσι καὶ ἀνδράσι νείκεα λύει.</TextUnit>
    <TextUnit id="3120" loc="7.75">εἴ κέν τοι κείνη γε φίλα φρονέῃς' ἐνὶ θυμῷ,</TextUnit>
    <TextUnit id="3121" loc="7.76">ἐλπωρή τοι ἔπειτα φίλους τ' ἰδέειν καὶ ἱκέσθαι</TextUnit>
    <TextUnit id="3122" loc="7.77">οἶκον ἐς ὑψόροφον καὶ σὴν ἐς πατρίδα γαῖαν.”</TextUnit>
    <TextUnit id="3123" loc="7.78">ὣς ἄρα φωνήσας' ἀπέβη γλαυκῶπις ̓Αθήνη</TextUnit>
    <TextUnit id="3124" loc="7.79">πόντον ἐπ' ἀτρύγετον, λίπε δὲ Σχερίην ἐρατεινήν,</TextUnit>
    <TextUnit id="3125" loc="7.80">ἵκετο δ' ἐς Μαραθῶνα καὶ εὐρυάγυιαν ̓Αθήνην,</TextUnit>
    <TextUnit id="3126" loc="7.81">δῦνε δ' ̓Ερεχθῆος πυκινὸν δόμον. αὐτὰρ ̓Οδυσσεὺς</TextUnit>
    <TextUnit id="3127" loc="7.82">̓Αλκινόου πρὸς δώματ' ἴε κλυτά: πολλὰ δέ οἱ κῆρ</TextUnit>
    <TextUnit id="3128" loc="7.83">ὥρμαιν' ἱσταμένῳ, πρὶν χάλκεον οὐδὸν ἱκέσθαι.</TextUnit>
    <TextUnit id="3129" loc="7.84">ὥς τε γὰρ ἠελίου αἴγλη πέλεν ἠὲ σελήνης</TextUnit>
    <TextUnit id="3130" loc="7.85">δῶμα καθ' ὑψερεφὲς μεγαλήτορος ̓Αλκινόοιο.</TextUnit>
    <TextUnit id="3131" loc="7.86">χάλκεοι μὲν γὰρ τοῖχοι ἐληλέδατ' ἔνθα καὶ ἔνθα,</TextUnit>
    <TextUnit id="3132" loc="7.87">ἐς μυχὸν ἐξ οὐδοῦ, περὶ δὲ θριγκὸς κυάνοιο:</TextUnit>
    <TextUnit id="3133" loc="7.88">χρύσειαι δὲ θύραι πυκινὸν δόμον ἐντὸς ἔεργον:</TextUnit>
    <TextUnit id="3134" loc="7.89">σταθμοὶ δ' ἀργύρεοι ἐν χαλκέῳ ἕστασαν οὐδῷ,</TextUnit>
    <TextUnit id="3135" loc="7.90">ἀργύρεον δ' ἐφ' ὑπερθύριον,  χρυσέη δὲ κορώνη.</TextUnit>
    <TextUnit id="3136" loc="7.91">χρύσειοι δ' ἑκάτερθε καὶ ἀργύρεοι κύνες ἦσαν,</TextUnit>
    <TextUnit id="3137" loc="7.92">οὓς ̔́Ηφαιστος ἔτευξεν ἰδυίῃσι πραπίδεσσι</TextUnit>
    <TextUnit id="3138" loc="7.93">δῶμα φυλασσέμεναι μεγαλήτορος ̓Αλκινόοιο,</TextUnit>
    <TextUnit id="3139" loc="7.94">ἀθανάτους ὄντας καὶ ἀγήρως ἤματα πάντα.</TextUnit>
    <TextUnit id="3140" loc="7.95">ἐν δὲ θρόνοι περὶ τοῖχον ἐρηρέδατ' ἔνθα καὶ ἔνθα,</TextUnit>
    <TextUnit id="3141" loc="7.96">ἐς μυχὸν ἐξ οὐδοῖο διαμπερές, ἔνθ' ἐνὶ πέπλοι</TextUnit>
    <TextUnit id="3142" loc="7.97">λεπτοὶ ἐύννητοι βεβλήατο, ἔργα γυναικῶν.</TextUnit>
    <TextUnit id="3143" loc="7.98">ἔνθα δὲ Φαιήκων ἡγήτορες ἑδριόωντο</TextUnit>
    <TextUnit id="3144" loc="7.99">πίνοντες καὶ ἔδοντες: ἐπηετανὸν γὰρ ἔχεσκον.</TextUnit>
    <TextUnit id="3145" loc="7.100">χρύσειοι δ' ἄρα κοῦροι ἐυδμήτων ἐπὶ βωμῶν</TextUnit>
    <TextUnit id="3146" loc="7.101">ἕστασαν αἰθομένας δαί̈δας μετὰ χερσὶν ἔχοντες,</TextUnit>
    <TextUnit id="3147" loc="7.102">φαίνοντες νύκτας κατὰ δώματα δαιτυμόνεσσι.</TextUnit>
    <TextUnit id="3148" loc="7.103">πεντήκοντα δέ οἱ δμωαὶ κατὰ δῶμα γυναῖκες</TextUnit>
    <TextUnit id="3149" loc="7.104">αἱ μὲν ἀλετρεύουσι μύλῃς ἔπι μήλοπα καρπόν,</TextUnit>
    <TextUnit id="3150" loc="7.105">αἱ δ' ἱστοὺς ὑφόωσι καὶ ἠλάκατα στρωφῶσιν</TextUnit>
    <TextUnit id="3151" loc="7.106">ἥμεναι, οἷά τε φύλλα μακεδνῆς αἰγείροιο:</TextUnit>
    <TextUnit id="3152" loc="7.107">καιρουσσέων δ' ὀθονέων ἀπολείβεται ὑγρὸν ἔλαιον.</TextUnit>
    <TextUnit id="3153" loc="7.108">ὅσσον Φαίηκες περὶ πάντων ἴδριες ἀνδρῶν</TextUnit>
    <TextUnit id="3154" loc="7.109">νῆα θοὴν ἐνὶ πόντῳ ἐλαυνέμεν, ὣς δὲ γυναῖκες</TextUnit>
    <TextUnit id="3155" loc="7.110">ἱστῶν τεχνῆσσαι: πέρι γάρ σφισι δῶκεν ̓Αθήνη</TextUnit>
    <TextUnit id="3156" loc="7.111">ἔργα τ' ἐπίστασθαι περικαλλέα καὶ φρένας ἐσθλάς.</TextUnit>
    <TextUnit id="3157" loc="7.112">ἔκτοσθεν δ' αὐλῆς μέγας ὄρχατος ἄγχι θυράων</TextUnit>
    <TextUnit id="3158" loc="7.113">τετράγυος: περὶ δ' ἕρκος ἐλήλαται ἀμφοτέρωθεν.</TextUnit>
    <TextUnit id="3159" loc="7.114">ἔνθα δὲ δένδρεα μακρὰ πεφύκασι τηλεθόωντα,</TextUnit>
    <TextUnit id="3160" loc="7.115">ὄγχναι καὶ ῥοιαὶ καὶ μηλέαι ἀγλαόκαρποι</TextUnit>
    <TextUnit id="3161" loc="7.116">συκέαι τε γλυκεραὶ καὶ ἐλαῖαι τηλεθόωσαι.</TextUnit>
    <TextUnit id="3162" loc="7.117">τάων οὔ ποτε καρπὸς ἀπόλλυται οὐδ' ἀπολείπει</TextUnit>
    <TextUnit id="3163" loc="7.118">χείματος οὐδὲ θέρευς, ἐπετήσιος: ἀλλὰ μάλ' αἰεὶ</TextUnit>
    <TextUnit id="3164" loc="7.119">Ζεφυρίη πνείουσα τὰ μὲν φύει, ἄλλα δὲ πέσσει.</TextUnit>
    <TextUnit id="3165" loc="7.120">ὄγχνη ἐπ' ὄγχνῃ γηράσκει,  μῆλον δ' ἐπὶ μήλῳ,</TextUnit>
    <TextUnit id="3166" loc="7.121">αὐτὰρ ἐπὶ σταφυλῇ σταφυλή, σῦκον δ' ἐπὶ σύκῳ.</TextUnit>
    <TextUnit id="3167" loc="7.122">ἔνθα δέ οἱ πολύκαρπος ἀλωὴ ἐρρίζωται,</TextUnit>
    <TextUnit id="3168" loc="7.123">τῆς ἕτερον μὲν θειλόπεδον λευρῷ ἐνὶ χώρῳ</TextUnit>
    <TextUnit id="3169" loc="7.124">τέρσεται ἠελίῳ, ἑτέρας δ' ἄρα τε τρυγόωσιν,</TextUnit>
    <TextUnit id="3170" loc="7.125">ἄλλας δὲ τραπέουσι: πάροιθε δέ τ' ὄμφακές εἰσιν</TextUnit>
    <TextUnit id="3171" loc="7.126">ἄνθος ἀφιεῖσαι, ἕτεραι δ' ὑποπερκάζουσιν.</TextUnit>
    <TextUnit id="3172" loc="7.127">ἔνθα δὲ κοσμηταὶ πρασιαὶ παρὰ νείατον ὄρχον</TextUnit>
    <TextUnit id="3173" loc="7.128">παντοῖαι πεφύασιν, ἐπηετανὸν γανόωσαι:</TextUnit>
    <TextUnit id="3174" loc="7.129">ἐν δὲ δύω κρῆναι ἡ μέν τ' ἀνὰ κῆπον ἅπαντα</TextUnit>
    <TextUnit id="3175" loc="7.130">σκίδναται,  ἡ δ' ἑτέρωθεν ὑπ' αὐλῆς οὐδὸν ἵησι</TextUnit>
    <TextUnit id="3176" loc="7.131">πρὸς δόμον ὑψηλόν, ὅθεν ὑδρεύοντο πολῖται.</TextUnit>
    <TextUnit id="3177" loc="7.132">τοῖ' ἄρ' ἐν ̓Αλκινόοιο θεῶν ἔσαν ἀγλαὰ δῶρα.</TextUnit>
    <TextUnit id="3178" loc="7.133">ἔνθα στὰς θηεῖτο πολύτλας δῖος ̓Οδυσσεύς.</TextUnit>
    <TextUnit id="3179" loc="7.134">αὐτὰρ ἐπεὶ δὴ πάντα ἑῷ θηήσατο θυμῷ,</TextUnit>
    <TextUnit id="3180" loc="7.135">καρπαλίμως ὑπὲρ οὐδὸν ἐβήσετο δώματος εἴσω.</TextUnit>
    <TextUnit id="3181" loc="7.136">εὗρε δὲ Φαιήκων ἡγήτορας ἠδὲ μέδοντας</TextUnit>
    <TextUnit id="3182" loc="7.137">σπένδοντας δεπάεσσιν ἐυσκόπῳ ἀργεϊφόντῃ,</TextUnit>
    <TextUnit id="3183" loc="7.138">ᾧ πυμάτῳ σπένδεσκον, ὅτε μνησαίατο κοίτου.</TextUnit>
    <TextUnit id="3184" loc="7.139">αὐτὰρ ὁ βῆ διὰ δῶμα πολύτλας δῖος ̓Οδυσσεὺς</TextUnit>
    <TextUnit id="3185" loc="7.140">πολλὴν ἠέρ' ἔχων,  ἥν οἱ περίχευεν ̓Αθήνη,</TextUnit>
    <TextUnit id="3186" loc="7.141">ὄφρ' ἵκετ' ̓Αρήτην τε καὶ ̓Αλκίνοον βασιλῆα.</TextUnit>
    <TextUnit id="3187" loc="7.142">ἀμφὶ δ' ἄρ' ̓Αρήτης βάλε γούνασι χεῖρας ̓Οδυσσεύς,</TextUnit>
    <TextUnit id="3188" loc="7.143">καὶ τότε δή ῥ' αὐτοῖο πάλιν χύτο θέσφατος ἀήρ.</TextUnit>
    <TextUnit id="3189" loc="7.144">οἱ δ' ἄνεῳ ἐγένοντο, δόμον κάτα φῶτα ἰδόντες:</TextUnit>
    <TextUnit id="3190" loc="7.145">θαύμαζον δ' ὁρόωντες.  ὁ δὲ λιτάνευεν ̓Οδυσσεύς:</TextUnit>
    <TextUnit id="3191" loc="7.146">“̓Αρήτη, θύγατερ ̔Ρηξήνορος ἀντιθέοιο,</TextUnit>
    <TextUnit id="3192" loc="7.147">σόν τε πόσιν σά τε γούναθ' ἱκάνω πολλὰ μογήσας</TextUnit>
    <TextUnit id="3193" loc="7.148">τούσδε τε δαιτυμόνας: τοῖσιν θεοὶ ὄλβια δοῖεν</TextUnit>
    <TextUnit id="3194" loc="7.149">ζωέμεναι, καὶ παισὶν ἐπιτρέψειεν ἕκαστος</TextUnit>
    <TextUnit id="3195" loc="7.150">κτήματ' ἐνὶ μεγάροισι γέρας θ' ὅ τι δῆμος ἔδωκεν:</TextUnit>
    <TextUnit id="3196" loc="7.151">αὐτὰρ ἐμοὶ πομπὴν ὀτρύνετε πατρίδ' ἱκέσθαι</TextUnit>
    <TextUnit id="3197" loc="7.152">θᾶσσον, ἐπεὶ δὴ δηθὰ φίλων ἄπο πήματα πάσχω.”</TextUnit>
    <TextUnit id="3198" loc="7.153">ὣς εἰπὼν κατ' ἄρ' ἕζετ' ἐπ' ἐσχάρῃ ἐν κονίῃσιν</TextUnit>
    <TextUnit id="3199" loc="7.154">πὰρ πυρί: οἱ δ' ἄρα πάντες ἀκὴν ἐγένοντο σιωπῇ.</TextUnit>
    <TextUnit id="3200" loc="7.155">ὀψὲ δὲ δὴ μετέειπε γέρων ἥρως ̓Εχένηος,</TextUnit>
    <TextUnit id="3201" loc="7.156">ὃς δὴ Φαιήκων ἀνδρῶν προγενέστερος ἦεν</TextUnit>
    <TextUnit id="3202" loc="7.157">καὶ μύθοισι κέκαστο, παλαιά τε πολλά τε εἰδώς:</TextUnit>
    <TextUnit id="3203" loc="7.158">ὅ σφιν ἐὺ φρονέων ἀγορήσατο καὶ μετέειπεν:</TextUnit>
    <TextUnit id="3204" loc="7.159">“̓Αλκίνο', οὐ μέν τοι τόδε κάλλιον, οὐδὲ ἔοικε,</TextUnit>
    <TextUnit id="3205" loc="7.160">ξεῖνον μὲν χαμαὶ ἧσθαι ἐπ' ἐσχάρῃ ἐν κονίῃσιν,</TextUnit>
    <TextUnit id="3206" loc="7.161">οἵδε δὲ σὸν μῦθον ποτιδέγμενοι ἰσχανόωνται.</TextUnit>
    <TextUnit id="3207" loc="7.162">ἄλλ' ἄγε δὴ ξεῖνον μὲν ἐπὶ θρόνου ἀργυροήλου</TextUnit>
    <TextUnit id="3208" loc="7.163">εἷσον ἀναστήσας, σὺ δὲ κηρύκεσσι κέλευσον</TextUnit>
    <TextUnit id="3209" loc="7.164">οἶνον ἐπικρῆσαι, ἵνα καὶ Διὶ τερπικεραύνῳ</TextUnit>
    <TextUnit id="3210" loc="7.165">σπείσομεν,  ὅς θ' ἱκέτῃσιν ἅμ' αἰδοίοισιν ὀπηδεῖ:</TextUnit>
    <TextUnit id="3211" loc="7.166">δόρπον δὲ ξείνῳ ταμίη δότω ἔνδον ἐόντων.”</TextUnit>
    <TextUnit id="3212" loc="7.167">αὐτὰρ ἐπεὶ τό γ' ἄκους' ἱερὸν μένος ̓Αλκινόοιο,</TextUnit>
    <TextUnit id="3213" loc="7.168">χειρὸς ἑλὼν ̓Οδυσῆα δαί̈φρονα ποικιλομήτην</TextUnit>
    <TextUnit id="3214" loc="7.169">ὦρσεν ἀπ' ἐσχαρόφιν καὶ ἐπὶ θρόνου εἷσε φαεινοῦ,</TextUnit>
    <TextUnit id="3215" loc="7.170">υἱὸν ἀναστήσας ἀγαπήνορα Λαοδάμαντα,</TextUnit>
    <TextUnit id="3216" loc="7.171">ὅς οἱ πλησίον ἷζε, μάλιστα δέ μιν φιλέεσκεν.</TextUnit>
    <TextUnit id="3217" loc="7.172">χέρνιβα δ' ἀμφίπολος προχόῳ ἐπέχευε φέρουσα</TextUnit>
    <TextUnit id="3218" loc="7.173">καλῇ χρυσείῃ ὑπὲρ ἀργυρέοιο λέβητος,</TextUnit>
    <TextUnit id="3219" loc="7.174">νίψασθαι: παρὰ δὲ ξεστὴν ἐτάνυσσε τράπεζαν.</TextUnit>
    <TextUnit id="3220" loc="7.175">σῖτον δ' αἰδοίη ταμίη παρέθηκε φέρουσα,</TextUnit>
    <TextUnit id="3221" loc="7.176">εἴδατα πόλλ' ἐπιθεῖσα, χαριζομένη παρεόντων.</TextUnit>
    <TextUnit id="3222" loc="7.177">αὐτὰρ ὁ πῖνε καὶ ἦσθε πολύτλας δῖος ̓Οδυσσεύς.</TextUnit>
    <TextUnit id="3223" loc="7.178">καὶ τότε κήρυκα προσέφη μένος ̓Αλκινόοιο:</TextUnit>
    <TextUnit id="3224" loc="7.179">“Ποντόνοε, κρητῆρα κερασσάμενος μέθυ νεῖμον</TextUnit>
    <TextUnit id="3225" loc="7.180">πᾶσιν ἀνὰ μέγαρον,  ἵνα καὶ Διὶ τερπικεραύνῳ</TextUnit>
    <TextUnit id="3226" loc="7.181">σπείσομεν, ὅς θ' ἱκέτῃσιν ἅμ' αἰδοίοισιν ὀπηδεῖ.”</TextUnit>
    <TextUnit id="3227" loc="7.182">ὣς φάτο, Ποντόνοος δὲ μελίφρονα οἶνον ἐκίρνα,</TextUnit>
    <TextUnit id="3228" loc="7.183">νώμησεν δ' ἄρα πᾶσιν ἐπαρξάμενος δεπάεσσιν.</TextUnit>
    <TextUnit id="3229" loc="7.184">αὐτὰρ ἐπεὶ σπεῖσάν τ' ἔπιόν θ', ὅσον ἤθελε θυμός,</TextUnit>
    <TextUnit id="3230" loc="7.185">τοῖσιν δ' ̓Αλκίνοος ἀγορήσατο καὶ μετέειπε:</TextUnit>
    <TextUnit id="3231" loc="7.186">“κέκλυτε, Φαιήκων ἡγήτορες ἠδὲ μέδοντες</TextUnit>
    <TextUnit id="3232" loc="7.187">ὄφρ' εἴπω τά με θυμὸς ἐνὶ στήθεσσι κελεύει.</TextUnit>
    <TextUnit id="3233" loc="7.188">νῦν μὲν δαισάμενοι κατακείετε οἴκαδ' ἰόντες:</TextUnit>
    <TextUnit id="3234" loc="7.189">ἠῶθεν δὲ γέροντας ἐπὶ πλέονας καλέσαντες</TextUnit>
    <TextUnit id="3235" loc="7.190">ξεῖνον ἐνὶ μεγάροις ξεινίσσομεν ἠδὲ θεοῖσιν</TextUnit>
    <TextUnit id="3236" loc="7.191">ῥέξομεν ἱερὰ καλά, ἔπειτα δὲ καὶ περὶ πομπῆς</TextUnit>
    <TextUnit id="3237" loc="7.192">μνησόμεθ', ὥς χ' ὁ ξεῖνος ἄνευθε πόνου καὶ ἀνίης</TextUnit>
    <TextUnit id="3238" loc="7.193">πομπῇ ὑφ' ἡμετέρῃ ἣν πατρίδα γαῖαν ἵκηται</TextUnit>
    <TextUnit id="3239" loc="7.194">χαίρων καρπαλίμως, εἰ καὶ μάλα τηλόθεν ἐστί,</TextUnit>
    <TextUnit id="3240" loc="7.195">μηδέ τι μεσσηγύς γε κακὸν καὶ πῆμα πάθῃσι,</TextUnit>
    <TextUnit id="3241" loc="7.196">πρίν γε τὸν ἧς γαίης ἐπιβήμεναι: ἔνθα δ' ἔπειτα</TextUnit>
    <TextUnit id="3242" loc="7.197">πείσεται, ἅσσα οἱ αἶσα κατὰ κλῶθές τε βαρεῖαι</TextUnit>
    <TextUnit id="3243" loc="7.198">γιγνομένῳ νήσαντο λίνῳ, ὅτε μιν τέκε μήτηρ.</TextUnit>
    <TextUnit id="3244" loc="7.199">εἰ δέ τις ἀθανάτων γε κατ' οὐρανοῦ εἰλήλουθεν,</TextUnit>
    <TextUnit id="3245" loc="7.200">ἄλλο τι δὴ τόδ' ἔπειτα θεοὶ περιμηχανόωνται.</TextUnit>
    <TextUnit id="3246" loc="7.201">αἰεὶ γὰρ τὸ πάρος γε θεοὶ φαίνονται ἐναργεῖς</TextUnit>
    <TextUnit id="3247" loc="7.202">ἡμῖν, εὖτ' ἔρδωμεν ἀγακλειτὰς ἑκατόμβας,</TextUnit>
    <TextUnit id="3248" loc="7.203">δαίνυνταί τε παρ' ἄμμι καθήμενοι ἔνθα περ ἡμεῖς.</TextUnit>
    <TextUnit id="3249" loc="7.204">εἰ δ' ἄρα τις καὶ μοῦνος ἰὼν ξύμβληται ὁδίτης,</TextUnit>
    <TextUnit id="3250" loc="7.205">οὔ τι κατακρύπτουσιν,  ἐπεί σφισιν ἐγγύθεν εἰμέν,</TextUnit>
    <TextUnit id="3251" loc="7.206">ὥς περ Κύκλωπές τε καὶ ἄγρια φῦλα Γιγάντων.”</TextUnit>
    <TextUnit id="3252" loc="7.207">τὸν δ' ἀπαμειβόμενος προσέφη πολύμητις ̓Οδυσσεύς:</TextUnit>
    <TextUnit id="3253" loc="7.208">“̓Αλκίνο', ἄλλο τί τοι μελέτω φρεσίν: οὐ γὰρ ἐγώ γε</TextUnit>
    <TextUnit id="3254" loc="7.209">ἀθανάτοισιν ἔοικα, τοὶ οὐρανὸν εὐρὺν ἔχουσιν,</TextUnit>
    <TextUnit id="3255" loc="7.210">οὐ δέμας οὐδὲ φυήν,  ἀλλὰ θνητοῖσι βροτοῖσιν.</TextUnit>
    <TextUnit id="3256" loc="7.211">οὕς τινας ὑμεῖς ἴστε μάλιστ' ὀχέοντας ὀιζὺν</TextUnit>
    <TextUnit id="3257" loc="7.212">ἀνθρώπων, τοῖσίν κεν ἐν ἄλγεσιν ἰσωσαίμην.</TextUnit>
    <TextUnit id="3258" loc="7.213">καὶ δ' ἔτι κεν καὶ μᾶλλον ἐγὼ κακὰ μυθησαίμην,</TextUnit>
    <TextUnit id="3259" loc="7.214">ὅσσα γε δὴ ξύμπαντα θεῶν ἰότητι μόγησα.</TextUnit>
    <TextUnit id="3260" loc="7.215">ἀλλ' ἐμὲ μὲν δορπῆσαι ἐάσατε κηδόμενόν περ:</TextUnit>
    <TextUnit id="3261" loc="7.216">οὐ γάρ τι στυγερῇ ἐπὶ γαστέρι κύντερον ἄλλο</TextUnit>
    <TextUnit id="3262" loc="7.217">ἔπλετο, ἥ τ' ἐκέλευσεν ἕο μνήσασθαι ἀνάγκῃ</TextUnit>
    <TextUnit id="3263" loc="7.218">καὶ μάλα τειρόμενον καὶ ἐνὶ φρεσὶ πένθος ἔχοντα,</TextUnit>
    <TextUnit id="3264" loc="7.219">ὡς καὶ ἐγὼ πένθος μὲν ἔχω φρεσίν, ἡ δὲ μάλ' αἰεὶ</TextUnit>
    <TextUnit id="3265" loc="7.220">ἐσθέμεναι κέλεται καὶ πινέμεν,  ἐκ δέ με πάντων</TextUnit>
    <TextUnit id="3266" loc="7.221">ληθάνει ὅσς' ἔπαθον, καὶ ἐνιπλησθῆναι ἀνώγει.</TextUnit>
    <TextUnit id="3267" loc="7.222">ὑμεῖς δ' ὀτρύνεσθαι ἅμ' ἠοῖ φαινομένηφιν,</TextUnit>
    <TextUnit id="3268" loc="7.223">ὥς κ' ἐμὲ τὸν δύστηνον ἐμῆς ἐπιβήσετε πάτρης</TextUnit>
    <TextUnit id="3269" loc="7.224">καί περ πολλὰ παθόντα: ἰδόντα με καὶ λίποι αἰὼν</TextUnit>
    <TextUnit id="3270" loc="7.225">κτῆσιν ἐμήν, δμῶάς τε καὶ ὑψερεφὲς μέγα δῶμα.”</TextUnit>
    <TextUnit id="3271" loc="7.226">ὣς ἔφαθ', οἱ δ' ἄρα πάντες ἐπῄνεον ἠδ' ἐκέλευον</TextUnit>
    <TextUnit id="3272" loc="7.227">πεμπέμεναι τὸν ξεῖνον, ἐπεὶ κατὰ μοῖραν ἔειπεν.</TextUnit>
    <TextUnit id="3273" loc="7.228">αὐτὰρ ἐπεὶ σπεῖσάν τ' ἔπιον θ' ὅσον ἤθελε θυμός,</TextUnit>
    <TextUnit id="3274" loc="7.229">οἱ μὲν κακκείοντες ἔβαν οἶκόνδε ἕκαστος,</TextUnit>
    <TextUnit id="3275" loc="7.230">αὐτὰρ ὁ ἐν μεγάρῳ ὑπελείπετο δῖος ̓Οδυσσεύς,</TextUnit>
    <TextUnit id="3276" loc="7.231">πὰρ δέ οἱ ̓Αρήτη τε καὶ ̓Αλκίνοος θεοειδὴς</TextUnit>
    <TextUnit id="3277" loc="7.232">ἥσθην: ἀμφίπολοι δ' ἀπεκόσμεον ἔντεα δαιτός.</TextUnit>
    <TextUnit id="3278" loc="7.233">τοῖσιν δ' ̓Αρήτη λευκώλενος ἤρχετο μύθων:</TextUnit>
    <TextUnit id="3279" loc="7.234">ἔγνω γὰρ φᾶρός τε χιτῶνά τε εἵματ' ἰδοῦσα</TextUnit>
    <TextUnit id="3280" loc="7.235">καλά,  τά ῥ' αὐτὴ τεῦξε σὺν ἀμφιπόλοισι γυναιξί:</TextUnit>
    <TextUnit id="3281" loc="7.236">καί μιν φωνήσας' ἔπεα πτερόεντα προσηύδα:</TextUnit>
    <TextUnit id="3282" loc="7.237">“ξεῖνε, τὸ μέν σε πρῶτον ἐγὼν εἰρήσομαι αὐτή:</TextUnit>
    <TextUnit id="3283" loc="7.238">τίς πόθεν εἰς ἀνδρῶν; τίς τοι τάδε εἵματ' ἔδωκεν;</TextUnit>
    <TextUnit id="3284" loc="7.239">οὐ δὴ φῆς ἐπὶ πόντον ἀλώμενος ἐνθάδ' ἱκέσθαι;”</TextUnit>
    <TextUnit id="3285" loc="7.240">τὴν δ' ἀπαμειβόμενος προσέφη πολύμητις ̓Οδυσσεύς:</TextUnit>
    <TextUnit id="3286" loc="7.241">“ἀργαλέον,  βασίλεια, διηνεκέως ἀγορεῦσαι</TextUnit>
    <TextUnit id="3287" loc="7.242">κήδε', ἐπεί μοι πολλὰ δόσαν θεοὶ Οὐρανίωνες:</TextUnit>
    <TextUnit id="3288" loc="7.243">τοῦτο δέ τοι ἐρέω ὅ μ' ἀνείρεαι ἠδὲ μεταλλᾷς.</TextUnit>
    <TextUnit id="3289" loc="7.244">̓Ωγυγίη τις νῆσος ἀπόπροθεν εἰν ἁλὶ κεῖται:</TextUnit>
    <TextUnit id="3290" loc="7.245">ἔνθα μὲν ̓́Ατλαντος θυγάτηρ,  δολόεσσα Καλυψὼ</TextUnit>
    <TextUnit id="3291" loc="7.246">ναίει ἐυπλόκαμος, δεινὴ θεός: οὐδέ τις αὐτῇ</TextUnit>
    <TextUnit id="3292" loc="7.247">μίσγεται οὔτε θεῶν οὔτε θνητῶν ἀνθρώπων.</TextUnit>
    <TextUnit id="3293" loc="7.248">ἀλλ' ἐμὲ τὸν δύστηνον ἐφέστιον ἤγαγε δαίμων</TextUnit>
    <TextUnit id="3294" loc="7.249">οἶον, ἐπεί μοι νῆα θοὴν ἀργῆτι κεραυνῷ</TextUnit>
    <TextUnit id="3295" loc="7.250">Ζεὺς ἔλσας ἐκέασσε μέσῳ ἐνὶ οἴνοπι πόντῳ.</TextUnit>
    <TextUnit id="3296" loc="7.251">ἔνθ' ἄλλοι μὲν πάντες ἀπέφθιθεν ἐσθλοὶ ἑταῖροι,</TextUnit>
    <TextUnit id="3297" loc="7.252">αὐτὰρ ἐγὼ τρόπιν ἀγκὰς ἑλὼν νεὸς ἀμφιελίσσης</TextUnit>
    <TextUnit id="3298" loc="7.253">ἐννῆμαρ φερόμην: δεκάτῃ δέ με νυκτὶ μελαίνῃ</TextUnit>
    <TextUnit id="3299" loc="7.254">νῆσον ἐς ̓Ωγυγίην πέλασαν θεοί, ἔνθα Καλυψὼ</TextUnit>
    <TextUnit id="3300" loc="7.255">ναίει ἐυπλόκαμος,  δεινὴ θεός, ἥ με λαβοῦσα</TextUnit>
    <TextUnit id="3301" loc="7.256">ἐνδυκέως ἐφίλει τε καὶ ἔτρεφεν ἠδὲ ἔφασκε</TextUnit>
    <TextUnit id="3302" loc="7.257">θήσειν ἀθάνατον καὶ ἀγήραον ἤματα πάντα:</TextUnit>
    <TextUnit id="3303" loc="7.258">ἀλλ' ἐμὸν οὔ ποτε θυμὸν ἐνὶ στήθεσσιν ἔπειθεν.</TextUnit>
    <TextUnit id="3304" loc="7.259">ἔνθα μὲν ἑπτάετες μένον ἔμπεδον, εἵματα δ' αἰεὶ</TextUnit>
    <TextUnit id="3305" loc="7.260">δάκρυσι δεύεσκον,  τά μοι ἄμβροτα δῶκε Καλυψώ:</TextUnit>
    <TextUnit id="3306" loc="7.261">ἀλλ' ὅτε δὴ ὀγδόατόν μοι ἐπιπλόμενον ἔτος ἦλθεν,</TextUnit>
    <TextUnit id="3307" loc="7.262">καὶ τότε δή μ' ἐκέλευσεν ἐποτρύνουσα νέεσθαι</TextUnit>
    <TextUnit id="3308" loc="7.263">Ζηνὸς ὑπ' ἀγγελίης, ἢ καὶ νόος ἐτράπετ' αὐτῆς.</TextUnit>
    <TextUnit id="3309" loc="7.264">πέμπε δ' ἐπὶ σχεδίης πολυδέσμου, πολλὰ δ' ἔδωκε,</TextUnit>
    <TextUnit id="3310" loc="7.265">σῖτον καὶ μέθυ ἡδύ,  καὶ ἄμβροτα εἵματα ἕσσεν,</TextUnit>
    <TextUnit id="3311" loc="7.266">οὖρον δὲ προέηκεν ἀπήμονά τε λιαρόν τε.</TextUnit>
    <TextUnit id="3312" loc="7.267">ἑπτὰ δὲ καὶ δέκα μὲν πλέον ἤματα ποντοπορεύων,</TextUnit>
    <TextUnit id="3313" loc="7.268">ὀκτωκαιδεκάτῃ δ' ἐφάνη ὄρεα σκιόεντα</TextUnit>
    <TextUnit id="3314" loc="7.269">γαίης ὑμετέρης, γήθησε δέ μοι φίλον ἦτορ</TextUnit>
    <TextUnit id="3315" loc="7.270">δυσμόρῳ: ἦ γὰρ ἔμελλον ἔτι ξυνέσεσθαι ὀιζυῖ</TextUnit>
    <TextUnit id="3316" loc="7.271">πολλῇ, τήν μοι ἐπῶρσε Ποσειδάων ἐνοσίχθων,</TextUnit>
    <TextUnit id="3317" loc="7.272">ὅς μοι ἐφορμήσας ἀνέμους κατέδησε κέλευθον,</TextUnit>
    <TextUnit id="3318" loc="7.273">ὤρινεν δὲ θάλασσαν ἀθέσφατον, οὐδέ τι κῦμα</TextUnit>
    <TextUnit id="3319" loc="7.274">εἴα ἐπὶ σχεδίης ἁδινὰ στενάχοντα φέρεσθαι.</TextUnit>
    <TextUnit id="3320" loc="7.275">τὴν μὲν ἔπειτα θύελλα διεσκέδας': αὐτὰρ ἐγώ γε</TextUnit>
    <TextUnit id="3321" loc="7.276">νηχόμενος τόδε λαῖτμα διέτμαγον, ὄφρα με γαίῃ</TextUnit>
    <TextUnit id="3322" loc="7.277">ὑμετέρῃ ἐπέλασσε φέρων ἄνεμός τε καὶ ὕδωρ.</TextUnit>
    <TextUnit id="3323" loc="7.278">ἔνθα κέ μ' ἐκβαίνοντα βιήσατο κῦμ' ἐπὶ χέρσου,</TextUnit>
    <TextUnit id="3324" loc="7.279">πέτρῃς πρὸς μεγάλῃσι βαλὸν καὶ ἀτερπέι χώρῳ:</TextUnit>
    <TextUnit id="3325" loc="7.280">ἀλλ' ἀναχασσάμενος νῆχον πάλιν,  ἧος ἐπῆλθον</TextUnit>
    <TextUnit id="3326" loc="7.281">ἐς ποταμόν, τῇ δή μοι ἐείσατο χῶρος ἄριστος,</TextUnit>
    <TextUnit id="3327" loc="7.282">λεῖος πετράων, καὶ ἐπὶ σκέπας ἦν ἀνέμοιο.</TextUnit>
    <TextUnit id="3328" loc="7.283">ἐκ δ' ἔπεσον θυμηγερέων, ἐπὶ δ' ἀμβροσίη νὺξ</TextUnit>
    <TextUnit id="3329" loc="7.284">ἤλυθ'. ἐγὼ δ' ἀπάνευθε διιπετέος ποταμοῖο</TextUnit>
    <TextUnit id="3330" loc="7.285">ἐκβὰς ἐν θάμνοισι κατέδραθον,  ἀμφὶ δὲ φύλλα</TextUnit>
    <TextUnit id="3331" loc="7.286">ἠφυσάμην: ὕπνον δὲ θεὸς κατ' ἀπείρονα χεῦεν.</TextUnit>
    <TextUnit id="3332" loc="7.287">ἔνθα μὲν ἐν φύλλοισι φίλον τετιημένος ἦτορ</TextUnit>
    <TextUnit id="3333" loc="7.288">εὗδον παννύχιος καὶ ἐπ' ἠῶ καὶ μέσον ἦμαρ.</TextUnit>
    <TextUnit id="3334" loc="7.289">δείλετό τ' ἠέλιος καί με γλυκὺς ὕπνος ἀνῆκεν.</TextUnit>
    <TextUnit id="3335" loc="7.290">ἀμφιπόλους δ' ἐπὶ θινὶ τεῆς ἐνόησα θυγατρὸς</TextUnit>
    <TextUnit id="3336" loc="7.291">παιζούσας, ἐν δ' αὐτὴ ἔην ἐικυῖα θεῇσι:</TextUnit>
    <TextUnit id="3337" loc="7.292">τὴν ἱκέτευς': ἡ δ' οὔ τι νοήματος ἤμβροτεν ἐσθλοῦ,</TextUnit>
    <TextUnit id="3338" loc="7.293">ὡς οὐκ ἂν ἔλποιο νεώτερον ἀντιάσαντα</TextUnit>
    <TextUnit id="3339" loc="7.294">ἐρξέμεν: αἰεὶ γάρ τε νεώτεροι ἀφραδέουσιν.</TextUnit>
    <TextUnit id="3340" loc="7.295">ἥ μοι σῖτον ἔδωκεν ἅλις ἠδ' αἴθοπα οἶνον</TextUnit>
    <TextUnit id="3341" loc="7.296">καὶ λοῦς' ἐν ποταμῷ καί μοι τάδε εἵματ' ἔδωκε.</TextUnit>
    <TextUnit id="3342" loc="7.297">ταῦτά τοι ἀχνύμενός περ ἀληθείην κατέλεξα.”</TextUnit>
    <TextUnit id="3343" loc="7.298">τὸν δ' αὖτ' ̓Αλκίνοος ἀπαμείβετο φώνησέν τε:</TextUnit>
    <TextUnit id="3344" loc="7.299">“ξεῖν', ἦ τοι μὲν τοῦτο γ' ἐναίσιμον οὐκ ἐνόησε</TextUnit>
    <TextUnit id="3345" loc="7.300">παῖς ἐμή,  οὕνεκά ς' οὔ τι μετ' ἀμφιπόλοισι γυναιξὶν</TextUnit>
    <TextUnit id="3346" loc="7.301">ἦγεν ἐς ἡμέτερον, σὺ δ' ἄρα πρώτην ἱκέτευσας.”</TextUnit>
    <TextUnit id="3347" loc="7.302">τὸν δ' ἀπαμειβόμενος προσέφη πολύμητις ̓Οδυσσεύς:</TextUnit>
    <TextUnit id="3348" loc="7.303">“ἥρως, μή τοι τοὔνεκ' ἀμύμονα νείκεε κούρην:</TextUnit>
    <TextUnit id="3349" loc="7.304">ἡ μὲν γάρ μ' ἐκέλευε σὺν ἀμφιπόλοισιν ἕπεσθαι,</TextUnit>
    <TextUnit id="3350" loc="7.305">ἀλλ' ἐγὼ οὐκ ἔθελον δείσας αἰσχυνόμενός τε,</TextUnit>
    <TextUnit id="3351" loc="7.306">μή πως καὶ σοὶ θυμὸς ἐπισκύσσαιτο ἰδόντι:</TextUnit>
    <TextUnit id="3352" loc="7.307">δύσζηλοι γάρ τ' εἰμὲν ἐπὶ χθονὶ φῦλ' ἀνθρώπων.”</TextUnit>
    <TextUnit id="3353" loc="7.308">τὸν δ' αὖτ' ̓Αλκίνοος ἀπαμείβετο φώνησέν τε:</TextUnit>
    <TextUnit id="3354" loc="7.309">“ξεῖν', οὔ μοι τοιοῦτον ἐνὶ στήθεσσι φίλον κῆρ</TextUnit>
    <TextUnit id="3355" loc="7.310">μαψιδίως κεχολῶσθαι: ἀμείνω δ' αἴσιμα πάντα.</TextUnit>
    <TextUnit id="3356" loc="7.311">αἲ γάρ, Ζεῦ τε πάτερ καὶ ̓Αθηναίη καὶ ̓́Απολλον,</TextUnit>
    <TextUnit id="3357" loc="7.312">τοῖος ἐὼν οἷός ἐσσι, τά τε φρονέων ἅ τ' ἐγώ περ,</TextUnit>
    <TextUnit id="3358" loc="7.313">παῖδά τ' ἐμὴν ἐχέμεν καὶ ἐμὸς γαμβρὸς καλέεσθαι</TextUnit>
    <TextUnit id="3359" loc="7.314">αὖθι μένων: οἶκον δέ κ' ἐγὼ καὶ κτήματα δοίην,</TextUnit>
    <TextUnit id="3360" loc="7.315">εἴ κ' ἐθέλων γε μένοις: ἀέκοντα δέ ς' οὔ τις ἐρύξει</TextUnit>
    <TextUnit id="3361" loc="7.316">Φαιήκων: μὴ τοῦτο φίλον Διὶ πατρὶ γένοιτο.</TextUnit>
    <TextUnit id="3362" loc="7.317">πομπὴν δ' ἐς τόδ' ἐγὼ τεκμαίρομαι, ὄφρ' ἐὺ εἰδῇς,</TextUnit>
    <TextUnit id="3363" loc="7.318">αὔριον ἔς: τῆμος δὲ σὺ μὲν δεδμημένος ὕπνῳ</TextUnit>
    <TextUnit id="3364" loc="7.319">λέξεαι, οἱ δ' ἐλόωσι γαλήνην, ὄφρ' ἂν ἵκηαι</TextUnit>
    <TextUnit id="3365" loc="7.320">πατρίδα σὴν καὶ δῶμα,  καὶ εἴ πού τοι φίλον ἐστίν,</TextUnit>
    <TextUnit id="3366" loc="7.321">εἴ περ καὶ μάλα πολλὸν ἑκαστέρω ἔστ' Εὐβοίης,</TextUnit>
    <TextUnit id="3367" loc="7.322">τήν περ τηλοτάτω φάς' ἔμμεναι, οἵ μιν ἴδοντο</TextUnit>
    <TextUnit id="3368" loc="7.323">λαῶν ἡμετέρων, ὅτε τε ξανθὸν ̔Ραδάμανθυν</TextUnit>
    <TextUnit id="3369" loc="7.324">ἦγον ἐποψόμενον Τιτυὸν Γαιήιον υἱόν.</TextUnit>
    <TextUnit id="3370" loc="7.325">καὶ μὲν οἱ ἔνθ' ἦλθον καὶ ἄτερ καμάτοιο τέλεσσαν</TextUnit>
    <TextUnit id="3371" loc="7.326">ἤματι τῷ αὐτῷ καὶ ἀπήνυσαν οἴκαδ' ὀπίσσω.</TextUnit>
    <TextUnit id="3372" loc="7.327">εἰδήσεις δὲ καὶ αὐτὸς ἐνὶ φρεσὶν ὅσσον ἄρισται</TextUnit>
    <TextUnit id="3373" loc="7.328">νῆες ἐμαὶ καὶ κοῦροι ἀναρρίπτειν ἅλα πηδῷ.”</TextUnit>
    <TextUnit id="3374" loc="7.329">ὣς φάτο, γήθησεν δὲ πολύτλας δῖος ̓Οδυσσεύς,</TextUnit>
    <TextUnit id="3375" loc="7.330">εὐχόμενος δ' ἄρα εἶπεν,  ἔπος τ' ἔφατ' ἔκ τ' ὀνόμαζεν:</TextUnit>
    <TextUnit id="3376" loc="7.331">“Ζεῦ πάτερ, αἴθ' ὅσα εἶπε τελευτήσειεν ἅπαντα</TextUnit>
    <TextUnit id="3377" loc="7.332">̓Αλκίνοος: τοῦ μέν κεν ἐπὶ ζείδωρον ἄρουραν</TextUnit>
    <TextUnit id="3378" loc="7.333">ἄσβεστον κλέος εἴη, ἐγὼ δέ κε πατρίδ' ἱκοίμην.”</TextUnit>
    <TextUnit id="3379" loc="7.334">ὣς οἱ μὲν τοιαῦτα πρὸς ἀλλήλους ἀγόρευον:</TextUnit>
    <TextUnit id="3380" loc="7.335">κέκλετο δ' ̓Αρήτη λευκώλενος ἀμφιπόλοισιν</TextUnit>
    <TextUnit id="3381" loc="7.336">δέμνι' ὑπ' αἰθούσῃ θέμεναι καὶ ῥήγεα καλὰ</TextUnit>
    <TextUnit id="3382" loc="7.337">πορφύρε' ἐμβαλέειν, στορέσαι τ' ἐφύπερθε τάπητας</TextUnit>
    <TextUnit id="3383" loc="7.338">χλαίνας τ' ἐνθέμεναι οὔλας καθύπερθεν ἕσασθαι.</TextUnit>
    <TextUnit id="3384" loc="7.339">αἱ δ' ἴσαν ἐκ μεγάροιο δάος μετὰ χερσὶν ἔχουσαι:</TextUnit>
    <TextUnit id="3385" loc="7.340">αὐτὰρ ἐπεὶ στόρεσαν πυκινὸν λέχος ἐγκονέουσαι,</TextUnit>
    <TextUnit id="3386" loc="7.341">ὤτρυνον δ' ̓Οδυσῆα παριστάμεναι ἐπέεσσιν:</TextUnit>
    <TextUnit id="3387" loc="7.342">“ὄρσο κέων, ὦ ξεῖνε: πεποίηται δέ τοι εὐνή.”</TextUnit>
    <TextUnit id="3388" loc="7.343">ὣς φάν, τῷ δ' ἀσπαστὸν ἐείσατο κοιμηθῆναι.</TextUnit>
    <TextUnit id="3389" loc="7.344">ὣς ὁ μὲν ἔνθα καθεῦδε πολύτλας δῖος ̓Οδυσσεὺς</TextUnit>
    <TextUnit id="3390" loc="7.345">τρητοῖς ἐν λεχέεσσιν ὑπ' αἰθούσῃ ἐριδούπῳ:</TextUnit>
    <TextUnit id="3391" loc="7.346">̓Αλκίνοος δ' ἄρα λέκτο μυχῷ δόμου ὑψηλοῖο,</TextUnit>
    <TextUnit id="3392" loc="7.347">πὰρ δὲ γυνὴ δέσποινα λέχος πόρσυνε καὶ εὐνήν.</TextUnit>
    <TextUnit id="3393" loc="8.1">ἦμος δ' ἠριγένεια φάνη ῥοδοδάκτυλος ̓Ηώς,</TextUnit>
    <TextUnit id="3394" loc="8.2">ὤρνυτ' ἄρ' ἐξ εὐνῆς ἱερὸν μένος ̓Αλκινόοιο,</TextUnit>
    <TextUnit id="3395" loc="8.3">ἂν δ' ἄρα διογενὴς ὦρτο πτολίπορθος ̓Οδυσσεύς.</TextUnit>
    <TextUnit id="3396" loc="8.4">τοῖσιν δ' ἡγεμόνευ' ἱερὸν μένος ̓Αλκινόοιο</TextUnit>
    <TextUnit id="3397" loc="8.5">Φαιήκων ἀγορήνδ',  ἥ σφιν παρὰ νηυσὶ τέτυκτο.</TextUnit>
    <TextUnit id="3398" loc="8.6">ἐλθόντες δὲ καθῖζον ἐπὶ ξεστοῖσι λίθοισι</TextUnit>
    <TextUnit id="3399" loc="8.7">πλησίον. ἡ δ' ἀνὰ ἄστυ μετῴχετο Παλλὰς ̓Αθήνη</TextUnit>
    <TextUnit id="3400" loc="8.8">εἰδομένη κήρυκι δαί̈φρονος ̓Αλκινόοιο,</TextUnit>
    <TextUnit id="3401" loc="8.9">νόστον ̓Οδυσσῆι μεγαλήτορι μητιόωσα,</TextUnit>
    <TextUnit id="3402" loc="8.10">καί ῥα ἑκάστῳ φωτὶ παρισταμένη φάτο μῦθον:</TextUnit>
    <TextUnit id="3403" loc="8.11">“δεῦτ' ἄγε, Φαιήκων ἡγήτορες ἠδὲ μέδοντες,</TextUnit>
    <TextUnit id="3404" loc="8.12">εἰς ἀγορὴν ἰέναι, ὄφρα ξείνοιο πύθησθε,</TextUnit>
    <TextUnit id="3405" loc="8.13">ὃς νέον ̓Αλκινόοιο δαί̈φρονος ἵκετο δῶμα</TextUnit>
    <TextUnit id="3406" loc="8.14">πόντον ἐπιπλαγχθείς, δέμας ἀθανάτοισιν ὁμοῖος.”</TextUnit>
    <TextUnit id="3407" loc="8.15">ὣς εἰποῦς' ὤτρυνε μένος καὶ θυμὸν ἑκάστου.</TextUnit>
    <TextUnit id="3408" loc="8.16">καρπαλίμως δ' ἔμπληντο βροτῶν ἀγοραί τε καὶ ἕδραι</TextUnit>
    <TextUnit id="3409" loc="8.17">ἀγρομένων: πολλοὶ δ' ἄρ' ἐθηήσαντο ἰδόντες</TextUnit>
    <TextUnit id="3410" loc="8.18">υἱὸν Λαέρταο δαί̈φρονα: τῷ δ' ἄρ' ̓Αθήνη</TextUnit>
    <TextUnit id="3411" loc="8.19">θεσπεσίην κατέχευε χάριν κεφαλῇ τε καὶ ὤμοις</TextUnit>
    <TextUnit id="3412" loc="8.20">καί μιν μακρότερον καὶ πάσσονα θῆκεν ἰδέσθαι,</TextUnit>
    <TextUnit id="3413" loc="8.21">ὥς κεν Φαιήκεσσι φίλος πάντεσσι γένοιτο</TextUnit>
    <TextUnit id="3414" loc="8.22">δεινός τ' αἰδοῖός τε καὶ ἐκτελέσειεν ἀέθλους</TextUnit>
    <TextUnit id="3415" loc="8.23">πολλούς, τοὺς Φαίηκες ἐπειρήσαντ' ̓Οδυσῆος.</TextUnit>
    <TextUnit id="3416" loc="8.24">αὐτὰρ ἐπεί ῥ' ἤγερθεν ὁμηγερέες τ' ἐγένοντο,</TextUnit>
    <TextUnit id="3417" loc="8.25">τοῖσιν δ' ̓Αλκίνοος ἀγορήσατο καὶ μετέειπε:</TextUnit>
    <TextUnit id="3418" loc="8.26">“κέκλυτε, Φαιήκων ἡγήτορες ἠδὲ μέδοντες,</TextUnit>
    <TextUnit id="3419" loc="8.27">ὄφρ' εἴπω τά με θυμὸς ἐνὶ στήθεσσι κελεύει.</TextUnit>
    <TextUnit id="3420" loc="8.28">ξεῖνος ὅδ', οὐκ οἶδ' ὅς τις, ἀλώμενος ἵκετ' ἐμὸν δῶ,</TextUnit>
    <TextUnit id="3421" loc="8.29">ἠὲ πρὸς ἠοίων ἦ ἑσπερίων ἀνθρώπων:</TextUnit>
    <TextUnit id="3422" loc="8.30">πομπὴν δ' ὀτρύνει,  καὶ λίσσεται ἔμπεδον εἶναι.</TextUnit>
    <TextUnit id="3423" loc="8.31">ἡμεῖς δ', ὡς τὸ πάρος περ, ἐποτρυνώμεθα πομπήν.</TextUnit>
    <TextUnit id="3424" loc="8.32">οὐδὲ γὰρ οὐδέ τις ἄλλος, ὅτις κ' ἐμὰ δώμαθ' ἵκηται,</TextUnit>
    <TextUnit id="3425" loc="8.33">ἐνθάδ' ὀδυρόμενος δηρὸν μένει εἵνεκα πομπῆς.</TextUnit>
    <TextUnit id="3426" loc="8.34">ἀλλ' ἄγε νῆα μέλαιναν ἐρύσσομεν εἰς ἅλα δῖαν</TextUnit>
    <TextUnit id="3427" loc="8.35">πρωτόπλοον,  κούρω δὲ δύω καὶ πεντήκοντα</TextUnit>
    <TextUnit id="3428" loc="8.36">κρινάσθων κατὰ δῆμον, ὅσοι πάρος εἰσὶν ἄριστοι.</TextUnit>
    <TextUnit id="3429" loc="8.37">δησάμενοι δ' ἐὺ πάντες ἐπὶ κληῖσιν ἐρετμὰ</TextUnit>
    <TextUnit id="3430" loc="8.38">ἔκβητ': αὐτὰρ ἔπειτα θοὴν ἀλεγύνετε δαῖτα</TextUnit>
    <TextUnit id="3431" loc="8.39">ἡμέτερόνδ' ἐλθόντες: ἐγὼ δ' ἐὺ πᾶσι παρέξω.</TextUnit>
    <TextUnit id="3432" loc="8.40">κούροισιν μὲν ταῦτ' ἐπιτέλλομαι: αὐτὰρ οἱ ἄλλοι</TextUnit>
    <TextUnit id="3433" loc="8.41">σκηπτοῦχοι βασιλῆες ἐμὰ πρὸς δώματα καλὰ</TextUnit>
    <TextUnit id="3434" loc="8.42">ἔρχεσθ', ὄφρα ξεῖνον ἐνὶ μεγάροισι φιλέωμεν,</TextUnit>
    <TextUnit id="3435" loc="8.43">μηδέ τις ἀρνείσθω. καλέσασθε δὲ θεῖον ἀοιδὸν</TextUnit>
    <TextUnit id="3436" loc="8.44">Δημόδοκον: τῷ γάρ ῥα θεὸς πέρι δῶκεν ἀοιδὴν</TextUnit>
    <TextUnit id="3437" loc="8.45">τέρπειν,  ὅππῃ θυμὸς ἐποτρύνῃσιν ἀείδειν.”</TextUnit>
    <TextUnit id="3438" loc="8.46">ὣς ἄρα φωνήσας ἡγήσατο, τοὶ δ' ἅμ' ἕποντο</TextUnit>
    <TextUnit id="3439" loc="8.47">σκηπτοῦχοι: κῆρυξ δὲ μετῴχετο θεῖον ἀοιδόν.</TextUnit>
    <TextUnit id="3440" loc="8.48">κούρω δὲ κρινθέντε δύω καὶ πεντήκοντα</TextUnit>
    <TextUnit id="3441" loc="8.49">βήτην, ὡς ἐκέλευς', ἐπὶ θῖν' ἁλὸς ἀτρυγέτοιο.</TextUnit>
    <TextUnit id="3442" loc="8.50">αὐτὰρ ἐπεί ῥ' ἐπὶ νῆα κατήλυθον ἠδὲ θάλασσαν,</TextUnit>
    <TextUnit id="3443" loc="8.51">νῆα μὲν οἵ γε μέλαιναν ἁλὸς βένθοσδε ἔρυσσαν,</TextUnit>
    <TextUnit id="3444" loc="8.52">ἐν δ' ἱστόν τ' ἐτίθεντο καὶ ἱστία νηὶ μελαίνῃ,</TextUnit>
    <TextUnit id="3445" loc="8.53">ἠρτύναντο δ' ἐρετμὰ τροποῖς ἐν δερματίνοισι,</TextUnit>
    <TextUnit id="3446" loc="8.54">πάντα κατὰ μοῖραν, ἀνά θ' ἱστία λευκὰ πέτασσαν.</TextUnit>
    <TextUnit id="3447" loc="8.55">ὑψοῦ δ' ἐν νοτίῳ τήν γ' ὥρμισαν: αὐτὰρ ἔπειτα</TextUnit>
    <TextUnit id="3448" loc="8.56">βάν ῥ' ἴμεν ̓Αλκινόοιο δαί̈φρονος ἐς μέγα δῶμα.</TextUnit>
    <TextUnit id="3449" loc="8.57">πλῆντο δ' ἄρ' αἴθουσαί τε καὶ ἕρκεα καὶ δόμοι ἀνδρῶν</TextUnit>
    <TextUnit id="3450" loc="8.58">ἀγρομένων: πολλοὶ δ' ἄρ' ἔσαν, νέοι ἠδὲ παλαιοί.</TextUnit>
    <TextUnit id="3451" loc="8.59">τοῖσιν δ' ̓Αλκίνοος δυοκαίδεκα μῆλ' ἱέρευσεν,</TextUnit>
    <TextUnit id="3452" loc="8.60">ὀκτὼ δ' ἀργιόδοντας ὕας,  δύο δ' εἰλίποδας βοῦς:</TextUnit>
    <TextUnit id="3453" loc="8.61">τοὺς δέρον ἀμφί θ' ἕπον, τετύκοντό τε δαῖτ' ἐρατεινήν.</TextUnit>
    <TextUnit id="3454" loc="8.62">κῆρυξ δ' ἐγγύθεν ἦλθεν ἄγων ἐρίηρον ἀοιδόν,</TextUnit>
    <TextUnit id="3455" loc="8.63">τὸν πέρι μοῦς' ἐφίλησε, δίδου δ' ἀγαθόν τε κακόν τε:</TextUnit>
    <TextUnit id="3456" loc="8.64">ὀφθαλμῶν μὲν ἄμερσε, δίδου δ' ἡδεῖαν ἀοιδήν.</TextUnit>
    <TextUnit id="3457" loc="8.65">τῷ δ' ἄρα Ποντόνοος θῆκε θρόνον ἀργυρόηλον</TextUnit>
    <TextUnit id="3458" loc="8.66">μέσσῳ δαιτυμόνων, πρὸς κίονα μακρὸν ἐρείσας:</TextUnit>
    <TextUnit id="3459" loc="8.67">κὰδ δ' ἐκ πασσαλόφι κρέμασεν φόρμιγγα λίγειαν</TextUnit>
    <TextUnit id="3460" loc="8.68">αὐτοῦ ὑπὲρ κεφαλῆς καὶ ἐπέφραδε χερσὶν ἑλέσθαι</TextUnit>
    <TextUnit id="3461" loc="8.69">κῆρυξ: πὰρ δ' ἐτίθει κάνεον καλήν τε τράπεζαν,</TextUnit>
    <TextUnit id="3462" loc="8.70">πὰρ δὲ δέπας οἴνοιο,  πιεῖν ὅτε θυμὸς ἀνώγοι.</TextUnit>
    <TextUnit id="3463" loc="8.71">οἱ δ' ἐπ' ὀνείαθ' ἑτοῖμα προκείμενα χεῖρας ἴαλλον.</TextUnit>
    <TextUnit id="3464" loc="8.72">αὐτὰρ ἐπεὶ πόσιος καὶ ἐδητύος ἐξ ἔρον ἕντο,</TextUnit>
    <TextUnit id="3465" loc="8.73">μοῦς' ἄρ' ἀοιδὸν ἀνῆκεν ἀειδέμεναι κλέα ἀνδρῶν,</TextUnit>
    <TextUnit id="3466" loc="8.74">οἴμης τῆς τότ' ἄρα κλέος οὐρανὸν εὐρὺν ἵκανε,</TextUnit>
    <TextUnit id="3467" loc="8.75">νεῖκος ̓Οδυσσῆος καὶ Πηλεί̈δεω ̓Αχιλῆος,</TextUnit>
    <TextUnit id="3468" loc="8.76">ὥς ποτε δηρίσαντο θεῶν ἐν δαιτὶ θαλείῃ</TextUnit>
    <TextUnit id="3469" loc="8.77">ἐκπάγλοις ἐπέεσσιν, ἄναξ δ' ἀνδρῶν ̓Αγαμέμνων</TextUnit>
    <TextUnit id="3470" loc="8.78">χαῖρε νόῳ, ὅ τ' ἄριστοι ̓Αχαιῶν δηριόωντο.</TextUnit>
    <TextUnit id="3471" loc="8.79">ὣς γάρ οἱ χρείων μυθήσατο Φοῖβος ̓Απόλλων</TextUnit>
    <TextUnit id="3472" loc="8.80">Πυθοῖ ἐν ἠγαθέῃ,  ὅθ' ὑπέρβη λάινον οὐδὸν</TextUnit>
    <TextUnit id="3473" loc="8.81">χρησόμενος: τότε γάρ ῥα κυλίνδετο πήματος ἀρχὴ</TextUnit>
    <TextUnit id="3474" loc="8.82">Τρωσί τε καὶ Δαναοῖσι Διὸς μεγάλου διὰ βουλάς.</TextUnit>
    <TextUnit id="3475" loc="8.83">ταῦτ' ἄρ' ἀοιδὸς ἄειδε περικλυτός: αὐτὰρ ̓Οδυσσεὺς</TextUnit>
    <TextUnit id="3476" loc="8.84">πορφύρεον μέγα φᾶρος ἑλὼν χερσὶ στιβαρῇσι</TextUnit>
    <TextUnit id="3477" loc="8.85">κὰκ κεφαλῆς εἴρυσσε,  κάλυψε δὲ καλὰ πρόσωπα:</TextUnit>
    <TextUnit id="3478" loc="8.86">αἴδετο γὰρ Φαίηκας ὑπ' ὀφρύσι δάκρυα λείβων.</TextUnit>
    <TextUnit id="3479" loc="8.87">ἦ τοι ὅτε λήξειεν ἀείδων θεῖος ἀοιδός,</TextUnit>
    <TextUnit id="3480" loc="8.88">δάκρυ ὀμορξάμενος κεφαλῆς ἄπο φᾶρος ἕλεσκε</TextUnit>
    <TextUnit id="3481" loc="8.89">καὶ δέπας ἀμφικύπελλον ἑλὼν σπείσασκε θεοῖσιν:</TextUnit>
    <TextUnit id="3482" loc="8.90">αὐτὰρ ὅτ' ἂψ ἄρχοιτο καὶ ὀτρύνειαν ἀείδειν</TextUnit>
    <TextUnit id="3483" loc="8.91">Φαιήκων οἱ ἄριστοι, ἐπεὶ τέρποντ' ἐπέεσσιν,</TextUnit>
    <TextUnit id="3484" loc="8.92">ἂψ ̓Οδυσεὺς κατὰ κρᾶτα καλυψάμενος γοάασκεν.</TextUnit>
    <TextUnit id="3485" loc="8.93">ἔνθ' ἄλλους μὲν πάντας ἐλάνθανε δάκρυα λείβων,</TextUnit>
    <TextUnit id="3486" loc="8.94">̓Αλκίνοος δέ μιν οἶος ἐπεφράσατ' ἠδ' ἐνόησεν</TextUnit>
    <TextUnit id="3487" loc="8.95">ἥμενος ἄγχ' αὐτοῦ,  βαρὺ δὲ στενάχοντος ἄκουσεν.</TextUnit>
    <TextUnit id="3488" loc="8.96">αἶψα δὲ Φαιήκεσσι φιληρέτμοισι μετηύδα:</TextUnit>
    <TextUnit id="3489" loc="8.97">“κέκλυτε, Φαιήκων ἡγήτορες ἠδὲ μέδοντες.</TextUnit>
    <TextUnit id="3490" loc="8.98">ἤδη μὲν δαιτὸς κεκορήμεθα θυμὸν ἐίσης</TextUnit>
    <TextUnit id="3491" loc="8.99">φόρμιγγός θ', ἣ δαιτὶ συνήορός ἐστι θαλείῃ:</TextUnit>
    <TextUnit id="3492" loc="8.100">νῦν δ' ἐξέλθωμεν καὶ ἀέθλων πειρηθῶμεν</TextUnit>
    <TextUnit id="3493" loc="8.101">πάντων, ὥς χ' ὁ ξεῖνος ἐνίσπῃ οἷσι φίλοισιν</TextUnit>
    <TextUnit id="3494" loc="8.102">οἴκαδε νοστήσας, ὅσσον περιγιγνόμεθ' ἄλλων</TextUnit>
    <TextUnit id="3495" loc="8.103">πύξ τε παλαιμοσύνῃ τε καὶ ἅλμασιν ἠδὲ πόδεσσιν.”</TextUnit>
    <TextUnit id="3496" loc="8.104">ὣς ἄρα φωνήσας ἡγήσατο, τοὶ δ' ἅμ' ἕποντο.</TextUnit>
    <TextUnit id="3497" loc="8.105">κὰδ δ' ἐκ πασσαλόφι κρέμασεν φόρμιγγα λίγειαν,</TextUnit>
    <TextUnit id="3498" loc="8.106">Δημοδόκου δ' ἕλε χεῖρα καὶ ἔξαγεν ἐκ μεγάροιο</TextUnit>
    <TextUnit id="3499" loc="8.107">κῆρυξ: ἦρχε δὲ τῷ αὐτὴν ὁδὸν ἥν περ οἱ ἄλλοι</TextUnit>
    <TextUnit id="3500" loc="8.108">Φαιήκων οἱ ἄριστοι, ἀέθλια θαυμανέοντες.</TextUnit>
    <TextUnit id="3501" loc="8.109">βὰν δ' ἴμεν εἰς ἀγορήν, ἅμα δ' ἕσπετο πουλὺς ὅμιλος,</TextUnit>
    <TextUnit id="3502" loc="8.110">μυρίοι: ἂν δ' ἵσταντο νέοι πολλοί τε καὶ ἐσθλοί.</TextUnit>
    <TextUnit id="3503" loc="8.111">ὦρτο μὲν ̓Ακρόνεώς τε καὶ ̓Ωκύαλος καὶ ̓Ελατρεύς,</TextUnit>
    <TextUnit id="3504" loc="8.112">Ναυτεύς τε Πρυμνεύς τε καὶ ̓Αγχίαλος καὶ ̓Ερετμεύς,</TextUnit>
    <TextUnit id="3505" loc="8.113">Ποντεύς τε Πρωρεύς τε, Θόων ̓Αναβησίνεώς τε</TextUnit>
    <TextUnit id="3506" loc="8.114">̓Αμφίαλός θ', υἱὸς Πολυνήου Τεκτονίδαο:</TextUnit>
    <TextUnit id="3507" loc="8.115">ἂν δὲ καὶ Εὐρύαλος,  βροτολοιγῷ ἶσος ̓́Αρηϊ,</TextUnit>
    <TextUnit id="3508" loc="8.116">Ναυβολίδης, ὃς ἄριστος ἔην εἶδός τε δέμας τε</TextUnit>
    <TextUnit id="3509" loc="8.117">πάντων Φαιήκων μετ' ἀμύμονα Λαοδάμαντα.</TextUnit>
    <TextUnit id="3510" loc="8.118">ἂν δ' ἔσταν τρεῖς παῖδες ἀμύμονος ̓Αλκινόοιο,</TextUnit>
    <TextUnit id="3511" loc="8.119">Λαοδάμας θ' ̔́Αλιός τε καὶ ἀντίθεος Κλυτόνηος.</TextUnit>
    <TextUnit id="3512" loc="8.120">οἱ δ' ἦ τοι πρῶτον μὲν ἐπειρήσαντο πόδεσσι.</TextUnit>
    <TextUnit id="3513" loc="8.121">τοῖσι δ' ἀπὸ νύσσης τέτατο δρόμος: οἱ δ' ἅμα πάντες</TextUnit>
    <TextUnit id="3514" loc="8.122">καρπαλίμως ἐπέτοντο κονίοντες πεδίοιο:</TextUnit>
    <TextUnit id="3515" loc="8.123">τῶν δὲ θέειν ὄχ' ἄριστος ἔην Κλυτόνηος ἀμύμων:</TextUnit>
    <TextUnit id="3516" loc="8.124">ὅσσον τ' ἐν νειῷ οὖρον πέλει ἡμιόνοιιν,</TextUnit>
    <TextUnit id="3517" loc="8.125">τόσσον ὑπεκπροθέων λαοὺς ἵκεθ', οἱ δ' ἐλίποντο.</TextUnit>
    <TextUnit id="3518" loc="8.126">οἱ δὲ παλαιμοσύνης ἀλεγεινῆς πειρήσαντο:</TextUnit>
    <TextUnit id="3519" loc="8.127">τῇ δ' αὖτ' Εὐρύαλος ἀπεκαίνυτο πάντας ἀρίστους.</TextUnit>
    <TextUnit id="3520" loc="8.128">ἅλματι δ' ̓Αμφίαλος πάντων προφερέστατος ἦεν:</TextUnit>
    <TextUnit id="3521" loc="8.129">δίσκῳ δ' αὖ πάντων πολὺ φέρτατος ἦεν ̓Ελατρεύς,</TextUnit>
    <TextUnit id="3522" loc="8.130">πὺξ δ' αὖ Λαοδάμας,  ἀγαθὸς πάϊς ̓Αλκινόοιο.</TextUnit>
    <TextUnit id="3523" loc="8.131">αὐτὰρ ἐπεὶ δὴ πάντες ἐτέρφθησαν φρέν' ἀέθλοις,</TextUnit>
    <TextUnit id="3524" loc="8.132">τοῖς ἄρα Λαοδάμας μετέφη πάϊς ̓Αλκινόοιο:</TextUnit>
    <TextUnit id="3525" loc="8.133">“δεῦτε, φίλοι, τὸν ξεῖνον ἐρώμεθα εἴ τιν' ἄεθλον</TextUnit>
    <TextUnit id="3526" loc="8.134">οἶδέ τε καὶ δεδάηκε. φυήν γε μὲν οὐ κακός ἐστι,</TextUnit>
    <TextUnit id="3527" loc="8.135">μηρούς τε κνήμας τε καὶ ἄμφω χεῖρας ὕπερθεν</TextUnit>
    <TextUnit id="3528" loc="8.136">αὐχένα τε στιβαρὸν μέγα τε σθένος: οὐδέ τι ἥβης</TextUnit>
    <TextUnit id="3529" loc="8.137">δεύεται, ἀλλὰ κακοῖσι συνέρρηκται πολέεσσιν:</TextUnit>
    <TextUnit id="3530" loc="8.138">οὐ γὰρ ἐγώ γέ τί φημι κακώτερον ἄλλο θαλάσσης</TextUnit>
    <TextUnit id="3531" loc="8.139">ἄνδρα γε συγχεῦαι, εἰ καὶ μάλα καρτερὸς εἴη.”</TextUnit>
    <TextUnit id="3532" loc="8.140">τὸν δ' αὖτ' Εὐρύαλος ἀπαμείβετο φώνησέν τε:</TextUnit>
    <TextUnit id="3533" loc="8.141">“Λαοδάμα, μάλα τοῦτο ἔπος κατὰ μοῖραν ἔειπες.</TextUnit>
    <TextUnit id="3534" loc="8.142">αὐτὸς νῦν προκάλεσσαι ἰὼν καὶ πέφραδε μῦθον.”</TextUnit>
    <TextUnit id="3535" loc="8.143">αὐτὰρ ἐπεὶ τό γ' ἄκους' ἀγαθὸς πάϊς ̓Αλκινόοιο,</TextUnit>
    <TextUnit id="3536" loc="8.144">στῆ ῥ' ἐς μέσσον ἰὼν καὶ ̓Οδυσσῆα προσέειπε:</TextUnit>
    <TextUnit id="3537" loc="8.145">“δεῦρ' ἄγε καὶ σύ,  ξεῖνε πάτερ, πείρησαι ἀέθλων,</TextUnit>
    <TextUnit id="3538" loc="8.146">εἴ τινά που δεδάηκας: ἔοικε δέ ς' ἴδμεν ἀέθλους:</TextUnit>
    <TextUnit id="3539" loc="8.147">οὐ μὲν γὰρ μεῖζον κλέος ἀνέρος ὄφρα κ' ἔῃσιν,</TextUnit>
    <TextUnit id="3540" loc="8.148">ἤ ὅ τι ποσσίν τε ῥέξῃ καὶ χερσὶν ἑῇσιν.</TextUnit>
    <TextUnit id="3541" loc="8.149">ἀλλ' ἄγε πείρησαι, σκέδασον δ' ἀπὸ κήδεα θυμοῦ.</TextUnit>
    <TextUnit id="3542" loc="8.150">σοὶ δ' ὁδὸς οὐκέτι δηρὸν ἀπέσσεται,  ἀλλά τοι ἤδη</TextUnit>
    <TextUnit id="3543" loc="8.151">νηῦς τε κατείρυσται καὶ ἐπαρτέες εἰσὶν ἑταῖροι.”</TextUnit>
    <TextUnit id="3544" loc="8.152">τὸν δ' ἀπαμειβόμενος προσέφη πολύμητις ̓Οδυσσεύς:</TextUnit>
    <TextUnit id="3545" loc="8.153">“Λαοδάμα, τί με ταῦτα κελεύετε κερτομέοντες;</TextUnit>
    <TextUnit id="3546" loc="8.154">κήδεά μοι καὶ μᾶλλον ἐνὶ φρεσὶν ἤ περ ἄεθλοι,</TextUnit>
    <TextUnit id="3547" loc="8.155">ὃς πρὶν μὲν μάλα πολλὰ πάθον καὶ πολλὰ μόγησα,</TextUnit>
    <TextUnit id="3548" loc="8.156">νῦν δὲ μεθ' ὑμετέρῃ ἀγορῇ νόστοιο χατίζων</TextUnit>
    <TextUnit id="3549" loc="8.157">ἧμαι, λισσόμενος βασιλῆά τε πάντα τε δῆμον.”</TextUnit>
    <TextUnit id="3550" loc="8.158">τὸν δ' αὖτ' Εὐρύαλος ἀπαμείβετο νείκεσέ τ' ἄντην:</TextUnit>
    <TextUnit id="3551" loc="8.159">“οὐ γάρ ς' οὐδέ, ξεῖνε, δαήμονι φωτὶ ἐίσκω</TextUnit>
    <TextUnit id="3552" loc="8.160">ἄθλων,  οἷά τε πολλὰ μετ' ἀνθρώποισι πέλονται,</TextUnit>
    <TextUnit id="3553" loc="8.161">ἀλλὰ τῷ, ὅς θ' ἅμα νηὶ πολυκλήιδι θαμίζων,</TextUnit>
    <TextUnit id="3554" loc="8.162">ἀρχὸς ναυτάων οἵ τε πρηκτῆρες ἔασιν,</TextUnit>
    <TextUnit id="3555" loc="8.163">φόρτου τε μνήμων καὶ ἐπίσκοπος ᾖσιν ὁδαίων</TextUnit>
    <TextUnit id="3556" loc="8.164">κερδέων θ' ἁρπαλέων: οὐδ' ἀθλητῆρι ἔοικας.”</TextUnit>
    <TextUnit id="3557" loc="8.165">τὸν δ' ἄρ' ὑπόδρα ἰδὼν προσέφη πολύμητις ̓Οδυσσεύς:</TextUnit>
    <TextUnit id="3558" loc="8.166">“ξεῖν',  οὐ καλὸν ἔειπες: ἀτασθάλῳ ἀνδρὶ ἔοικας.</TextUnit>
    <TextUnit id="3559" loc="8.167">οὕτως οὐ πάντεσσι θεοὶ χαρίεντα διδοῦσιν</TextUnit>
    <TextUnit id="3560" loc="8.168">ἀνδράσιν, οὔτε φυὴν οὔτ' ἂρ φρένας οὔτ' ἀγορητύν.</TextUnit>
    <TextUnit id="3561" loc="8.169">ἄλλος μὲν γάρ τ' εἶδος ἀκιδνότερος πέλει ἀνήρ,</TextUnit>
    <TextUnit id="3562" loc="8.170">ἀλλὰ θεὸς μορφὴν ἔπεσι στέφει,  οἱ δέ τ' ἐς αὐτὸν</TextUnit>
    <TextUnit id="3563" loc="8.171">τερπόμενοι λεύσσουσιν: ὁ δ' ἀσφαλέως ἀγορεύει</TextUnit>
    <TextUnit id="3564" loc="8.172">αἰδοῖ μειλιχίῃ, μετὰ δὲ πρέπει ἀγρομένοισιν,</TextUnit>
    <TextUnit id="3565" loc="8.173">ἐρχόμενον δ' ἀνὰ ἄστυ θεὸν ὣς εἰσορόωσιν.</TextUnit>
    <TextUnit id="3566" loc="8.174">ἄλλος δ' αὖ εἶδος μὲν ἀλίγκιος ἀθανάτοισιν,</TextUnit>
    <TextUnit id="3567" loc="8.175">ἀλλ' οὔ οἱ χάρις ἀμφιπεριστέφεται ἐπέεσσιν,</TextUnit>
    <TextUnit id="3568" loc="8.176">ὡς καὶ σοὶ εἶδος μὲν ἀριπρεπές, οὐδέ κεν ἄλλως</TextUnit>
    <TextUnit id="3569" loc="8.177">οὐδὲ θεὸς τεύξειε, νόον δ' ἀποφώλιός ἐσσι.</TextUnit>
    <TextUnit id="3570" loc="8.178">ὤρινάς μοι θυμὸν ἐνὶ στήθεσσι φίλοισιν</TextUnit>
    <TextUnit id="3571" loc="8.179">εἰπὼν οὐ κατὰ κόσμον. ἐγὼ δ' οὐ νῆις ἀέθλων,</TextUnit>
    <TextUnit id="3572" loc="8.180">ὡς σύ γε μυθεῖαι,  ἀλλ' ἐν πρώτοισιν ὀίω</TextUnit>
    <TextUnit id="3573" loc="8.181">ἔμμεναι, ὄφρ' ἥβῃ τε πεποίθεα χερσί τ' ἐμῇσι.</TextUnit>
    <TextUnit id="3574" loc="8.182">νῦν δ' ἔχομαι κακότητι καὶ ἄλγεσι: πολλὰ γὰρ ἔτλην</TextUnit>
    <TextUnit id="3575" loc="8.183">ἀνδρῶν τε πτολέμους ἀλεγεινά τε κύματα πείρων.</TextUnit>
    <TextUnit id="3576" loc="8.184">ἀλλὰ καὶ ὥς, κακὰ πολλὰ παθών, πειρήσομ' ἀέθλων:</TextUnit>
    <TextUnit id="3577" loc="8.185">θυμοδακὴς γὰρ μῦθος,  ἐπώτρυνας δέ με εἰπών.”</TextUnit>
    <TextUnit id="3578" loc="8.186">ἦ ῥα καὶ αὐτῷ φάρει ἀναί̈ξας λάβε δίσκον</TextUnit>
    <TextUnit id="3579" loc="8.187">μείζονα καὶ πάχετον, στιβαρώτερον οὐκ ὀλίγον περ</TextUnit>
    <TextUnit id="3580" loc="8.188">ἢ οἵῳ Φαίηκες ἐδίσκεον ἀλλήλοισι.</TextUnit>
    <TextUnit id="3581" loc="8.189">τόν ῥα περιστρέψας ἧκε στιβαρῆς ἀπὸ χειρός,</TextUnit>
    <TextUnit id="3582" loc="8.190">βόμβησεν δὲ λίθος: κατὰ δ' ἔπτηξαν ποτὶ γαίῃ</TextUnit>
    <TextUnit id="3583" loc="8.191">Φαίηκες δολιχήρετμοι, ναυσίκλυτοι ἄνδρες,</TextUnit>
    <TextUnit id="3584" loc="8.192">λᾶος ὑπὸ ῥιπῆς: ὁ δ' ὑπέρπτατο σήματα πάντων</TextUnit>
    <TextUnit id="3585" loc="8.193">ῥίμφα θέων ἀπὸ χειρός. ἔθηκε δὲ τέρματ' ̓Αθήνη</TextUnit>
    <TextUnit id="3586" loc="8.194">ἀνδρὶ δέμας ἐικυῖα, ἔπος τ' ἔφατ' ἔκ τ' ὀνόμαζεν:</TextUnit>
    <TextUnit id="3587" loc="8.195">“καί κ' ἀλαός τοι,  ξεῖνε, διακρίνειε τὸ σῆμα</TextUnit>
    <TextUnit id="3588" loc="8.196">ἀμφαφόων, ἐπεὶ οὔ τι μεμιγμένον ἐστὶν ὁμίλῳ,</TextUnit>
    <TextUnit id="3589" loc="8.197">ἀλλὰ πολὺ πρῶτον. σὺ δὲ θάρσει τόνδε γ' ἄεθλον:</TextUnit>
    <TextUnit id="3590" loc="8.198">οὔ τις Φαιήκων τόδε γ' ἵξεται, οὐδ' ὑπερήσει.”</TextUnit>
    <TextUnit id="3591" loc="8.199">“ὣς φάτο, γήθησεν δὲ πολύτλας δῖος ̓Οδυσσεύς,</TextUnit>
    <TextUnit id="3592" loc="8.200">χαὶρων,  οὕνεχ' ἑταῖρον ἐνηέα λεῦσς' ἐν ἀγῶνι.</TextUnit>
    <TextUnit id="3593" loc="8.201">καὶ τότε κουφότερον μετεφώνεε Φαιήκεσσιν:</TextUnit>
    <TextUnit id="3594" loc="8.202">“τοῦτον νῦν ἀφίκεσθε, νέοι. τάχα δ' ὕστερον ἄλλον</TextUnit>
    <TextUnit id="3595" loc="8.203">ἥσειν ἢ τοσσοῦτον ὀίομαι ἢ ἔτι μᾶσσον.</TextUnit>
    <TextUnit id="3596" loc="8.204">τῶν δ' ἄλλων ὅτινα κραδίη θυμός τε κελεύει,</TextUnit>
    <TextUnit id="3597" loc="8.205">δεῦρ' ἄγε πειρηθήτω,  ἐπεί μ' ἐχολώσατε λίην,</TextUnit>
    <TextUnit id="3598" loc="8.206">ἢ πὺξ ἠὲ πάλῃ ἢ καὶ ποσίν, οὔ τι μεγαίρω,</TextUnit>
    <TextUnit id="3599" loc="8.207">πάντων Φαιήκων, πλήν γ' αὐτοῦ Λαοδάμαντος.</TextUnit>
    <TextUnit id="3600" loc="8.208">ξεῖνος γάρ μοι ὅδ' ἐστί: τίς ἂν φιλέοντι μάχοιτο;</TextUnit>
    <TextUnit id="3601" loc="8.209">ἄφρων δὴ κεῖνός γε καὶ οὐτιδανὸς πέλει ἀνήρ,</TextUnit>
    <TextUnit id="3602" loc="8.210">ὅς τις ξεινοδόκῳ ἔριδα προφέρηται ἀέθλων</TextUnit>
    <TextUnit id="3603" loc="8.211">δήμῳ ἐν ἀλλοδαπῷ: ἕο δ' αὐτοῦ πάντα κολούει.</TextUnit>
    <TextUnit id="3604" loc="8.212">τῶν δ' ἄλλων οὔ πέρ τιν' ἀναίνομαι οὐδ' ἀθερίζω,</TextUnit>
    <TextUnit id="3605" loc="8.213">ἀλλ' ἐθέλω ἴδμεν καὶ πειρηθήμεναι ἄντην.</TextUnit>
    <TextUnit id="3606" loc="8.214">πάντα γὰρ οὐ κακός εἰμι, μετ' ἀνδράσιν ὅσσοι ἄεθλοι:</TextUnit>
    <TextUnit id="3607" loc="8.215">εὖ μὲν τόξον οἶδα ἐύξοον ἀμφαφάασθαι:</TextUnit>
    <TextUnit id="3608" loc="8.216">πρῶτός κ' ἄνδρα βάλοιμι ὀιστεύσας ἐν ὁμίλῳ</TextUnit>
    <TextUnit id="3609" loc="8.217">ἀνδρῶν δυσμενέων, εἰ καὶ μάλα πολλοὶ ἑταῖροι</TextUnit>
    <TextUnit id="3610" loc="8.218">ἄγχι παρασταῖεν καὶ τοξαζοίατο φωτῶν.</TextUnit>
    <TextUnit id="3611" loc="8.219">οἶος δή με Φιλοκτήτης ἀπεκαίνυτο τόξῳ</TextUnit>
    <TextUnit id="3612" loc="8.220">δήμῳ ἔνι Τρώων,  ὅτε τοξαζοίμεθ' ̓Αχαιοί.</TextUnit>
    <TextUnit id="3613" loc="8.221">τῶν δ' ἄλλων ἐμέ φημι πολὺ προφερέστερον εἶναι,</TextUnit>
    <TextUnit id="3614" loc="8.222">ὅσσοι νῦν βροτοί εἰσιν ἐπὶ χθονὶ σῖτον ἔδοντες.</TextUnit>
    <TextUnit id="3615" loc="8.223">ἀνδράσι δὲ προτέροισιν ἐριζέμεν οὐκ ἐθελήσω,</TextUnit>
    <TextUnit id="3616" loc="8.224">οὔθ' ̔Ηρακλῆι οὔτ' Εὐρύτῳ Οιχαλιῆι,</TextUnit>
    <TextUnit id="3617" loc="8.225">οἵ ῥα καὶ ἀθανάτοισιν ἐρίζεσκον περὶ τόξων.</TextUnit>
    <TextUnit id="3618" loc="8.226">τῷ ῥα καὶ αἶψ' ἔθανεν μέγας Εὔρυτος, οὐδ' ἐπὶ γῆρας</TextUnit>
    <TextUnit id="3619" loc="8.227">ἵκετ' ἐνὶ μεγάροισι: χολωσάμενος γὰρ ̓Απόλλων</TextUnit>
    <TextUnit id="3620" loc="8.228">ἔκτανεν, οὕνεκά μιν προκαλίζετο τοξάζεσθαι.</TextUnit>
    <TextUnit id="3621" loc="8.229">δουρὶ δ' ἀκοντίζω ὅσον οὐκ ἄλλος τις ὀιστῷ.</TextUnit>
    <TextUnit id="3622" loc="8.230">οἴοισιν δείδοικα ποσὶν μή τίς με παρέλθῃ</TextUnit>
    <TextUnit id="3623" loc="8.231">Φαιήκων: λίην γὰρ ἀεικελίως ἐδαμάσθην</TextUnit>
    <TextUnit id="3624" loc="8.232">κύμασιν ἐν πολλοῖς, ἐπεὶ οὐ κομιδὴ κατὰ νῆα</TextUnit>
    <TextUnit id="3625" loc="8.233">ἦεν ἐπηετανός: τῷ μοι φίλα γυῖα λέλυνται.”</TextUnit>
    <TextUnit id="3626" loc="8.234">ὣς ἔφαθ', οἱ δ' ἄρα πάντες ἀκὴν ἐγένοντο σιωπῇ.</TextUnit>
    <TextUnit id="3627" loc="8.235">̓Αλκίνοος δέ μιν οἶος ἀμειβόμενος προσέειπεν:</TextUnit>
    <TextUnit id="3628" loc="8.236">“ξεῖν', ἐπεὶ οὐκ ἀχάριστα μεθ' ἡμῖν ταῦτ' ἀγορεύεις,</TextUnit>
    <TextUnit id="3629" loc="8.237">ἀλλ' ἐθέλεις ἀρετὴν σὴν φαινέμεν, ἥ τοι ὀπηδεῖ,</TextUnit>
    <TextUnit id="3630" loc="8.238">χωόμενος ὅτι ς' οὗτος ἀνὴρ ἐν ἀγῶνι παραστὰς</TextUnit>
    <TextUnit id="3631" loc="8.239">νείκεσεν, ὡς ἂν σὴν ἀρετὴν βροτὸς οὔ τις ὄνοιτο,</TextUnit>
    <TextUnit id="3632" loc="8.240">ὅς τις ἐπίσταιτο ᾗσι φρεσὶν ἄρτια βάζειν:</TextUnit>
    <TextUnit id="3633" loc="8.241">ἀλλ' ἄγε νῦν ἐμέθεν ξυνίει ἔπος, ὄφρα καὶ ἄλλῳ</TextUnit>
    <TextUnit id="3634" loc="8.242">εἴπῃς ἡρώων, ὅτε κεν σοῖς ἐν μεγάροισι</TextUnit>
    <TextUnit id="3635" loc="8.243">δαινύῃ παρὰ σῇ τ' ἀλόχῳ καὶ σοῖσι τέκεσσιν,</TextUnit>
    <TextUnit id="3636" loc="8.244">ἡμετέρης ἀρετῆς μεμνημένος, οἷα καὶ ἡμῖν</TextUnit>
    <TextUnit id="3637" loc="8.245">Ζεὺς ἐπὶ ἔργα τίθησι διαμπερὲς ἐξ ἔτι πατρῶν.</TextUnit>
    <TextUnit id="3638" loc="8.246">οὐ γὰρ πυγμάχοι εἰμὲν ἀμύμονες οὐδὲ παλαισταί,</TextUnit>
    <TextUnit id="3639" loc="8.247">ἀλλὰ ποσὶ κραιπνῶς θέομεν καὶ νηυσὶν ἄριστοι,</TextUnit>
    <TextUnit id="3640" loc="8.248">αἰεὶ δ' ἡμῖν δαίς τε φίλη κίθαρις τε χοροί τε</TextUnit>
    <TextUnit id="3641" loc="8.249">εἵματά τ' ἐξημοιβὰ λοετρά τε θερμὰ καὶ εὐναί.</TextUnit>
    <TextUnit id="3642" loc="8.250">ἀλλ' ἄγε,  Φαιήκων βητάρμονες ὅσσοι ἄριστοι,</TextUnit>
    <TextUnit id="3643" loc="8.251">παίσατε, ὥς χ' ὁ ξεῖνος ἐνίσπῃ οἷσι φίλοισιν</TextUnit>
    <TextUnit id="3644" loc="8.252">οἴκαδε νοστήσας, ὅσσον περιγιγνόμεθ' ἄλλων</TextUnit>
    <TextUnit id="3645" loc="8.253">ναυτιλίῃ καὶ ποσσὶ καὶ ὀρχηστυῖ καὶ ἀοιδῇ.</TextUnit>
    <TextUnit id="3646" loc="8.254">Δημοδόκῳ δέ τις αἶψα κιὼν φόρμιγγα λίγειαν</TextUnit>
    <TextUnit id="3647" loc="8.255">οἰσέτω,  ἥ που κεῖται ἐν ἡμετέροισι δόμοισιν.”</TextUnit>
    <TextUnit id="3648" loc="8.256">ὣς ἔφατ' ̓Αλκίνοος θεοείκελος, ὦρτο δὲ κῆρυξ</TextUnit>
    <TextUnit id="3649" loc="8.257">οἴσων φόρμιγγα γλαφυρὴν δόμου ἐκ βασιλῆος.</TextUnit>
    <TextUnit id="3650" loc="8.258">αἰσυμνῆται δὲ κριτοὶ ἐννέα πάντες ἀνέσταν</TextUnit>
    <TextUnit id="3651" loc="8.259">δήμιοι, οἳ κατ' ἀγῶνας ἐὺ πρήσσεσκον ἕκαστα,</TextUnit>
    <TextUnit id="3652" loc="8.260">λείηναν δὲ χορόν,  καλὸν δ' εὔρυναν ἀγῶνα.</TextUnit>
    <TextUnit id="3653" loc="8.261">κῆρυξ δ' ἐγγύθεν ἦλθε φέρων φόρμιγγα λίγειαν</TextUnit>
    <TextUnit id="3654" loc="8.262">Δημοδόκῳ: ὁ δ' ἔπειτα κί' ἐς μέσον: ἀμφὶ δὲ κοῦροι</TextUnit>
    <TextUnit id="3655" loc="8.263">πρωθῆβαι ἵσταντο, δαήμονες ὀρχηθμοῖο,</TextUnit>
    <TextUnit id="3656" loc="8.264">πέπληγον δὲ χορὸν θεῖον ποσίν. αὐτὰρ ̓Οδυσσεὺς</TextUnit>
    <TextUnit id="3657" loc="8.265">μαρμαρυγὰς θηεῖτο ποδῶν,  θαύμαζε δὲ θυμῷ.</TextUnit>
    <TextUnit id="3658" loc="8.266">αὐτὰρ ὁ φορμίζων ἀνεβάλλετο καλὸν ἀείδειν</TextUnit>
    <TextUnit id="3659" loc="8.267">ἀμφ' ̓́Αρεος φιλότητος εὐστεφάνου τ' ̓Αφροδίτης,</TextUnit>
    <TextUnit id="3660" loc="8.268">ὡς τὰ πρῶτα μίγησαν ἐν ̔Ηφαίστοιο δόμοισι</TextUnit>
    <TextUnit id="3661" loc="8.269">λάθρῃ, πολλὰ δ' ἔδωκε, λέχος δ' ᾔσχυνε καὶ εὐνὴν</TextUnit>
    <TextUnit id="3662" loc="8.270">̔Ηφαίστοιο ἄνακτος.  ἄφαρ δέ οἱ ἄγγελος ἦλθεν</TextUnit>
    <TextUnit id="3663" loc="8.271">̔́Ηλιος, ὅ σφ' ἐνόησε μιγαζομένους φιλότητι.</TextUnit>
    <TextUnit id="3664" loc="8.272">̔́Ηφαιστος δ' ὡς οὖν θυμαλγέα μῦθον ἄκουσε,</TextUnit>
    <TextUnit id="3665" loc="8.273">βῆ ῥ' ἴμεν ἐς χαλκεῶνα κακὰ φρεσὶ βυσσοδομεύων,</TextUnit>
    <TextUnit id="3666" loc="8.274">ἐν δ' ἔθετ' ἀκμοθέτῳ μέγαν ἄκμονα, κόπτε δὲ δεσμοὺς</TextUnit>
    <TextUnit id="3667" loc="8.275">ἀρρήκτους ἀλύτους,  ὄφρ' ἔμπεδον αὖθι μένοιεν.</TextUnit>
    <TextUnit id="3668" loc="8.276">αὐτὰρ ἐπεὶ δὴ τεῦξε δόλον κεχολωμένος ̓́Αρει,</TextUnit>
    <TextUnit id="3669" loc="8.277">βῆ ῥ' ἴμεν ἐς θάλαμον, ὅθι οἱ φίλα δέμνι' ἔκειτο,</TextUnit>
    <TextUnit id="3670" loc="8.278">ἀμφὶ δ' ἄρ' ἑρμῖσιν χέε δέσματα κύκλῳ ἁπάντῃ:</TextUnit>
    <TextUnit id="3671" loc="8.279">πολλὰ δὲ καὶ καθύπερθε μελαθρόφιν ἐξεκέχυντο,</TextUnit>
    <TextUnit id="3672" loc="8.280">ἠύτ' ἀράχνια λεπτά,  τά γ' οὔ κέ τις οὐδὲ ἴδοιτο,</TextUnit>
    <TextUnit id="3673" loc="8.281">οὐδὲ θεῶν μακάρων: πέρι γὰρ δολόεντα τέτυκτο.</TextUnit>
    <TextUnit id="3674" loc="8.282">αὐτὰρ ἐπεὶ δὴ πάντα δόλον περὶ δέμνια χεῦεν,</TextUnit>
    <TextUnit id="3675" loc="8.283">εἴσατ' ἴμεν ἐς Λῆμνον, ἐυκτίμενον πτολίεθρον,</TextUnit>
    <TextUnit id="3676" loc="8.284">ἥ οἱ γαιάων πολὺ φιλτάτη ἐστὶν ἁπασέων.</TextUnit>
    <TextUnit id="3677" loc="8.285">οὐδ' ἀλαοσκοπιὴν εἶχε χρυσήνιος ̓́Αρης,</TextUnit>
    <TextUnit id="3678" loc="8.286">ὡς ἴδεν ̔́Ηφαιστον κλυτοτέχνην νόσφι κιόντα:</TextUnit>
    <TextUnit id="3679" loc="8.287">βῆ δ' ἰέναι πρὸς δῶμα περικλυτοῦ ̔Ηφαίστοιο</TextUnit>
    <TextUnit id="3680" loc="8.288">ἰσχανόων φιλότητος ἐυστεφάνου Κυθερείης.</TextUnit>
    <TextUnit id="3681" loc="8.289">ἡ δὲ νέον παρὰ πατρὸς ἐρισθενέος Κρονίωνος</TextUnit>
    <TextUnit id="3682" loc="8.290">ἐρχομένη κατ' ἄρ' ἕζεθ': ὁ δ' εἴσω δώματος ᾔει,</TextUnit>
    <TextUnit id="3683" loc="8.291">ἔν τ' ἄρα οἱ φῦ χειρί, ἔπος τ' ἔφατ' ἔκ τ' ὀνόμαζε:</TextUnit>
    <TextUnit id="3684" loc="8.292">“δεῦρο, φίλη, λέκτρονδε τραπείομεν εὐνηθέντες:</TextUnit>
    <TextUnit id="3685" loc="8.293">οὐ γὰρ ἔθ' ̔́Ηφαιστος μεταδήμιος, ἀλλά που ἤδη</TextUnit>
    <TextUnit id="3686" loc="8.294">οἴχεται ἐς Λῆμνον μετὰ Σίντιας ἀγριοφώνους.”</TextUnit>
    <TextUnit id="3687" loc="8.295">ὣς φάτο,  τῇ δ' ἀσπαστὸν ἐείσατο κοιμηθῆναι.</TextUnit>
    <TextUnit id="3688" loc="8.296">τὼ δ' ἐς δέμνια βάντε κατέδραθον: ἀμφὶ δὲ δεσμοὶ</TextUnit>
    <TextUnit id="3689" loc="8.297">τεχνήεντες ἔχυντο πολύφρονος ̔Ηφαίστοιο,</TextUnit>
    <TextUnit id="3690" loc="8.298">οὐδέ τι κινῆσαι μελέων ἦν οὐδ' ἀναεῖραι.</TextUnit>
    <TextUnit id="3691" loc="8.299">καὶ τότε δὴ γίγνωσκον, ὅ τ' οὐκέτι φυκτὰ πέλοντο.</TextUnit>
    <TextUnit id="3692" loc="8.300">ἀγχίμολον δέ σφ' ἦλθε περικλυτὸς ἀμφιγυήεις,</TextUnit>
    <TextUnit id="3693" loc="8.301">αὖτις ὑποστρέψας πρὶν Λήμνου γαῖαν ἱκέσθαι:</TextUnit>
    <TextUnit id="3694" loc="8.302">̓Ηέλιος γάρ οἱ σκοπιὴν ἔχεν εἶπέ τε μῦθον.</TextUnit>
    <TextUnit id="3695" loc="8.303">βῆ δ' ἴμεναι πρὸς δῶμα φίλον τετιημένος ἦτορ:</TextUnit>
    <TextUnit id="3696" loc="8.304">ἔστη δ' ἐν προθύροισι, χόλος δέ μιν ἄγριος ᾕρει:</TextUnit>
    <TextUnit id="3697" loc="8.305">σμερδαλέον δ' ἐβόησε,  γέγωνέ τε πᾶσι θεοῖσιν:</TextUnit>
    <TextUnit id="3698" loc="8.306">“Ζεῦ πάτερ ἠδ' ἄλλοι μάκαρες θεοὶ αἰὲν ἐόντες,</TextUnit>
    <TextUnit id="3699" loc="8.307">δεῦθ', ἵνα ἔργα γελαστὰ καὶ οὐκ ἐπιεικτὰ ἴδησθε,</TextUnit>
    <TextUnit id="3700" loc="8.308">ὡς ἐμὲ χωλὸν ἐόντα Διὸς θυγάτηρ ̓Αφροδίτη</TextUnit>
    <TextUnit id="3701" loc="8.309">αἰὲν ἀτιμάζει, φιλέει δ' ἀίδηλον ̓́Αρηα,</TextUnit>
    <TextUnit id="3702" loc="8.310">οὕνεχ' ὁ μὲν καλός τε καὶ ἀρτίπος,  αὐτὰρ ἐγώ γε</TextUnit>
    <TextUnit id="3703" loc="8.311">ἠπεδανὸς γενόμην. ἀτὰρ οὔ τί μοι αἴτιος ἄλλος,</TextUnit>
    <TextUnit id="3704" loc="8.312">ἀλλὰ τοκῆε δύω, τὼ μὴ γείνασθαι ὄφελλον.</TextUnit>
    <TextUnit id="3705" loc="8.313">ἀλλ' ὄψεσθ', ἵνα τώ γε καθεύδετον ἐν φιλότητι</TextUnit>
    <TextUnit id="3706" loc="8.314">εἰς ἐμὰ δέμνια βάντες, ἐγὼ δ' ὁρόων ἀκάχημαι.</TextUnit>
    <TextUnit id="3707" loc="8.315">οὐ μέν σφεας ἔτ' ἔολπα μίνυνθά γε κειέμεν οὕτως</TextUnit>
    <TextUnit id="3708" loc="8.316">καὶ μάλα περ φιλέοντε: τάχ' οὐκ ἐθελήσετον ἄμφω</TextUnit>
    <TextUnit id="3709" loc="8.317">εὕδειν: ἀλλά σφωε δόλος καὶ δεσμὸς ἐρύξει,</TextUnit>
    <TextUnit id="3710" loc="8.318">εἰς ὅ κέ μοι μάλα πάντα πατὴρ ἀποδῷσιν ἔεδνα,</TextUnit>
    <TextUnit id="3711" loc="8.319">ὅσσα οἱ ἐγγυάλιξα κυνώπιδος εἵνεκα κούρης,</TextUnit>
    <TextUnit id="3712" loc="8.320">οὕνεκά οἱ καλὴ θυγάτηρ,  ἀτὰρ οὐκ ἐχέθυμος.”</TextUnit>
    <TextUnit id="3713" loc="8.321">ὣς ἔφαθ', οἱ δ' ἀγέροντο θεοὶ ποτὶ χαλκοβατὲς δῶ:</TextUnit>
    <TextUnit id="3714" loc="8.322">ἦλθε Ποσειδάων γαιήοχος, ἦλθ' ἐριούνης</TextUnit>
    <TextUnit id="3715" loc="8.323">̔Ερμείας, ἦλθεν δὲ ἄναξ ἑκάεργος ̓Απόλλων.</TextUnit>
    <TextUnit id="3716" loc="8.324">θηλύτεραι δὲ θεαὶ μένον αἰδοῖ οἴκοι ἑκάστη.</TextUnit>
    <TextUnit id="3717" loc="8.325">ἔσταν δ' ἐν προθύροισι θεοί,  δωτῆρες ἑάων:</TextUnit>
    <TextUnit id="3718" loc="8.326">ἄσβεστος δ' ἄρ' ἐνῶρτο γέλως μακάρεσσι θεοῖσι</TextUnit>
    <TextUnit id="3719" loc="8.327">τέχνας εἰσορόωσι πολύφρονος ̔Ηφαίστοιο.</TextUnit>
    <TextUnit id="3720" loc="8.328">ὧδε δέ τις εἴπεσκεν ἰδὼν ἐς πλησίον ἄλλον:</TextUnit>
    <TextUnit id="3721" loc="8.329">“οὐκ ἀρετᾷ κακὰ ἔργα: κιχάνει τοι βραδὺς ὠκύν,</TextUnit>
    <TextUnit id="3722" loc="8.330">ὡς καὶ νῦν ̔́Ηφαιστος ἐὼν βραδὺς εἷλεν ̓́Αρηα</TextUnit>
    <TextUnit id="3723" loc="8.331">ὠκύτατόν περ ἐόντα θεῶν οἳ ̓́Ολυμπον ἔχουσιν,</TextUnit>
    <TextUnit id="3724" loc="8.332">χωλὸς ἐὼν τέχνῃσι: τὸ καὶ μοιχάγρι' ὀφέλλει.”</TextUnit>
    <TextUnit id="3725" loc="8.333">ὣς οἱ μὲν τοιαῦτα πρὸς ἀλλήλους ἀγόρευον:</TextUnit>
    <TextUnit id="3726" loc="8.334">̔Ερμῆν δὲ προσέειπεν ἄναξ Διὸς υἱὸς ̓Απόλλων:</TextUnit>
    <TextUnit id="3727" loc="8.335">“̔Ερμεία,  Διὸς υἱέ, διάκτορε, δῶτορ ἑάων,</TextUnit>
    <TextUnit id="3728" loc="8.336">ἦ ῥά κεν ἐν δεσμοῖς ἐθέλοις κρατεροῖσι πιεσθεὶς</TextUnit>
    <TextUnit id="3729" loc="8.337">εὕδειν ἐν λέκτροισι παρὰ χρυσέῃ ̓Αφροδίτῃ;”</TextUnit>
    <TextUnit id="3730" loc="8.338">τὸν δ' ἠμείβετ' ἔπειτα διάκτορος ἀργεϊφόντης:</TextUnit>
    <TextUnit id="3731" loc="8.339">“αἲ γὰρ τοῦτο γένοιτο, ἄναξ ἑκατηβόλ' ̓́Απολλον:</TextUnit>
    <TextUnit id="3732" loc="8.340">δεσμοὶ μὲν τρὶς τόσσοι ἀπείρονες ἀμφὶς ἔχοιεν,</TextUnit>
    <TextUnit id="3733" loc="8.341">ὑμεῖς δ' εἰσορόῳτε θεοὶ πᾶσαί τε θέαιναι,</TextUnit>
    <TextUnit id="3734" loc="8.342">αὐτὰρ ἐγὼν εὕδοιμι παρὰ χρυσέῃ ̓Αφροδίτῃ.”</TextUnit>
    <TextUnit id="3735" loc="8.343">ὣς ἔφατ', ἐν δὲ γέλως ὦρτ' ἀθανάτοισι θεοῖσιν.</TextUnit>
    <TextUnit id="3736" loc="8.344">οὐδὲ Ποσειδάωνα γέλως ἔχε, λίσσετο δ' αἰεὶ</TextUnit>
    <TextUnit id="3737" loc="8.345">̔́Ηφαιστον κλυτοεργὸν ὅπως λύσειεν ̓́Αρηα.</TextUnit>
    <TextUnit id="3738" loc="8.346">καί μιν φωνήσας ἔπεα πτερόεντα προσηύδα:</TextUnit>
    <TextUnit id="3739" loc="8.347">“λῦσον: ἐγὼ δέ τοι αὐτὸν ὑπίσχομαι, ὡς σὺ κελεύεις,</TextUnit>
    <TextUnit id="3740" loc="8.348">τίσειν αἴσιμα πάντα μετ' ἀθανάτοισι θεοῖσιν.”</TextUnit>
    <TextUnit id="3741" loc="8.349">τὸν δ' αὖτε προσέειπε περικλυτὸς ἀμφιγυήεις:</TextUnit>
    <TextUnit id="3742" loc="8.350">“μή με,  Ποσείδαον γαιήοχε, ταῦτα κέλευε:</TextUnit>
    <TextUnit id="3743" loc="8.351">δειλαί τοι δειλῶν γε καὶ ἐγγύαι ἐγγυάασθαι.</TextUnit>
    <TextUnit id="3744" loc="8.352">πῶς ἂν ἐγώ σε δέοιμι μετ' ἀθανάτοισι θεοῖσιν,</TextUnit>
    <TextUnit id="3745" loc="8.353">εἴ κεν ̓́Αρης οἴχοιτο χρέος καὶ δεσμὸν ἀλύξας;”</TextUnit>
    <TextUnit id="3746" loc="8.354">τὸν δ' αὖτε προσέειπε Ποσειδάων ἐνοσίχθων:</TextUnit>
    <TextUnit id="3747" loc="8.355">“̔́Ηφαιστ',  εἴ περ γάρ κεν ̓́Αρης χρεῖος ὑπαλύξας</TextUnit>
    <TextUnit id="3748" loc="8.356">οἴχηται φεύγων, αὐτός τοι ἐγὼ τάδε τίσω.”</TextUnit>
    <TextUnit id="3749" loc="8.357">τὸν δ' ἠμείβετ' ἔπειτα περικλυτὸς ἀμφιγυήεις:</TextUnit>
    <TextUnit id="3750" loc="8.358">“οὐκ ἔστ' οὐδὲ ἔοικε τεὸν ἔπος ἀρνήσασθαι.”</TextUnit>
    <TextUnit id="3751" loc="8.359">ὣς εἰπὼν δεσμὸν ἀνίει μένος ̔Ηφαίστοιο.</TextUnit>
    <TextUnit id="3752" loc="8.360">τὼ δ' ἐπεὶ ἐκ δεσμοῖο λύθεν,  κρατεροῦ περ ἐόντος,</TextUnit>
    <TextUnit id="3753" loc="8.361">αὐτίκ' ἀναί̈ξαντε ὁ μὲν Θρῄκηνδε βεβήκει,</TextUnit>
    <TextUnit id="3754" loc="8.362">ἡ δ' ἄρα Κύπρον ἵκανε φιλομμειδὴς ̓Αφροδίτη,</TextUnit>
    <TextUnit id="3755" loc="8.363">ἐς Πάφον: ἔνθα δέ οἱ τέμενος βωμός τε θυήεις.</TextUnit>
    <TextUnit id="3756" loc="8.364">ἔνθα δέ μιν Χάριτες λοῦσαν καὶ χρῖσαν ἐλαίῳ</TextUnit>
    <TextUnit id="3757" loc="8.365">ἀμβρότῳ,  οἷα θεοὺς ἐπενήνοθεν αἰὲν ἐόντας,</TextUnit>
    <TextUnit id="3758" loc="8.366">ἀμφὶ δὲ εἵματα ἕσσαν ἐπήρατα, θαῦμα ἰδέσθαι.</TextUnit>
    <TextUnit id="3759" loc="8.367">ταῦτ' ἄρ' ἀοιδὸς ἄειδε περικλυτός: αὐτὰρ ̓Οδυσσεὺς</TextUnit>
    <TextUnit id="3760" loc="8.368">τέρπετ' ἐνὶ φρεσὶν ᾗσιν ἀκούων ἠδὲ καὶ ἄλλοι</TextUnit>
    <TextUnit id="3761" loc="8.369">Φαίηκες δολιχήρετμοι, ναυσίκλυτοι ἄνδρες.</TextUnit>
    <TextUnit id="3762" loc="8.370">̓Αλκίνοος δ' ̔́Αλιον καὶ Λαοδάμαντα κέλευσεν</TextUnit>
    <TextUnit id="3763" loc="8.371">μουνὰξ ὀρχήσασθαι, ἐπεί σφισιν οὔ τις ἔριζεν.</TextUnit>
    <TextUnit id="3764" loc="8.372">οἱ δ' ἐπεὶ οὖν σφαῖραν καλὴν μετὰ χερσὶν ἕλοντο,</TextUnit>
    <TextUnit id="3765" loc="8.373">πορφυρέην, τήν σφιν Πόλυβος ποίησε δαί̈φρων,</TextUnit>
    <TextUnit id="3766" loc="8.374">τὴν ἕτερος ῥίπτασκε ποτὶ νέφεα σκιόεντα</TextUnit>
    <TextUnit id="3767" loc="8.375">ἰδνωθεὶς ὀπίσω,  ὁ δ' ἀπὸ χθονὸς ὑψός' ἀερθεὶς</TextUnit>
    <TextUnit id="3768" loc="8.376">ῥηιδίως μεθέλεσκε, πάρος ποσὶν οὖδας ἱκέσθαι.</TextUnit>
    <TextUnit id="3769" loc="8.377">αὐτὰρ ἐπεὶ δὴ σφαίρῃ ἀν' ἰθὺν πειρήσαντο,</TextUnit>
    <TextUnit id="3770" loc="8.378">ὠρχείσθην δὴ ἔπειτα ποτὶ χθονὶ πουλυβοτείρῃ</TextUnit>
    <TextUnit id="3771" loc="8.379">ταρφέ' ἀμειβομένω: κοῦροι δ' ἐπελήκεον ἄλλοι</TextUnit>
    <TextUnit id="3772" loc="8.380">ἑστεῶτες κατ' ἀγῶνα,  πολὺς δ' ὑπὸ κόμπος ὀρώρει.</TextUnit>
    <TextUnit id="3773" loc="8.381">δὴ τότ' ἄρ' ̓Αλκίνοον προσεφώνεε δῖος ̓Οδυσσεύς:</TextUnit>
    <TextUnit id="3774" loc="8.382">“̓Αλκίνοε κρεῖον, πάντων ἀριδείκετε λαῶν,</TextUnit>
    <TextUnit id="3775" loc="8.383">ἠμὲν ἀπείλησας βητάρμονας εἶναι ἀρίστους,</TextUnit>
    <TextUnit id="3776" loc="8.384">ἠδ' ἄρ' ἑτοῖμα τέτυκτο: σέβας μ' ἔχει εἰσορόωντα.”</TextUnit>
    <TextUnit id="3777" loc="8.385">ὣς φάτο,  γήθησεν δ' ἱερὸν μένος ̓Αλκινόοιο,</TextUnit>
    <TextUnit id="3778" loc="8.386">αἶψα δὲ Φαιήκεσσι φιληρέτμοισι μετηύδα:</TextUnit>
    <TextUnit id="3779" loc="8.387">“κέκλυτε, Φαιήκων ἡγήτορες ἠδὲ μέδοντες.</TextUnit>
    <TextUnit id="3780" loc="8.388">ὁ ξεῖνος μάλα μοι δοκέει πεπνυμένος εἶναι.</TextUnit>
    <TextUnit id="3781" loc="8.389">ἀλλ' ἄγε οἱ δῶμεν ξεινήιον, ὡς ἐπιεικές.</TextUnit>
    <TextUnit id="3782" loc="8.390">δώδεκα γὰρ κατὰ δῆμον ἀριπρεπέες βασιλῆες</TextUnit>
    <TextUnit id="3783" loc="8.391">ἀρχοὶ κραίνουσι, τρισκαιδέκατος δ' ἐγὼ αὐτός:</TextUnit>
    <TextUnit id="3784" loc="8.392">τῶν οἱ ἕκαστος φᾶρος ἐυπλυνὲς ἠδὲ χιτῶνα</TextUnit>
    <TextUnit id="3785" loc="8.393">καὶ χρυσοῖο τάλαντον ἐνείκατε τιμήεντος.</TextUnit>
    <TextUnit id="3786" loc="8.394">αἶψα δὲ πάντα φέρωμεν ἀολλέα, ὄφρ' ἐνὶ χερσὶν</TextUnit>
    <TextUnit id="3787" loc="8.395">ξεῖνος ἔχων ἐπὶ δόρπον ἴῃ χαίρων ἐνὶ θυμῷ.</TextUnit>
    <TextUnit id="3788" loc="8.396">Εὐρύαλος δέ ἑ αὐτὸν ἀρεσσάσθω ἐπέεσσι</TextUnit>
    <TextUnit id="3789" loc="8.397">καὶ δώρῳ, ἐπεὶ οὔ τι ἔπος κατὰ μοῖραν ἔειπεν.”</TextUnit>
    <TextUnit id="3790" loc="8.398">ὣς ἔφαθ', οἱ δ' ἄρα πάντες ἐπῄνεον ἠδ' ἐκέλευον,</TextUnit>
    <TextUnit id="3791" loc="8.399">δῶρα δ' ἄρ' οἰσέμεναι πρόεσαν κήρυκα ἕκαστος.</TextUnit>
    <TextUnit id="3792" loc="8.400">τὸν δ' αὖτ' Εὐρύαλος ἀπαμείβετο φώνησέν τε:</TextUnit>
    <TextUnit id="3793" loc="8.401">“̓Αλκίνοε κρεῖον, πάντων ἀριδείκετε λαῶν,</TextUnit>
    <TextUnit id="3794" loc="8.402">τοιγὰρ ἐγὼ τὸν ξεῖνον ἀρέσσομαι, ὡς σὺ κελεύεις.</TextUnit>
    <TextUnit id="3795" loc="8.403">δώσω οἱ τόδ' ἄορ παγχάλκεον, ᾧ ἔπι κώπη</TextUnit>
    <TextUnit id="3796" loc="8.404">ἀργυρέη, κολεὸν δὲ νεοπρίστου ἐλέφαντος</TextUnit>
    <TextUnit id="3797" loc="8.405">ἀμφιδεδίνηται: πολέος δέ οἱ ἄξιον ἔσται.”</TextUnit>
    <TextUnit id="3798" loc="8.406">ὣς εἰπὼν ἐν χερσὶ τίθει ξίφος ἀργυρόηλον</TextUnit>
    <TextUnit id="3799" loc="8.407">καί μιν φωνήσας ἔπεα πτερόεντα προσηύδα:</TextUnit>
    <TextUnit id="3800" loc="8.408">“χαῖρε, πάτερ ὦ ξεῖνε: ἔπος δ' εἴ πέρ τι βέβακται</TextUnit>
    <TextUnit id="3801" loc="8.409">δεινόν, ἄφαρ τὸ φέροιεν ἀναρπάξασαι ἄελλαι.</TextUnit>
    <TextUnit id="3802" loc="8.410">σοὶ δὲ θεοὶ ἄλοχόν τ' ἰδέειν καὶ πατρίδ' ἱκέσθαι</TextUnit>
    <TextUnit id="3803" loc="8.411">δοῖεν, ἐπεὶ δὴ δηθὰ φίλων ἄπο πήματα πάσχεις.”</TextUnit>
    <TextUnit id="3804" loc="8.412">τὸν δ' ἀπαμειβόμενος προσέφη πολύμητις ̓Οδυσσεύς:</TextUnit>
    <TextUnit id="3805" loc="8.413">“καὶ σὺ φίλος μάλα χαῖρε, θεοὶ δέ τοι ὄλβια δοῖεν.</TextUnit>
    <TextUnit id="3806" loc="8.414">μηδέ τι τοι ξίφεός γε ποθὴ μετόπισθε γένοιτο</TextUnit>
    <TextUnit id="3807" loc="8.415">τούτου,  ὃ δή μοι δῶκας ἀρεσσάμενος ἐπέεσσιν.”</TextUnit>
    <TextUnit id="3808" loc="8.416">ἦ ῥα καὶ ἀμφ' ὤμοισι θέτο ξίφος ἀργυρόηλον.</TextUnit>
    <TextUnit id="3809" loc="8.417">δύσετό τ' ἠέλιος, καὶ τῷ κλυτὰ δῶρα παρῆεν.</TextUnit>
    <TextUnit id="3810" loc="8.418">καὶ τά γ' ἐς ̓Αλκινόοιο φέρον κήρυκες ἀγαυοί:</TextUnit>
    <TextUnit id="3811" loc="8.419">δεξάμενοι δ' ἄρα παῖδες ἀμύμονος ̓Αλκινόοιο</TextUnit>
    <TextUnit id="3812" loc="8.420">μητρὶ παρ' αἰδοίῃ ἔθεσαν περικαλλέα δῶρα.</TextUnit>
    <TextUnit id="3813" loc="8.421">τοῖσιν δ' ἡγεμόνευ' ἱερὸν μένος ̓Αλκινόοιο,</TextUnit>
    <TextUnit id="3814" loc="8.422">ἐλθόντες δὲ καθῖζον ἐν ὑψηλοῖσι θρόνοισι.</TextUnit>
    <TextUnit id="3815" loc="8.423">δή ῥα τότ' ̓Αρήτην προσέφη μένος ̓Αλκινόοιο:</TextUnit>
    <TextUnit id="3816" loc="8.424">“δεῦρο, γύναι, φέρε χηλὸν ἀριπρεπέ', ἥ τις ἀρίστη:</TextUnit>
    <TextUnit id="3817" loc="8.425">ἐν δ' αὐτὴ θὲς φᾶρος ἐυπλυνὲς ἠδὲ χιτῶνα.</TextUnit>
    <TextUnit id="3818" loc="8.426">ἀμφὶ δέ οἱ πυρὶ χαλκὸν ἰήνατε, θέρμετε δ' ὕδωρ,</TextUnit>
    <TextUnit id="3819" loc="8.427">ὄφρα λοεσσάμενός τε ἰδών τ' ἐὺ κείμενα πάντα</TextUnit>
    <TextUnit id="3820" loc="8.428">δῶρα, τά οἱ Φαίηκες ἀμύμονες ἐνθάδ' ἔνεικαν,</TextUnit>
    <TextUnit id="3821" loc="8.429">δαιτί τε τέρπηται καὶ ἀοιδῆς ὕμνον ἀκούων.</TextUnit>
    <TextUnit id="3822" loc="8.430">καί οἱ ἐγὼ τόδ' ἄλεισον ἐμὸν περικαλλὲς ὀπάσσω,</TextUnit>
    <TextUnit id="3823" loc="8.431">χρύσεον, ὄφρ' ἐμέθεν μεμνημένος ἤματα πάντα</TextUnit>
    <TextUnit id="3824" loc="8.432">σπένδῃ ἐνὶ μεγάρῳ Διί τ' ἄλλοισίν τε θεοῖσιν.”</TextUnit>
    <TextUnit id="3825" loc="8.433">ὣς ἔφατ', ̓Αρήτη δὲ μετὰ δμῳῇσιν ἔειπεν</TextUnit>
    <TextUnit id="3826" loc="8.434">ἀμφὶ πυρὶ στῆσαι τρίποδα μέγαν ὅττι τάχιστα.</TextUnit>
    <TextUnit id="3827" loc="8.435">αἱ δὲ λοετροχόον τρίποδ' ἵστασαν ἐν πυρὶ κηλέῳ,</TextUnit>
    <TextUnit id="3828" loc="8.436">ἔν δ' ἄρ' ὕδωρ ἔχεαν, ὑπὸ δὲ ξύλα δαῖον ἑλοῦσαι.</TextUnit>
    <TextUnit id="3829" loc="8.437">γάστρην μὲν τρίποδος πῦρ ἄμφεπε, θέρμετο δ' ὕδωρ:</TextUnit>
    <TextUnit id="3830" loc="8.438">τόφρα δ' ἄρ' ̓Αρήτη ξείνῳ περικαλλέα χηλὸν</TextUnit>
    <TextUnit id="3831" loc="8.439">ἐξέφερεν θαλάμοιο, τίθει δ' ἐνὶ κάλλιμα δῶρα,</TextUnit>
    <TextUnit id="3832" loc="8.440">ἐσθῆτα χρυσόν τε,  τά οἱ Φαίηκες ἔδωκαν:</TextUnit>
    <TextUnit id="3833" loc="8.441">ἐν δ' αὐτὴ φᾶρος θῆκεν καλόν τε χιτῶνα,</TextUnit>
    <TextUnit id="3834" loc="8.442">καί μιν φωνήσας' ἔπεα πτερόεντα προσηύδα:</TextUnit>
    <TextUnit id="3835" loc="8.443">“αὐτὸς νῦν ἴδε πῶμα, θοῶς δ' ἐπὶ δεσμὸν ἴηλον,</TextUnit>
    <TextUnit id="3836" loc="8.444">μή τίς τοι καθ' ὁδὸν δηλήσεται, ὁππότ' ἂν αὖτε</TextUnit>
    <TextUnit id="3837" loc="8.445">εὕδῃσθα γλυκὺν ὕπνον ἰὼν ἐν νηὶ μελαίνῃ.”</TextUnit>
    <TextUnit id="3838" loc="8.446">αὐτὰρ ἐπεὶ τό γ' ἄκουσε πολύτλας δῖος ̓Οδυσσεύς,</TextUnit>
    <TextUnit id="3839" loc="8.447">αὐτίκ' ἐπήρτυε πῶμα, θοῶς δ' ἐπὶ δεσμὸν ἴηλεν</TextUnit>
    <TextUnit id="3840" loc="8.448">ποικίλον, ὅν ποτέ μιν δέδαε φρεσὶ πότνια Κίρκη:</TextUnit>
    <TextUnit id="3841" loc="8.449">αὐτόδιον δ' ἄρα μιν ταμίη λούσασθαι ἀνώγει</TextUnit>
    <TextUnit id="3842" loc="8.450">ἔς ῥ' ἀσάμινθον βάνθ': ὁ δ' ἄρ ἀσπασίως ἴδε θυμῷ</TextUnit>
    <TextUnit id="3843" loc="8.451">θερμὰ λοέτρ', ἐπεὶ οὔ τι κομιζόμενός γε θάμιζεν,</TextUnit>
    <TextUnit id="3844" loc="8.452">ἐπεὶ δὴ λίπε δῶμα Καλυψοῦς ἠυκόμοιο.</TextUnit>
    <TextUnit id="3845" loc="8.453">τόφρα δέ οἱ κομιδή γε θεῷ ὣς ἔμπεδος ἦεν.</TextUnit>
    <TextUnit id="3846" loc="8.454">τὸν δ' ἐπεὶ οὖν δμῳαὶ λοῦσαν καὶ χρῖσαν ἐλαίῳ,</TextUnit>
    <TextUnit id="3847" loc="8.455">ἀμφὶ δέ μιν χλαῖναν καλὴν βάλον ἠδὲ χιτῶνα,</TextUnit>
    <TextUnit id="3848" loc="8.456">ἔκ ῥ' ἀσαμίνθου βὰς ἄνδρας μέτα οἰνοποτῆρας</TextUnit>
    <TextUnit id="3849" loc="8.457">ἤιε: Ναυσικάα δὲ θεῶν ἄπο κάλλος ἔχουσα</TextUnit>
    <TextUnit id="3850" loc="8.458">στῆ ῥα παρὰ σταθμὸν τέγεος πύκα ποιητοῖο,</TextUnit>
    <TextUnit id="3851" loc="8.459">θαύμαζεν δ' ̓Οδυσῆα ἐν ὀφθαλμοῖσιν ὁρῶσα,</TextUnit>
    <TextUnit id="3852" loc="8.460">καί μιν φωνήσας' ἔπεα πτερόεντα προσηύδα:</TextUnit>
    <TextUnit id="3853" loc="8.461">“χαῖρε, ξεῖν', ἵνα καί ποτ' ἐὼν ἐν πατρίδι γαίῃ</TextUnit>
    <TextUnit id="3854" loc="8.462">μνήσῃ ἐμεῦ, ὅτι μοι πρώτῃ ζωάγρι' ὀφέλλεις.”</TextUnit>
    <TextUnit id="3855" loc="8.463">τὴν δ' ἀπαμειβόμενος προσέφη πολύμητις ̓Οδυσσεύς.</TextUnit>
    <TextUnit id="3856" loc="8.464">“Ναυσικάα θύγατερ μεγαλήτορος ̓Αλκινόοιο,</TextUnit>
    <TextUnit id="3857" loc="8.465">οὕτω νῦν Ζεὺς θείη,  ἐρίγδουπος πόσις ̔́Ηρης,</TextUnit>
    <TextUnit id="3858" loc="8.466">οἴκαδέ τ' ἐλθέμεναι καὶ νόστιμον ἦμαρ ἰδέσθαι:</TextUnit>
    <TextUnit id="3859" loc="8.467">τῷ κέν τοι καὶ κεῖθι θεῷ ὣς εὐχετοῴμην</TextUnit>
    <TextUnit id="3860" loc="8.468">αἰεὶ ἤματα πάντα: σὺ γάρ μ' ἐβιώσαο, κούρη.”</TextUnit>
    <TextUnit id="3861" loc="8.469">ἦ ῥα καὶ ἐς θρόνον ἷζε παρ' ̓Αλκίνοον βασιλῆα:</TextUnit>
    <TextUnit id="3862" loc="8.470">οἱ δ' ἤδη μοίρας τ' ἔνεμον κερόωντό τε οἶνον.</TextUnit>
    <TextUnit id="3863" loc="8.471">κῆρυξ δ' ἐγγύθεν ἦλθεν ἄγων ἐρίηρον ἀοιδόν,</TextUnit>
    <TextUnit id="3864" loc="8.472">Δημόδοκον λαοῖσι τετιμένον: εἷσε δ' ἄρ' αὐτὸν</TextUnit>
    <TextUnit id="3865" loc="8.473">μέσσῳ δαιτυμόνων, πρὸς κίονα μακρὸν ἐρείσας.</TextUnit>
    <TextUnit id="3866" loc="8.474">δὴ τότε κήρυκα προσέφη πολύμητις ̓Οδυσσεύς,</TextUnit>
    <TextUnit id="3867" loc="8.475">νώτου ἀποπροταμών,  ἐπὶ δὲ πλεῖον ἐλέλειπτο,</TextUnit>
    <TextUnit id="3868" loc="8.476">ἀργιόδοντος ὑός, θαλερὴ δ' ἦν ἀμφὶς ἀλοιφή:</TextUnit>
    <TextUnit id="3869" loc="8.477">“κῆρυξ, τῆ δή, τοῦτο πόρε κρέας, ὄφρα φάγῃσιν,</TextUnit>
    <TextUnit id="3870" loc="8.478">Δημοδόκῳ: καί μιν προσπτύξομαι ἀχνύμενός περ:</TextUnit>
    <TextUnit id="3871" loc="8.479">πᾶσι γὰρ ἀνθρώποισιν ἐπιχθονίοισιν ἀοιδοὶ</TextUnit>
    <TextUnit id="3872" loc="8.480">τιμῆς ἔμμοροί εἰσι καὶ αἰδοῦς,  οὕνεκ' ἄρα σφέας</TextUnit>
    <TextUnit id="3873" loc="8.481">οἴμας μοῦς' ἐδίδαξε, φίλησε δὲ φῦλον ἀοιδῶν.”</TextUnit>
    <TextUnit id="3874" loc="8.482">ὣς ἄρ' ἔφη, κῆρυξ δὲ φέρων ἐν χερσὶν ἔθηκεν</TextUnit>
    <TextUnit id="3875" loc="8.483">ἥρῳ Δημοδόκῳ: ὁ δ' ἐδέξατο, χαῖρε δὲ θυμῷ.</TextUnit>
    <TextUnit id="3876" loc="8.484">οἱ δ' ἐπ' ὀνείαθ' ἑτοῖμα προκείμενα χεῖρας ἴαλλον.</TextUnit>
    <TextUnit id="3877" loc="8.485">αὐτὰρ ἐπεὶ πόσιος καὶ ἐδητύος ἐξ ἔρον ἕντο,</TextUnit>
    <TextUnit id="3878" loc="8.486">δὴ τότε Δημόδοκον προσέφη πολύμητις ̓Οδυσσεύς:</TextUnit>
    <TextUnit id="3879" loc="8.487">“Δημόδοκ', ἔξοχα δή σε βροτῶν αἰνίζομ' ἁπάντων.</TextUnit>
    <TextUnit id="3880" loc="8.488">ἢ σέ γε μοῦς' ἐδίδαξε, Διὸς πάϊς, ἢ σέ γ' ̓Απόλλων:</TextUnit>
    <TextUnit id="3881" loc="8.489">λίην γὰρ κατὰ κόσμον ̓Αχαιῶν οἶτον ἀείδεις,</TextUnit>
    <TextUnit id="3882" loc="8.490">ὅσς' ἔρξαν τ' ἔπαθόν τε καὶ ὅσς' ἐμόγησαν ̓Αχαιοί,</TextUnit>
    <TextUnit id="3883" loc="8.491">ὥς τέ που ἢ αὐτὸς παρεὼν ἢ ἄλλου ἀκούσας.</TextUnit>
    <TextUnit id="3884" loc="8.492">ἀλλ' ἄγε δὴ μετάβηθι καὶ ἵππου κόσμον ἄεισον</TextUnit>
    <TextUnit id="3885" loc="8.493">δουρατέου, τὸν ̓Επειὸς ἐποίησεν σὺν ̓Αθήνῃ,</TextUnit>
    <TextUnit id="3886" loc="8.494">ὅν ποτ' ἐς ἀκρόπολιν δόλον ἤγαγε δῖος ̓Οδυσσεὺς</TextUnit>
    <TextUnit id="3887" loc="8.495">ἀνδρῶν ἐμπλήσας οἵ ῥ' ̓́Ιλιον ἐξαλάπαξαν.</TextUnit>
    <TextUnit id="3888" loc="8.496">αἴ κεν δή μοι ταῦτα κατὰ μοῖραν καταλέξῃς,</TextUnit>
    <TextUnit id="3889" loc="8.497">αὐτίκ' ἐγὼ πᾶσιν μυθήσομαι ἀνθρώποισιν,</TextUnit>
    <TextUnit id="3890" loc="8.498">ὡς ἄρα τοι πρόφρων θεὸς ὤπασε θέσπιν ἀοιδήν.”</TextUnit>
    <TextUnit id="3891" loc="8.499">ὣς φάθ', ὁ δ' ὁρμηθεὶς θεοῦ ἤρχετο, φαῖνε δ' ἀοιδήν,</TextUnit>
    <TextUnit id="3892" loc="8.500">ἔνθεν ἑλὼν ὡς οἱ μὲν ἐυσσέλμων ἐπὶ νηῶν</TextUnit>
    <TextUnit id="3893" loc="8.501">βάντες ἀπέπλειον, πῦρ ἐν κλισίῃσι βαλόντες,</TextUnit>
    <TextUnit id="3894" loc="8.502">̓Αργεῖοι, τοὶ δ' ἤδη ἀγακλυτὸν ἀμφ' ̓Οδυσῆα</TextUnit>
    <TextUnit id="3895" loc="8.503">ἥατ' ἐνὶ Τρώων ἀγορῇ κεκαλυμμένοι ἵππῳ:</TextUnit>
    <TextUnit id="3896" loc="8.504">αὐτοὶ γάρ μιν Τρῶες ἐς ἀκρόπολιν ἐρύσαντο.</TextUnit>
    <TextUnit id="3897" loc="8.505">ὣς ὁ μὲν ἑστήκει,  τοὶ δ' ἄκριτα πόλλ' ἀγόρευον</TextUnit>
    <TextUnit id="3898" loc="8.506">ἥμενοι ἀμφ' αὐτόν: τρίχα δέ σφισιν ἥνδανε βουλή,</TextUnit>
    <TextUnit id="3899" loc="8.507">ἠὲ διαπλῆξαι κοῖλον δόρυ νηλέι χαλκῷ,</TextUnit>
    <TextUnit id="3900" loc="8.508">ἢ κατὰ πετράων βαλέειν ἐρύσαντας ἐπ' ἄκρης,</TextUnit>
    <TextUnit id="3901" loc="8.509">ἢ ἐάαν μέγ' ἄγαλμα θεῶν θελκτήριον εἶναι,</TextUnit>
    <TextUnit id="3902" loc="8.510">τῇ περ δὴ καὶ ἔπειτα τελευτήσεσθαι ἔμελλεν:</TextUnit>
    <TextUnit id="3903" loc="8.511">αἶσα γὰρ ἦν ἀπολέσθαι, ἐπὴν πόλις ἀμφικαλύψῃ</TextUnit>
    <TextUnit id="3904" loc="8.512">δουράτεον μέγαν ἵππον, ὅθ' ἥατο πάντες ἄριστοι</TextUnit>
    <TextUnit id="3905" loc="8.513">̓Αργείων Τρώεσσι φόνον καὶ κῆρα φέροντες.</TextUnit>
    <TextUnit id="3906" loc="8.514">ἤειδεν δ' ὡς ἄστυ διέπραθον υἷες ̓Αχαιῶν</TextUnit>
    <TextUnit id="3907" loc="8.515">ἱππόθεν ἐκχύμενοι,  κοῖλον λόχον ἐκπρολιπόντες.</TextUnit>
    <TextUnit id="3908" loc="8.516">ἄλλον δ' ἄλλῃ ἄειδε πόλιν κεραϊζέμεν αἰπήν,</TextUnit>
    <TextUnit id="3909" loc="8.517">αὐτὰρ ̓Οδυσσῆα προτὶ δώματα Δηιφόβοιο</TextUnit>
    <TextUnit id="3910" loc="8.518">βήμεναι, ἠύτ' ̓́Αρηα σὺν ἀντιθέῳ Μενελάῳ.</TextUnit>
    <TextUnit id="3911" loc="8.519">κεῖθι δὴ αἰνότατον πόλεμον φάτο τολμήσαντα</TextUnit>
    <TextUnit id="3912" loc="8.520">νικῆσαι καὶ ἔπειτα διὰ μεγάθυμον ̓Αθήνην.</TextUnit>
    <TextUnit id="3913" loc="8.521">ταῦτ' ἄρ' ἀοιδὸς ἄειδε περικλυτός: αὐτὰρ ̓Οδυσσεὺς</TextUnit>
    <TextUnit id="3914" loc="8.522">τήκετο, δάκρυ δ' ἔδευεν ὑπὸ βλεφάροισι παρειάς.</TextUnit>
    <TextUnit id="3915" loc="8.523">ὡς δὲ γυνὴ κλαίῃσι φίλον πόσιν ἀμφιπεσοῦσα,</TextUnit>
    <TextUnit id="3916" loc="8.524">ὅς τε ἑῆς πρόσθεν πόλιος λαῶν τε πέσῃσιν,</TextUnit>
    <TextUnit id="3917" loc="8.525">ἄστεϊ καὶ τεκέεσσιν ἀμύνων νηλεὲς ἦμαρ:</TextUnit>
    <TextUnit id="3918" loc="8.526">ἡ μὲν τὸν θνήσκοντα καὶ ἀσπαίροντα ἰδοῦσα</TextUnit>
    <TextUnit id="3919" loc="8.527">ἀμφ' αὐτῷ χυμένη λίγα κωκύει: οἱ δέ τ' ὄπισθε</TextUnit>
    <TextUnit id="3920" loc="8.528">κόπτοντες δούρεσσι μετάφρενον ἠδὲ καὶ ὤμους</TextUnit>
    <TextUnit id="3921" loc="8.529">εἴρερον εἰσανάγουσι, πόνον τ' ἐχέμεν καὶ ὀιζύν:</TextUnit>
    <TextUnit id="3922" loc="8.530">τῆς δ' ἐλεεινοτάτῳ ἄχεϊ φθινύθουσι παρειαί:</TextUnit>
    <TextUnit id="3923" loc="8.531">ὣς ̓Οδυσεὺς ἐλεεινὸν ὑπ' ὀφρύσι δάκρυον εἶβεν.</TextUnit>
    <TextUnit id="3924" loc="8.532">ἔνθ' ἄλλους μὲν πάντας ἐλάνθανε δάκρυα λείβων,</TextUnit>
    <TextUnit id="3925" loc="8.533">̓Αλκίνοος δέ μιν οἶος ἐπεφράσατ' ἠδ' ἐνόησεν,</TextUnit>
    <TextUnit id="3926" loc="8.534">ἥμενος ἄγχ' αὐτοῦ, βαρὺ δὲ στενάχοντος ἄκουσεν.</TextUnit>
    <TextUnit id="3927" loc="8.535">αἶψα δὲ Φαιήκεσσι φιληρέτμοισι μετηύδα:</TextUnit>
    <TextUnit id="3928" loc="8.536">“κέκλυτε, Φαιήκων ἡγήτορες ἠδὲ μέδοντες,</TextUnit>
    <TextUnit id="3929" loc="8.537">Δημόδοκος δ' ἤδη σχεθέτω φόρμιγγα λίγειαν:</TextUnit>
    <TextUnit id="3930" loc="8.538">οὐ γάρ πως πάντεσσι χαριζόμενος τάδ' ἀείδει.</TextUnit>
    <TextUnit id="3931" loc="8.539">ἐξ οὗ δορπέομέν τε καὶ ὤρορε θεῖος ἀοιδός,</TextUnit>
    <TextUnit id="3932" loc="8.540">ἐκ τοῦ δ' οὔ πω παύσατ' ὀιζυροῖο γόοιο</TextUnit>
    <TextUnit id="3933" loc="8.541">ὁ ξεῖνος: μάλα πού μιν ἄχος φρένας ἀμφιβέβηκεν.</TextUnit>
    <TextUnit id="3934" loc="8.542">ἀλλ' ἄγ' ὁ μὲν σχεθέτω, ἵν' ὁμῶς τερπώμεθα πάντες,</TextUnit>
    <TextUnit id="3935" loc="8.543">ξεινοδόκοι καὶ ξεῖνος, ἐπεὶ πολὺ κάλλιον οὕτως:</TextUnit>
    <TextUnit id="3936" loc="8.544">εἵνεκα γὰρ ξείνοιο τάδ' αἰδοίοιο τέτυκται,</TextUnit>
    <TextUnit id="3937" loc="8.545">πομπὴ καὶ φίλα δῶρα,  τά οἱ δίδομεν φιλέοντες.</TextUnit>
    <TextUnit id="3938" loc="8.546">ἀντὶ κασιγνήτου ξεῖνός θ' ἱκέτης τε τέτυκται</TextUnit>
    <TextUnit id="3939" loc="8.547">ἀνέρι, ὅς τ' ὀλίγον περ ἐπιψαύῃ πραπίδεσσι.</TextUnit>
    <TextUnit id="3940" loc="8.548">τῷ νῦν μηδὲ σὺ κεῦθε νοήμασι κερδαλέοισιν</TextUnit>
    <TextUnit id="3941" loc="8.549">ὅττι κέ ς' εἴρωμαι: φάσθαι δέ σε κάλλιόν ἐστιν.</TextUnit>
    <TextUnit id="3942" loc="8.550">εἴπ' ὄνομ' ὅττι σε κεῖθι κάλεον μήτηρ τε πατήρ τε</TextUnit>
    <TextUnit id="3943" loc="8.551">ἄλλοι θ' οἳ κατὰ ἄστυ καὶ οἳ περιναιετάουσιν.</TextUnit>
    <TextUnit id="3944" loc="8.552">οὐ μὲν γάρ τις πάμπαν ἀνώνυμός ἐστ' ἀνθρώπων,</TextUnit>
    <TextUnit id="3945" loc="8.553">οὐ κακὸς οὐδὲ μὲν ἐσθλός, ἐπὴν τὰ πρῶτα γένηται,</TextUnit>
    <TextUnit id="3946" loc="8.554">ἀλλ' ἐπὶ πᾶσι τίθενται, ἐπεί κε τέκωσι, τοκῆες.</TextUnit>
    <TextUnit id="3947" loc="8.555">εἰπὲ δέ μοι γαῖάν τε: τεὴν δῆμόν τε πόλιν τε,</TextUnit>
    <TextUnit id="3948" loc="8.556">ὄφρα σε τῇ πέμπωσι τιτυσκόμεναι φρεσὶ νῆες:</TextUnit>
    <TextUnit id="3949" loc="8.557">οὐ γὰρ Φαιήκεσσι κυβερνητῆρες ἔασιν,</TextUnit>
    <TextUnit id="3950" loc="8.558">οὐδέ τι πηδάλι' ἔστι, τά τ' ἄλλαι νῆες ἔχουσιν:</TextUnit>
    <TextUnit id="3951" loc="8.559">ἀλλ' αὐταὶ ἴσασι νοήματα καὶ φρένας ἀνδρῶν,</TextUnit>
    <TextUnit id="3952" loc="8.560">καὶ πάντων ἴσασι πόλιας καὶ πίονας ἀγροὺς</TextUnit>
    <TextUnit id="3953" loc="8.561">ἀνθρώπων, καὶ λαῖτμα τάχισθ' ἁλὸς ἐκπερόωσιν</TextUnit>
    <TextUnit id="3954" loc="8.562">ἠέρι καὶ νεφέλῃ κεκαλυμμέναι: οὐδέ ποτέ σφιν</TextUnit>
    <TextUnit id="3955" loc="8.563">οὔτε τι πημανθῆναι ἔπι δέος οὔτ' ἀπολέσθαι.</TextUnit>
    <TextUnit id="3956" loc="8.564">ἀλλὰ τόδ' ὥς ποτε πατρὸς ἐγὼν εἰπόντος ἄκουσα</TextUnit>
    <TextUnit id="3957" loc="8.565">Ναυσιθόου,  ὃς ἔφασκε Ποσειδάων' ἀγάσασθαι</TextUnit>
    <TextUnit id="3958" loc="8.566">ἡμῖν, οὕνεκα πομποὶ ἀπήμονές εἰμεν ἁπάντων.</TextUnit>
    <TextUnit id="3959" loc="8.567">φῆ ποτὲ Φαιήκων ἀνδρῶν ἐυεργέα νῆα</TextUnit>
    <TextUnit id="3960" loc="8.568">ἐκ πομπῆς ἀνιοῦσαν ἐν ἠεροειδέι πόντῳ</TextUnit>
    <TextUnit id="3961" loc="8.569">ῥαισέμεναι, μέγα δ' ἧμιν ὄρος πόλει ἀμφικαλύψειν.</TextUnit>
    <TextUnit id="3962" loc="8.570">ὣς ἀγόρευ' ὁ γέρων: τὰ δέ κεν θεὸς ἢ τελέσειεν</TextUnit>
    <TextUnit id="3963" loc="8.571">ἤ κ' ἀτέλεστ' εἴη, ὥς οἱ φίλον ἔπλετο θυμῷ:</TextUnit>
    <TextUnit id="3964" loc="8.572">ἀλλ' ἄγε μοι τόδε εἰπὲ καὶ ἀτρεκέως κατάλεξον,</TextUnit>
    <TextUnit id="3965" loc="8.573">ὅππῃ ἀπεπλάγχθης τε καὶ ἅς τινας ἵκεο χώρας</TextUnit>
    <TextUnit id="3966" loc="8.574">ἀνθρώπων, αὐτούς τε πόλιάς τ' ἐὺ ναιετοώσας,</TextUnit>
    <TextUnit id="3967" loc="8.575">ἠμὲν ὅσοι χαλεποί τε καὶ ἄγριοι οὐδὲ δίκαιοι,</TextUnit>
    <TextUnit id="3968" loc="8.576">οἵ τε φιλόξεινοι, καί σφιν νόος ἐστὶ θεουδής.</TextUnit>
    <TextUnit id="3969" loc="8.577">εἰπὲ δ' ὅ τι κλαίεις καὶ ὀδύρεαι ἔνδοθι θυμῷ</TextUnit>
    <TextUnit id="3970" loc="8.578">̓Αργείων Δαναῶν ἠδ' ̓Ιλίου οἶτον ἀκούων.</TextUnit>
    <TextUnit id="3971" loc="8.579">τὸν δὲ θεοὶ μὲν τεῦξαν, ἐπεκλώσαντο δ' ὄλεθρον</TextUnit>
    <TextUnit id="3972" loc="8.580">ἀνθρώποις,  ἵνα ᾖσι καὶ ἐσσομένοισιν ἀοιδή.</TextUnit>
    <TextUnit id="3973" loc="8.581">ἦ τίς τοι καὶ πηὸς ἀπέφθιτο ̓Ιλιόθι πρὸ</TextUnit>
    <TextUnit id="3974" loc="8.582">ἐσθλὸς ἐών, γαμβρὸς ἢ πενθερός, οἵ τε μάλιστα</TextUnit>
    <TextUnit id="3975" loc="8.583">κήδιστοι τελέθουσι μεθ' αἷμά τε καὶ γένος αὐτῶν;</TextUnit>
    <TextUnit id="3976" loc="8.584">ἦ τίς που καὶ ἑταῖρος ἀνὴρ κεχαρισμένα εἰδώς,</TextUnit>
    <TextUnit id="3977" loc="8.585">ἐσθλός;  ἐπεὶ οὐ μέν τι κασιγνήτοιο χερείων</TextUnit>
    <TextUnit id="3978" loc="8.586">γίγνεται, ὅς κεν ἑταῖρος ἐὼν πεπνυμένα εἰδῇ.”</TextUnit>
    <TextUnit id="3979" loc="9.1">τὸν δ' ἀπαμειβόμενος προσέφη πολύμητις ̓Οδυσσεύς:</TextUnit>
    <TextUnit id="3980" loc="9.2">“̓Αλκίνοε κρεῖον, πάντων ἀριδείκετε λαῶν,</TextUnit>
    <TextUnit id="3981" loc="9.3">ἦ τοι μὲν τόδε καλὸν ἀκουέμεν ἐστὶν ἀοιδοῦ</TextUnit>
    <TextUnit id="3982" loc="9.4">τοιοῦδ' οἷος ὅδ' ἐστί, θεοῖς ἐναλίγκιος αὐδήν.</TextUnit>
    <TextUnit id="3983" loc="9.5">οὐ γὰρ ἐγώ γέ τί φημι τέλος χαριέστερον εἶναι</TextUnit>
    <TextUnit id="3984" loc="9.6">ἢ ὅτ' ἐυφροσύνη μὲν ἔχῃ κάτα δῆμον ἅπαντα,</TextUnit>
    <TextUnit id="3985" loc="9.7">δαιτυμόνες δ' ἀνὰ δώματ' ἀκουάζωνται ἀοιδοῦ</TextUnit>
    <TextUnit id="3986" loc="9.8">ἥμενοι ἑξείης, παρὰ δὲ πλήθωσι τράπεζαι</TextUnit>
    <TextUnit id="3987" loc="9.9">σίτου καὶ κρειῶν, μέθυ δ' ἐκ κρητῆρος ἀφύσσων</TextUnit>
    <TextUnit id="3988" loc="9.10">οἰνοχόος φορέῃσι καὶ ἐγχείῃ δεπάεσσι:</TextUnit>
    <TextUnit id="3989" loc="9.11">τοῦτό τί μοι κάλλιστον ἐνὶ φρεσὶν εἴδεται εἶναι.</TextUnit>
    <TextUnit id="3990" loc="9.12">σοὶ δ' ἐμὰ κήδεα θυμὸς ἐπετράπετο στονόεντα</TextUnit>
    <TextUnit id="3991" loc="9.13">εἴρεσθ', ὄφρ' ἔτι μᾶλλον ὀδυρόμενος στεναχίζω:</TextUnit>
    <TextUnit id="3992" loc="9.14">τί πρῶτόν τοι ἔπειτα, τί δ' ὑστάτιον καταλέξω;</TextUnit>
    <TextUnit id="3993" loc="9.15">κήδε' ἐπεί μοι πολλὰ δόσαν θεοὶ Οὐρανίωνες.</TextUnit>
    <TextUnit id="3994" loc="9.16">νῦν δ' ὄνομα πρῶτον μυθήσομαι, ὄφρα καὶ ὑμεῖς</TextUnit>
    <TextUnit id="3995" loc="9.17">εἴδετ', ἐγὼ δ' ἂν ἔπειτα φυγὼν ὕπο νηλεὲς ἦμαρ</TextUnit>
    <TextUnit id="3996" loc="9.18">ὑμῖν ξεῖνος ἔω καὶ ἀπόπροθι δώματα ναίων.</TextUnit>
    <TextUnit id="3997" loc="9.19">εἴμ' ̓Οδυσεὺς Λαερτιάδης, ὃς πᾶσι δόλοισιν</TextUnit>
    <TextUnit id="3998" loc="9.20">ἀνθρώποισι μέλω,  καί μευ κλέος οὐρανὸν ἵκει.</TextUnit>
    <TextUnit id="3999" loc="9.21">ναιετάω δ' ̓Ιθάκην ἐυδείελον: ἐν δ' ὄρος αὐτῇ</TextUnit>
    <TextUnit id="4000" loc="9.22">Νήριτον εἰνοσίφυλλον, ἀριπρεπές: ἀμφὶ δὲ νῆσοι</TextUnit>
    <TextUnit id="4001" loc="9.23">πολλαὶ ναιετάουσι μάλα σχεδὸν ἀλλήλῃσι,</TextUnit>
    <TextUnit id="4002" loc="9.24">Δουλίχιόν τε Σάμη τε καὶ ὑλήεσσα Ζάκυνθος.</TextUnit>
    <TextUnit id="4003" loc="9.25">αὐτὴ δὲ χθαμαλὴ πανυπερτάτη εἰν ἁλὶ κεῖται</TextUnit>
    <TextUnit id="4004" loc="9.26">πρὸς ζόφον, αἱ δέ τ' ἄνευθε πρὸς ἠῶ τ' ἠέλιόν τε,</TextUnit>
    <TextUnit id="4005" loc="9.27">τρηχεῖ', ἀλλ' ἀγαθὴ κουροτρόφος: οὔ τοι ἐγώ γε</TextUnit>
    <TextUnit id="4006" loc="9.28">ἧς γαίης δύναμαι γλυκερώτερον ἄλλο ἰδέσθαι.</TextUnit>
    <TextUnit id="4007" loc="9.29">ἦ μέν μ' αὐτόθ' ἔρυκε Καλυψώ, δῖα θεάων,</TextUnit>
    <TextUnit id="4008" loc="9.30">ἐν σπέσσι γλαφυροῖσι,  λιλαιομένη πόσιν εἶναι:</TextUnit>
    <TextUnit id="4009" loc="9.31">ὣς δ' αὔτως Κίρκη κατερήτυεν ἐν μεγάροισιν</TextUnit>
    <TextUnit id="4010" loc="9.32">Αἰαίη δολόεσσα, λιλαιομένη πόσιν εἶναι:</TextUnit>
    <TextUnit id="4011" loc="9.33">ἀλλ' ἐμὸν οὔ ποτε θυμὸν ἐνὶ στήθεσσιν ἔπειθον.</TextUnit>
    <TextUnit id="4012" loc="9.34">ὣς οὐδὲν γλύκιον ἧς πατρίδος οὐδὲ τοκήων</TextUnit>
    <TextUnit id="4013" loc="9.35">γίγνεται,  εἴ περ καί τις ἀπόπροθι πίονα οἶκον</TextUnit>
    <TextUnit id="4014" loc="9.36">γαίῃ ἐν ἀλλοδαπῇ ναίει ἀπάνευθε τοκήων.</TextUnit>
    <TextUnit id="4015" loc="9.37">εἰ δ' ἄγε τοι καὶ νόστον ἐμὸν πολυκηδέ' ἐνίσπω,</TextUnit>
    <TextUnit id="4016" loc="9.38">ὅν μοι Ζεὺς ἐφέηκεν ἀπὸ Τροίηθεν ἰόντι.</TextUnit>
    <TextUnit id="4017" loc="9.39">“̓Ιλιόθεν με φέρων ἄνεμος Κικόνεσσι πέλασσεν,</TextUnit>
    <TextUnit id="4018" loc="9.40">̓Ισμάρῳ.  ἔνθα δ' ἐγὼ πόλιν ἔπραθον, ὤλεσα δ' αὐτούς:</TextUnit>
    <TextUnit id="4019" loc="9.41">ἐκ πόλιος δ' ἀλόχους καὶ κτήματα πολλὰ λαβόντες</TextUnit>
    <TextUnit id="4020" loc="9.42">δασσάμεθ', ὡς μή τίς μοι ἀτεμβόμενος κίοι ἴσης.</TextUnit>
    <TextUnit id="4021" loc="9.43">ἔνθ' ἦ τοι μὲν ἐγὼ διερῷ ποδὶ φευγέμεν ἡμέας</TextUnit>
    <TextUnit id="4022" loc="9.44">ἠνώγεα, τοὶ δὲ μέγα νήπιοι οὐκ ἐπίθοντο.</TextUnit>
    <TextUnit id="4023" loc="9.45">ἔνθα δὲ πολλὸν μὲν μέθυ πίνετο,  πολλὰ δὲ μῆλα</TextUnit>
    <TextUnit id="4024" loc="9.46">ἔσφαζον παρὰ θῖνα καὶ εἰλίποδας ἕλικας βοῦς:</TextUnit>
    <TextUnit id="4025" loc="9.47">τόφρα δ' ἄρ' οἰχόμενοι Κίκονες Κικόνεσσι γεγώνευν,</TextUnit>
    <TextUnit id="4026" loc="9.48">οἵ σφιν γείτονες ἦσαν, ἅμα πλέονες καὶ ἀρείους,</TextUnit>
    <TextUnit id="4027" loc="9.49">ἤπειρον ναίοντες, ἐπιστάμενοι μὲν ἀφ' ἵππων</TextUnit>
    <TextUnit id="4028" loc="9.50">ἀνδράσι μάρνασθαι καὶ ὅθι χρὴ πεζὸν ἐόντα.</TextUnit>
    <TextUnit id="4029" loc="9.51">ἦλθον ἔπειθ' ὅσα φύλλα καὶ ἄνθεα γίγνεται ὥρῃ,</TextUnit>
    <TextUnit id="4030" loc="9.52">ἠέριοι: τότε δή ῥα κακὴ Διὸς αἶσα παρέστη</TextUnit>
    <TextUnit id="4031" loc="9.53">ἡμῖν αἰνομόροισιν, ἵν' ἄλγεα πολλὰ πάθοιμεν.</TextUnit>
    <TextUnit id="4032" loc="9.54">στησάμενοι δ' ἐμάχοντο μάχην παρὰ νηυσὶ θοῇσι,</TextUnit>
    <TextUnit id="4033" loc="9.55">βάλλον δ' ἀλλήλους χαλκήρεσιν ἐγχείῃσιν.</TextUnit>
    <TextUnit id="4034" loc="9.56">ὄφρα μὲν ἠὼς ἦν καὶ ἀέξετο ἱερὸν ἦμαρ,</TextUnit>
    <TextUnit id="4035" loc="9.57">τόφρα δ' ἀλεξόμενοι μένομεν πλέονάς περ ἐόντας.</TextUnit>
    <TextUnit id="4036" loc="9.58">ἦμος δ' ἠέλιος μετενίσσετο βουλυτόνδε,</TextUnit>
    <TextUnit id="4037" loc="9.59">καὶ τότε δὴ Κίκονες κλῖναν δαμάσαντες ̓Αχαιούς.</TextUnit>
    <TextUnit id="4038" loc="9.60">ἓξ δ' ἀφ' ἑκάστης νηὸς ἐυκνήμιδες ἑταῖροι</TextUnit>
    <TextUnit id="4039" loc="9.61">ὤλονθ': οἱ δ' ἄλλοι φύγομεν θάνατόν τε μόρον τε.</TextUnit>
    <TextUnit id="4040" loc="9.62">“ἔνθεν δὲ προτέρω πλέομεν ἀκαχήμενοι ἦτορ,</TextUnit>
    <TextUnit id="4041" loc="9.63">ἄσμενοι ἐκ θανάτοιο, φίλους ὀλέσαντες ἑταίρους.</TextUnit>
    <TextUnit id="4042" loc="9.64">οὐδ' ἄρα μοι προτέρω νῆες κίον ἀμφιέλισσαι,</TextUnit>
    <TextUnit id="4043" loc="9.65">πρίν τινα τῶν δειλῶν ἑτάρων τρὶς ἕκαστον ἀῦσαι,</TextUnit>
    <TextUnit id="4044" loc="9.66">οἳ θάνον ἐν πεδίῳ Κικόνων ὕπο δῃωθέντες.</TextUnit>
    <TextUnit id="4045" loc="9.67">νηυσὶ δ' ἐπῶρς' ἄνεμον Βορέην νεφεληγερέτα Ζεὺς</TextUnit>
    <TextUnit id="4046" loc="9.68">λαίλαπι θεσπεσίῃ, σὺν δὲ νεφέεσσι κάλυψε</TextUnit>
    <TextUnit id="4047" loc="9.69">γαῖαν ὁμοῦ καὶ πόντον: ὀρώρει δ' οὐρανόθεν νύξ.</TextUnit>
    <TextUnit id="4048" loc="9.70">αἱ μὲν ἔπειτ' ἐφέροντ' ἐπικάρσιαι,  ἱστία δέ σφιν</TextUnit>
    <TextUnit id="4049" loc="9.71">τριχθά τε καὶ τετραχθὰ διέσχισεν ἲς ἀνέμοιο.</TextUnit>
    <TextUnit id="4050" loc="9.72">καὶ τὰ μὲν ἐς νῆας κάθεμεν, δείσαντες ὄλεθρον,</TextUnit>
    <TextUnit id="4051" loc="9.73">αὐτὰς δ' ἐσσυμένως προερέσσαμεν ἤπειρόνδε.</TextUnit>
    <TextUnit id="4052" loc="9.74">ἔνθα δύω νύκτας δύο τ' ἤματα συνεχὲς αἰεὶ</TextUnit>
    <TextUnit id="4053" loc="9.75">κείμεθ',  ὁμοῦ καμάτῳ τε καὶ ἄλγεσι θυμὸν ἔδοντες.</TextUnit>
    <TextUnit id="4054" loc="9.76">ἀλλ' ὅτε δὴ τρίτον ἦμαρ ἐυπλόκαμος τέλες' ̓Ηώς,</TextUnit>
    <TextUnit id="4055" loc="9.77">ἱστοὺς στησάμενοι ἀνά θ' ἱστία λεύκ' ἐρύσαντες</TextUnit>
    <TextUnit id="4056" loc="9.78">ἥμεθα, τὰς δ' ἄνεμός τε κυβερνῆταί τ' ἴθυνον.</TextUnit>
    <TextUnit id="4057" loc="9.79">καί νύ κεν ἀσκηθὴς ἱκόμην ἐς πατρίδα γαῖαν:</TextUnit>
    <TextUnit id="4058" loc="9.80">ἀλλά με κῦμα ῥόος τε περιγνάμπτοντα Μάλειαν</TextUnit>
    <TextUnit id="4059" loc="9.81">καὶ Βορέης ἀπέωσε, παρέπλαγξεν δὲ Κυθήρων.</TextUnit>
    <TextUnit id="4060" loc="9.82">“ἔνθεν δ' ἐννῆμαρ φερόμην ὀλοοῖς ἀνέμοισιν</TextUnit>
    <TextUnit id="4061" loc="9.83">πόντον ἐπ' ἰχθυόεντα: ἀτὰρ δεκάτῃ ἐπέβημεν</TextUnit>
    <TextUnit id="4062" loc="9.84">γαίης Λωτοφάγων, οἵ τ' ἄνθινον εἶδαρ ἔδουσιν.</TextUnit>
    <TextUnit id="4063" loc="9.85">ἔνθα δ' ἐπ' ἠπείρου βῆμεν καὶ ἀφυσσάμεθ' ὕδωρ,</TextUnit>
    <TextUnit id="4064" loc="9.86">αἶψα δὲ δεῖπνον ἕλοντο θοῇς παρὰ νηυσὶν ἑταῖροι.</TextUnit>
    <TextUnit id="4065" loc="9.87">αὐτὰρ ἐπεὶ σίτοιό τ' ἐπασσάμεθ' ἠδὲ ποτῆτος,</TextUnit>
    <TextUnit id="4066" loc="9.88">δὴ τοτ' ἐγὼν ἑτάρους προί̈ειν πεύθεσθαι ἰόντας,</TextUnit>
    <TextUnit id="4067" loc="9.89">οἵ τινες ἀνέρες εἶεν ἐπὶ χθονὶ σῖτον ἔδοντες</TextUnit>
    <TextUnit id="4068" loc="9.90">ἄνδρε δύω κρίνας,  τρίτατον κήρυχ' ἅμ' ὀπάσσας.</TextUnit>
    <TextUnit id="4069" loc="9.91">οἱ δ' αἶψ' οἰχόμενοι μίγεν ἀνδράσι Λωτοφάγοισιν:</TextUnit>
    <TextUnit id="4070" loc="9.92">οὐδ' ἄρα Λωτοφάγοι μήδονθ' ἑτάροισιν ὄλεθρον</TextUnit>
    <TextUnit id="4071" loc="9.93">ἡμετέροις, ἀλλά σφι δόσαν λωτοῖο πάσασθαι.</TextUnit>
    <TextUnit id="4072" loc="9.94">τῶν δ' ὅς τις λωτοῖο φάγοι μελιηδέα καρπόν,</TextUnit>
    <TextUnit id="4073" loc="9.95">οὐκέτ' ἀπαγγεῖλαι πάλιν ἤθελεν οὐδὲ νέεσθαι,</TextUnit>
    <TextUnit id="4074" loc="9.96">ἀλλ' αὐτοῦ βούλοντο μετ' ἀνδράσι Λωτοφάγοισι</TextUnit>
    <TextUnit id="4075" loc="9.97">λωτὸν ἐρεπτόμενοι μενέμεν νόστου τε λαθέσθαι.</TextUnit>
    <TextUnit id="4076" loc="9.98">τοὺς μὲν ἐγὼν ἐπὶ νῆας ἄγον κλαίοντας ἀνάγκῃ,</TextUnit>
    <TextUnit id="4077" loc="9.99">νηυσὶ δ' ἐνὶ γλαφυρῇσιν ὑπὸ ζυγὰ δῆσα ἐρύσσας.</TextUnit>
    <TextUnit id="4078" loc="9.100">αὐτὰρ τοὺς ἄλλους κελόμην ἐρίηρας ἑταίρους</TextUnit>
    <TextUnit id="4079" loc="9.101">σπερχομένους νηῶν ἐπιβαινέμεν ὠκειάων,</TextUnit>
    <TextUnit id="4080" loc="9.102">μή πώς τις λωτοῖο φαγὼν νόστοιο λάθηται.</TextUnit>
    <TextUnit id="4081" loc="9.103">οἱ δ' αἶψ' εἴσβαινον καὶ ἐπὶ κληῖσι καθῖζον,</TextUnit>
    <TextUnit id="4082" loc="9.104">ἑξῆς δ' ἑζόμενοι πολιὴν ἅλα τύπτον ἐρετμοῖς.</TextUnit>
    <TextUnit id="4083" loc="9.105">“ἔνθεν δὲ προτέρω πλέομεν ἀκαχήμενοι ἦτορ:</TextUnit>
    <TextUnit id="4084" loc="9.106">Κυκλώπων δ' ἐς γαῖαν ὑπερφιάλων ἀθεμίστων</TextUnit>
    <TextUnit id="4085" loc="9.107">ἱκόμεθ', οἵ ῥα θεοῖσι πεποιθότες ἀθανάτοισιν</TextUnit>
    <TextUnit id="4086" loc="9.108">οὔτε φυτεύουσιν χερσὶν φυτὸν οὔτ' ἀρόωσιν,</TextUnit>
    <TextUnit id="4087" loc="9.109">ἀλλὰ τά γ' ἄσπαρτα καὶ ἀνήροτα πάντα φύονται,</TextUnit>
    <TextUnit id="4088" loc="9.110">πυροὶ καὶ κριθαὶ ἠδ' ἄμπελοι,  αἵ τε φέρουσιν</TextUnit>
    <TextUnit id="4089" loc="9.111">οἶνον ἐριστάφυλον, καί σφιν Διὸς ὄμβρος ἀέξει.</TextUnit>
    <TextUnit id="4090" loc="9.112">τοῖσιν δ' οὔτ' ἀγοραὶ βουληφόροι οὔτε θέμιστες,</TextUnit>
    <TextUnit id="4091" loc="9.113">ἀλλ' οἵ γ' ὑψηλῶν ὀρέων ναίουσι κάρηνα</TextUnit>
    <TextUnit id="4092" loc="9.114">ἐν σπέσσι γλαφυροῖσι, θεμιστεύει δὲ ἕκαστος</TextUnit>
    <TextUnit id="4093" loc="9.115">παίδων ἠδ' ἀλόχων,  οὐδ' ἀλλήλων ἀλέγουσιν.</TextUnit>
    <TextUnit id="4094" loc="9.116">“νῆσος ἔπειτα λάχεια παρὲκ λιμένος τετάνυσται,</TextUnit>
    <TextUnit id="4095" loc="9.117">γαίης Κυκλώπων οὔτε σχεδὸν οὔτ' ἀποτηλοῦ,</TextUnit>
    <TextUnit id="4096" loc="9.118">ὑλήεσς': ἐν δ' αἶγες ἀπειρέσιαι γεγάασιν</TextUnit>
    <TextUnit id="4097" loc="9.119">ἄγριαι: οὐ μὲν γὰρ πάτος ἀνθρώπων ἀπερύκει,</TextUnit>
    <TextUnit id="4098" loc="9.120">οὐδέ μιν εἰσοιχνεῦσι κυνηγέται,  οἵ τε καθ' ὕλην</TextUnit>
    <TextUnit id="4099" loc="9.121">ἄλγεα πάσχουσιν κορυφὰς ὀρέων ἐφέποντες.</TextUnit>
    <TextUnit id="4100" loc="9.122">οὔτ' ἄρα ποίμνῃσιν καταί̈σχεται οὔτ' ἀρότοισιν,</TextUnit>
    <TextUnit id="4101" loc="9.123">ἀλλ' ἥ γ' ἄσπαρτος καὶ ἀνήροτος ἤματα πάντα</TextUnit>
    <TextUnit id="4102" loc="9.124">ἀνδρῶν χηρεύει, βόσκει δέ τε μηκάδας αἶγας.</TextUnit>
    <TextUnit id="4103" loc="9.125">οὐ γὰρ Κυκλώπεσσι νέες πάρα μιλτοπάρῃοι,</TextUnit>
    <TextUnit id="4104" loc="9.126">οὐδ' ἄνδρες νηῶν ἔνι τέκτονες, οἵ κε κάμοιεν</TextUnit>
    <TextUnit id="4105" loc="9.127">νῆας ἐυσσέλμους, αἵ κεν τελέοιεν ἕκαστα</TextUnit>
    <TextUnit id="4106" loc="9.128">ἄστε' ἐπ' ἀνθρώπων ἱκνεύμεναι, οἷά τε πολλὰ</TextUnit>
    <TextUnit id="4107" loc="9.129">ἄνδρες ἐπ' ἀλλήλους νηυσὶν περόωσι θάλασσαν:</TextUnit>
    <TextUnit id="4108" loc="9.130">οἵ κέ σφιν καὶ νῆσον ἐυκτιμένην ἐκάμοντο.</TextUnit>
    <TextUnit id="4109" loc="9.131">οὐ μὲν γάρ τι κακή γε, φέροι δέ κεν ὥρια πάντα:</TextUnit>
    <TextUnit id="4110" loc="9.132">ἐν μὲν γὰρ λειμῶνες ἁλὸς πολιοῖο παρ' ὄχθας</TextUnit>
    <TextUnit id="4111" loc="9.133">ὑδρηλοὶ μαλακοί: μάλα κ' ἄφθιτοι ἄμπελοι εἶεν.</TextUnit>
    <TextUnit id="4112" loc="9.134">ἐν δ' ἄροσις λείη: μάλα κεν βαθὺ λήιον αἰεὶ</TextUnit>
    <TextUnit id="4113" loc="9.135">εἰς ὥρας ἀμῷεν,  ἐπεὶ μάλα πῖαρ ὑπ' οὖδας.</TextUnit>
    <TextUnit id="4114" loc="9.136">ἐν δὲ λιμὴν ἐύορμος, ἵν' οὐ χρεὼ πείσματός ἐστιν,</TextUnit>
    <TextUnit id="4115" loc="9.137">οὔτ' εὐνὰς βαλέειν οὔτε πρυμνήσι' ἀνάψαι,</TextUnit>
    <TextUnit id="4116" loc="9.138">ἀλλ' ἐπικέλσαντας μεῖναι χρόνον εἰς ὅ κε ναυτέων</TextUnit>
    <TextUnit id="4117" loc="9.139">θυμὸς ἐποτρύνῃ καὶ ἐπιπνεύσωσιν ἀῆται.</TextUnit>
    <TextUnit id="4118" loc="9.140">αὐτὰρ ἐπὶ κρατὸς λιμένος ῥέει ἀγλαὸν ὕδωρ,</TextUnit>
    <TextUnit id="4119" loc="9.141">κρήνη ὑπὸ σπείους: περὶ δ' αἴγειροι πεφύασιν.</TextUnit>
    <TextUnit id="4120" loc="9.142">ἔνθα κατεπλέομεν, καί τις θεὸς ἡγεμόνευεν</TextUnit>
    <TextUnit id="4121" loc="9.143">νύκτα δι' ὀρφναίην, οὐδὲ προυφαίνετ' ἰδέσθαι:</TextUnit>
    <TextUnit id="4122" loc="9.144">ἀὴρ γὰρ περὶ νηυσὶ βαθεῖ' ἦν, οὐδὲ σελήνη</TextUnit>
    <TextUnit id="4123" loc="9.145">οὐρανόθεν προύφαινε,  κατείχετο δὲ νεφέεσσιν.</TextUnit>
    <TextUnit id="4124" loc="9.146">ἔνθ' οὔ τις τὴν νῆσον ἐσέδρακεν ὀφθαλμοῖσιν,</TextUnit>
    <TextUnit id="4125" loc="9.147">οὔτ' οὖν κύματα μακρὰ κυλινδόμενα προτὶ χέρσον</TextUnit>
    <TextUnit id="4126" loc="9.148">εἰσίδομεν, πρὶν νῆας ἐυσσέλμους ἐπικέλσαι.</TextUnit>
    <TextUnit id="4127" loc="9.149">κελσάσῃσι δὲ νηυσὶ καθείλομεν ἱστία πάντα,</TextUnit>
    <TextUnit id="4128" loc="9.150">ἐκ δὲ καὶ αὐτοὶ βῆμεν ἐπὶ ῥηγμῖνι θαλάσσης:</TextUnit>
    <TextUnit id="4129" loc="9.151">ἔνθα δ' ἀποβρίξαντες ἐμείναμεν ̓Ηῶ δῖαν.</TextUnit>
    <TextUnit id="4130" loc="9.152">“ἦμος δ' ἠριγένεια φάνη ῥοδοδάκτυλος ̓Ηώς,</TextUnit>
    <TextUnit id="4131" loc="9.153">νῆσον θαυμάζοντες ἐδινεόμεσθα κατ' αὐτήν.</TextUnit>
    <TextUnit id="4132" loc="9.154">ὦρσαν δὲ νύμφαι, κοῦραι Διὸς αἰγιόχοιο,</TextUnit>
    <TextUnit id="4133" loc="9.155">αἶγας ὀρεσκῴους,  ἵνα δειπνήσειαν ἑταῖροι.</TextUnit>
    <TextUnit id="4134" loc="9.156">αὐτίκα καμπύλα τόξα καὶ αἰγανέας δολιχαύλους</TextUnit>
    <TextUnit id="4135" loc="9.157">εἱλόμεθ' ἐκ νηῶν, διὰ δὲ τρίχα κοσμηθέντες</TextUnit>
    <TextUnit id="4136" loc="9.158">βάλλομεν: αἶψα δ' ἔδωκε θεὸς μενοεικέα θήρην.</TextUnit>
    <TextUnit id="4137" loc="9.159">νῆες μέν μοι ἕποντο δυώδεκα, ἐς δὲ ἑκάστην</TextUnit>
    <TextUnit id="4138" loc="9.160">ἐννέα λάγχανον αἶγες: ἐμοὶ δὲ δέκ' ἔξελον οἴῳ.</TextUnit>
    <TextUnit id="4139" loc="9.161">“ὣς τότε μὲν πρόπαν ἦμαρ ἐς ἠέλιον καταδύντα</TextUnit>
    <TextUnit id="4140" loc="9.162">ἥμεθα δαινύμενοι κρέα τ' ἄσπετα καὶ μέθυ ἡδύ:</TextUnit>
    <TextUnit id="4141" loc="9.163">οὐ γάρ πω νηῶν ἐξέφθιτο οἶνος ἐρυθρός,</TextUnit>
    <TextUnit id="4142" loc="9.164">ἀλλ' ἐνέην: πολλὸν γὰρ ἐν ἀμφιφορεῦσιν ἕκαστοι</TextUnit>
    <TextUnit id="4143" loc="9.165">ἠφύσαμεν Κικόνων. ἱερὸν πτολίεθρον ἑλόντες.</TextUnit>
    <TextUnit id="4144" loc="9.166">Κυκλώπων δ' ἐς γαῖαν ἐλεύσσομεν ἐγγὺς ἐόντων,</TextUnit>
    <TextUnit id="4145" loc="9.167">καπνόν τ' αὐτῶν τε φθογγὴν ὀίων τε καὶ αἰγῶν.</TextUnit>
    <TextUnit id="4146" loc="9.168">ἦμος δ' ἠέλιος κατέδυ καὶ ἐπὶ κνέφας ἦλθε,</TextUnit>
    <TextUnit id="4147" loc="9.169">δὴ τότε κοιμήθημεν ἐπὶ ῥηγμῖνι θαλάσσης.</TextUnit>
    <TextUnit id="4148" loc="9.170">ἦμος δ' ἠριγένεια φάνη ῥοδοδάκτυλος ̓Ηώς,</TextUnit>
    <TextUnit id="4149" loc="9.171">καὶ τότ' ἐγὼν ἀγορὴν θέμενος μετὰ πᾶσιν ἔειπον:</TextUnit>
    <TextUnit id="4150" loc="9.172">“‘ἄλλοι μὲν νῦν μίμνετ', ἐμοὶ ἐρίηρες ἑταῖροι:</TextUnit>
    <TextUnit id="4151" loc="9.173">αὐτὰρ ἐγὼ σὺν νηί τ' ἐμῇ καὶ ἐμοῖς ἑτάροισιν</TextUnit>
    <TextUnit id="4152" loc="9.174">ἐλθὼν τῶνδ' ἀνδρῶν πειρήσομαι, οἵ τινές εἰσιν,</TextUnit>
    <TextUnit id="4153" loc="9.175">ἤ ῥ' οἵ γ' ὑβρισταί τε καὶ ἄγριοι οὐδὲ δίκαιοι,</TextUnit>
    <TextUnit id="4154" loc="9.176">ἦε φιλόξεινοι, καί σφιν νόος ἐστὶ θεουδής.’</TextUnit>
    <TextUnit id="4155" loc="9.177">“ὣς εἰπὼν ἀνὰ νηὸς ἔβην, ἐκέλευσα δ' ἑταίρους</TextUnit>
    <TextUnit id="4156" loc="9.178">αὐτούς τ' ἀμβαίνειν ἀνά τε πρυμνήσια λῦσαι.</TextUnit>
    <TextUnit id="4157" loc="9.179">οἱ δ' αἶψ' εἴσβαινον καὶ ἐπὶ κληῖσι καθῖζον,</TextUnit>
    <TextUnit id="4158" loc="9.180">ἑξῆς δ' ἑζόμενοι πολιὴν ἅλα τύπτον ἐρετμοῖς.</TextUnit>
    <TextUnit id="4159" loc="9.181">ἀλλ' ὅτε δὴ τὸν χῶρον ἀφικόμεθ' ἐγγὺς ἐόντα,</TextUnit>
    <TextUnit id="4160" loc="9.182">ἔνθα δ' ἐπ' ἐσχατιῇ σπέος εἴδομεν ἄγχι θαλάσσης,</TextUnit>
    <TextUnit id="4161" loc="9.183">ὑψηλόν, δάφνῃσι κατηρεφές. ἔνθα δὲ πολλὰ</TextUnit>
    <TextUnit id="4162" loc="9.184">μῆλ', ὄιές τε καὶ αἶγες, ἰαύεσκον: περὶ δ' αὐλὴ</TextUnit>
    <TextUnit id="4163" loc="9.185">ὑψηλὴ δέδμητο κατωρυχέεσσι λίθοισι</TextUnit>
    <TextUnit id="4164" loc="9.186">μακρῇσίν τε πίτυσσιν ἰδὲ δρυσὶν ὑψικόμοισιν.</TextUnit>
    <TextUnit id="4165" loc="9.187">ἔνθα δ' ἀνὴρ ἐνίαυε πελώριος, ὅς ῥα τὰ μῆλα</TextUnit>
    <TextUnit id="4166" loc="9.188">οἶος ποιμαίνεσκεν ἀπόπροθεν: οὐδὲ μετ' ἄλλους</TextUnit>
    <TextUnit id="4167" loc="9.189">πωλεῖτ', ἀλλ' ἀπάνευθεν ἐὼν ἀθεμίστια ᾔδη.</TextUnit>
    <TextUnit id="4168" loc="9.190">καὶ γὰρ θαῦμ' ἐτέτυκτο πελώριον,  οὐδὲ ἐῴκει</TextUnit>
    <TextUnit id="4169" loc="9.191">ἀνδρί γε σιτοφάγῳ, ἀλλὰ ῥίῳ ὑλήεντι</TextUnit>
    <TextUnit id="4170" loc="9.192">ὑψηλῶν ὀρέων, ὅ τε φαίνεται οἶον ἀπ' ἄλλων.</TextUnit>
    <TextUnit id="4171" loc="9.193">“δὴ τότε τοὺς ἄλλους κελόμην ἐρίηρας ἑταίρους</TextUnit>
    <TextUnit id="4172" loc="9.194">αὐτοῦ πὰρ νηί τε μένειν καὶ νῆα ἔρυσθαι,</TextUnit>
    <TextUnit id="4173" loc="9.195">αὐτὰρ ἐγὼ κρίνας ἑτάρων δυοκαίδεκ' ἀρίστους</TextUnit>
    <TextUnit id="4174" loc="9.196">βῆν: ἀτὰρ αἴγεον ἀσκὸν ἔχον μέλανος οἴνοιο</TextUnit>
    <TextUnit id="4175" loc="9.197">ἡδέος, ὅν μοι ἔδωκε Μάρων, Εὐάνθεος υἱός,</TextUnit>
    <TextUnit id="4176" loc="9.198">ἱρεὺς ̓Απόλλωνος, ὃς ̓́Ισμαρον ἀμφιβεβήκει,</TextUnit>
    <TextUnit id="4177" loc="9.199">οὕνεκά μιν σὺν παιδὶ περισχόμεθ' ἠδὲ γυναικὶ</TextUnit>
    <TextUnit id="4178" loc="9.200">ἁζόμενοι: ᾤκει γὰρ ἐν ἄλσεϊ δενδρήεντι</TextUnit>
    <TextUnit id="4179" loc="9.201">Φοίβου ̓Απόλλωνος. ὁ δέ μοι πόρεν ἀγλαὰ δῶρα:</TextUnit>
    <TextUnit id="4180" loc="9.202">χρυσοῦ μέν μοι ἔδωκ' ἐυεργέος ἑπτὰ τάλαντα,</TextUnit>
    <TextUnit id="4181" loc="9.203">δῶκε δέ μοι κρητῆρα πανάργυρον, αὐτὰρ ἔπειτα</TextUnit>
    <TextUnit id="4182" loc="9.204">οἶνον ἐν ἀμφιφορεῦσι δυώδεκα πᾶσιν ἀφύσσας</TextUnit>
    <TextUnit id="4183" loc="9.205">ἡδὺν ἀκηράσιον,  θεῖον ποτόν: οὐδέ τις αὐτὸν</TextUnit>
    <TextUnit id="4184" loc="9.206">ἠείδη δμώων οὐδ' ἀμφιπόλων ἐνὶ οἴκῳ,</TextUnit>
    <TextUnit id="4185" loc="9.207">ἀλλ' αὐτὸς ἄλοχός τε φίλη ταμίη τε μί' οἴη.</TextUnit>
    <TextUnit id="4186" loc="9.208">τὸν δ' ὅτε πίνοιεν μελιηδέα οἶνον ἐρυθρόν,</TextUnit>
    <TextUnit id="4187" loc="9.209">ἓν δέπας ἐμπλήσας ὕδατος ἀνὰ εἴκοσι μέτρα</TextUnit>
    <TextUnit id="4188" loc="9.210">χεῦ',  ὀδμὴ δ' ἡδεῖα ἀπὸ κρητῆρος ὀδώδει</TextUnit>
    <TextUnit id="4189" loc="9.211">θεσπεσίη: τότ' ἂν οὔ τοι ἀποσχέσθαι φίλον ἦεν.</TextUnit>
    <TextUnit id="4190" loc="9.212">τοῦ φέρον ἐμπλήσας ἀσκὸν μέγαν, ἐν δὲ καὶ ᾖα</TextUnit>
    <TextUnit id="4191" loc="9.213">κωρύκῳ: αὐτίκα γάρ μοι ὀίσατο θυμὸς ἀγήνωρ</TextUnit>
    <TextUnit id="4192" loc="9.214">ἄνδρ' ἐπελεύσεσθαι μεγάλην ἐπιειμένον ἀλκήν,</TextUnit>
    <TextUnit id="4193" loc="9.215">ἄγριον,  οὔτε δίκας ἐὺ εἰδότα οὔτε θέμιστας.</TextUnit>
    <TextUnit id="4194" loc="9.216">“καρπαλίμως δ' εἰς ἄντρον ἀφικόμεθ', οὐδέ μιν ἔνδον</TextUnit>
    <TextUnit id="4195" loc="9.217">εὕρομεν, ἀλλ' ἐνόμευε νομὸν κάτα πίονα μῆλα.</TextUnit>
    <TextUnit id="4196" loc="9.218">ἐλθόντες δ' εἰς ἄντρον ἐθηεύμεσθα ἕκαστα.</TextUnit>
    <TextUnit id="4197" loc="9.219">ταρσοὶ μὲν τυρῶν βρῖθον, στείνοντο δὲ σηκοὶ</TextUnit>
    <TextUnit id="4198" loc="9.220">ἀρνῶν ἠδ' ἐρίφων: διακεκριμέναι δὲ ἕκασται</TextUnit>
    <TextUnit id="4199" loc="9.221">ἔρχατο, χωρὶς μὲν πρόγονοι, χωρὶς δὲ μέτασσαι,</TextUnit>
    <TextUnit id="4200" loc="9.222">χωρὶς δ' αὖθ' ἕρσαι. ναῖον δ' ὀρῷ ἄγγεα πάντα,</TextUnit>
    <TextUnit id="4201" loc="9.223">γαυλοί τε σκαφίδες τε, τετυγμένα, τοῖς ἐνάμελγεν.</TextUnit>
    <TextUnit id="4202" loc="9.224">ἔνθ' ἐμὲ μὲν πρώτισθ' ἕταροι λίσσοντ' ἐπέεσσιν</TextUnit>
    <TextUnit id="4203" loc="9.225">τυρῶν αἰνυμένους ἰέναι πάλιν,  αὐτὰρ ἔπειτα</TextUnit>
    <TextUnit id="4204" loc="9.226">καρπαλίμως ἐπὶ νῆα θοὴν ἐρίφους τε καὶ ἄρνας</TextUnit>
    <TextUnit id="4205" loc="9.227">σηκῶν ἐξελάσαντας ἐπιπλεῖν ἁλμυρὸν ὕδωρ:</TextUnit>
    <TextUnit id="4206" loc="9.228">ἀλλ' ἐγὼ οὐ πιθόμην, ἦ τ' ἂν πολὺ κέρδιον ἦεν,</TextUnit>
    <TextUnit id="4207" loc="9.229">ὄφρ' αὐτόν τε ἴδοιμι, καὶ εἴ μοι ξείνια δοίη.</TextUnit>
    <TextUnit id="4208" loc="9.230">οὐδ' ἄρ' ἔμελλ' ἑτάροισι φανεὶς ἐρατεινὸς ἔσεσθαι.</TextUnit>
    <TextUnit id="4209" loc="9.231">“ἔνθα δὲ πῦρ κήαντες ἐθύσαμεν ἠδὲ καὶ αὐτοὶ</TextUnit>
    <TextUnit id="4210" loc="9.232">τυρῶν αἰνύμενοι φάγομεν, μένομέν τέ μιν ἔνδον</TextUnit>
    <TextUnit id="4211" loc="9.233">ἥμενοι, ἧος ἐπῆλθε νέμων. φέρε δ' ὄβριμον ἄχθος</TextUnit>
    <TextUnit id="4212" loc="9.234">ὕλης ἀζαλέης, ἵνα οἱ ποτιδόρπιον εἴη,</TextUnit>
    <TextUnit id="4213" loc="9.235">ἔντοσθεν δ' ἄντροιο βαλὼν ὀρυμαγδὸν ἔθηκεν:</TextUnit>
    <TextUnit id="4214" loc="9.236">ἡμεῖς δὲ δείσαντες ἀπεσσύμεθ' ἐς μυχὸν ἄντρου.</TextUnit>
    <TextUnit id="4215" loc="9.237">αὐτὰρ ὅ γ' εἰς εὐρὺ σπέος ἤλασε πίονα μῆλα</TextUnit>
    <TextUnit id="4216" loc="9.238">πάντα μάλ' ὅσς' ἤμελγε, τὰ δ' ἄρσενα λεῖπε θύρηφιν,</TextUnit>
    <TextUnit id="4217" loc="9.239">ἀρνειούς τε τράγους τε, βαθείης ἔκτοθεν αὐλῆς.</TextUnit>
    <TextUnit id="4218" loc="9.240">αὐτὰρ ἔπειτ' ἐπέθηκε θυρεὸν μέγαν ὑψός' ἀείρας,</TextUnit>
    <TextUnit id="4219" loc="9.241">ὄβριμον: οὐκ ἂν τόν γε δύω καὶ εἴκος' ἄμαξαι</TextUnit>
    <TextUnit id="4220" loc="9.242">ἐσθλαὶ τετράκυκλοι ἀπ' οὔδεος ὀχλίσσειαν:</TextUnit>
    <TextUnit id="4221" loc="9.243">τόσσην ἠλίβατον πέτρην ἐπέθηκε θύρῃσιν.</TextUnit>
    <TextUnit id="4222" loc="9.244">ἑζόμενος δ' ἤμελγεν ὄις καὶ μηκάδας αἶγας,</TextUnit>
    <TextUnit id="4223" loc="9.245">πάντα κατὰ μοῖραν,  καὶ ὑπ' ἔμβρυον ἧκεν ἑκάστῃ.</TextUnit>
    <TextUnit id="4224" loc="9.246">αὐτίκα δ' ἥμισυ μὲν θρέψας λευκοῖο γάλακτος</TextUnit>
    <TextUnit id="4225" loc="9.247">πλεκτοῖς ἐν ταλάροισιν ἀμησάμενος κατέθηκεν,</TextUnit>
    <TextUnit id="4226" loc="9.248">ἥμισυ δ' αὖτ' ἔστησεν ἐν ἄγγεσιν, ὄφρα οἱ εἴη</TextUnit>
    <TextUnit id="4227" loc="9.249">πίνειν αἰνυμένῳ καί οἱ ποτιδόρπιον εἴη.</TextUnit>
    <TextUnit id="4228" loc="9.250">αὐτὰρ ἐπεὶ δὴ σπεῦσε πονησάμενος τὰ ἃ ἔργα,</TextUnit>
    <TextUnit id="4229" loc="9.251">καὶ τότε πῦρ ἀνέκαιε καὶ εἴσιδεν, εἴρετο δ' ἡμέας:</TextUnit>
    <TextUnit id="4230" loc="9.252">“ ‘ὦ ξεῖνοι, τίνες ἐστέ; πόθεν πλεῖθ' ὑγρὰ κέλευθα;</TextUnit>
    <TextUnit id="4231" loc="9.253">ἦ τι κατὰ πρῆξιν ἦ μαψιδίως ἀλάλησθε,</TextUnit>
    <TextUnit id="4232" loc="9.254">οἷά τε ληιστῆρες, ὑπεὶρ ἅλα, τοί τ' ἀλόωνται</TextUnit>
    <TextUnit id="4233" loc="9.255">ψυχὰς παρθέμενοι κακὸν ἀλλοδαποῖσι φέροντες;”</TextUnit>
    <TextUnit id="4234" loc="9.256">“ὣς ἔφαθ', ἡμῖν δ' αὖτε κατεκλάσθη φίλον ἦτορ,</TextUnit>
    <TextUnit id="4235" loc="9.257">δεισάντων φθόγγον τε βαρὺν αὐτόν τε πέλωρον.</TextUnit>
    <TextUnit id="4236" loc="9.258">ἀλλὰ καὶ ὥς μιν ἔπεσσιν ἀμειβόμενος προσέειπον:</TextUnit>
    <TextUnit id="4237" loc="9.259">“ ‘ἡμεῖς τοι Τροίηθεν ἀποπλαγχθέντες ̓Αχαιοὶ</TextUnit>
    <TextUnit id="4238" loc="9.260">παντοίοις ἀνέμοισιν ὑπὲρ μέγα λαῖτμα θαλάσσης,</TextUnit>
    <TextUnit id="4239" loc="9.261">οἴκαδε ἱέμενοι, ἄλλην ὁδὸν ἄλλα κέλευθα</TextUnit>
    <TextUnit id="4240" loc="9.262">ἤλθομεν: οὕτω που Ζεὺς ἤθελε μητίσασθαι.</TextUnit>
    <TextUnit id="4241" loc="9.263">λαοὶ δ' ̓Ατρεί̈δεω ̓Αγαμέμνονος εὐχόμεθ' εἶναι,</TextUnit>
    <TextUnit id="4242" loc="9.264">τοῦ δὴ νῦν γε μέγιστον ὑπουράνιον κλέος ἐστί:</TextUnit>
    <TextUnit id="4243" loc="9.265">τόσσην γὰρ διέπερσε πόλιν καὶ ἀπώλεσε λαοὺς</TextUnit>
    <TextUnit id="4244" loc="9.266">πολλούς. ἡμεῖς δ' αὖτε κιχανόμενοι τὰ σὰ γοῦνα</TextUnit>
    <TextUnit id="4245" loc="9.267">ἱκόμεθ', εἴ τι πόροις ξεινήιον ἠὲ καὶ ἄλλως</TextUnit>
    <TextUnit id="4246" loc="9.268">δοίης δωτίνην, ἥ τε ξείνων θέμις ἐστίν.</TextUnit>
    <TextUnit id="4247" loc="9.269">ἀλλ' αἰδεῖο, φέριστε, θεούς: ἱκέται δέ τοί εἰμεν,</TextUnit>
    <TextUnit id="4248" loc="9.270">Ζεὺς δ' ἐπιτιμήτωρ ἱκετάων τε ξείνων τε,</TextUnit>
    <TextUnit id="4249" loc="9.271">ξείνιος, ὃς ξείνοισιν ἅμ' αἰδοίοισιν ὀπηδεῖ.’</TextUnit>
    <TextUnit id="4250" loc="9.272">ὣς ἐφάμην, ὁ δέ μ' αὐτίκ' ἀμείβετο νηλέι θυμῷ:</TextUnit>
    <TextUnit id="4251" loc="9.273">“νήπιός εἰς, ὦ ξεῖν', ἢ τηλόθεν εἰλήλουθας,</TextUnit>
    <TextUnit id="4252" loc="9.274">ὅς με θεοὺς κέλεαι ἢ δειδίμεν ἢ ἀλέασθαι:</TextUnit>
    <TextUnit id="4253" loc="9.275">οὐ γὰρ Κύκλωπες Διὸς αἰγιόχου ἀλέγουσιν</TextUnit>
    <TextUnit id="4254" loc="9.276">οὐδὲ θεῶν μακάρων, ἐπεὶ ἦ πολὺ φέρτεροί εἰμεν:</TextUnit>
    <TextUnit id="4255" loc="9.277">οὐδ' ἂν ἐγὼ Διὸς ἔχθος ἀλευάμενος πεφιδοίμην</TextUnit>
    <TextUnit id="4256" loc="9.278">οὔτε σεῦ οὔθ' ἑτάρων, εἰ μὴ θυμός με κελεύοι.</TextUnit>
    <TextUnit id="4257" loc="9.279">ἀλλά μοι εἴφ' ὅπῃ ἔσχες ἰὼν ἐυεργέα νῆα,</TextUnit>
    <TextUnit id="4258" loc="9.280">ἤ που ἐπ' ἐσχατιῆς, ἦ καὶ σχεδόν,  ὄφρα δαείω.’</TextUnit>
    <TextUnit id="4259" loc="9.281">“ὣς φάτο πειράζων, ἐμὲ δ' οὐ λάθεν εἰδότα πολλά,</TextUnit>
    <TextUnit id="4260" loc="9.282">ἀλλά μιν ἄψορρον προσέφην δολίοις ἐπέεσσι:</TextUnit>
    <TextUnit id="4261" loc="9.283">“ ‘νέα μέν μοι κατέαξε Ποσειδάων ἐνοσίχθων</TextUnit>
    <TextUnit id="4262" loc="9.284">πρὸς πέτρῃσι βαλὼν ὑμῆς ἐπὶ πείρασι γαίης,</TextUnit>
    <TextUnit id="4263" loc="9.285">ἄκρῃ προσπελάσας: ἄνεμος δ' ἐκ πόντου ἔνεικεν:</TextUnit>
    <TextUnit id="4264" loc="9.286">αὐτὰρ ἐγὼ σὺν τοῖσδε ὑπέκφυγον αἰπὺν ὄλεθρον.’</TextUnit>
    <TextUnit id="4265" loc="9.287">“ὣς ἐφάμην, ὁ δέ μ' οὐδὲν ἀμείβετο νηλέι θυμῷ,</TextUnit>
    <TextUnit id="4266" loc="9.288">ἀλλ' ὅ γ' ἀναί̈ξας ἑτάροις ἐπὶ χεῖρας ἴαλλε,</TextUnit>
    <TextUnit id="4267" loc="9.289">σὺν δὲ δύω μάρψας ὥς τε σκύλακας ποτὶ γαίῃ</TextUnit>
    <TextUnit id="4268" loc="9.290">κόπτ': ἐκ δ' ἐγκέφαλος χαμάδις ῥέε,  δεῦε δὲ γαῖαν.</TextUnit>
    <TextUnit id="4269" loc="9.291">τοὺς δὲ διὰ μελεϊστὶ ταμὼν ὡπλίσσατο δόρπον:</TextUnit>
    <TextUnit id="4270" loc="9.292">ἤσθιε δ' ὥς τε λέων ὀρεσίτροφος, οὐδ' ἀπέλειπεν,</TextUnit>
    <TextUnit id="4271" loc="9.293">ἔγκατά τε σάρκας τε καὶ ὀστέα μυελόεντα.</TextUnit>
    <TextUnit id="4272" loc="9.294">ἡμεῖς δὲ κλαίοντες ἀνεσχέθομεν Διὶ χεῖρας,</TextUnit>
    <TextUnit id="4273" loc="9.295">σχέτλια ἔργ' ὁρόωντες,  ἀμηχανίη δ' ἔχε θυμόν.</TextUnit>
    <TextUnit id="4274" loc="9.296">αὐτὰρ ἐπεὶ Κύκλωψ μεγάλην ἐμπλήσατο νηδὺν</TextUnit>
    <TextUnit id="4275" loc="9.297">ἀνδρόμεα κρέ' ἔδων καὶ ἐπ' ἄκρητον γάλα πίνων,</TextUnit>
    <TextUnit id="4276" loc="9.298">κεῖτ' ἔντοσθ' ἄντροιο τανυσσάμενος διὰ μήλων.</TextUnit>
    <TextUnit id="4277" loc="9.299">τὸν μὲν ἐγὼ βούλευσα κατὰ μεγαλήτορα θυμὸν</TextUnit>
    <TextUnit id="4278" loc="9.300">ἆσσον ἰών,  ξίφος ὀξὺ ἐρυσσάμενος παρὰ μηροῦ,</TextUnit>
    <TextUnit id="4279" loc="9.301">οὐτάμεναι πρὸς στῆθος, ὅθι φρένες ἧπαρ ἔχουσι,</TextUnit>
    <TextUnit id="4280" loc="9.302">χείρ' ἐπιμασσάμενος: ἕτερος δέ με θυμὸς ἔρυκεν.</TextUnit>
    <TextUnit id="4281" loc="9.303">αὐτοῦ γάρ κε καὶ ἄμμες ἀπωλόμεθ' αἰπὺν ὄλεθρον:</TextUnit>
    <TextUnit id="4282" loc="9.304">οὐ γάρ κεν δυνάμεσθα θυράων ὑψηλάων</TextUnit>
    <TextUnit id="4283" loc="9.305">χερσὶν ἀπώσασθαι λίθον ὄβριμον,  ὃν προσέθηκεν.</TextUnit>
    <TextUnit id="4284" loc="9.306">ὣς τότε μὲν στενάχοντες ἐμείναμεν ̓Ηῶ δῖαν.</TextUnit>
    <TextUnit id="4285" loc="9.307">“ἦμος δ' ἠριγένεια φάνη ῥοδοδάκτυλος ̓Ηώς,</TextUnit>
    <TextUnit id="4286" loc="9.308">καὶ τότε πῦρ ἀνέκαιε καὶ ἤμελγε κλυτὰ μῆλα,</TextUnit>
    <TextUnit id="4287" loc="9.309">πάντα κατὰ μοῖραν, καὶ ὑπ' ἔμβρυον ἧκεν ἑκάστῃ.</TextUnit>
    <TextUnit id="4288" loc="9.310">αὐτὰρ ἐπεὶ δὴ σπεῦσε πονησάμενος τὰ ἃ ἔργα,</TextUnit>
    <TextUnit id="4289" loc="9.311">σὺν δ' ὅ γε δὴ αὖτε δύω μάρψας ὡπλίσσατο δεῖπνον.</TextUnit>
    <TextUnit id="4290" loc="9.312">δειπνήσας δ' ἄντρου ἐξήλασε πίονα μῆλα,</TextUnit>
    <TextUnit id="4291" loc="9.313">ῥηιδίως ἀφελὼν θυρεὸν μέγαν: αὐτὰρ ἔπειτα</TextUnit>
    <TextUnit id="4292" loc="9.314">ἂψ ἐπέθηχ', ὡς εἴ τε φαρέτρῃ πῶμ' ἐπιθείη.</TextUnit>
    <TextUnit id="4293" loc="9.315">πολλῇ δὲ ῥοίζῳ πρὸς ὄρος τρέπε πίονα μῆλα</TextUnit>
    <TextUnit id="4294" loc="9.316">Κύκλωψ: αὐτὰρ ἐγὼ λιπόμην κακὰ βυσσοδομεύων,</TextUnit>
    <TextUnit id="4295" loc="9.317">εἴ πως τισαίμην, δοίη δέ μοι εὖχος ̓Αθήνη.</TextUnit>
    <TextUnit id="4296" loc="9.318">“ἥδε δέ μοι κατὰ θυμὸν ἀρίστη φαίνετο βουλή.</TextUnit>
    <TextUnit id="4297" loc="9.319">Κύκλωπος γὰρ ἔκειτο μέγα ῥόπαλον παρὰ σηκῷ,</TextUnit>
    <TextUnit id="4298" loc="9.320">χλωρὸν ἐλαί̈νεον: τὸ μὲν ἔκταμεν,  ὄφρα φοροίη</TextUnit>
    <TextUnit id="4299" loc="9.321">αὐανθέν. τὸ μὲν ἄμμες ἐίσκομεν εἰσορόωντες</TextUnit>
    <TextUnit id="4300" loc="9.322">ὅσσον θ' ἱστὸν νηὸς ἐεικοσόροιο μελαίνης,</TextUnit>
    <TextUnit id="4301" loc="9.323">φορτίδος εὐρείης, ἥ τ' ἐκπεράᾳ μέγα λαῖτμα:</TextUnit>
    <TextUnit id="4302" loc="9.324">τόσσον ἔην μῆκος, τόσσον πάχος εἰσοράασθαι.</TextUnit>
    <TextUnit id="4303" loc="9.325">τοῦ μὲν ὅσον τ' ὄργυιαν ἐγὼν ἀπέκοψα παραστὰς</TextUnit>
    <TextUnit id="4304" loc="9.326">καὶ παρέθηχ' ἑτάροισιν, ἀποξῦναι δ' ἐκέλευσα:</TextUnit>
    <TextUnit id="4305" loc="9.327">οἱ δ' ὁμαλὸν ποίησαν: ἐγὼ δ' ἐθόωσα παραστὰς</TextUnit>
    <TextUnit id="4306" loc="9.328">ἄκρον, ἄφαρ δὲ λαβὼν ἐπυράκτεον ἐν πυρὶ κηλέῳ.</TextUnit>
    <TextUnit id="4307" loc="9.329">καὶ τὸ μὲν εὖ κατέθηκα κατακρύψας ὑπὸ κόπρῳ,</TextUnit>
    <TextUnit id="4308" loc="9.330">ἥ ῥα κατὰ σπείους κέχυτο μεγάλ' ἤλιθα πολλή:</TextUnit>
    <TextUnit id="4309" loc="9.331">αὐτὰρ τοὺς ἄλλους κλήρῳ πεπαλάσθαι ἄνωγον,</TextUnit>
    <TextUnit id="4310" loc="9.332">ὅς τις τολμήσειεν ἐμοὶ σὺν μοχλὸν ἀείρας</TextUnit>
    <TextUnit id="4311" loc="9.333">τρῖψαι ἐν ὀφθαλμῷ, ὅτε τὸν γλυκὺς ὕπνος ἱκάνοι.</TextUnit>
    <TextUnit id="4312" loc="9.334">οἱ δ' ἔλαχον τοὺς ἄν κε καὶ ἤθελον αὐτὸς ἑλέσθαι,</TextUnit>
    <TextUnit id="4313" loc="9.335">τέσσαρες,  αὐτὰρ ἐγὼ πέμπτος μετὰ τοῖσιν ἐλέγμην.</TextUnit>
    <TextUnit id="4314" loc="9.336">ἑσπέριος δ' ἦλθεν καλλίτριχα μῆλα νομεύων.</TextUnit>
    <TextUnit id="4315" loc="9.337">αὐτίκα δ' εἰς εὐρὺ σπέος ἤλασε πίονα μῆλα</TextUnit>
    <TextUnit id="4316" loc="9.338">πάντα μάλ', οὐδέ τι λεῖπε βαθείης ἔκτοθεν αὐλῆς,</TextUnit>
    <TextUnit id="4317" loc="9.339">ἤ τι ὀισάμενος, ἢ καὶ θεὸς ὣς ἐκέλευσεν.</TextUnit>
    <TextUnit id="4318" loc="9.340">αὐτὰρ ἔπειτ' ἐπέθηκε θυρεὸν μέγαν ὑψός' ἀείρας,</TextUnit>
    <TextUnit id="4319" loc="9.341">ἑζόμενος δ' ἤμελγεν ὄις καὶ μηκάδας αἶγας,</TextUnit>
    <TextUnit id="4320" loc="9.342">πάντα κατὰ μοῖραν, καὶ ὑπ' ἔμβρυον ἧκεν ἑκάστῃ.</TextUnit>
    <TextUnit id="4321" loc="9.343">αὐτὰρ ἐπεὶ δὴ σπεῦσε πονησάμενος τὰ ἃ ἔργα,</TextUnit>
    <TextUnit id="4322" loc="9.344">σὺν δ' ὅ γε δὴ αὖτε δύω μάρψας ὡπλίσσατο δόρπον.</TextUnit>
    <TextUnit id="4323" loc="9.345">καὶ τότ' ἐγὼ Κύκλωπα προσηύδων ἄγχι παραστάς,</TextUnit>
    <TextUnit id="4324" loc="9.346">κισσύβιον μετὰ χερσὶν ἔχων μέλανος οἴνοιο:</TextUnit>
    <TextUnit id="4325" loc="9.347">“Κύκλωψ, τῆ, πίε οἶνον, ἐπεὶ φάγες ἀνδρόμεα κρέα,</TextUnit>
    <TextUnit id="4326" loc="9.348">ὄφρ' εἰδῇς οἷόν τι ποτὸν τόδε νηῦς ἐκεκεύθει</TextUnit>
    <TextUnit id="4327" loc="9.349">ἡμετέρη. σοὶ δ' αὖ λοιβὴν φέρον, εἴ μ' ἐλεήσας</TextUnit>
    <TextUnit id="4328" loc="9.350">οἴκαδε πέμψειας: σὺ δὲ μαίνεαι οὐκέτ' ἀνεκτῶς.</TextUnit>
    <TextUnit id="4329" loc="9.351">σχέτλιε, πῶς κέν τίς σε καὶ ὕστερον ἄλλος ἵκοιτο</TextUnit>
    <TextUnit id="4330" loc="9.352">ἀνθρώπων πολέων, ἐπεὶ οὐ κατὰ μοῖραν ἔρεξας;”</TextUnit>
    <TextUnit id="4331" loc="9.353">“ὣς ἐφάμην, ὁ δ' ἔδεκτο καὶ ἔκπιεν: ἥσατο δ' αἰνῶς</TextUnit>
    <TextUnit id="4332" loc="9.354">ἡδὺ ποτὸν πίνων καὶ μ' ᾔτεε δεύτερον αὖτις:</TextUnit>
    <TextUnit id="4333" loc="9.355">“‘δός μοι ἔτι πρόφρων,  καί μοι τεὸν οὔνομα εἰπὲ</TextUnit>
    <TextUnit id="4334" loc="9.356">αὐτίκα νῦν, ἵνα τοι δῶ ξείνιον, ᾧ κε σὺ χαίρῃς:</TextUnit>
    <TextUnit id="4335" loc="9.357">καὶ γὰρ Κυκλώπεσσι φέρει ζείδωρος ἄρουρα</TextUnit>
    <TextUnit id="4336" loc="9.358">οἶνον ἐριστάφυλον, καί σφιν Διὸς ὄμβρος ἀέξει:</TextUnit>
    <TextUnit id="4337" loc="9.359">ἀλλὰ τόδ' ἀμβροσίης καὶ νέκταρός ἐστιν ἀπορρώξ.’</TextUnit>
    <TextUnit id="4338" loc="9.360">“ὣς φάτ',  ἀτάρ οἱ αὖτις ἐγὼ πόρον αἴθοπα οἶνον.</TextUnit>
    <TextUnit id="4339" loc="9.361">τρὶς μὲν ἔδωκα φέρων, τρὶς δ' ἔκπιεν ἀφραδίῃσιν.</TextUnit>
    <TextUnit id="4340" loc="9.362">αὐτὰρ ἐπεὶ Κύκλωπα περὶ φρένας ἤλυθεν οἶνος,</TextUnit>
    <TextUnit id="4341" loc="9.363">καὶ τότε δή μιν ἔπεσσι προσηύδων μειλιχίοισι:</TextUnit>
    <TextUnit id="4342" loc="9.364">“Κύκλωψ, εἰρωτᾷς μ' ὄνομα κλυτόν, αὐτὰρ ἐγώ τοι</TextUnit>
    <TextUnit id="4343" loc="9.365">ἐξερέω: σὺ δέ μοι δὸς ξείνιον,  ὥς περ ὑπέστης.</TextUnit>
    <TextUnit id="4344" loc="9.366">Οὖτις ἐμοί γ' ὄνομα: Οὖτιν δέ με κικλήσκουσι</TextUnit>
    <TextUnit id="4345" loc="9.367">μήτηρ ἠδὲ πατὴρ ἠδ' ἄλλοι πάντες ἑταῖροι.’</TextUnit>
    <TextUnit id="4346" loc="9.368">“ὣς ἐφάμην, ὁ δέ μ' αὐτίκ' ἀμείβετο νηλέι θυμῷ:</TextUnit>
    <TextUnit id="4347" loc="9.369">“Οὖτιν ἐγὼ πύματον ἔδομαι μετὰ οἷς ἑτάροισιν,</TextUnit>
    <TextUnit id="4348" loc="9.370">τοὺς δ' ἄλλους πρόσθεν: τὸ δέ τοι ξεινήιον ἔσται.</TextUnit>
    <TextUnit id="4349" loc="9.371">“ἦ καὶ ἀνακλινθεὶς πέσεν ὕπτιος, αὐτὰρ ἔπειτα</TextUnit>
    <TextUnit id="4350" loc="9.372">κεῖτ' ἀποδοχμώσας παχὺν αὐχένα, κὰδ δέ μιν ὕπνος</TextUnit>
    <TextUnit id="4351" loc="9.373">ᾕρει πανδαμάτωρ: φάρυγος δ' ἐξέσσυτο οἶνος</TextUnit>
    <TextUnit id="4352" loc="9.374">ψωμοί τ' ἀνδρόμεοι: ὁ δ' ἐρεύγετο οἰνοβαρείων.</TextUnit>
    <TextUnit id="4353" loc="9.375">καὶ τότ' ἐγὼ τὸν μοχλὸν ὑπὸ σποδοῦ ἤλασα πολλῆς,</TextUnit>
    <TextUnit id="4354" loc="9.376">ἧος θερμαίνοιτο: ἔπεσσι δὲ πάντας ἑταίρους</TextUnit>
    <TextUnit id="4355" loc="9.377">θάρσυνον, μή τίς μοι ὑποδείσας ἀναδύη.</TextUnit>
    <TextUnit id="4356" loc="9.378">ἀλλ' ὅτε δὴ τάχ' ὁ μοχλὸς ἐλάινος ἐν πυρὶ μέλλεν</TextUnit>
    <TextUnit id="4357" loc="9.379">ἅψεσθαι, χλωρός περ ἐών, διεφαίνετο δ' αἰνῶς,</TextUnit>
    <TextUnit id="4358" loc="9.380">καὶ τότ' ἐγὼν ἆσσον φέρον ἐκ πυρός,  ἀμφὶ δ' ἑταῖροι</TextUnit>
    <TextUnit id="4359" loc="9.381">ἵσταντ': αὐτὰρ θάρσος ἐνέπνευσεν μέγα δαίμων.</TextUnit>
    <TextUnit id="4360" loc="9.382">οἱ μὲν μοχλὸν ἑλόντες ἐλάινον, ὀξὺν ἐπ' ἄκρῳ,</TextUnit>
    <TextUnit id="4361" loc="9.383">ὀφθαλμῷ ἐνέρεισαν: ἐγὼ δ' ἐφύπερθεν ἐρεισθεὶς</TextUnit>
    <TextUnit id="4362" loc="9.384">δίνεον, ὡς ὅτε τις τρυπῷ δόρυ νήιον ἀνὴρ</TextUnit>
    <TextUnit id="4363" loc="9.385">τρυπάνῳ,  οἱ δέ τ' ἔνερθεν ὑποσσείουσιν ἱμάντι</TextUnit>
    <TextUnit id="4364" loc="9.386">ἁψάμενοι ἑκάτερθε, τὸ δὲ τρέχει ἐμμενὲς αἰεί.</TextUnit>
    <TextUnit id="4365" loc="9.387">ὣς τοῦ ἐν ὀφθαλμῷ πυριήκεα μοχλὸν ἑλόντες</TextUnit>
    <TextUnit id="4366" loc="9.388">δινέομεν, τὸν δ' αἷμα περίρρεε θερμὸν ἐόντα.</TextUnit>
    <TextUnit id="4367" loc="9.389">πάντα δέ οἱ βλέφαρ' ἀμφὶ καὶ ὀφρύας εὗσεν ἀυτμὴ</TextUnit>
    <TextUnit id="4368" loc="9.390">γλήνης καιομένης,  σφαραγεῦντο δέ οἱ πυρὶ ῥίζαι.</TextUnit>
    <TextUnit id="4369" loc="9.391">ὡς δ' ὅτ' ἀνὴρ χαλκεὺς πέλεκυν μέγαν ἠὲ σκέπαρνον</TextUnit>
    <TextUnit id="4370" loc="9.392">εἰν ὕδατι ψυχρῷ βάπτῃ μεγάλα ἰάχοντα</TextUnit>
    <TextUnit id="4371" loc="9.393">φαρμάσσων: τὸ γὰρ αὖτε σιδήρου γε κράτος ἐστίν</TextUnit>
    <TextUnit id="4372" loc="9.394">ὣς τοῦ σίζ' ὀφθαλμὸς ἐλαϊνέῳ περὶ μοχλῷ.</TextUnit>
    <TextUnit id="4373" loc="9.395">σμερδαλέον δὲ μέγ' ᾤμωξεν,  περὶ δ' ἴαχε πέτρη,</TextUnit>
    <TextUnit id="4374" loc="9.396">ἡμεῖς δὲ δείσαντες ἀπεσσύμεθ': αὐτὰρ ὁ μοχλὸν</TextUnit>
    <TextUnit id="4375" loc="9.397">ἐξέρυς' ὀφθαλμοῖο πεφυρμένον αἵματι πολλῷ.</TextUnit>
    <TextUnit id="4376" loc="9.398">τὸν μὲν ἔπειτ' ἔρριψεν ἀπὸ ἕο χερσὶν ἀλύων,</TextUnit>
    <TextUnit id="4377" loc="9.399">αὐτὰρ ὁ Κύκλωπας μεγάλ' ἤπυεν, οἵ ῥά μιν ἀμφὶς</TextUnit>
    <TextUnit id="4378" loc="9.400">ᾤκεον ἐν σπήεσσι δι' ἄκριας ἠνεμοέσσας.</TextUnit>
    <TextUnit id="4379" loc="9.401">οἱ δὲ βοῆς ἀίοντες ἐφοίτων ἄλλοθεν ἄλλος,</TextUnit>
    <TextUnit id="4380" loc="9.402">ἱστάμενοι δ' εἴροντο περὶ σπέος ὅττι ἑ κήδοι:</TextUnit>
    <TextUnit id="4381" loc="9.403">“‘τίπτε τόσον, Πολύφημ', ἀρημένος ὧδ' ἐβόησας</TextUnit>
    <TextUnit id="4382" loc="9.404">νύκτα δι' ἀμβροσίην καὶ ἀύπνους ἄμμε τίθησθα;</TextUnit>
    <TextUnit id="4383" loc="9.405">ἦ μή τίς σευ μῆλα βροτῶν ἀέκοντος ἐλαύνει;</TextUnit>
    <TextUnit id="4384" loc="9.406">ἦ μή τίς ς' αὐτὸν κτείνει δόλῳ ἠὲ βίηφιν;”</TextUnit>
    <TextUnit id="4385" loc="9.407">“τοὺς δ' αὖτ' ἐξ ἄντρου προσέφη κρατερὸς Πολύφημος:</TextUnit>
    <TextUnit id="4386" loc="9.408">‘ὦ φίλοι, Οὖτίς με κτείνει δόλῳ οὐδὲ βίηφιν.’</TextUnit>
    <TextUnit id="4387" loc="9.409">“οἱ δ' ἀπαμειβόμενοι ἔπεα πτερόεντ' ἀγόρευον:</TextUnit>
    <TextUnit id="4388" loc="9.410">εἰ μὲν δὴ μή τίς σε βιάζεται οἶον ἐόντα,</TextUnit>
    <TextUnit id="4389" loc="9.411">νοῦσον γ' οὔ πως ἔστι Διὸς μεγάλου ἀλέασθαι,</TextUnit>
    <TextUnit id="4390" loc="9.412">ἀλλὰ σύ γ' εὔχεο πατρὶ Ποσειδάωνι ἄνακτι.’</TextUnit>
    <TextUnit id="4391" loc="9.413">“ὣς ἄρ' ἔφαν ἀπιόντες, ἐμὸν δ' ἐγέλασσε φίλον κῆρ,</TextUnit>
    <TextUnit id="4392" loc="9.414">ὡς ὄνομ' ἐξαπάτησεν ἐμὸν καὶ μῆτις ἀμύμων.</TextUnit>
    <TextUnit id="4393" loc="9.415">Κύκλωψ δὲ στενάχων τε καὶ ὠδίνων ὀδύνῃσι</TextUnit>
    <TextUnit id="4394" loc="9.416">χερσὶ ψηλαφόων ἀπὸ μὲν λίθον εἷλε θυράων,</TextUnit>
    <TextUnit id="4395" loc="9.417">αὐτὸς δ' εἰνὶ θύρῃσι καθέζετο χεῖρε πετάσσας,</TextUnit>
    <TextUnit id="4396" loc="9.418">εἴ τινά που μετ' ὄεσσι λάβοι στείχοντα θύραζε:</TextUnit>
    <TextUnit id="4397" loc="9.419">οὕτω γάρ πού μ' ἤλπετ' ἐνὶ φρεσὶ νήπιον εἶναι.</TextUnit>
    <TextUnit id="4398" loc="9.420">αὐτὰρ ἐγὼ βούλευον,  ὅπως ὄχ' ἄριστα γένοιτο,</TextUnit>
    <TextUnit id="4399" loc="9.421">εἴ τιν' ἑταίροισιν θανάτου λύσιν ἠδ' ἐμοὶ αὐτῷ</TextUnit>
    <TextUnit id="4400" loc="9.422">εὑροίμην: πάντας δὲ δόλους καὶ μῆτιν ὕφαινον</TextUnit>
    <TextUnit id="4401" loc="9.423">ὥς τε περὶ ψυχῆς: μέγα γὰρ κακὸν ἐγγύθεν ἦεν.</TextUnit>
    <TextUnit id="4402" loc="9.424">ἥδε δέ μοι κατὰ θυμὸν ἀρίστη φαίνετο βουλή.</TextUnit>
    <TextUnit id="4403" loc="9.425">ἄρσενες ὄιες ἦσαν ἐυτρεφέες,  δασύμαλλοι,</TextUnit>
    <TextUnit id="4404" loc="9.426">καλοί τε μεγάλοι τε, ἰοδνεφὲς εἶρος ἔχοντες:</TextUnit>
    <TextUnit id="4405" loc="9.427">τοὺς ἀκέων συνέεργον ἐυστρεφέεσσι λύγοισιν,</TextUnit>
    <TextUnit id="4406" loc="9.428">τῇς ἔπι Κύκλωψ εὗδε πέλωρ, ἀθεμίστια εἰδώς,</TextUnit>
    <TextUnit id="4407" loc="9.429">σύντρεις αἰνύμενος: ὁ μὲν ἐν μέσῳ ἄνδρα φέρεσκε,</TextUnit>
    <TextUnit id="4408" loc="9.430">τὼ δ' ἑτέρω ἑκάτερθεν ἴτην σώοντες ἑταίρους.</TextUnit>
    <TextUnit id="4409" loc="9.431">τρεῖς δὲ ἕκαστον φῶτ' ὄιες φέρον: αὐτὰρ ἐγώ γε—</TextUnit>
    <TextUnit id="4410" loc="9.432">ἀρνειὸς γὰρ ἔην μήλων ὄχ' ἄριστος ἁπάντων,</TextUnit>
    <TextUnit id="4411" loc="9.433">τοῦ κατὰ νῶτα λαβών, λασίην ὑπὸ γαστέρ' ἐλυσθεὶς</TextUnit>
    <TextUnit id="4412" loc="9.434">κείμην: αὐτὰρ χερσὶν ἀώτου θεσπεσίοιο</TextUnit>
    <TextUnit id="4413" loc="9.435">νωλεμέως στρεφθεὶς ἐχόμην τετληότι θυμῷ.</TextUnit>
    <TextUnit id="4414" loc="9.436">ὣς τότε μὲν στενάχοντες ἐμείναμεν ̓Ηῶ δῖαν.</TextUnit>
    <TextUnit id="4415" loc="9.437">“ἦμος δ' ἠριγένεια φάνη ῥοδοδάκτυλος ̓Ηώς,</TextUnit>
    <TextUnit id="4416" loc="9.438">καὶ τότ' ἔπειτα νομόνδ' ἐξέσσυτο ἄρσενα μῆλα,</TextUnit>
    <TextUnit id="4417" loc="9.439">θήλειαι δὲ μέμηκον ἀνήμελκτοι περὶ σηκούς:</TextUnit>
    <TextUnit id="4418" loc="9.440">οὔθατα γὰρ σφαραγεῦντο. ἄναξ δ' ὀδύνῃσι κακῇσι</TextUnit>
    <TextUnit id="4419" loc="9.441">τειρόμενος πάντων ὀίων ἐπεμαίετο νῶτα</TextUnit>
    <TextUnit id="4420" loc="9.442">ὀρθῶν ἑσταότων: τὸ δὲ νήπιος οὐκ ἐνόησεν,</TextUnit>
    <TextUnit id="4421" loc="9.443">ὥς οἱ ὑπ' εἰροπόκων ὀίων στέρνοισι δέδεντο.</TextUnit>
    <TextUnit id="4422" loc="9.444">ὕστατος ἀρνειὸς μήλων ἔστειχε θύραζε</TextUnit>
    <TextUnit id="4423" loc="9.445">λάχνῳ στεινόμενος καὶ ἐμοὶ πυκινὰ φρονέοντι.</TextUnit>
    <TextUnit id="4424" loc="9.446">τὸν δ' ἐπιμασσάμενος προσέφη κρατερὸς Πολύφημος:</TextUnit>
    <TextUnit id="4425" loc="9.447">“‘κριὲ πέπον, τί μοι ὧδε διὰ σπέος ἔσσυο μήλων</TextUnit>
    <TextUnit id="4426" loc="9.448">ὕστατος; οὔ τι πάρος γε λελειμμένος ἔρχεαι οἰῶν,</TextUnit>
    <TextUnit id="4427" loc="9.449">ἀλλὰ πολὺ πρῶτος νέμεαι τέρεν' ἄνθεα ποίης</TextUnit>
    <TextUnit id="4428" loc="9.450">μακρὰ βιβάς,  πρῶτος δὲ ῥοὰς ποταμῶν ἀφικάνεις,</TextUnit>
    <TextUnit id="4429" loc="9.451">πρῶτος δὲ σταθμόνδε λιλαίεαι ἀπονέεσθαι</TextUnit>
    <TextUnit id="4430" loc="9.452">ἑσπέριος: νῦν αὖτε πανύστατος. ἦ σύ γ' ἄνακτος</TextUnit>
    <TextUnit id="4431" loc="9.453">ὀφθαλμὸν ποθέεις, τὸν ἀνὴρ κακὸς ἐξαλάωσε</TextUnit>
    <TextUnit id="4432" loc="9.454">σὺν λυγροῖς ἑτάροισι δαμασσάμενος φρένας οἴνῳ,</TextUnit>
    <TextUnit id="4433" loc="9.455">Οὖτις,  ὃν οὔ πώ φημι πεφυγμένον εἶναι ὄλεθρον.</TextUnit>
    <TextUnit id="4434" loc="9.456">εἰ δὴ ὁμοφρονέοις ποτιφωνήεις τε γένοιο</TextUnit>
    <TextUnit id="4435" loc="9.457">εἰπεῖν ὅππῃ κεῖνος ἐμὸν μένος ἠλασκάζει:</TextUnit>
    <TextUnit id="4436" loc="9.458">τῷ κέ οἱ ἐγκέφαλός γε διὰ σπέος ἄλλυδις ἄλλῃ</TextUnit>
    <TextUnit id="4437" loc="9.459">θεινομένου ῥαίοιτο πρὸς οὔδεϊ, κὰδ δέ κ' ἐμὸν κῆρ</TextUnit>
    <TextUnit id="4438" loc="9.460">λωφήσειε κακῶν,  τά μοι οὐτιδανὸς πόρεν Οὖτις.’</TextUnit>
    <TextUnit id="4439" loc="9.461">“ὣς εἰπὼν τὸν κριὸν ἀπὸ ἕο πέμπε θύραζε.</TextUnit>
    <TextUnit id="4440" loc="9.462">ἐλθόντες δ' ἠβαιὸν ἀπὸ σπείους τε καὶ αὐλῆς</TextUnit>
    <TextUnit id="4441" loc="9.463">πρῶτος ὑπ' ἀρνειοῦ λυόμην, ὑπέλυσα δ' ἑταίρους.</TextUnit>
    <TextUnit id="4442" loc="9.464">καρπαλίμως δὲ τὰ μῆλα ταναύποδα, πίονα δημῷ,</TextUnit>
    <TextUnit id="4443" loc="9.465">πολλὰ περιτροπέοντες ἐλαύνομεν,  ὄφρ' ἐπὶ νῆα</TextUnit>
    <TextUnit id="4444" loc="9.466">ἱκόμεθ'. ἀσπάσιοι δὲ φίλοις ἑτάροισι φάνημεν,</TextUnit>
    <TextUnit id="4445" loc="9.467">οἳ φύγομεν θάνατον, τοὺς δὲ στενάχοντο γοῶντες.</TextUnit>
    <TextUnit id="4446" loc="9.468">ἀλλ' ἐγὼ οὐκ εἴων, ἀνὰ δ' ὀφρύσι νεῦον ἑκάστῳ,</TextUnit>
    <TextUnit id="4447" loc="9.469">κλαίειν, ἀλλ' ἐκέλευσα θοῶς καλλίτριχα μῆλα</TextUnit>
    <TextUnit id="4448" loc="9.470">πόλλ' ἐν νηὶ βαλόντας ἐπιπλεῖν ἁλμυρὸν ὕδωρ.</TextUnit>
    <TextUnit id="4449" loc="9.471">οἱ δ' αἶψ' εἴσβαινον καὶ ἐπὶ κληῖσι καθῖζον,</TextUnit>
    <TextUnit id="4450" loc="9.472">ἑξῆς δ' ἑζόμενοι πολιὴν ἅλα τύπτον ἐρετμοῖς.</TextUnit>
    <TextUnit id="4451" loc="9.473">ἀλλ' ὅτε τόσσον ἀπῆν, ὅσσον τε γέγωνε βοήσας,</TextUnit>
    <TextUnit id="4452" loc="9.474">καὶ τότ' ἐγὼ Κύκλωπα προσηύδων κερτομίοισι:</TextUnit>
    <TextUnit id="4453" loc="9.475">“Κύκλωψ,  οὐκ ἄρ' ἔμελλες ἀνάλκιδος ἀνδρὸς ἑταίρους</TextUnit>
    <TextUnit id="4454" loc="9.476">ἔδμεναι ἐν σπῆι γλαφυρῷ κρατερῆφι βίηφι.</TextUnit>
    <TextUnit id="4455" loc="9.477">καὶ λίην σέ γ' ἔμελλε κιχήσεσθαι κακὰ ἔργα,</TextUnit>
    <TextUnit id="4456" loc="9.478">σχέτλι', ἐπεὶ ξείνους οὐχ ἅζεο σῷ ἐνὶ οἴκῳ</TextUnit>
    <TextUnit id="4457" loc="9.479">ἐσθέμεναι: τῷ σε Ζεὺς τίσατο καὶ θεοὶ ἄλλοι.’</TextUnit>
    <TextUnit id="4458" loc="9.480">“ὣς ἐφάμην,  ὁ δ' ἔπειτα χολώσατο κηρόθι μᾶλλον,</TextUnit>
    <TextUnit id="4459" loc="9.481">ἧκε δ' ἀπορρήξας κορυφὴν ὄρεος μεγάλοιο,</TextUnit>
    <TextUnit id="4460" loc="9.482">κὰδ δ' ἔβαλε προπάροιθε νεὸς κυανοπρῴροιο</TextUnit>
    <TextUnit id="4461" loc="9.483">τυτθόν, ἐδεύησεν δ' οἰήιον ἄρκον ἱκέσθαι,</TextUnit>
    <TextUnit id="4462" loc="9.484">ἐκλύσθη δὲ θάλασσα κατερχομένης ὑπὸ πέτρης:</TextUnit>
    <TextUnit id="4463" loc="9.485">τὴν δ' αἶψ' ἤπειρόνδε παλιρρόθιον φέρε κῦμα,</TextUnit>
    <TextUnit id="4464" loc="9.486">πλημυρὶς ἐκ πόντοιο, θέμωσε δὲ χέρσον ἱκέσθαι.</TextUnit>
    <TextUnit id="4465" loc="9.487">αὐτὰρ ἐγὼ χείρεσσι λαβὼν περιμήκεα κοντὸν</TextUnit>
    <TextUnit id="4466" loc="9.488">ὦσα παρέξ, ἑτάροισι δ' ἐποτρύνας ἐκέλευσα</TextUnit>
    <TextUnit id="4467" loc="9.489">ἐμβαλέειν κώπῃς, ἵν' ὑπὲκ κακότητα φύγοιμεν,</TextUnit>
    <TextUnit id="4468" loc="9.490">κρατὶ κατανεύων: οἱ δὲ προπεσόντες ἔρεσσον.</TextUnit>
    <TextUnit id="4469" loc="9.491">ἀλλ' ὅτε δὴ δὶς τόσσον ἅλα πρήσσοντες ἀπῆμεν,</TextUnit>
    <TextUnit id="4470" loc="9.492">καὶ τότε δὴ Κύκλωπα προσηύδων: ἀμφὶ δ' ἑταῖροι</TextUnit>
    <TextUnit id="4471" loc="9.493">μειλιχίοις ἐπέεσσιν ἐρήτυον ἄλλοθεν ἄλλος:</TextUnit>
    <TextUnit id="4472" loc="9.494">“‘σχέτλιε, τίπτ' ἐθέλεις ἐρεθιζέμεν ἄγριον ἄνδρα;</TextUnit>
    <TextUnit id="4473" loc="9.495">ὃς καὶ νῦν πόντονδε βαλὼν βέλος ἤγαγε νῆα</TextUnit>
    <TextUnit id="4474" loc="9.496">αὖτις ἐς ἤπειρον, καὶ δὴ φάμεν αὐτόθ' ὀλέσθαι.</TextUnit>
    <TextUnit id="4475" loc="9.497">εἰ δὲ φθεγξαμένου τευ ἢ αὐδήσαντος ἄκουσε,</TextUnit>
    <TextUnit id="4476" loc="9.498">σύν κεν ἄραξ' ἡμέων κεφαλὰς καὶ νήια δοῦρα</TextUnit>
    <TextUnit id="4477" loc="9.499">μαρμάρῳ ὀκριόεντι βαλών: τόσσον γὰρ ἵησιν.’</TextUnit>
    <TextUnit id="4478" loc="9.500">“ὣς φάσαν,  ἀλλ' οὐ πεῖθον ἐμὸν μεγαλήτορα θυμόν,</TextUnit>
    <TextUnit id="4479" loc="9.501">ἀλλά μιν ἄψορρον προσέφην κεκοτηότι θυμῷ:</TextUnit>
    <TextUnit id="4480" loc="9.502">“Κύκλωψ, αἴ κέν τίς σε καταθνητῶν ἀνθρώπων</TextUnit>
    <TextUnit id="4481" loc="9.503">ὀφθαλμοῦ εἴρηται ἀεικελίην ἀλαωτύν,</TextUnit>
    <TextUnit id="4482" loc="9.504">φάσθαι ̓Οδυσσῆα πτολιπόρθιον ἐξαλαῶσαι,</TextUnit>
    <TextUnit id="4483" loc="9.505">υἱὸν Λαέρτεω,  ̓Ιθάκῃ ἔνι οἰκί' ἔχοντα.’</TextUnit>
    <TextUnit id="4484" loc="9.506">“ὣς ἐφάμην, ὁ δέ μ' οἰμώξας ἠμείβετο μύθῳ:</TextUnit>
    <TextUnit id="4485" loc="9.507">‘ὢ πόποι, ἦ μάλα δή με παλαίφατα θέσφαθ' ἱκάνει.</TextUnit>
    <TextUnit id="4486" loc="9.508">ἔσκε τις ἐνθάδε μάντις ἀνὴρ ἠύς τε μέγας τε,</TextUnit>
    <TextUnit id="4487" loc="9.509">Τήλεμος Εὐρυμίδης, ὃς μαντοσύνῃ ἐκέκαστο</TextUnit>
    <TextUnit id="4488" loc="9.510">καὶ μαντευόμενος κατεγήρα Κυκλώπεσσιν:</TextUnit>
    <TextUnit id="4489" loc="9.511">ὅς μοι ἔφη τάδε πάντα τελευτήσεσθαι ὀπίσσω,</TextUnit>
    <TextUnit id="4490" loc="9.512">χειρῶν ἐξ ̓Οδυσῆος ἁμαρτήσεσθαι ὀπωπῆς.</TextUnit>
    <TextUnit id="4491" loc="9.513">ἀλλ' αἰεί τινα φῶτα μέγαν καὶ καλὸν ἐδέγμην</TextUnit>
    <TextUnit id="4492" loc="9.514">ἐνθάδ' ἐλεύσεσθαι, μεγάλην ἐπιειμένον ἀλκήν:</TextUnit>
    <TextUnit id="4493" loc="9.515">νῦν δέ μ' ἐὼν ὀλίγος τε καὶ οὐτιδανὸς καὶ ἄκικυς</TextUnit>
    <TextUnit id="4494" loc="9.516">ὀφθαλμοῦ ἀλάωσεν, ἐπεί μ' ἐδαμάσσατο οἴνῳ.</TextUnit>
    <TextUnit id="4495" loc="9.517">ἀλλ' ἄγε δεῦρ', ̓Οδυσεῦ, ἵνα τοι πὰρ ξείνια θείω</TextUnit>
    <TextUnit id="4496" loc="9.518">πομπήν τ' ὀτρύνω δόμεναι κλυτὸν ἐννοσίγαιον:</TextUnit>
    <TextUnit id="4497" loc="9.519">τοῦ γὰρ ἐγὼ πάϊς εἰμί, πατὴρ δ' ἐμὸς εὔχεται εἶναι.</TextUnit>
    <TextUnit id="4498" loc="9.520">αὐτὸς δ',  αἴ κ' ἐθέλῃς', ἰήσεται, οὐδέ τις ἄλλος</TextUnit>
    <TextUnit id="4499" loc="9.521">οὔτε θεῶν μακάρων οὔτε θνητῶν ἀνθρώπων.’</TextUnit>
    <TextUnit id="4500" loc="9.522">“ὣς ἔφατ', αὐτὰρ ἐγώ μιν ἀμειβόμενος προσέειπον:</TextUnit>
    <TextUnit id="4501" loc="9.523">αἲ γὰρ δὴ ψυχῆς τε καὶ αἰῶνός σε δυναίμην</TextUnit>
    <TextUnit id="4502" loc="9.524">εὖνιν ποιήσας πέμψαι δόμον ̓́Αϊδος εἴσω,</TextUnit>
    <TextUnit id="4503" loc="9.525">ὡς οὐκ ὀφθαλμόν γ' ἰήσεται οὐδ' ἐνοσίχθων.’</TextUnit>
    <TextUnit id="4504" loc="9.526">“ὣς ἐφάμην, ὁ δ' ἔπειτα Ποσειδάωνι ἄνακτι</TextUnit>
    <TextUnit id="4505" loc="9.527">εὔχετο χεῖρ' ὀρέγων εἰς οὐρανὸν ἀστερόεντα:</TextUnit>
    <TextUnit id="4506" loc="9.528">‘κλῦθι, Ποσείδαον γαιήοχε κυανοχαῖτα,</TextUnit>
    <TextUnit id="4507" loc="9.529">εἰ ἐτεόν γε σός εἰμι, πατὴρ δ' ἐμὸς εὔχεαι εἶναι,</TextUnit>
    <TextUnit id="4508" loc="9.530">δὸς μὴ ̓Οδυσσῆα πτολιπόρθιον οἴκαδ' ἱκέσθαι</TextUnit>
    <TextUnit id="4509" loc="9.531">υἱὸν Λαέρτεω, ̓Ιθάκῃ ἔνι οἰκί' ἔχοντα.</TextUnit>
    <TextUnit id="4510" loc="9.532">ἀλλ' εἴ οἱ μοῖρ' ἐστὶ φίλους τ' ἰδέειν καὶ ἱκέσθαι</TextUnit>
    <TextUnit id="4511" loc="9.533">οἶκον ἐυκτίμενον καὶ ἑὴν ἐς πατρίδα γαῖαν,</TextUnit>
    <TextUnit id="4512" loc="9.534">ὀψὲ κακῶς ἔλθοι, ὀλέσας ἄπο πάντας ἑταίρους,</TextUnit>
    <TextUnit id="4513" loc="9.535">νηὸς ἐπ' ἀλλοτρίης,  εὕροι δ' ἐν πήματα οἴκῳ.’</TextUnit>
    <TextUnit id="4514" loc="9.536">“ὣς ἔφατ' εὐχόμενος, τοῦ δ' ἔκλυε κυανοχαίτης.</TextUnit>
    <TextUnit id="4515" loc="9.537">αὐτὰρ ὅ γ' ἐξαῦτις πολὺ μείζονα λᾶαν ἀείρας</TextUnit>
    <TextUnit id="4516" loc="9.538">ἧκ' ἐπιδινήσας, ἐπέρεισε δὲ ἶν' ἀπέλεθρον,</TextUnit>
    <TextUnit id="4517" loc="9.539">κὰδ' δ' ἔβαλεν μετόπισθε νεὸς κυανοπρῴροιο</TextUnit>
    <TextUnit id="4518" loc="9.540">τυτθόν,  ἐδεύησεν δ' οἰήιον ἄκρον ἱκέσθαι.</TextUnit>
    <TextUnit id="4519" loc="9.541">ἐκλύσθη δὲ θάλασσα κατερχομένης ὑπὸ πέτρης:</TextUnit>
    <TextUnit id="4520" loc="9.542">τὴν δὲ πρόσω φέρε κῦμα, θέμωσε δὲ χέρσον ἱκέσθαι.</TextUnit>
    <TextUnit id="4521" loc="9.543">“ἀλλ' ὅτε δὴ τὴν νῆσον ἀφικόμεθ', ἔνθα περ ἄλλαι</TextUnit>
    <TextUnit id="4522" loc="9.544">νῆες ἐύσσελμοι μένον ἁθρόαι, ἀμφὶ δ' ἑταῖροι</TextUnit>
    <TextUnit id="4523" loc="9.545">ἥατ' ὀδυρόμενοι,  ἡμέας ποτιδέγμενοι αἰεί,</TextUnit>
    <TextUnit id="4524" loc="9.546">νῆα μὲν ἔνθ' ἐλθόντες ἐκέλσαμεν ἐν ψαμάθοισιν,</TextUnit>
    <TextUnit id="4525" loc="9.547">ἐκ δὲ καὶ αὐτοὶ βῆμεν ἐπὶ ῥηγμῖνι θαλάσσης.</TextUnit>
    <TextUnit id="4526" loc="9.548">μῆλα δὲ Κύκλωπος γλαφυρῆς ἐκ νηὸς ἑλόντες</TextUnit>
    <TextUnit id="4527" loc="9.549">δασσάμεθ', ὡς μή τίς μοι ἀτεμβόμενος κίοι ἴσης.</TextUnit>
    <TextUnit id="4528" loc="9.550">ἀρνειὸν δ' ἐμοὶ οἴῳ ἐυκνήμιδες ἑταῖροι</TextUnit>
    <TextUnit id="4529" loc="9.551">μήλων δαιομένων δόσαν ἔξοχα: τὸν δ' ἐπὶ θινὶ</TextUnit>
    <TextUnit id="4530" loc="9.552">Ζηνὶ κελαινεφέι Κρονίδῃ, ὃς πᾶσιν ἀνάσσει,</TextUnit>
    <TextUnit id="4531" loc="9.553">ῥέξας μηρί' ἔκαιον: ὁ δ' οὐκ ἐμπάζετο ἱρῶν,</TextUnit>
    <TextUnit id="4532" loc="9.554">ἀλλ' ὅ γε μερμήριξεν ὅπως ἀπολοίατο πᾶσαι</TextUnit>
    <TextUnit id="4533" loc="9.555">νῆες ἐύσσελμοι καὶ ἐμοὶ ἐρίηρες ἑταῖροι.</TextUnit>
    <TextUnit id="4534" loc="9.556">“ὣς τότε μὲν πρόπαν ἦμαρ ἐς ἠέλιον καταδύντα</TextUnit>
    <TextUnit id="4535" loc="9.557">ἥμεθα δαινύμενοι κρέα τ' ἄσπετα καὶ μέθυ ἡδύ:</TextUnit>
    <TextUnit id="4536" loc="9.558">ἦμος δ' ἠέλιος κατέδυ καὶ ἐπὶ κνέφας ἦλθε,</TextUnit>
    <TextUnit id="4537" loc="9.559">δὴ τότε κοιμήθημεν ἐπὶ ῥηγμῖνι θαλάσσης.</TextUnit>
    <TextUnit id="4538" loc="9.560">ἦμος δ' ἠριγένεια φάνη ῥοδοδάκτυλος ̓Ηώς,</TextUnit>
    <TextUnit id="4539" loc="9.561">δὴ τότ' ἐγὼν ἑτάροισιν ἐποτρύνας ἐκέλευσα</TextUnit>
    <TextUnit id="4540" loc="9.562">αὐτούς τ' ἀμβαίνειν ἀνά τε πρυμνήσια λῦσαι:</TextUnit>
    <TextUnit id="4541" loc="9.563">οἱ δ' αἶψ' εἴσβαινον καὶ ἐπὶ κληῖσι καθῖζον,</TextUnit>
    <TextUnit id="4542" loc="9.564">ἑξῆς δ' ἑζόμενοι πολιὴν ἅλα τύπτον ἐρετμοῖς.</TextUnit>
    <TextUnit id="4543" loc="9.565">“ἔνθεν δὲ προτέρω πλέομεν ἀκαχήμενοι ἦτορ,</TextUnit>
    <TextUnit id="4544" loc="9.566">ἄσμενοι ἐκ θανάτοιο, φίλους ὀλέσαντες ἑταίρους.</TextUnit>
    <TextUnit id="4545" loc="10.1">“Αἰολίην δ' ἐς νῆσον ἀφικόμεθ': ἔνθα δ' ἔναιεν</TextUnit>
    <TextUnit id="4546" loc="10.2">Αἴολος ̔Ιπποτάδης, φίλος ἀθανάτοισι θεοῖσιν,</TextUnit>
    <TextUnit id="4547" loc="10.3">πλωτῇ ἐνὶ νήσῳ: πᾶσαν δέ τέ μιν πέρι τεῖχος</TextUnit>
    <TextUnit id="4548" loc="10.4">χάλκεον ἄρρηκτον, λισσὴ δ' ἀναδέδρομε πέτρη.</TextUnit>
    <TextUnit id="4549" loc="10.5">τοῦ καὶ δώδεκα παῖδες ἐνὶ μεγάροις γεγάασιν,</TextUnit>
    <TextUnit id="4550" loc="10.6">ἓξ μὲν θυγατέρες, ἓξ δ' υἱέες ἡβώοντες:</TextUnit>
    <TextUnit id="4551" loc="10.7">ἔνθ' ὅ γε θυγατέρας πόρεν υἱάσιν εἶναι ἀκοίτις.</TextUnit>
    <TextUnit id="4552" loc="10.8">οἱ δ' αἰεὶ παρὰ πατρὶ φίλῳ καὶ μητέρι κεδνῇ</TextUnit>
    <TextUnit id="4553" loc="10.9">δαίνυνται, παρὰ δέ σφιν ὀνείατα μυρία κεῖται,</TextUnit>
    <TextUnit id="4554" loc="10.10">κνισῆεν δέ τε δῶμα περιστεναχίζεται αὐλῇ</TextUnit>
    <TextUnit id="4555" loc="10.11">ἤματα: νύκτας δ' αὖτε παρ' αἰδοίῃς ἀλόχοισιν</TextUnit>
    <TextUnit id="4556" loc="10.12">εὕδους' ἔν τε τάπησι καὶ ἐν τρητοῖσι λέχεσσι.</TextUnit>
    <TextUnit id="4557" loc="10.13">καὶ μὲν τῶν ἱκόμεσθα πόλιν καὶ δώματα καλά.</TextUnit>
    <TextUnit id="4558" loc="10.14">μῆνα δὲ πάντα φίλει με καὶ ἐξερέεινεν ἕκαστα,</TextUnit>
    <TextUnit id="4559" loc="10.15">̓́Ιλιον ̓Αργείων τε νέας καὶ νόστον ̓Αχαιῶν:</TextUnit>
    <TextUnit id="4560" loc="10.16">καὶ μὲν ἐγὼ τῷ πάντα κατὰ μοῖραν κατέλεξα.</TextUnit>
    <TextUnit id="4561" loc="10.17">ἀλλ' ὅτε δὴ καὶ ἐγὼν ὁδὸν ᾔτεον ἠδ' ἐκέλευον</TextUnit>
    <TextUnit id="4562" loc="10.18">πεμπέμεν, οὐδέ τι κεῖνος ἀνήνατο, τεῦχε δὲ πομπήν.</TextUnit>
    <TextUnit id="4563" loc="10.19">δῶκε δέ μ' ἐκδείρας ἀσκὸν βοὸς ἐννεώροιο,</TextUnit>
    <TextUnit id="4564" loc="10.20">ἔνθα δὲ βυκτάων ἀνέμων κατέδησε κέλευθα:</TextUnit>
    <TextUnit id="4565" loc="10.21">κεῖνον γὰρ ταμίην ἀνέμων ποίησε Κρονίων,</TextUnit>
    <TextUnit id="4566" loc="10.22">ἠμὲν παυέμεναι ἠδ' ὀρνύμεν, ὅν κ' ἐθέλῃσι.</TextUnit>
    <TextUnit id="4567" loc="10.23">νηὶ δ' ἐνὶ γλαφυρῇ κατέδει μέρμιθι φαεινῇ</TextUnit>
    <TextUnit id="4568" loc="10.24">ἀργυρέῃ, ἵνα μή τι παραπνεύσῃ ὀλίγον περ:</TextUnit>
    <TextUnit id="4569" loc="10.25">αὐτὰρ ἐμοὶ πνοιὴν Ζεφύρου προέηκεν ἀῆναι,</TextUnit>
    <TextUnit id="4570" loc="10.26">ὄφρα φέροι νῆάς τε καὶ αὐτούς: οὐδ' ἄρ' ἔμελλεν</TextUnit>
    <TextUnit id="4571" loc="10.27">ἐκτελέειν: αὐτῶν γὰρ ἀπωλόμεθ' ἀφραδίῃσιν.</TextUnit>
    <TextUnit id="4572" loc="10.28">“ἐννῆμαρ μὲν ὁμῶς πλέομεν νύκτας τε καὶ ἦμαρ,</TextUnit>
    <TextUnit id="4573" loc="10.29">τῇ δεκάτῃ δ' ἤδη ἀνεφαίνετο πατρὶς ἄρουρα,</TextUnit>
    <TextUnit id="4574" loc="10.30">καὶ δὴ πυρπολέοντας ἐλεύσσομεν ἐγγὺς ἐόντες:</TextUnit>
    <TextUnit id="4575" loc="10.31">ἔνθ' ἐμὲ μὲν γλυκὺς ὕπνος ἐπήλυθε κεκμηῶτα,</TextUnit>
    <TextUnit id="4576" loc="10.32">αἰεὶ γὰρ πόδα νηὸς ἐνώμων, οὐδέ τῳ ἄλλῳ</TextUnit>
    <TextUnit id="4577" loc="10.33">δῶχ' ἑτάρων, ἵνα θᾶσσον ἱκοίμεθα πατρίδα γαῖαν:</TextUnit>
    <TextUnit id="4578" loc="10.34">οἱ δ' ἕταροι ἐπέεσσι πρὸς ἀλλήλους ἀγόρευον,</TextUnit>
    <TextUnit id="4579" loc="10.35">καί μ' ἔφασαν χρυσόν τε καὶ ἄργυρον οἴκαδ' ἄγεσθαι</TextUnit>
    <TextUnit id="4580" loc="10.36">δῶρα παρ' Αἰόλου μεγαλήτορος ̔Ιπποτάδαο.</TextUnit>
    <TextUnit id="4581" loc="10.37">ὧδε δέ τις εἴπεσκεν ἰδὼν ἐς πλησίον ἄλλον:</TextUnit>
    <TextUnit id="4582" loc="10.38">“‘ὦ πόποι, ὡς ὅδε πᾶσι φίλος καὶ τίμιός ἐστιν</TextUnit>
    <TextUnit id="4583" loc="10.39">ἀνθρώποις, ὅτεών τε πόλιν καὶ γαῖαν ἵκηται.</TextUnit>
    <TextUnit id="4584" loc="10.40">πολλὰ μὲν ἐκ Τροίης ἄγεται κειμήλια καλὰ</TextUnit>
    <TextUnit id="4585" loc="10.41">ληίδος, ἡμεῖς δ' αὖτε ὁμὴν ὁδὸν ἐκτελέσαντες</TextUnit>
    <TextUnit id="4586" loc="10.42">οἴκαδε νισσόμεθα κενεὰς σὺν χεῖρας ἔχοντες:</TextUnit>
    <TextUnit id="4587" loc="10.43">καὶ νῦν οἱ τάδ' ἔδωκε χαριζόμενος φιλότητι</TextUnit>
    <TextUnit id="4588" loc="10.44">Αἴολος. ἀλλ' ἄγε θᾶσσον ἰδώμεθα ὅττι τάδ' ἐστίν,</TextUnit>
    <TextUnit id="4589" loc="10.45">ὅσσος τις χρυσός τε καὶ ἄργυρος ἀσκῷ ἔνεστιν.’</TextUnit>
    <TextUnit id="4590" loc="10.46">“ὣς ἔφασαν, βουλὴ δὲ κακὴ νίκησεν ἑταίρων:</TextUnit>
    <TextUnit id="4591" loc="10.47">ἀσκὸν μὲν λῦσαν, ἄνεμοι δ' ἐκ πάντες ὄρουσαν.</TextUnit>
    <TextUnit id="4592" loc="10.48">τοὺς δ' αἶψ' ἁρπάξασα φέρεν πόντονδε θύελλα</TextUnit>
    <TextUnit id="4593" loc="10.49">κλαίοντας, γαίης ἄπο πατρίδος. αὐτὰρ ἐγώ γε</TextUnit>
    <TextUnit id="4594" loc="10.50">ἐγρόμενος κατὰ θυμὸν ἀμύμονα μερμήριξα,</TextUnit>
    <TextUnit id="4595" loc="10.51">ἠὲ πεσὼν ἐκ νηὸς ἀποφθίμην ἐνὶ πόντῳ,</TextUnit>
    <TextUnit id="4596" loc="10.52">ἦ ἀκέων τλαίην καὶ ἔτι ζωοῖσι μετείην.</TextUnit>
    <TextUnit id="4597" loc="10.53">ἀλλ' ἔτλην καὶ ἔμεινα, καλυψάμενος δ' ἐνὶ νηὶ</TextUnit>
    <TextUnit id="4598" loc="10.54">κείμην. αἱ δ' ἐφέροντο κακῇ ἀνέμοιο θυέλλῃ</TextUnit>
    <TextUnit id="4599" loc="10.55">αὖτις ἐπ' Αἰολίην νῆσον,  στενάχοντο δ' ἑταῖροι.</TextUnit>
    <TextUnit id="4600" loc="10.56">“ἔνθα δ' ἐπ' ἠπείρου βῆμεν καὶ ἀφυσσάμεθ' ὕδωρ,</TextUnit>
    <TextUnit id="4601" loc="10.57">αἶψα δὲ δεῖπνον ἕλοντο θοῇς παρὰ νηυσὶν ἑταῖροι.</TextUnit>
    <TextUnit id="4602" loc="10.58">αὐτὰρ ἐπεὶ σίτοιό τ' ἐπασσάμεθ' ἠδὲ ποτῆτος,</TextUnit>
    <TextUnit id="4603" loc="10.59">δὴ τότ' ἐγὼ κήρυκά τ' ὀπασσάμενος καὶ ἑταῖρον</TextUnit>
    <TextUnit id="4604" loc="10.60">βῆν εἰς Αἰόλου κλυτὰ δώματα: τὸν δ' ἐκίχανον</TextUnit>
    <TextUnit id="4605" loc="10.61">δαινύμενον παρὰ ᾗ τ' ἀλόχῳ καὶ οἷσι τέκεσσιν.</TextUnit>
    <TextUnit id="4606" loc="10.62">ἐλθόντες δ' ἐς δῶμα παρὰ σταθμοῖσιν ἐπ' οὐδοῦ</TextUnit>
    <TextUnit id="4607" loc="10.63">ἑζόμεθ': οἱ δ' ἀνὰ θυμὸν ἐθάμβεον ἔκ τ' ἐρέοντο:</TextUnit>
    <TextUnit id="4608" loc="10.64">“‘πῶς ἦλθες, ̓Οδυσεῦ; τίς τοι κακὸς ἔχραε δαίμων;</TextUnit>
    <TextUnit id="4609" loc="10.65">ἦ μέν ς' ἐνδυκέως ἀπεπέμπομεν,  ὄφρ' ἀφίκοιο</TextUnit>
    <TextUnit id="4610" loc="10.66">πατρίδα σὴν καὶ δῶμα καὶ εἴ πού τοι φίλον ἐστίν.’</TextUnit>
    <TextUnit id="4611" loc="10.67">“ὣς φάσαν, αὐτὰρ ἐγὼ μετεφώνεον ἀχνύμενος κῆρ:</TextUnit>
    <TextUnit id="4612" loc="10.68">“ἄασάν μ' ἕταροί τε κακοὶ πρὸς τοῖσί τε ὕπνος</TextUnit>
    <TextUnit id="4613" loc="10.69">σχέτλιος. ἀλλ' ἀκέσασθε, φίλοι: δύναμις γὰρ ἐν ὑμῖν.’</TextUnit>
    <TextUnit id="4614" loc="10.70">“ὣς ἐφάμην μαλακοῖσι καθαπτόμενος ἐπέεσσιν,</TextUnit>
    <TextUnit id="4615" loc="10.71">οἱ δ' ἄνεῳ ἐγένοντο: πατὴρ δ' ἠμείβετο μύθῳ:</TextUnit>
    <TextUnit id="4616" loc="10.72">“‘ἔρρ' ἐκ νήσου θᾶσσον, ἐλέγχιστε ζωόντων:</TextUnit>
    <TextUnit id="4617" loc="10.73">οὐ γάρ μοι θέμις ἐστὶ κομιζέμεν οὐδ' ἀποπέμπειν</TextUnit>
    <TextUnit id="4618" loc="10.74">ἄνδρα τόν, ὅς κε θεοῖσιν ἀπέχθηται μακάρεσσιν:</TextUnit>
    <TextUnit id="4619" loc="10.75">ἔρρε,  ἐπεὶ ἄρα θεοῖσιν ἀπεχθόμενος τόδ' ἱκάνεις.’</TextUnit>
    <TextUnit id="4620" loc="10.76">“ὣς εἰπὼν ἀπέπεμπε δόμων βαρέα στενάχοντα.</TextUnit>
    <TextUnit id="4621" loc="10.77">ἔνθεν δὲ προτέρω πλέομεν ἀκαχήμενοι ἦτορ.</TextUnit>
    <TextUnit id="4622" loc="10.78">τείρετο δ' ἀνδρῶν θυμὸς ὑπ' εἰρεσίης ἀλεγεινῆς</TextUnit>
    <TextUnit id="4623" loc="10.79">ἡμετέρῃ ματίῃ, ἐπεὶ οὐκέτι φαίνετο πομπή.</TextUnit>
    <TextUnit id="4624" loc="10.80">ἑξῆμαρ μὲν ὁμῶς πλέομεν νύκτας τε καὶ ἦμαρ,</TextUnit>
    <TextUnit id="4625" loc="10.81">ἑβδομάτῃ δ' ἱκόμεσθα Λάμου αἰπὺ πτολίεθρον,</TextUnit>
    <TextUnit id="4626" loc="10.82">Τηλέπυλον Λαιστρυγονίην, ὅθι ποιμένα ποιμὴν</TextUnit>
    <TextUnit id="4627" loc="10.83">ἠπύει εἰσελάων, ὁ δέ τ' ἐξελάων ὑπακούει.</TextUnit>
    <TextUnit id="4628" loc="10.84">ἔνθα κ' ἄυπνος ἀνὴρ δοιοὺς ἐξήρατο μισθούς,</TextUnit>
    <TextUnit id="4629" loc="10.85">τὸν μὲν βουκολέων,  τὸν δ' ἄργυφα μῆλα νομεύων:</TextUnit>
    <TextUnit id="4630" loc="10.86">ἐγγὺς γὰρ νυκτός τε καὶ ἤματός εἰσι κέλευθοι.</TextUnit>
    <TextUnit id="4631" loc="10.87">ἔνθ' ἐπεὶ ἐς λιμένα κλυτὸν ἤλθομεν, ὃν πέρι πέτρη</TextUnit>
    <TextUnit id="4632" loc="10.88">ἠλίβατος τετύχηκε διαμπερὲς ἀμφοτέρωθεν,</TextUnit>
    <TextUnit id="4633" loc="10.89">ἀκταὶ δὲ προβλῆτες ἐναντίαι ἀλλήλῃσιν</TextUnit>
    <TextUnit id="4634" loc="10.90">ἐν στόματι προύχουσιν,  ἀραιὴ δ' εἴσοδός ἐστιν,</TextUnit>
    <TextUnit id="4635" loc="10.91">ἔνθ' οἵ γ' εἴσω πάντες ἔχον νέας ἀμφιελίσσας.</TextUnit>
    <TextUnit id="4636" loc="10.92">αἱ μὲν ἄρ' ἔντοσθεν λιμένος κοίλοιο δέδεντο</TextUnit>
    <TextUnit id="4637" loc="10.93">πλησίαι: οὐ μὲν γάρ ποτ' ἀέξετο κῦμά γ' ἐν αὐτῷ,</TextUnit>
    <TextUnit id="4638" loc="10.94">οὔτε μέγ' οὔτ' ὀλίγον, λευκὴ δ' ἦν ἀμφὶ γαλήνη:</TextUnit>
    <TextUnit id="4639" loc="10.95">αὐτὰρ ἐγὼν οἶος σχέθον ἔξω νῆα μέλαιναν,</TextUnit>
    <TextUnit id="4640" loc="10.96">αὐτοῦ ἐπ' ἐσχατιῇ, πέτρης ἐκ πείσματα δήσας:</TextUnit>
    <TextUnit id="4641" loc="10.97">ἔστην δὲ σκοπιὴν ἐς παιπαλόεσσαν ἀνελθών.</TextUnit>
    <TextUnit id="4642" loc="10.98">ἔνθα μὲν οὔτε βοῶν οὔτ' ἀνδρῶν φαίνετο ἔργα,</TextUnit>
    <TextUnit id="4643" loc="10.99">καπνὸν δ' οἶον ὁρῶμεν ἀπὸ χθονὸς ἀίσσοντα.</TextUnit>
    <TextUnit id="4644" loc="10.100">δὴ τότ' ἐγὼν ἑτάρους προί̈ειν πεύθεσθαι ἰόντας,</TextUnit>
    <TextUnit id="4645" loc="10.101">οἵ τινες ἀνέρες εἶεν ἐπὶ χθονὶ σῖτον ἔδοντες,</TextUnit>
    <TextUnit id="4646" loc="10.102">ἄνδρε δύω κρίνας, τρίτατον κήρυχ' ἅμ' ὀπάσσας.</TextUnit>
    <TextUnit id="4647" loc="10.103">οἱ δ' ἴσαν ἐκβάντες λείην ὁδόν, ᾗ περ ἄμαξαι</TextUnit>
    <TextUnit id="4648" loc="10.104">ἄστυδ' ἀφ' ὑψηλῶν ὀρέων καταγίνεον ὕλην,</TextUnit>
    <TextUnit id="4649" loc="10.105">κούρῃ δὲ ξύμβληντο πρὸ ἄστεος ὑδρευούσῃ,</TextUnit>
    <TextUnit id="4650" loc="10.106">θυγατέρ' ἰφθίμῃ Λαιστρυγόνος ̓Αντιφάταο.</TextUnit>
    <TextUnit id="4651" loc="10.107">ἡ μὲν ἄρ' ἐς κρήνην κατεβήσετο καλλιρέεθρον</TextUnit>
    <TextUnit id="4652" loc="10.108">̓Αρτακίην: ἔνθεν γὰρ ὕδωρ προτὶ ἄστυ φέρεσκον:</TextUnit>
    <TextUnit id="4653" loc="10.109">οἱ δὲ παριστάμενοι προσεφώνεον ἔκ τ' ἐρέοντο</TextUnit>
    <TextUnit id="4654" loc="10.110">ὅς τις τῶνδ' εἴη βασιλεὺς καὶ οἷσιν ἀνάσσοι:</TextUnit>
    <TextUnit id="4655" loc="10.111">ἡ δὲ μάλ' αὐτίκα πατρὸς ἐπέφραδεν ὑψερεφὲς δῶ.</TextUnit>
    <TextUnit id="4656" loc="10.112">οἱ δ' ἐπεὶ εἰσῆλθον κλυτὰ δώματα, τὴν δὲ γυναῖκα</TextUnit>
    <TextUnit id="4657" loc="10.113">εὗρον, ὅσην τ' ὄρεος κορυφήν, κατὰ δ' ἔστυγον αὐτήν.</TextUnit>
    <TextUnit id="4658" loc="10.114">ἡ δ' αἶψ' ἐξ ἀγορῆς ἐκάλει κλυτὸν ̓Αντιφατῆα,</TextUnit>
    <TextUnit id="4659" loc="10.115">ὃν πόσιν,  ὃς δὴ τοῖσιν ἐμήσατο λυγρὸν ὄλεθρον.</TextUnit>
    <TextUnit id="4660" loc="10.116">αὐτίχ' ἕνα μάρψας ἑτάρων ὡπλίσσατο δεῖπνον:</TextUnit>
    <TextUnit id="4661" loc="10.117">τὼ δὲ δύ' ἀίξαντε φυγῇ ἐπὶ νῆας ἱκέσθην.</TextUnit>
    <TextUnit id="4662" loc="10.118">αὐτὰρ ὁ τεῦχε βοὴν διὰ ἄστεος: οἱ δ' ἀίοντες</TextUnit>
    <TextUnit id="4663" loc="10.119">φοίτων ἴφθιμοι Λαιστρυγόνες ἄλλοθεν ἄλλος,</TextUnit>
    <TextUnit id="4664" loc="10.120">μυρίοι,  οὐκ ἄνδρεσσιν ἐοικότες, ἀλλὰ Γίγασιν.</TextUnit>
    <TextUnit id="4665" loc="10.121">οἵ ῥ' ἀπὸ πετράων ἀνδραχθέσι χερμαδίοισιν</TextUnit>
    <TextUnit id="4666" loc="10.122">βάλλον: ἄφαρ δὲ κακὸς κόναβος κατὰ νῆας ὀρώρει</TextUnit>
    <TextUnit id="4667" loc="10.123">ἀνδρῶν τ' ὀλλυμένων νηῶν θ' ἅμα ἀγνυμενάων:</TextUnit>
    <TextUnit id="4668" loc="10.124">ἰχθῦς δ' ὣς πείροντες ἀτερπέα δαῖτα φέροντο.</TextUnit>
    <TextUnit id="4669" loc="10.125">ὄφρ' οἱ τοὺς ὄλεκον λιμένος πολυβενθέος ἐντός,</TextUnit>
    <TextUnit id="4670" loc="10.126">τόφρα δ' ἐγὼ ξίφος ὀξὺ ἐρυσσάμενος παρὰ μηροῦ</TextUnit>
    <TextUnit id="4671" loc="10.127">τῷ ἀπὸ πείσματ' ἔκοψα νεὸς κυανοπρῴροιο.</TextUnit>
    <TextUnit id="4672" loc="10.128">αἶψα δ' ἐμοῖς ἑτάροισιν ἐποτρύνας ἐκέλευσα</TextUnit>
    <TextUnit id="4673" loc="10.129">ἐμβαλέειν κώπῃς, ἵν' ὑπὲκ κακότητα φύγοιμεν:</TextUnit>
    <TextUnit id="4674" loc="10.130">οἱ δ' ἅλα πάντες ἀνέρριψαν,  δείσαντες ὄλεθρον.</TextUnit>
    <TextUnit id="4675" loc="10.131">ἀσπασίως δ' ἐς πόντον ἐπηρεφέας φύγε πέτρας</TextUnit>
    <TextUnit id="4676" loc="10.132">νηῦς ἐμή: αὐτὰρ αἱ ἄλλαι ἀολλέες αὐτόθ' ὄλοντο.</TextUnit>
    <TextUnit id="4677" loc="10.133">“ἔνθεν δὲ προτέρω πλέομεν ἀκαχήμενοι ἦτορ,</TextUnit>
    <TextUnit id="4678" loc="10.134">ἄσμενοι ἐκ θανάτοιο, φίλους ὀλέσαντες ἑταίρους.</TextUnit>
    <TextUnit id="4679" loc="10.135">Αἰαίην δ' ἐς νῆσον ἀφικόμεθ': ἔνθα δ' ἔναιε</TextUnit>
    <TextUnit id="4680" loc="10.136">Κίρκη ἐυπλόκαμος, δεινὴ θεὸς αὐδήεσσα,</TextUnit>
    <TextUnit id="4681" loc="10.137">αὐτοκασιγνήτη ὀλοόφρονος Αἰήταο:</TextUnit>
    <TextUnit id="4682" loc="10.138">ἄμφω δ' ἐκγεγάτην φαεσιμβρότου ̓Ηελίοιο</TextUnit>
    <TextUnit id="4683" loc="10.139">μητρός τ' ἐκ Πέρσης, τὴν ̓Ωκεανὸς τέκε παῖδα.</TextUnit>
    <TextUnit id="4684" loc="10.140">ἔνθα δ' ἐπ' ἀκτῆς νηὶ κατηγαγόμεσθα σιωπῇ</TextUnit>
    <TextUnit id="4685" loc="10.141">ναύλοχον ἐς λιμένα, καί τις θεὸς ἡγεμόνευεν.</TextUnit>
    <TextUnit id="4686" loc="10.142">ἔνθα τότ' ἐκβάντες δύο τ' ἤματα καὶ δύο νύκτας</TextUnit>
    <TextUnit id="4687" loc="10.143">κείμεθ' ὁμοῦ καμάτῳ τε καὶ ἄλγεσι θυμὸν ἔδοντες.</TextUnit>
    <TextUnit id="4688" loc="10.144">ἀλλ' ὅτε δὴ τρίτον ἦμαρ ἐυπλόκαμος τέλες' ̓Ηώς,</TextUnit>
    <TextUnit id="4689" loc="10.145">καὶ τότ' ἐγὼν ἐμὸν ἔγχος ἑλὼν καὶ φάσγανον ὀξὺ</TextUnit>
    <TextUnit id="4690" loc="10.146">καρπαλίμως παρὰ νηὸς ἀνήιον ἐς περιωπήν,</TextUnit>
    <TextUnit id="4691" loc="10.147">εἴ πως ἔργα ἴδοιμι βροτῶν ἐνοπήν τε πυθοίμην.</TextUnit>
    <TextUnit id="4692" loc="10.148">ἔστην δὲ σκοπιὴν ἐς παιπαλόεσσαν ἀνελθών,</TextUnit>
    <TextUnit id="4693" loc="10.149">καί μοι ἐείσατο καπνὸς ἀπὸ χθονὸς εὐρυοδείης,</TextUnit>
    <TextUnit id="4694" loc="10.150">Κίρκης ἐν μεγάροισι,  διὰ δρυμὰ πυκνὰ καὶ ὕλην.</TextUnit>
    <TextUnit id="4695" loc="10.151">μερμήριξα δ' ἔπειτα κατὰ φρένα καὶ κατὰ θυμὸν</TextUnit>
    <TextUnit id="4696" loc="10.152">ἐλθεῖν ἠδὲ πυθέσθαι, ἐπεὶ ἴδον αἴθοπα καπνόν.</TextUnit>
    <TextUnit id="4697" loc="10.153">ὧδε δέ μοι φρονέοντι δοάσσατο κέρδιον εἶναι,</TextUnit>
    <TextUnit id="4698" loc="10.154">πρῶτ' ἐλθόντ' ἐπὶ νῆα θοὴν καὶ θῖνα θαλάσσης</TextUnit>
    <TextUnit id="4699" loc="10.155">δεῖπνον ἑταίροισιν δόμεναι προέμεν τε πυθέσθαι.</TextUnit>
    <TextUnit id="4700" loc="10.156">ἀλλ' ὅτε δὴ σχεδὸν ἦα κιὼν νεὸς ἀμφιελίσσης,</TextUnit>
    <TextUnit id="4701" loc="10.157">καὶ τότε τίς με θεῶν ὀλοφύρατο μοῦνον ἐόντα,</TextUnit>
    <TextUnit id="4702" loc="10.158">ὅς ῥά μοι ὑψίκερων ἔλαφον μέγαν εἰς ὁδὸν αὐτὴν</TextUnit>
    <TextUnit id="4703" loc="10.159">ἧκεν. ὁ μὲν ποταμόνδε κατήιεν ἐκ νομοῦ ὕλης</TextUnit>
    <TextUnit id="4704" loc="10.160">πιόμενος: δὴ γάρ μιν ἔχεν μένος ἠελίοιο.</TextUnit>
    <TextUnit id="4705" loc="10.161">τὸν δ' ἐγὼ ἐκβαίνοντα κατ' ἄκνηστιν μέσα νῶτα</TextUnit>
    <TextUnit id="4706" loc="10.162">πλῆξα: τὸ δ' ἀντικρὺ δόρυ χάλκεον ἐξεπέρησε,</TextUnit>
    <TextUnit id="4707" loc="10.163">κὰδ δ' ἔπες' ἐν κονίῃσι μακών, ἀπὸ δ' ἔπτατο θυμός.</TextUnit>
    <TextUnit id="4708" loc="10.164">τῷ δ' ἐγὼ ἐμβαίνων δόρυ χάλκεον ἐξ ὠτειλῆς</TextUnit>
    <TextUnit id="4709" loc="10.165">εἰρυσάμην: τὸ μὲν αὖθι κατακλίνας ἐπὶ γαίῃ</TextUnit>
    <TextUnit id="4710" loc="10.166">εἴας': αὐτὰρ ἐγὼ σπασάμην ῥῶπάς τε λύγους τε,</TextUnit>
    <TextUnit id="4711" loc="10.167">πεῖσμα δ', ὅσον τ' ὄργυιαν, ἐυστρεφὲς ἀμφοτέρωθεν</TextUnit>
    <TextUnit id="4712" loc="10.168">πλεξάμενος συνέδησα πόδας δεινοῖο πελώρου,</TextUnit>
    <TextUnit id="4713" loc="10.169">βῆν δὲ καταλοφάδεια φέρων ἐπὶ νῆα μέλαιναν</TextUnit>
    <TextUnit id="4714" loc="10.170">ἔγχει ἐρειδόμενος,  ἐπεὶ οὔ πως ἦεν ἐπ' ὤμου</TextUnit>
    <TextUnit id="4715" loc="10.171">χειρὶ φέρειν ἑτέρῃ: μάλα γὰρ μέγα θηρίον ἦεν.</TextUnit>
    <TextUnit id="4716" loc="10.172">κὰδ' δ' ἔβαλον προπάροιθε νεός, ἀνέγειρα δ' ἑταίρους</TextUnit>
    <TextUnit id="4717" loc="10.173">μειλιχίοις ἐπέεσσι παρασταδὸν ἄνδρα ἕκαστον:</TextUnit>
    <TextUnit id="4718" loc="10.174">“ὦ φίλοι, οὐ γάρ πω καταδυσόμεθ' ἀχνύμενοί περ</TextUnit>
    <TextUnit id="4719" loc="10.175">εἰς ̓Αίδαο δόμους,  πρὶν μόρσιμον ἦμαρ ἐπέλθῃ:</TextUnit>
    <TextUnit id="4720" loc="10.176">ἀλλ' ἄγετ', ὄφρ' ἐν νηὶ θοῇ βρῶσίς τε πόσις τε,</TextUnit>
    <TextUnit id="4721" loc="10.177">μνησόμεθα βρώμης, μηδὲ τρυχώμεθα λιμῷ.’</TextUnit>
    <TextUnit id="4722" loc="10.178">“ὣς ἐφάμην, οἱ δ' ὦκα ἐμοῖς ἐπέεσσι πίθοντο,</TextUnit>
    <TextUnit id="4723" loc="10.179">ἐκ δὲ καλυψάμενοι παρὰ θῖν' ἁλὸς ἀτρυγέτοιο</TextUnit>
    <TextUnit id="4724" loc="10.180">θηήσαντ' ἔλαφον: μάλα γὰρ μέγα θηρίον ἦεν.</TextUnit>
    <TextUnit id="4725" loc="10.181">αὐτὰρ ἐπεὶ τάρπησαν ὁρώμενοι ὀφθαλμοῖσιν,</TextUnit>
    <TextUnit id="4726" loc="10.182">χεῖρας νιψάμενοι τεύχοντ' ἐρικυδέα δαῖτα.</TextUnit>
    <TextUnit id="4727" loc="10.183">ὣς τότε μὲν πρόπαν ἦμαρ ἐς ἠέλιον καταδύντα</TextUnit>
    <TextUnit id="4728" loc="10.184">ἥμεθα δαινύμενοι κρέα τ' ἄσπετα καὶ μέθυ ἡδύ:</TextUnit>
    <TextUnit id="4729" loc="10.185">ἦμος δ' ἠέλιος κατέδυ καὶ ἐπὶ κνέφας ἦλθε,</TextUnit>
    <TextUnit id="4730" loc="10.186">δὴ τότε κοιμήθημεν ἐπὶ ῥηγμῖνι θαλάσσης.</TextUnit>
    <TextUnit id="4731" loc="10.187">ἦμος δ' ἠριγένεια φάνη ῥοδοδάκτυλος ̓Ηώς,</TextUnit>
    <TextUnit id="4732" loc="10.188">καὶ τότ' ἐγὼν ἀγορὴν θέμενος μετὰ πᾶσιν ἔειπον:</TextUnit>
    <TextUnit id="4733" loc="10.189">“‘κέκλυτέ μευ μύθων, κακά περ πάσχοντες ἑταῖροι:</TextUnit>
    <TextUnit id="4734" loc="10.190">ὦ φίλοι,  οὐ γάρ τ' ἴδμεν, ὅπῃ ζόφος οὐδ' ὅπῃ ἠώς,</TextUnit>
    <TextUnit id="4735" loc="10.191">οὐδ' ὅπῃ ἠέλιος φαεσίμβροτος εἶς' ὑπὸ γαῖαν,</TextUnit>
    <TextUnit id="4736" loc="10.192">οὐδ' ὅπῃ ἀννεῖται: ἀλλὰ φραζώμεθα θᾶσσον</TextUnit>
    <TextUnit id="4737" loc="10.193">εἴ τις ἔτ' ἔσται μῆτις. ἐγὼ δ' οὔκ οἴομαι εἶναι.</TextUnit>
    <TextUnit id="4738" loc="10.194">εἶδον γὰρ σκοπιὴν ἐς παιπαλόεσσαν ἀνελθὼν</TextUnit>
    <TextUnit id="4739" loc="10.195">νῆσον,  τὴν πέρι πόντος ἀπείριτος ἐστεφάνωται:</TextUnit>
    <TextUnit id="4740" loc="10.196">αὐτὴ δὲ χθαμαλὴ κεῖται: καπνὸν δ' ἐνὶ μέσσῃ</TextUnit>
    <TextUnit id="4741" loc="10.197">ἔδρακον ὀφθαλμοῖσι διὰ δρυμὰ πυκνὰ καὶ ὕλην.’</TextUnit>
    <TextUnit id="4742" loc="10.198">“ὣς ἐφάμην, τοῖσιν δὲ κατεκλάσθη φίλον ἦτορ</TextUnit>
    <TextUnit id="4743" loc="10.199">μνησαμένοις ἔργων Λαιστρυγόνος ̓Αντιφάταο</TextUnit>
    <TextUnit id="4744" loc="10.200">Κύκλωπός τε βίης μεγαλήτορος,  ἀνδροφάγοιο.</TextUnit>
    <TextUnit id="4745" loc="10.201">κλαῖον δὲ λιγέως θαλερὸν κατὰ δάκρυ χέοντες:</TextUnit>
    <TextUnit id="4746" loc="10.202">ἀλλ' οὐ γάρ τις πρῆξις ἐγίγνετο μυρομένοισιν.</TextUnit>
    <TextUnit id="4747" loc="10.203">“αὐτὰρ ἐγὼ δίχα πάντας ἐυκνήμιδας ἑταίρους</TextUnit>
    <TextUnit id="4748" loc="10.204">ἠρίθμεον, ἀρχὸν δὲ μετ' ἀμφοτέροισιν ὄπασσα:</TextUnit>
    <TextUnit id="4749" loc="10.205">τῶν μὲν ἐγὼν ἦρχον,  τῶν δ' Εὐρύλοχος θεοειδής.</TextUnit>
    <TextUnit id="4750" loc="10.206">κλήρους δ' ἐν κυνέῃ χαλκήρεϊ πάλλομεν ὦκα:</TextUnit>
    <TextUnit id="4751" loc="10.207">ἐκ δ' ἔθορε κλῆρος μεγαλήτορος Εὐρυλόχοιο.</TextUnit>
    <TextUnit id="4752" loc="10.208">βῆ δ' ἰέναι, ἅμα τῷ γε δύω καὶ εἴκος' ἑταῖροι</TextUnit>
    <TextUnit id="4753" loc="10.209">κλαίοντες: κατὰ δ' ἄμμε λίπον γοόωντας ὄπισθεν.</TextUnit>
    <TextUnit id="4754" loc="10.210">εὗρον δ' ἐν βήσσῃσι τετυγμένα δώματα Κίρκης</TextUnit>
    <TextUnit id="4755" loc="10.211">ξεστοῖσιν λάεσσι, περισκέπτῳ ἐνὶ χώρῳ:</TextUnit>
    <TextUnit id="4756" loc="10.212">ἀμφὶ δέ μιν λύκοι ἦσαν ὀρέστεροι ἠδὲ λέοντες,</TextUnit>
    <TextUnit id="4757" loc="10.213">τοὺς αὐτὴ κατέθελξεν, ἐπεὶ κακὰ φάρμακ' ἔδωκεν.</TextUnit>
    <TextUnit id="4758" loc="10.214">οὐδ' οἵ γ' ὡρμήθησαν ἐπ' ἀνδράσιν, ἀλλ' ἄρα τοί γε</TextUnit>
    <TextUnit id="4759" loc="10.215">οὐρῇσιν μακρῇσι περισσαίνοντες ἀνέσταν.</TextUnit>
    <TextUnit id="4760" loc="10.216">ὡς δ' ὅτ' ἂν ἀμφὶ ἄνακτα κύνες δαίτηθεν ἰόντα</TextUnit>
    <TextUnit id="4761" loc="10.217">σαίνως', αἰεὶ γάρ τε φέρει μειλίγματα θυμοῦ,</TextUnit>
    <TextUnit id="4762" loc="10.218">ὣς τοὺς ἀμφὶ λύκοι κρατερώνυχες ἠδὲ λέοντες</TextUnit>
    <TextUnit id="4763" loc="10.219">σαῖνον: τοὶ δ' ἔδεισαν, ἐπεὶ ἴδον αἰνὰ πέλωρα.</TextUnit>
    <TextUnit id="4764" loc="10.220">ἔσταν δ' ἐν προθύροισι θεᾶς καλλιπλοκάμοιο,</TextUnit>
    <TextUnit id="4765" loc="10.221">Κίρκης δ' ἔνδον ἄκουον ἀειδούσης ὀπὶ καλῇ,</TextUnit>
    <TextUnit id="4766" loc="10.222">ἱστὸν ἐποιχομένης μέγαν ἄμβροτον, οἷα θεάων</TextUnit>
    <TextUnit id="4767" loc="10.223">λεπτά τε καὶ χαρίεντα καὶ ἀγλαὰ ἔργα πέλονται.</TextUnit>
    <TextUnit id="4768" loc="10.224">τοῖσι δὲ μύθων ἦρχε Πολίτης ὄρχαμος ἀνδρῶν,</TextUnit>
    <TextUnit id="4769" loc="10.225">ὅς μοι κήδιστος ἑτάρων ἦν κεδνότατός τε:</TextUnit>
    <TextUnit id="4770" loc="10.226">“ὦ φίλοι, ἔνδον γάρ τις ἐποιχομένη μέγαν ἱστὸν</TextUnit>
    <TextUnit id="4771" loc="10.227">καλὸν ἀοιδιάει, δάπεδον δ' ἅπαν ἀμφιμέμυκεν,</TextUnit>
    <TextUnit id="4772" loc="10.228">ἢ θεὸς ἠὲ γυνή: ἀλλὰ φθεγγώμεθα θᾶσσον.’</TextUnit>
    <TextUnit id="4773" loc="10.229">“ὣς ἄρ' ἐφώνησεν, τοὶ δὲ φθέγγοντο καλεῦντες.</TextUnit>
    <TextUnit id="4774" loc="10.230">ἡ δ' αἶψ' ἐξελθοῦσα θύρας ὤιξε φαεινὰς</TextUnit>
    <TextUnit id="4775" loc="10.231">καὶ κάλει: οἱ δ' ἅμα πάντες ἀιδρείῃσιν ἕποντο:</TextUnit>
    <TextUnit id="4776" loc="10.232">Εὐρύλοχος δ' ὑπέμεινεν, ὀισάμενος δόλον εἶναι.</TextUnit>
    <TextUnit id="4777" loc="10.233">εἷσεν δ' εἰσαγαγοῦσα κατὰ κλισμούς τε θρόνους τε,</TextUnit>
    <TextUnit id="4778" loc="10.234">ἐν δέ σφιν τυρόν τε καὶ ἄλφιτα καὶ μέλι χλωρὸν</TextUnit>
    <TextUnit id="4779" loc="10.235">οἴνῳ Πραμνείῳ ἐκύκα: ἀνέμισγε δὲ σίτῳ</TextUnit>
    <TextUnit id="4780" loc="10.236">φάρμακα λύγρ', ἵνα πάγχυ λαθοίατο πατρίδος αἴης.</TextUnit>
    <TextUnit id="4781" loc="10.237">αὐτὰρ ἐπεὶ δῶκέν τε καὶ ἔκπιον, αὐτίκ' ἔπειτα</TextUnit>
    <TextUnit id="4782" loc="10.238">ῥάβδῳ πεπληγυῖα κατὰ συφεοῖσιν ἐέργνυ.</TextUnit>
    <TextUnit id="4783" loc="10.239">οἱ δὲ συῶν μὲν ἔχον κεφαλὰς φωνήν τε τρίχας τε</TextUnit>
    <TextUnit id="4784" loc="10.240">καὶ δέμας, αὐτὰρ νοῦς ἦν ἔμπεδος, ὡς τὸ πάρος περ.</TextUnit>
    <TextUnit id="4785" loc="10.241">ὣς οἱ μὲν κλαίοντες ἐέρχατο,  τοῖσι δὲ Κίρκη</TextUnit>
    <TextUnit id="4786" loc="10.242">πάρ ῥ' ἄκυλον βάλανόν τε βάλεν καρπόν τε κρανείης</TextUnit>
    <TextUnit id="4787" loc="10.243">ἔδμεναι, οἷα σύες χαμαιευνάδες αἰὲν ἔδουσιν.</TextUnit>
    <TextUnit id="4788" loc="10.244">“Εὐρύλοχος δ' αἶψ' ἦλθε θοὴν ἐπὶ νῆα μέλαιναν</TextUnit>
    <TextUnit id="4789" loc="10.245">ἀγγελίην ἑτάρων ἐρέων καὶ ἀδευκέα πότμον.</TextUnit>
    <TextUnit id="4790" loc="10.246">οὐδέ τι ἐκφάσθαι δύνατο ἔπος ἱέμενός περ,</TextUnit>
    <TextUnit id="4791" loc="10.247">κῆρ ἄχεϊ μεγάλῳ βεβολημένος: ἐν δέ οἱ ὄσσε</TextUnit>
    <TextUnit id="4792" loc="10.248">δακρυόφιν πίμπλαντο, γόον δ' ὠίετο θυμός.</TextUnit>
    <TextUnit id="4793" loc="10.249">ἀλλ' ὅτε δή μιν πάντες ἀγασσάμεθ' ἐξερέοντες,</TextUnit>
    <TextUnit id="4794" loc="10.250">καὶ τότε τῶν ἄλλων ἑτάρων κατέλεξεν ὄλεθρον:</TextUnit>
    <TextUnit id="4795" loc="10.251">“‘ἤιομεν, ὡς ἐκέλευες, ἀνὰ δρυμά, φαίδιμ' ̓Οδυσσεῦ:</TextUnit>
    <TextUnit id="4796" loc="10.252">εὕρομεν ἐν βήσσῃσι τετυγμένα δώματα καλὰ</TextUnit>
    <TextUnit id="4797" loc="10.253">ξεστοῖσιν λάεσσι, περισκέπτῳ ἐνὶ χώρῳ.</TextUnit>
    <TextUnit id="4798" loc="10.254">ἔνθα δέ τις μέγαν ἱστὸν ἐποιχομένη λίγ' ἄειδεν,</TextUnit>
    <TextUnit id="4799" loc="10.255">ἢ θεὸς ἠὲ γυνή: τοὶ δὲ φθέγγοντο καλεῦντες.</TextUnit>
    <TextUnit id="4800" loc="10.256">ἡ δ' αἶψ' ἐξελθοῦσα θύρας ὤιξε φαεινὰς</TextUnit>
    <TextUnit id="4801" loc="10.257">καὶ κάλει: οἱ δ' ἅμα πάντες ἀιδρείῃσιν ἕποντο:</TextUnit>
    <TextUnit id="4802" loc="10.258">αὐτὰρ ἐγὼν ὑπέμεινα, ὀισάμενος δόλον εἶναι.</TextUnit>
    <TextUnit id="4803" loc="10.259">οἱ δ' ἅμ' ἀιστώθησαν ἀολλέες, οὐδέ τις αὐτῶν</TextUnit>
    <TextUnit id="4804" loc="10.260">ἐξεφάνη: δηρὸν δὲ καθήμενος ἐσκοπίαζον.’</TextUnit>
    <TextUnit id="4805" loc="10.261">“ὣς ἔφατ', αὐτὰρ ἐγὼ περὶ μὲν ξίφος ἀργυρόηλον</TextUnit>
    <TextUnit id="4806" loc="10.262">ὤμοιιν βαλόμην, μέγα χάλκεον, ἀμφὶ δὲ τόξα:</TextUnit>
    <TextUnit id="4807" loc="10.263">τὸν δ' ἂψ ἠνώγεα αὐτὴν ὁδὸν ἡγήσασθαι.</TextUnit>
    <TextUnit id="4808" loc="10.264">αὐτὰρ ὅ γ' ἀμφοτέρῃσι λαβὼν ἐλλίσσετο γούνων</TextUnit>
    <TextUnit id="4809" loc="10.265">καί μ' ὀλοφυρόμενος ἔπεα πτερόεντα προσηύδα:</TextUnit>
    <TextUnit id="4810" loc="10.266">“‘μή μ' ἄγε κεῖς' ἀέκοντα, διοτρεφές, ἀλλὰ λίπ' αὐτοῦ.</TextUnit>
    <TextUnit id="4811" loc="10.267">οἶδα γάρ, ὡς οὔτ' αὐτὸς ἐλεύσεαι οὔτε τιν' ἄλλον</TextUnit>
    <TextUnit id="4812" loc="10.268">ἄξεις σῶν ἑτάρων. ἀλλὰ ξὺν τοίσδεσι θᾶσσον</TextUnit>
    <TextUnit id="4813" loc="10.269">φεύγωμεν: ἔτι γάρ κεν ἀλύξαιμεν κακὸν ἦμαρ.’</TextUnit>
    <TextUnit id="4814" loc="10.270">“ὣς ἔφατ', αὐτὰρ ἐγώ μιν ἀμειβόμενος προσέειπον:</TextUnit>
    <TextUnit id="4815" loc="10.271">Εὐρύλοχ',  ἦ τοι μὲν σὺ μέν' αὐτοῦ τῷδ' ἐνὶ χώρῳ</TextUnit>
    <TextUnit id="4816" loc="10.272">ἔσθων καὶ πίνων κοίλῃ παρὰ νηὶ μελαίνῃ:</TextUnit>
    <TextUnit id="4817" loc="10.273">αὐτὰρ ἐγὼν εἶμι, κρατερὴ δέ μοι ἔπλετ' ἀνάγκη.’</TextUnit>
    <TextUnit id="4818" loc="10.274">“ὣς εἰπὼν παρὰ νηὸς ἀνήιον ἠδὲ θαλάσσης.</TextUnit>
    <TextUnit id="4819" loc="10.275">ἀλλ' ὅτε δὴ ἄρ' ἔμελλον ἰὼν ἱερὰς ἀνὰ βήσσας</TextUnit>
    <TextUnit id="4820" loc="10.276">Κίρκης ἵξεσθαι πολυφαρμάκου ἐς μέγα δῶμα,</TextUnit>
    <TextUnit id="4821" loc="10.277">ἔνθα μοι ̔Ερμείας χρυσόρραπις ἀντεβόλησεν</TextUnit>
    <TextUnit id="4822" loc="10.278">ἐρχομένῳ πρὸς δῶμα, νεηνίῃ ἀνδρὶ ἐοικώς,</TextUnit>
    <TextUnit id="4823" loc="10.279">πρῶτον ὑπηνήτῃ, τοῦ περ χαριεστάτη ἥβη:</TextUnit>
    <TextUnit id="4824" loc="10.280">ἔν τ' ἄρα μοι φῦ χειρί,  ἔπος τ' ἔφατ' ἔκ τ' ὀνόμαζε:</TextUnit>
    <TextUnit id="4825" loc="10.281">“‘πῇ δὴ αὖτ', ὦ δύστηνε, δι' ἄκριας ἔρχεαι οἶος,</TextUnit>
    <TextUnit id="4826" loc="10.282">χώρου ἄιδρις ἐών; ἕταροι δέ τοι οἵδ' ἐνὶ Κίρκης</TextUnit>
    <TextUnit id="4827" loc="10.283">ἔρχαται ὥς τε σύες πυκινοὺς κευθμῶνας ἔχοντες.</TextUnit>
    <TextUnit id="4828" loc="10.284">ἦ τοὺς λυσόμενος δεῦρ' ἔρχεαι; οὐδέ σέ φημι</TextUnit>
    <TextUnit id="4829" loc="10.285">αὐτὸν νοστήσειν,  μενέεις δὲ σύ γ', ἔνθα περ ἄλλοι.</TextUnit>
    <TextUnit id="4830" loc="10.286">ἀλλ' ἄγε δή σε κακῶν ἐκλύσομαι ἠδὲ σαώσω.</TextUnit>
    <TextUnit id="4831" loc="10.287">τῆ, τόδε φάρμακον ἐσθλὸν ἔχων ἐς δώματα Κίρκης</TextUnit>
    <TextUnit id="4832" loc="10.288">ἔρχευ, ὅ κέν τοι κρατὸς ἀλάλκῃσιν κακὸν ἦμαρ.</TextUnit>
    <TextUnit id="4833" loc="10.289">πάντα δέ τοι ἐρέω ὀλοφώια δήνεα Κίρκης.</TextUnit>
    <TextUnit id="4834" loc="10.290">τεύξει τοι κυκεῶ,  βαλέει δ' ἐν φάρμακα σίτῳ.</TextUnit>
    <TextUnit id="4835" loc="10.291">ἀλλ' οὐδ' ὣς θέλξαι σε δυνήσεται: οὐ γὰρ ἐάσει</TextUnit>
    <TextUnit id="4836" loc="10.292">φάρμακον ἐσθλόν, ὅ τοι δώσω, ἐρέω δὲ ἕκαστα.</TextUnit>
    <TextUnit id="4837" loc="10.293">ὁππότε κεν Κίρκη ς' ἐλάσῃ περιμήκεϊ ῥάβδῳ,</TextUnit>
    <TextUnit id="4838" loc="10.294">δὴ τότε σὺ ξίφος ὀξὺ ἐρυσσάμενος παρὰ μηροῦ</TextUnit>
    <TextUnit id="4839" loc="10.295">Κίρκῃ ἐπαῖξαι,  ὥς τε κτάμεναι μενεαίνων.</TextUnit>
    <TextUnit id="4840" loc="10.296">ἡ δέ ς' ὑποδείσασα κελήσεται εὐνηθῆναι:</TextUnit>
    <TextUnit id="4841" loc="10.297">ἔνθα σὺ μηκέτ' ἔπειτ' ἀπανήνασθαι θεοῦ εὐνήν,</TextUnit>
    <TextUnit id="4842" loc="10.298">ὄφρα κέ τοι λύσῃ θ' ἑτάρους αὐτόν τε κομίσσῃ:</TextUnit>
    <TextUnit id="4843" loc="10.299">ἀλλὰ κέλεσθαί μιν μακάρων μέγαν ὅρκον ὀμόσσαι,</TextUnit>
    <TextUnit id="4844" loc="10.300">μή τί τοι αὐτῷ πῆμα κακὸν βουλευσέμεν ἄλλο,</TextUnit>
    <TextUnit id="4845" loc="10.301">μή ς' ἀπογυμνωθέντα κακὸν καὶ ἀνήνορα θήῃ.’</TextUnit>
    <TextUnit id="4846" loc="10.302">“ὣς ἄρα φωνήσας πόρε φάρμακον ἀργεϊφόντης</TextUnit>
    <TextUnit id="4847" loc="10.303">ἐκ γαίης ἐρύσας, καί μοι φύσιν αὐτοῦ ἔδειξε.</TextUnit>
    <TextUnit id="4848" loc="10.304">ῥίζῃ μὲν μέλαν ἔσκε, γάλακτι δὲ εἴκελον ἄνθος:</TextUnit>
    <TextUnit id="4849" loc="10.305">μῶλυ δέ μιν καλέουσι θεοί: χαλεπὸν δέ τ' ὀρύσσειν</TextUnit>
    <TextUnit id="4850" loc="10.306">ἀνδράσι γε θνητοῖσι, θεοὶ δέ τε πάντα δύνανται.</TextUnit>
    <TextUnit id="4851" loc="10.307">̔Ερμείας μὲν ἔπειτ' ἀπέβη πρὸς μακρὸν ̓́Ολυμπον</TextUnit>
    <TextUnit id="4852" loc="10.308">νῆσον ἀν' ὑλήεσσαν, ἐγὼ δ' ἐς δώματα Κίρκης</TextUnit>
    <TextUnit id="4853" loc="10.309">ἤια, πολλὰ δέ μοι κραδίη πόρφυρε κιόντι.</TextUnit>
    <TextUnit id="4854" loc="10.310">ἔστην δ' εἰνὶ θύρῃσι θεᾶς καλλιπλοκάμοιο:</TextUnit>
    <TextUnit id="4855" loc="10.311">ἔνθα στὰς ἐβόησα, θεὰ δέ μευ ἔκλυεν αὐδῆς.</TextUnit>
    <TextUnit id="4856" loc="10.312">ἡ δ' αἶψ' ἐξελθοῦσα θύρας ὤιξε φαεινὰς</TextUnit>
    <TextUnit id="4857" loc="10.313">καὶ κάλει: αὐτὰρ ἐγὼν ἑπόμην ἀκαχήμενος ἦτορ.</TextUnit>
    <TextUnit id="4858" loc="10.314">εἷσε δέ μ' εἰσαγαγοῦσα ἐπὶ θρόνου ἀργυροήλου</TextUnit>
    <TextUnit id="4859" loc="10.315">καλοῦ δαιδαλέου: ὑπὸ δὲ θρῆνυς ποσὶν ἦεν:</TextUnit>
    <TextUnit id="4860" loc="10.316">τεῦχε δέ μοι κυκεῶ χρυσέῳ δέπαι, ὄφρα πίοιμι,</TextUnit>
    <TextUnit id="4861" loc="10.317">ἐν δέ τε φάρμακον ἧκε, κακὰ φρονέους' ἐνὶ θυμῷ.</TextUnit>
    <TextUnit id="4862" loc="10.318">αὐτὰρ ἐπεὶ δῶκέν τε καὶ ἔκπιον, οὐδέ μ' ἔθελξε,</TextUnit>
    <TextUnit id="4863" loc="10.319">ῥάβδῳ πεπληγυῖα ἔπος τ' ἔφατ' ἔκ τ' ὀνόμαζεν:</TextUnit>
    <TextUnit id="4864" loc="10.320">‘ἔρχεο νῦν συφεόνδε,  μετ' ἄλλων λέξο ἑταίρων.’</TextUnit>
    <TextUnit id="4865" loc="10.321">“ὣς φάτ', ἐγὼ δ' ἄορ ὀξὺ ἐρυσσάμενος παρὰ μηροῦ</TextUnit>
    <TextUnit id="4866" loc="10.322">Κίρκῃ ἐπήιξα ὥς τε κτάμεναι μενεαίνων.</TextUnit>
    <TextUnit id="4867" loc="10.323">ἡ δὲ μέγα ἰάχουσα ὑπέδραμε καὶ λάβε γούνων,</TextUnit>
    <TextUnit id="4868" loc="10.324">καί μ' ὀλοφυρομένη ἔπεα πτερόεντα προσηύδα:</TextUnit>
    <TextUnit id="4869" loc="10.325">“‘τίς πόθεν εἰς ἀνδρῶν; πόθι τοι πόλις ἠδὲ τοκῆες;</TextUnit>
    <TextUnit id="4870" loc="10.326">θαῦμά μ' ἔχει ὡς οὔ τι πιὼν τάδε φάρμακ' ἐθέλχθης:</TextUnit>
    <TextUnit id="4871" loc="10.327">οὐδὲ γὰρ οὐδέ τις ἄλλος ἀνὴρ τάδε φάρμακ' ἀνέτλη,</TextUnit>
    <TextUnit id="4872" loc="10.328">ὅς κε πίῃ καὶ πρῶτον ἀμείψεται ἕρκος ὀδόντων.</TextUnit>
    <TextUnit id="4873" loc="10.329">σοὶ δέ τις ἐν στήθεσσιν ἀκήλητος νόος ἐστίν.</TextUnit>
    <TextUnit id="4874" loc="10.330">ἦ σύ γ' ̓Οδυσσεύς ἐσσι πολύτροπος,  ὅν τέ μοι αἰεὶ</TextUnit>
    <TextUnit id="4875" loc="10.331">φάσκεν ἐλεύσεσθαι χρυσόρραπις ἀργεϊφόντης,</TextUnit>
    <TextUnit id="4876" loc="10.332">ἐκ Τροίης ἀνιόντα θοῇ σὺν νηὶ μελαίνῃ.</TextUnit>
    <TextUnit id="4877" loc="10.333">ἀλλ' ἄγε δὴ κολεῷ μὲν ἄορ θέο, νῶι δ' ἔπειτα</TextUnit>
    <TextUnit id="4878" loc="10.334">εὐνῆς ἡμετέρης ἐπιβείομεν, ὄφρα μιγέντε</TextUnit>
    <TextUnit id="4879" loc="10.335">εὐνῇ καὶ φιλότητι πεποίθομεν ἀλλήλοισιν.’</TextUnit>
    <TextUnit id="4880" loc="10.336">“ὣς ἔφατ', αὐτὰρ ἐγώ μιν ἀμειβόμενος προσέειπον:</TextUnit>
    <TextUnit id="4881" loc="10.337">‘ὦ Κίρκη, πῶς γάρ με κέλεαι σοὶ ἤπιον εἶναι,</TextUnit>
    <TextUnit id="4882" loc="10.338">ἥ μοι σῦς μὲν ἔθηκας ἐνὶ μεγάροισιν ἑταίρους,</TextUnit>
    <TextUnit id="4883" loc="10.339">αὐτὸν δ' ἐνθάδ' ἔχουσα δολοφρονέουσα κελεύεις</TextUnit>
    <TextUnit id="4884" loc="10.340">ἐς θάλαμόν τ' ἰέναι καὶ σῆς ἐπιβήμεναι εὐνῆς,</TextUnit>
    <TextUnit id="4885" loc="10.341">ὄφρα με γυμνωθέντα κακὸν καὶ ἀνήνορα θήῃς.</TextUnit>
    <TextUnit id="4886" loc="10.342">οὐδ' ἂν ἐγώ γ' ἐθέλοιμι τεῆς ἐπιβήμεναι εὐνῆς,</TextUnit>
    <TextUnit id="4887" loc="10.343">εἰ μή μοι τλαίης γε, θεά, μέγαν ὅρκον ὀμόσσαι</TextUnit>
    <TextUnit id="4888" loc="10.344">μή τί μοι αὐτῷ πῆμα κακὸν βουλευσέμεν ἄλλο.’</TextUnit>
    <TextUnit id="4889" loc="10.345">“ὣς ἐφάμην,  ἡ δ' αὐτίκ' ἀπώμνυεν, ὡς ἐκέλευον.</TextUnit>
    <TextUnit id="4890" loc="10.346">αὐτὰρ ἐπεί ῥ' ὄμοσέν τε τελεύτησέν τε τὸν ὅρκον,</TextUnit>
    <TextUnit id="4891" loc="10.347">καὶ τότ' ἐγὼ Κίρκης ἐπέβην περικαλλέος εὐνῆς.</TextUnit>
    <TextUnit id="4892" loc="10.348">“ἀμφίπολοι δ' ἄρα τέως μὲν ἐνὶ μεγάροισι πένοντο</TextUnit>
    <TextUnit id="4893" loc="10.349">τέσσαρες, αἵ οἱ δῶμα κάτα δρήστειραι ἔασι:</TextUnit>
    <TextUnit id="4894" loc="10.350">γίγνονται δ' ἄρα ταί γ' ἔκ τε κρηνέων ἀπό τ' ἀλσέων</TextUnit>
    <TextUnit id="4895" loc="10.351">ἔκ θ' ἱερῶν ποταμῶν, οἵ τ' εἰς ἅλαδε προρέουσι.</TextUnit>
    <TextUnit id="4896" loc="10.352">τάων ἡ μὲν ἔβαλλε θρόνοις ἔνι ῥήγεα καλὰ</TextUnit>
    <TextUnit id="4897" loc="10.353">πορφύρεα καθύπερθ', ὑπένερθε δὲ λῖθ' ὑπέβαλλεν:</TextUnit>
    <TextUnit id="4898" loc="10.354">ἡ δ' ἑτέρη προπάροιθε θρόνων ἐτίταινε τραπέζας</TextUnit>
    <TextUnit id="4899" loc="10.355">ἀργυρέας,  ἐπὶ δέ σφι τίθει χρύσεια κάνεια:</TextUnit>
    <TextUnit id="4900" loc="10.356">ἡ δὲ τρίτη κρητῆρι μελίφρονα οἶνον ἐκίρνα</TextUnit>
    <TextUnit id="4901" loc="10.357">ἡδὺν ἐν ἀργυρέῳ, νέμε δὲ χρύσεια κύπελλα:</TextUnit>
    <TextUnit id="4902" loc="10.358">ἡ δὲ τετάρτη ὕδωρ ἐφόρει καὶ πῦρ ἀνέκαιε</TextUnit>
    <TextUnit id="4903" loc="10.359">πολλὸν ὑπὸ τρίποδι μεγάλῳ: ἰαίνετο δ' ὕδωρ.</TextUnit>
    <TextUnit id="4904" loc="10.360">αὐτὰρ ἐπεὶ δὴ ζέσσεν ὕδωρ ἐνὶ ἤνοπι χαλκῷ,</TextUnit>
    <TextUnit id="4905" loc="10.361">ἔς ῥ' ἀσάμινθον ἕσασα λό' ἐκ τρίποδος μεγάλοιο,</TextUnit>
    <TextUnit id="4906" loc="10.362">θυμῆρες κεράσασα, κατὰ κρατός τε καὶ ὤμων,</TextUnit>
    <TextUnit id="4907" loc="10.363">ὄφρα μοι ἐκ κάματον θυμοφθόρον εἵλετο γυίων.</TextUnit>
    <TextUnit id="4908" loc="10.364">αὐτὰρ ἐπεὶ λοῦσέν τε καὶ ἔχρισεν λίπ' ἐλαίῳ,</TextUnit>
    <TextUnit id="4909" loc="10.365">ἀμφὶ δέ με χλαῖναν καλὴν βάλεν ἠδὲ χιτῶνα,</TextUnit>
    <TextUnit id="4910" loc="10.366">εἷσε δέ μ' εἰσαγαγοῦσα ἐπὶ θρόνου ἀργυροήλου</TextUnit>
    <TextUnit id="4911" loc="10.367">καλοῦ δαιδαλέου, ὑπὸ δὲ θρῆνυς ποσὶν ἦεν:</TextUnit>
    <TextUnit id="4912" loc="10.368">χέρνιβα δ' ἀμφίπολος προχόῳ ἐπέχευε φέρουσα</TextUnit>
    <TextUnit id="4913" loc="10.369">καλῇ χρυσείῃ, ὑπὲρ ἀργυρέοιο λέβητος,</TextUnit>
    <TextUnit id="4914" loc="10.370">νίψασθαι: παρὰ δὲ ξεστὴν ἐτάνυσσε τράπεζαν.</TextUnit>
    <TextUnit id="4915" loc="10.371">σῖτον δ' αἰδοίη ταμίη παρέθηκε φέρουσα,</TextUnit>
    <TextUnit id="4916" loc="10.372">εἴδατα πόλλ' ἐπιθεῖσα, χαριζομένη παρεόντων.</TextUnit>
    <TextUnit id="4917" loc="10.373">ἐσθέμεναι δ' ἐκέλευεν: ἐμῷ δ' οὐχ ἥνδανε θυμῷ,</TextUnit>
    <TextUnit id="4918" loc="10.374">ἀλλ' ἥμην ἀλλοφρονέων, κακὰ δ' ὄσσετο θυμός.</TextUnit>
    <TextUnit id="4919" loc="10.375">“Κίρκη δ' ὡς ἐνόησεν ἔμ' ἥμενον οὐδ' ἐπὶ σίτῳ</TextUnit>
    <TextUnit id="4920" loc="10.376">χεῖρας ἰάλλοντα, κρατερὸν δέ με πένθος ἔχοντα,</TextUnit>
    <TextUnit id="4921" loc="10.377">ἄγχι παρισταμένη ἔπεα πτερόεντα προσηύδα:</TextUnit>
    <TextUnit id="4922" loc="10.378">“ ‘τίφθ' οὕτως, ̓Οδυσεῦ, κατ' ἄρ' ἕζεαι ἶσος ἀναύδῳ,</TextUnit>
    <TextUnit id="4923" loc="10.379">θυμὸν ἔδων, βρώμης δ' οὐχ ἅπτεαι οὐδὲ ποτῆτος;</TextUnit>
    <TextUnit id="4924" loc="10.380">ἦ τινά που δόλον ἄλλον ὀίεαι: οὐδέ τί σε χρὴ</TextUnit>
    <TextUnit id="4925" loc="10.381">δειδίμεν: ἤδη γάρ τοι ἀπώμοσα καρτερὸν ὅρκον.’</TextUnit>
    <TextUnit id="4926" loc="10.382">“ὣς ἔφατ', αὐτὰρ ἐγώ μιν ἀμειβόμενος προσέειπον:</TextUnit>
    <TextUnit id="4927" loc="10.383">‘ὦ Κίρκη, τίς γάρ κεν ἀνήρ, ὃς ἐναίσιμος εἴη,</TextUnit>
    <TextUnit id="4928" loc="10.384">πρὶν τλαίη πάσσασθαι ἐδητύος ἠδὲ ποτῆτος,</TextUnit>
    <TextUnit id="4929" loc="10.385">πρὶν λύσασθ' ἑτάρους καὶ ἐν ὀφθαλμοῖσιν ἰδέσθαι;</TextUnit>
    <TextUnit id="4930" loc="10.386">ἀλλ' εἰ δὴ πρόφρασσα πιεῖν φαγέμεν τε κελεύεις,</TextUnit>
    <TextUnit id="4931" loc="10.387">λῦσον, ἵν' ὀφθαλμοῖσιν ἴδω ἐρίηρας ἑταίρους.’</TextUnit>
    <TextUnit id="4932" loc="10.388">“ὣς ἐφάμην, Κίρκη δὲ διὲκ μεγάροιο βεβήκει</TextUnit>
    <TextUnit id="4933" loc="10.389">ῥάβδον ἔχους' ἐν χειρί, θύρας δ' ἀνέῳξε συφειοῦ,</TextUnit>
    <TextUnit id="4934" loc="10.390">ἐκ δ' ἔλασεν σιάλοισιν ἐοικότας ἐννεώροισιν.</TextUnit>
    <TextUnit id="4935" loc="10.391">οἱ μὲν ἔπειτ' ἔστησαν ἐναντίοι, ἡ δὲ δι' αὐτῶν</TextUnit>
    <TextUnit id="4936" loc="10.392">ἐρχομένη προσάλειφεν ἑκάστῳ φάρμακον ἄλλο.</TextUnit>
    <TextUnit id="4937" loc="10.393">τῶν δ' ἐκ μὲν μελέων τρίχες ἔρρεον, ἃς πρὶν ἔφυσε</TextUnit>
    <TextUnit id="4938" loc="10.394">φάρμακον οὐλόμενον, τό σφιν πόρε πότνια Κίρκη:</TextUnit>
    <TextUnit id="4939" loc="10.395">ἄνδρες δ' ἂψ ἐγένοντο νεώτεροι ἢ πάρος ἦσαν,</TextUnit>
    <TextUnit id="4940" loc="10.396">καὶ πολὺ καλλίονες καὶ μείζονες εἰσοράασθαι.</TextUnit>
    <TextUnit id="4941" loc="10.397">ἔγνωσαν δέ μ' ἐκεῖνοι ἔφυν τ' ἐν χερσὶν ἕκαστος.</TextUnit>
    <TextUnit id="4942" loc="10.398">πᾶσιν δ' ἱμερόεις ὑπέδυ γόος, ἀμφὶ δὲ δῶμα</TextUnit>
    <TextUnit id="4943" loc="10.399">σμερδαλέον κονάβιζε: θεὰ δ' ἐλέαιρε καὶ αὐτή.</TextUnit>
    <TextUnit id="4944" loc="10.400">“ἡ δέ μευ ἄγχι στᾶσα προσηύδα δῖα θεάων:</TextUnit>
    <TextUnit id="4945" loc="10.401">‘διογενὲς Λαερτιάδη, πολυμήχαν' ̓Οδυσσεῦ,</TextUnit>
    <TextUnit id="4946" loc="10.402">ἔρχεο νῦν ἐπὶ νῆα θοὴν καὶ θῖνα θαλάσσης.</TextUnit>
    <TextUnit id="4947" loc="10.403">νῆα μὲν ἂρ πάμπρωτον ἐρύσσατε ἤπειρόνδε,</TextUnit>
    <TextUnit id="4948" loc="10.404">κτήματα δ' ἐν σπήεσσι πελάσσατε ὅπλα τε πάντα:</TextUnit>
    <TextUnit id="4949" loc="10.405">αὐτὸς δ' ἂψ ἰέναι καὶ ἄγειν ἐρίηρας ἑταίρους.’</TextUnit>
    <TextUnit id="4950" loc="10.406">“ὣς ἔφατ', αὐτὰρ ἐμοί γ' ἐπεπείθετο θυμὸς ἀγήνωρ,</TextUnit>
    <TextUnit id="4951" loc="10.407">βῆν δ' ἰέναι ἐπὶ νῆα θοὴν καὶ θῖνα θαλάσσης.</TextUnit>
    <TextUnit id="4952" loc="10.408">εὗρον ἔπειτ' ἐπὶ νηὶ θοῇ ἐρίηρας ἑταίρους</TextUnit>
    <TextUnit id="4953" loc="10.409">οἴκτρ' ὀλοφυρομένους, θαλερὸν κατὰ δάκρυ χέοντας.</TextUnit>
    <TextUnit id="4954" loc="10.410">ὡς δ' ὅτ' ἂν ἄγραυλοι πόριες περὶ βοῦς ἀγελαίας,</TextUnit>
    <TextUnit id="4955" loc="10.411">ἐλθούσας ἐς κόπρον, ἐπὴν βοτάνης κορέσωνται,</TextUnit>
    <TextUnit id="4956" loc="10.412">πᾶσαι ἅμα σκαίρουσιν ἐναντίαι: οὐδ' ἔτι σηκοὶ</TextUnit>
    <TextUnit id="4957" loc="10.413">ἴσχους', ἀλλ' ἁδινὸν μυκώμεναι ἀμφιθέουσι:</TextUnit>
    <TextUnit id="4958" loc="10.414">μητέρας: ὣς ἔμ' ἐκεῖνοι ἐπεὶ ἴδον ὀφθαλμοῖσι,</TextUnit>
    <TextUnit id="4959" loc="10.415">δακρυόεντες ἔχυντο: δόκησε δ' ἄρα σφίσι θυμὸς</TextUnit>
    <TextUnit id="4960" loc="10.416">ὣς ἔμεν, ὡς εἰ πατρίδ' ἱκοίατο καὶ πόλιν αὐτὴν</TextUnit>
    <TextUnit id="4961" loc="10.417">τρηχείης ̓Ιθάκης, ἵνα τ' ἔτραφεν ἠδ' ἐγένοντο.</TextUnit>
    <TextUnit id="4962" loc="10.418">καί μ' ὀλοφυρόμενοι ἔπεα πτερόεντα προσηύδων:</TextUnit>
    <TextUnit id="4963" loc="10.419">“ ‘σοὶ μὲν νοστήσαντι, διοτρεφές, ὣς ἐχάρημεν,</TextUnit>
    <TextUnit id="4964" loc="10.420">ὡς εἴ τ' εἰς ̓Ιθάκην ἀφικοίμεθα πατρίδα γαῖαν:</TextUnit>
    <TextUnit id="4965" loc="10.421">ἀλλ' ἄγε, τῶν ἄλλων ἑτάρων κατάλεξον ὄλεθρον.’</TextUnit>
    <TextUnit id="4966" loc="10.422">“ὣς ἔφαν, αὐτὰρ ἐγὼ προσέφην μαλακοῖς ἐπέεσσι:</TextUnit>
    <TextUnit id="4967" loc="10.423">‘νῆα μὲν ἂρ πάμπρωτον ἐρύσσομεν ἤπειρόνδε,</TextUnit>
    <TextUnit id="4968" loc="10.424">κτήματα δ' ἐν σπήεσσι πελάσσομεν ὅπλα τε πάντα:</TextUnit>
    <TextUnit id="4969" loc="10.425">αὐτοὶ δ' ὀτρύνεσθε ἐμοὶ ἅμα πάντες ἕπεσθαι,</TextUnit>
    <TextUnit id="4970" loc="10.426">ὄφρα ἴδηθ' ἑτάρους ἱεροῖς ἐν δώμασι Κίρκης</TextUnit>
    <TextUnit id="4971" loc="10.427">πίνοντας καὶ ἔδοντας: ἐπηετανὸν γὰρ ἔχουσιν.’</TextUnit>
    <TextUnit id="4972" loc="10.428">“ὣς ἐφάμην, οἱ δ' ὦκα ἐμοῖς ἐπέεσσι πίθοντο.</TextUnit>
    <TextUnit id="4973" loc="10.429">Εὐρύλοχος δέ μοι οἶος ἐρύκανε πάντας ἑταίρους:</TextUnit>
    <TextUnit id="4974" loc="10.430">καί σφεας φωνήσας ἔπεα πτερόεντα προσηύδα:</TextUnit>
    <TextUnit id="4975" loc="10.431">“‘ἆ δειλοί, πός' ἴμεν; τί κακῶν ἱμείρετε τούτων;</TextUnit>
    <TextUnit id="4976" loc="10.432">Κίρκης ἐς μέγαρον καταβήμεναι, ἥ κεν ἅπαντας</TextUnit>
    <TextUnit id="4977" loc="10.433">ἢ σῦς ἠὲ λύκους ποιήσεται ἠὲ λέοντας,</TextUnit>
    <TextUnit id="4978" loc="10.434">οἵ κέν οἱ μέγα δῶμα φυλάσσοιμεν καὶ ἀνάγκῃ,</TextUnit>
    <TextUnit id="4979" loc="10.435">ὥς περ Κύκλωψ ἔρξ',  ὅτε οἱ μέσσαυλον ἵκοντο</TextUnit>
    <TextUnit id="4980" loc="10.436">ἡμέτεροι ἕταροι, σὺν δ' ὁ θρασὺς εἵπετ' ̓Οδυσσεύς:</TextUnit>
    <TextUnit id="4981" loc="10.437">τούτου γὰρ καὶ κεῖνοι ἀτασθαλίῃσιν ὄλοντο.’</TextUnit>
    <TextUnit id="4982" loc="10.438">“ὣς ἔφατ', αὐτὰρ ἐγώ γε μετὰ φρεσὶ μερμήριξα,</TextUnit>
    <TextUnit id="4983" loc="10.439">σπασσάμενος τανύηκες ἄορ παχέος παρὰ μηροῦ,</TextUnit>
    <TextUnit id="4984" loc="10.440">τῷ οἱ ἀποπλήξας κεφαλὴν οὖδάσδε πελάσσαι,</TextUnit>
    <TextUnit id="4985" loc="10.441">καὶ πηῷ περ ἐόντι μάλα σχεδόν: ἀλλά μ' ἑταῖροι</TextUnit>
    <TextUnit id="4986" loc="10.442">μειλιχίοις ἐπέεσσιν ἐρήτυον ἄλλοθεν ἄλλος:</TextUnit>
    <TextUnit id="4987" loc="10.443">“‘διογενές, τοῦτον μὲν ἐάσομεν, εἰ σὺ κελεύεις,</TextUnit>
    <TextUnit id="4988" loc="10.444">αὐτοῦ πὰρ νηί τε μένειν καὶ νῆα ἔρυσθαι:</TextUnit>
    <TextUnit id="4989" loc="10.445">ἡμῖν δ' ἡγεμόνευ' ἱερὰ πρὸς δώματα Κίρκης.’</TextUnit>
    <TextUnit id="4990" loc="10.446">“ὣς φάμενοι παρὰ νηὸς ἀνήιον ἠδὲ θαλάσσης.</TextUnit>
    <TextUnit id="4991" loc="10.447">οὐδὲ μὲν Εὐρύλοχος κοίλῃ παρὰ νηὶ λέλειπτο,</TextUnit>
    <TextUnit id="4992" loc="10.448">ἀλλ' ἕπετ': ἔδεισεν γὰρ ἐμὴν ἔκπαγλον ἐνιπήν.</TextUnit>
    <TextUnit id="4993" loc="10.449">“τόφρα δὲ τοὺς ἄλλους ἑτάρους ἐν δώμασι Κίρκη</TextUnit>
    <TextUnit id="4994" loc="10.450">ἐνδυκέως λοῦσέν τε καὶ ἔχρισεν λίπ' ἐλαίῳ,</TextUnit>
    <TextUnit id="4995" loc="10.451">ἀμφὶ δ' ἄρα χλαίνας οὔλας βάλεν ἠδὲ χιτῶνας:</TextUnit>
    <TextUnit id="4996" loc="10.452">δαινυμένους δ' ἐὺ πάντας ἐφεύρομεν ἐν μεγάροισιν.</TextUnit>
    <TextUnit id="4997" loc="10.453">οἱ δ' ἐπεὶ ἀλλήλους εἶδον φράσσαντό τ' ἐσάντα,</TextUnit>
    <TextUnit id="4998" loc="10.454">κλαῖον ὀδυρόμενοι, περὶ δὲ στεναχίζετο δῶμα.</TextUnit>
    <TextUnit id="4999" loc="10.455">ἡ δέ μευ ἄγχι στᾶσα προσηύδα δῖα θεάων:</TextUnit>
    <TextUnit id="5000" loc="10.456">“‘μηκέτι νῦν θαλερὸν γόον ὄρνυτε: οἶδα καὶ αὐτὴ</TextUnit>
    <TextUnit id="5001" loc="10.457">ἠμὲν ὅς' ἐν πόντῳ πάθετ' ἄλγεα ἰχθυόεντι,</TextUnit>
    <TextUnit id="5002" loc="10.458">ἠδ' ὅς' ἀνάρσιοι ἄνδρες ἐδηλήσαντ' ἐπὶ χέρσου.</TextUnit>
    <TextUnit id="5003" loc="10.460">ἀλλ' ἄγετ' ἐσθίετε βρώμην καὶ πίνετε οἶνον,</TextUnit>
    <TextUnit id="5004" loc="10.461">εἰς ὅ κεν αὖτις θυμὸν ἐνὶ στήθεσσι λάβητε,</TextUnit>
    <TextUnit id="5005" loc="10.462">οἷον ὅτε πρώτιστον ἐλείπετε πατρίδα γαῖαν</TextUnit>
    <TextUnit id="5006" loc="10.463">τρηχείης ̓Ιθάκης. νῦν δ' ἀσκελέες καὶ ἄθυμοι,</TextUnit>
    <TextUnit id="5007" loc="10.464">αἰὲν ἄλης χαλεπῆς μεμνημένοι, οὐδέ ποθ' ὕμιν</TextUnit>
    <TextUnit id="5008" loc="10.465">θυμὸς ἐν εὐφροσύνῃ,  ἐπεὶ ἦ μάλα πολλὰ πέποσθε.’</TextUnit>
    <TextUnit id="5009" loc="10.466">“ὣς ἔφαθ', ἡμῖν δ' αὖτ' ἐπεπείθετο θυμὸς ἀγήνωρ.</TextUnit>
    <TextUnit id="5010" loc="10.467">ἔνθα μὲν ἤματα πάντα τελεσφόρον εἰς ἐνιαυτὸν</TextUnit>
    <TextUnit id="5011" loc="10.468">ἥμεθα δαινύμενοι κρέα τ' ἄσπετα καὶ μέθυ ἡδύ:</TextUnit>
    <TextUnit id="5012" loc="10.469">ἀλλ' ὅτε δή ῥ' ἐνιαυτὸς ἔην, περὶ δ' ἔτραπον ὧραι</TextUnit>
    <TextUnit id="5013" loc="10.470">μηνῶν φθινόντων,  περὶ δ' ἤματα μακρὰ τελέσθη,</TextUnit>
    <TextUnit id="5014" loc="10.471">καὶ τότε μ' ἐκκαλέσαντες ἔφαν ἐρίηρες ἑταῖροι:</TextUnit>
    <TextUnit id="5015" loc="10.472">“‘δαιμόνι', ἤδη νῦν μιμνήσκεο πατρίδος αἴης,</TextUnit>
    <TextUnit id="5016" loc="10.473">εἴ τοι θέσφατόν ἐστι σαωθῆναι καὶ ἱκέσθαι</TextUnit>
    <TextUnit id="5017" loc="10.474">οἶκον ἐς ὑψόροφον καὶ σὴν ἐς πατρίδα γαῖαν.’</TextUnit>
    <TextUnit id="5018" loc="10.475">“ὣς ἔφαν, αὐτὰρ ἐμοί γ' ἐπεπείθετο θυμὸς ἀγήνωρ.</TextUnit>
    <TextUnit id="5019" loc="10.476">ὣς τότε μὲν πρόπαν ἦμαρ ἐς ἠέλιον καταδύντα</TextUnit>
    <TextUnit id="5020" loc="10.477">ἥμεθα, δαινύμενοι κρέα τ' ἄσπετα καὶ μέθυ ἡδύ:</TextUnit>
    <TextUnit id="5021" loc="10.478">ἦμος δ' ἠέλιος κατέδυ καὶ ἐπὶ κνέφας ἦλθεν,</TextUnit>
    <TextUnit id="5022" loc="10.479">οἱ μὲν κοιμήσαντο κατὰ μέγαρα σκιόεντα.</TextUnit>
    <TextUnit id="5023" loc="10.480">αὐτὰρ ἐγὼ Κίρκης ἐπιβὰς περικαλλέος εὐνῆς</TextUnit>
    <TextUnit id="5024" loc="10.481">γούνων ἐλλιτάνευσα, θεὰ δέ μευ ἔκλυεν αὐδῆς:</TextUnit>
    <TextUnit id="5025" loc="10.482">καί μιν φωνήσας ἔπεα πτερόεντα προσηύδων:</TextUnit>
    <TextUnit id="5026" loc="10.483">“‘ὢ Κίρκη, τέλεσόν μοι ὑπόσχεσιν ἥν περ ὑπέστης,</TextUnit>
    <TextUnit id="5027" loc="10.484">οἴκαδε πεμψέμεναι: θυμὸς δέ μοι ἔσσυται ἤδη,</TextUnit>
    <TextUnit id="5028" loc="10.485">ἠδ' ἄλλων ἑτάρων,  οἵ μευ φθινύθουσι φίλον κῆρ</TextUnit>
    <TextUnit id="5029" loc="10.486">ἀμφ' ἔμ' ὀδυρόμενοι, ὅτε που σύ γε νόσφι γένηαι.’</TextUnit>
    <TextUnit id="5030" loc="10.487">“ὣς ἐφάμην, ἡ δ' αὐτίκ' ἀμείβετο δῖα θεάων:</TextUnit>
    <TextUnit id="5031" loc="10.488">‘διογενὲς Λαερτιάδη, πολυμήχαν' ̓Οδυσσεῦ,</TextUnit>
    <TextUnit id="5032" loc="10.489">μηκέτι νῦν ἀέκοντες ἐμῷ ἐνὶ μίμνετε οἴκῳ.</TextUnit>
    <TextUnit id="5033" loc="10.490">ἀλλ' ἄλλην χρὴ πρῶτον ὁδὸν τελέσαι καὶ ἱκέσθαι</TextUnit>
    <TextUnit id="5034" loc="10.491">εἰς ̓Αίδαο δόμους καὶ ἐπαινῆς Περσεφονείης,</TextUnit>
    <TextUnit id="5035" loc="10.492">ψυχῇ χρησομένους Θηβαίου Τειρεσίαο,</TextUnit>
    <TextUnit id="5036" loc="10.493">μάντηος ἀλαοῦ, τοῦ τε φρένες ἔμπεδοί εἰσι:</TextUnit>
    <TextUnit id="5037" loc="10.494">τῷ καὶ τεθνηῶτι νόον πόρε Περσεφόνεια,</TextUnit>
    <TextUnit id="5038" loc="10.495">οἴῳ πεπνῦσθαι,  τοὶ δὲ σκιαὶ ἀίσσουσιν.’</TextUnit>
    <TextUnit id="5039" loc="10.496">“ὣς ἔφατ', αὐτὰρ ἐμοί γε κατεκλάσθη φίλον ἦτορ:</TextUnit>
    <TextUnit id="5040" loc="10.497">κλαῖον δ' ἐν λεχέεσσι καθήμενος, οὐδέ νύ μοι κῆρ</TextUnit>
    <TextUnit id="5041" loc="10.498">ἤθελ' ἔτι ζώειν καὶ ὁρᾶν φάος ἠελίοιο.</TextUnit>
    <TextUnit id="5042" loc="10.499">αὐτὰρ ἐπεὶ κλαίων τε κυλινδόμενος τ' ἐκορέσθην,</TextUnit>
    <TextUnit id="5043" loc="10.500">καὶ τότε δή μιν ἔπεσσιν ἀμειβόμενος προσέειπον:</TextUnit>
    <TextUnit id="5044" loc="10.501">“‘ὢ Κίρκη, τίς γὰρ ταύτην ὁδὸν ἡγεμονεύσει;</TextUnit>
    <TextUnit id="5045" loc="10.502">εἰς ̓́Αϊδος δ' οὔ πώ τις ἀφίκετο νηὶ μελαίνῃ.’</TextUnit>
    <TextUnit id="5046" loc="10.503">“ὣς ἐφάμην, ἡ δ' αὐτίκ' ἀμείβετο δῖα θεάων:</TextUnit>
    <TextUnit id="5047" loc="10.504">‘διογενὲς Λαερτιάδη, πολυμήχαν' ̓Οδυσσεῦ,</TextUnit>
    <TextUnit id="5048" loc="10.505">μή τί τοι ἡγεμόνος γε ποθὴ παρὰ νηὶ μελέσθω,</TextUnit>
    <TextUnit id="5049" loc="10.506">ἱστὸν δὲ στήσας, ἀνά θ' ἱστία λευκὰ πετάσσας</TextUnit>
    <TextUnit id="5050" loc="10.507">ἧσθαι: τὴν δέ κέ τοι πνοιὴ Βορέαο φέρῃσιν.</TextUnit>
    <TextUnit id="5051" loc="10.508">ἀλλ' ὁπότ' ἂν δὴ νηὶ δι' ̓Ωκεανοῖο περήσῃς,</TextUnit>
    <TextUnit id="5052" loc="10.509">ἔνθ' ἀκτή τε λάχεια καὶ ἄλσεα Περσεφονείης,</TextUnit>
    <TextUnit id="5053" loc="10.510">μακραί τ' αἴγειροι καὶ ἰτέαι ὠλεσίκαρποι,</TextUnit>
    <TextUnit id="5054" loc="10.511">νῆα μὲν αὐτοῦ κέλσαι ἐπ' ̓Ωκεανῷ βαθυδίνῃ,</TextUnit>
    <TextUnit id="5055" loc="10.512">αὐτὸς δ' εἰς ̓Αίδεω ἰέναι δόμον εὐρώεντα.</TextUnit>
    <TextUnit id="5056" loc="10.513">ἔνθα μὲν εἰς ̓Αχέροντα Πυριφλεγέθων τε ῥέουσιν</TextUnit>
    <TextUnit id="5057" loc="10.514">Κώκυτός θ', ὃς δὴ Στυγὸς ὕδατός ἐστιν ἀπορρώξ,</TextUnit>
    <TextUnit id="5058" loc="10.515">πέτρη τε ξύνεσίς τε δύω ποταμῶν ἐριδούπων:</TextUnit>
    <TextUnit id="5059" loc="10.516">ἔνθα δ' ἔπειθ', ἥρως, χριμφθεὶς πέλας, ὥς σε κελεύω,</TextUnit>
    <TextUnit id="5060" loc="10.517">βόθρον ὀρύξαι, ὅσον τε πυγούσιον ἔνθα καὶ ἔνθα,</TextUnit>
    <TextUnit id="5061" loc="10.518">ἀμφ' αὐτῷ δὲ χοὴν χεῖσθαι πᾶσιν νεκύεσσιν,</TextUnit>
    <TextUnit id="5062" loc="10.519">πρῶτα μελικρήτῳ, μετέπειτα δὲ ἡδέι οἴνῳ,</TextUnit>
    <TextUnit id="5063" loc="10.520">τὸ τρίτον αὖθ' ὕδατι: ἐπὶ δ' ἄλφιτα λευκὰ παλύνειν.</TextUnit>
    <TextUnit id="5064" loc="10.521">πολλὰ δὲ γουνοῦσθαι νεκύων ἀμενηνὰ κάρηνα,</TextUnit>
    <TextUnit id="5065" loc="10.522">ἐλθὼν εἰς ̓Ιθάκην στεῖραν βοῦν, ἥ τις ἀρίστη,</TextUnit>
    <TextUnit id="5066" loc="10.523">ῥέξειν ἐν μεγάροισι πυρήν τ' ἐμπλησέμεν ἐσθλῶν,</TextUnit>
    <TextUnit id="5067" loc="10.524">Τειρεσίῃ δ' ἀπάνευθεν ὄιν ἱερευσέμεν οἴῳ</TextUnit>
    <TextUnit id="5068" loc="10.525">παμμέλαν',  ὃς μήλοισι μεταπρέπει ὑμετέροισιν.</TextUnit>
    <TextUnit id="5069" loc="10.526">αὐτὰρ ἐπὴν εὐχῇσι λίσῃ κλυτὰ ἔθνεα νεκρῶν,</TextUnit>
    <TextUnit id="5070" loc="10.527">ἔνθ' ὄιν ἀρνειὸν ῥέζειν θῆλύν τε μέλαιναν</TextUnit>
    <TextUnit id="5071" loc="10.528">εἰς ̓́Ερεβος στρέψας, αὐτὸς δ' ἀπονόσφι τραπέσθαι</TextUnit>
    <TextUnit id="5072" loc="10.529">ἱέμενος ποταμοῖο ῥοάων: ἔνθα δὲ πολλαὶ</TextUnit>
    <TextUnit id="5073" loc="10.530">ψυχαὶ ἐλεύσονται νεκύων κατατεθνηώτων.</TextUnit>
    <TextUnit id="5074" loc="10.531">δὴ τότ' ἔπειθ' ἑτάροισιν ἐποτρῦναι καὶ ἀνῶξαι</TextUnit>
    <TextUnit id="5075" loc="10.532">μῆλα, τὰ δὴ κατάκειτ' ἐσφαγμένα νηλέι χαλκῷ,</TextUnit>
    <TextUnit id="5076" loc="10.533">δείραντας κατακῆαι, ἐπεύξασθαι δὲ θεοῖσιν,</TextUnit>
    <TextUnit id="5077" loc="10.534">ἰφθίμῳ τ' ̓Αίδῃ καὶ ἐπαινῇ Περσεφονείῃ:</TextUnit>
    <TextUnit id="5078" loc="10.535">αὐτὸς δὲ ξίφος ὀξὺ ἐρυσσάμενος παρὰ μηροῦ</TextUnit>
    <TextUnit id="5079" loc="10.536">ἧσθαι, μηδὲ ἐᾶν νεκύων ἀμενηνὰ κάρηνα</TextUnit>
    <TextUnit id="5080" loc="10.537">αἵματος ἆσσον ἴμεν, πρὶν Τειρεσίαο πυθέσθαι.</TextUnit>
    <TextUnit id="5081" loc="10.538">ἔνθα τοι αὐτίκα μάντις ἐλεύσεται, ὄρχαμε λαῶν,</TextUnit>
    <TextUnit id="5082" loc="10.539">ὅς κέν τοι εἴπῃσιν ὁδὸν καὶ μέτρα κελεύθου</TextUnit>
    <TextUnit id="5083" loc="10.540">νόστον θ',  ὡς ἐπὶ πόντον ἐλεύσεαι ἰχθυόεντα.’</TextUnit>
    <TextUnit id="5084" loc="10.541">“ὣς ἔφατ', αὐτίκα δὲ χρυσόθρονος ἤλυθεν ̓Ηώς.</TextUnit>
    <TextUnit id="5085" loc="10.542">ἀμφὶ δέ με χλαῖνάν τε χιτῶνά τε εἵματα ἕσσεν:</TextUnit>
    <TextUnit id="5086" loc="10.543">αὐτὴ δ' ἀργύφεον φᾶρος μέγα ἕννυτο νύμφη,</TextUnit>
    <TextUnit id="5087" loc="10.544">λεπτὸν καὶ χαρίεν, περὶ δὲ ζώνην βάλετ' ἰξυῖ</TextUnit>
    <TextUnit id="5088" loc="10.545">καλὴν χρυσείην,  κεφαλῇ δ' ἐπέθηκε καλύπτρην.</TextUnit>
    <TextUnit id="5089" loc="10.546">αὐτὰρ ἐγὼ διὰ δώματ' ἰὼν ὤτρυνον ἑταίρους</TextUnit>
    <TextUnit id="5090" loc="10.547">μειλιχίοις ἐπέεσσι παρασταδὸν ἄνδρα ἕκαστον:</TextUnit>
    <TextUnit id="5091" loc="10.548">“‘μηκέτι νῦν εὕδοντες ἀωτεῖτε γλυκὺν ὕπνον,</TextUnit>
    <TextUnit id="5092" loc="10.549">ἀλλ' ἴομεν: δὴ γάρ μοι ἐπέφραδε πότνια Κίρκη.’</TextUnit>
    <TextUnit id="5093" loc="10.550">“ὣς ἐφάμην,  τοῖσιν δ' ἐπεπείθετο θυμὸς ἀγήνωρ.</TextUnit>
    <TextUnit id="5094" loc="10.551">οὐδὲ μὲν οὐδ' ἔνθεν περ ἀπήμονας ἦγον ἑταίρους.</TextUnit>
    <TextUnit id="5095" loc="10.552">̓Ελπήνωρ δέ τις ἔσκε νεώτατος, οὔτε τι λίην</TextUnit>
    <TextUnit id="5096" loc="10.553">ἄλκιμος ἐν πολέμῳ οὔτε φρεσὶν ᾗσιν ἀρηρώς:</TextUnit>
    <TextUnit id="5097" loc="10.554">ὅς μοι ἄνευθ' ἑτάρων ἱεροῖς ἐν δώμασι Κίρκης,</TextUnit>
    <TextUnit id="5098" loc="10.555">ψύχεος ἱμείρων,  κατελέξατο οἰνοβαρείων.</TextUnit>
    <TextUnit id="5099" loc="10.556">κινυμένων δ' ἑτάρων ὅμαδον καὶ δοῦπον ἀκούσας</TextUnit>
    <TextUnit id="5100" loc="10.557">ἐξαπίνης ἀνόρουσε καὶ ἐκλάθετο φρεσὶν ᾗσιν</TextUnit>
    <TextUnit id="5101" loc="10.558">ἄψορρον καταβῆναι ἰὼν ἐς κλίμακα μακρήν,</TextUnit>
    <TextUnit id="5102" loc="10.559">ἀλλὰ καταντικρὺ τέγεος πέσεν: ἐκ δέ οἱ αὐχὴν</TextUnit>
    <TextUnit id="5103" loc="10.560">ἀστραγάλων ἐάγη,  ψυχὴ δ' ̓́Αϊδόσδε κατῆλθεν.</TextUnit>
    <TextUnit id="5104" loc="10.561">“ἐρχομένοισι δὲ τοῖσιν ἐγὼ μετὰ μῦθον ἔειπον:</TextUnit>
    <TextUnit id="5105" loc="10.562">‘φάσθε νύ που οἶκόνδε φίλην ἐς πατρίδα γαῖαν</TextUnit>
    <TextUnit id="5106" loc="10.563">ἔρχεσθ': ἄλλην δ' ἧμιν ὁδὸν τεκμήρατο Κίρκη,</TextUnit>
    <TextUnit id="5107" loc="10.564">εἰς ̓Αίδαο δόμους καὶ ἐπαινῆς Περσεφονείης</TextUnit>
    <TextUnit id="5108" loc="10.565">ψυχῇ χρησομένους Θηβαίου Τειρεσίαο.’</TextUnit>
    <TextUnit id="5109" loc="10.566">“ὣς ἐφάμην, τοῖσιν δὲ κατεκλάσθη φίλον ἦτορ,</TextUnit>
    <TextUnit id="5110" loc="10.567">ἑζόμενοι δὲ κατ' αὖθι γόων τίλλοντό τε χαίτας:</TextUnit>
    <TextUnit id="5111" loc="10.568">ἀλλ' οὐ γάρ τις πρῆξις ἐγίγνετο μυρομένοισιν.</TextUnit>
    <TextUnit id="5112" loc="10.569">“ἀλλ' ὅτε δή ῥ' ἐπὶ νῆα θοὴν καὶ θῖνα θαλάσσης</TextUnit>
    <TextUnit id="5113" loc="10.570">ᾔομεν ἀχνύμενοι θαλερὸν κατὰ δάκρυ χέοντες,</TextUnit>
    <TextUnit id="5114" loc="10.571">τόφρα δ' ἄρ' οἰχομένη Κίρκη παρὰ νηὶ μελαίνῃ</TextUnit>
    <TextUnit id="5115" loc="10.572">ἀρνειὸν κατέδησεν ὄιν θῆλύν τε μέλαιναν,</TextUnit>
    <TextUnit id="5116" loc="10.573">ῥεῖα παρεξελθοῦσα: τίς ἂν θεὸν οὐκ ἐθέλοντα</TextUnit>
    <TextUnit id="5117" loc="10.574">ὀφθαλμοῖσιν ἴδοιτ' ἢ ἔνθ' ἢ ἔνθα κιόντα;</TextUnit>
    <TextUnit id="5118" loc="11.1">“αὐτὰρ ἐπεί ῥ' ἐπὶ νῆα κατήλθομεν ἠδὲ θάλασσαν,</TextUnit>
    <TextUnit id="5119" loc="11.2">νῆα μὲν ἂρ πάμπρωτον ἐρύσσαμεν εἰς ἅλα δῖαν,</TextUnit>
    <TextUnit id="5120" loc="11.3">ἐν δ' ἱστὸν τιθέμεσθα καὶ ἱστία νηὶ μελαίνῃ,</TextUnit>
    <TextUnit id="5121" loc="11.4">ἐν δὲ τὰ μῆλα λαβόντες ἐβήσαμεν, ἂν δὲ καὶ αὐτοὶ</TextUnit>
    <TextUnit id="5122" loc="11.5">βαίνομεν ἀχνύμενοι θαλερὸν κατὰ δάκρυ χέοντες.</TextUnit>
    <TextUnit id="5123" loc="11.6">ἡμῖν δ' αὖ κατόπισθε νεὸς κυανοπρῴροιο</TextUnit>
    <TextUnit id="5124" loc="11.7">ἴκμενον οὖρον ἵει πλησίστιον, ἐσθλὸν ἑταῖρον,</TextUnit>
    <TextUnit id="5125" loc="11.8">Κίρκη εὐπλόκαμος, δεινὴ θεὸς αὐδήεσσα.</TextUnit>
    <TextUnit id="5126" loc="11.9">ἡμεῖς δ' ὅπλα ἕκαστα πονησάμενοι κατὰ νῆα</TextUnit>
    <TextUnit id="5127" loc="11.10">ἥμεθα: τὴν δ' ἄνεμός τε κυβερνήτης τ' ἴθυνε.</TextUnit>
    <TextUnit id="5128" loc="11.11">τῆς δὲ πανημερίης τέταθ' ἱστία ποντοπορούσης:</TextUnit>
    <TextUnit id="5129" loc="11.12">δύσετό τ' ἠέλιος σκιόωντό τε πᾶσαι ἀγυιαί.</TextUnit>
    <TextUnit id="5130" loc="11.13">“ἡ δ' ἐς πείραθ' ἵκανε βαθυρρόου ̓Ωκεανοῖο.</TextUnit>
    <TextUnit id="5131" loc="11.14">ἔνθα δὲ Κιμμερίων ἀνδρῶν δῆμός τε πόλις τε,</TextUnit>
    <TextUnit id="5132" loc="11.15">ἠέρι καὶ νεφέλῃ κεκαλυμμένοι: οὐδέ ποτ' αὐτοὺς</TextUnit>
    <TextUnit id="5133" loc="11.16">ἠέλιος φαέθων καταδέρκεται ἀκτίνεσσιν,</TextUnit>
    <TextUnit id="5134" loc="11.17">οὔθ' ὁπότ' ἂν στείχῃσι πρὸς οὐρανὸν ἀστερόεντα,</TextUnit>
    <TextUnit id="5135" loc="11.18">οὔθ' ὅτ' ἂν ἂψ ἐπὶ γαῖαν ἀπ' οὐρανόθεν προτράπηται,</TextUnit>
    <TextUnit id="5136" loc="11.19">ἀλλ' ἐπὶ νὺξ ὀλοὴ τέταται δειλοῖσι βροτοῖσι.</TextUnit>
    <TextUnit id="5137" loc="11.20">νῆα μὲν ἔνθ' ἐλθόντες ἐκέλσαμεν,  ἐκ δὲ τὰ μῆλα</TextUnit>
    <TextUnit id="5138" loc="11.21">εἱλόμεθ': αὐτοὶ δ' αὖτε παρὰ ῥόον ̓Ωκεανοῖο</TextUnit>
    <TextUnit id="5139" loc="11.22">ᾔομεν, ὄφρ' ἐς χῶρον ἀφικόμεθ', ὃν φράσε Κίρκη.</TextUnit>
    <TextUnit id="5140" loc="11.23">“ἔνθ' ἱερήια μὲν Περιμήδης Εὐρύλοχός τε</TextUnit>
    <TextUnit id="5141" loc="11.24">ἔσχον: ἐγὼ δ' ἄορ ὀξὺ ἐρυσσάμενος παρὰ μηροῦ</TextUnit>
    <TextUnit id="5142" loc="11.25">βόθρον ὄρυξ' ὅσσον τε πυγούσιον ἔνθα καὶ ἔνθα,</TextUnit>
    <TextUnit id="5143" loc="11.26">ἀμφ' αὐτῷ δὲ χοὴν χεόμην πᾶσιν νεκύεσσι,</TextUnit>
    <TextUnit id="5144" loc="11.27">πρῶτα μελικρήτῳ, μετέπειτα δὲ ἡδέι οἴνῳ,</TextUnit>
    <TextUnit id="5145" loc="11.28">τὸ τρίτον αὖθ' ὕδατι: ἐπὶ δ' ἄλφιτα λευκὰ πάλυνον.</TextUnit>
    <TextUnit id="5146" loc="11.29">πολλὰ δὲ γουνούμην νεκύων ἀμενηνὰ κάρηνα,</TextUnit>
    <TextUnit id="5147" loc="11.30">ἐλθὼν εἰς ̓Ιθάκην στεῖραν βοῦν,  ἥ τις ἀρίστη,</TextUnit>
    <TextUnit id="5148" loc="11.31">ῥέξειν ἐν μεγάροισι πυρήν τ' ἐμπλησέμεν ἐσθλῶν,</TextUnit>
    <TextUnit id="5149" loc="11.32">Τειρεσίῃ δ' ἀπάνευθεν ὄιν ἱερευσέμεν οἴῳ</TextUnit>
    <TextUnit id="5150" loc="11.33">παμμέλαν', ὃς μήλοισι μεταπρέπει ἡμετέροισι.</TextUnit>
    <TextUnit id="5151" loc="11.34">τοὺς δ' ἐπεὶ εὐχωλῇσι λιτῇσί τε, ἔθνεα νεκρῶν,</TextUnit>
    <TextUnit id="5152" loc="11.35">ἐλλισάμην,  τὰ δὲ μῆλα λαβὼν ἀπεδειροτόμησα</TextUnit>
    <TextUnit id="5153" loc="11.36">ἐς βόθρον, ῥέε δ' αἷμα κελαινεφές: αἱ δ' ἀγέροντο</TextUnit>
    <TextUnit id="5154" loc="11.37">ψυχαὶ ὑπὲξ ̓Ερέβευς νεκύων κατατεθνηώτων.</TextUnit>
    <TextUnit id="5155" loc="11.38">νύμφαι τ' ἠίθεοί τε πολύτλητοί τε γέροντες</TextUnit>
    <TextUnit id="5156" loc="11.39">παρθενικαί τ' ἀταλαὶ νεοπενθέα θυμὸν ἔχουσαι,</TextUnit>
    <TextUnit id="5157" loc="11.40">πολλοὶ δ' οὐτάμενοι χαλκήρεσιν ἐγχείῃσιν,</TextUnit>
    <TextUnit id="5158" loc="11.41">ἄνδρες ἀρηίφατοι βεβροτωμένα τεύχε' ἔχοντες:</TextUnit>
    <TextUnit id="5159" loc="11.42">οἳ πολλοὶ περὶ βόθρον ἐφοίτων ἄλλοθεν ἄλλος</TextUnit>
    <TextUnit id="5160" loc="11.43">θεσπεσίῃ ἰαχῇ: ἐμὲ δὲ χλωρὸν δέος ᾕρει.</TextUnit>
    <TextUnit id="5161" loc="11.44">δὴ τότ' ἔπειθ' ἑτάροισιν ἐποτρύνας ἐκέλευσα</TextUnit>
    <TextUnit id="5162" loc="11.45">μῆλα,  τὰ δὴ κατέκειτ' ἐσφαγμένα νηλέι χαλκῷ,</TextUnit>
    <TextUnit id="5163" loc="11.46">δείραντας κατακῆαι, ἐπεύξασθαι δὲ θεοῖσιν,</TextUnit>
    <TextUnit id="5164" loc="11.47">ἰφθίμῳ τ' ̓Αί̈δῃ καὶ ἐπαινῇ Περσεφονείῃ:</TextUnit>
    <TextUnit id="5165" loc="11.48">αὐτὸς δὲ ξίφος ὀξὺ ἐρυσσάμενος παρὰ μηροῦ</TextUnit>
    <TextUnit id="5166" loc="11.49">ἥμην, οὐδ' εἴων νεκύων ἀμενηνὰ κάρηνα</TextUnit>
    <TextUnit id="5167" loc="11.50">αἵματος ἆσσον ἴμεν,  πρὶν Τειρεσίαο πυθέσθαι.</TextUnit>
    <TextUnit id="5168" loc="11.51">“πρώτη δὲ ψυχὴ ̓Ελπήνορος ἦλθεν ἑταίρου:</TextUnit>
    <TextUnit id="5169" loc="11.52">οὐ γάρ πω ἐτέθαπτο ὑπὸ χθονὸς εὐρυοδείης:</TextUnit>
    <TextUnit id="5170" loc="11.53">σῶμα γὰρ ἐν Κίρκης μεγάρῳ κατελείπομεν ἡμεῖς</TextUnit>
    <TextUnit id="5171" loc="11.54">ἄκλαυτον καὶ ἄθαπτον, ἐπεὶ πόνος ἄλλος ἔπειγε.</TextUnit>
    <TextUnit id="5172" loc="11.55">τὸν μὲν ἐγὼ δάκρυσα ἰδὼν ἐλέησά τε θυμῷ,</TextUnit>
    <TextUnit id="5173" loc="11.56">καί μιν φωνήσας ἔπεα πτερόεντα προσηύδων:</TextUnit>
    <TextUnit id="5174" loc="11.57">“̓Ελπῆνορ, πῶς ἦλθες ὑπὸ ζόφον ἠερόεντα;</TextUnit>
    <TextUnit id="5175" loc="11.58">ἔφθης πεζὸς ἰὼν ἢ ἐγὼ σὺν νηὶ μελαίνῃ.</TextUnit>
    <TextUnit id="5176" loc="11.59">“ὣς ἐφάμην, ὁ δέ μ' οἰμώξας ἠμείβετο μύθῳ:</TextUnit>
    <TextUnit id="5177" loc="11.60">‘διογενὲς Λαερτιάδη,  πολυμήχαν' ̓Οδυσσεῦ,</TextUnit>
    <TextUnit id="5178" loc="11.61">ἆσέ με δαίμονος αἶσα κακὴ καὶ ἀθέσφατος οἶνος.</TextUnit>
    <TextUnit id="5179" loc="11.62">Κίρκης δ' ἐν μεγάρῳ καταλέγμενος οὐκ ἐνόησα</TextUnit>
    <TextUnit id="5180" loc="11.63">ἄψορρον καταβῆναι ἰὼν ἐς κλίμακα μακρήν,</TextUnit>
    <TextUnit id="5181" loc="11.64">ἀλλὰ καταντικρὺ τέγεος πέσον: ἐκ δέ μοι αὐχὴν</TextUnit>
    <TextUnit id="5182" loc="11.65">ἀστραγάλων ἐάγη,  ψυχὴ δ' ̓́Αϊδόσδε κατῆλθε.</TextUnit>
    <TextUnit id="5183" loc="11.66">νῦν δέ σε τῶν ὄπιθεν γουνάζομαι, οὐ παρεόντων,</TextUnit>
    <TextUnit id="5184" loc="11.67">πρός τ' ἀλόχου καὶ πατρός, ὅ ς' ἔτρεφε τυτθὸν ἐόντα,</TextUnit>
    <TextUnit id="5185" loc="11.68">Τηλεμάχου θ', ὃν μοῦνον ἐνὶ μεγάροισιν ἔλειπες:</TextUnit>
    <TextUnit id="5186" loc="11.69">οἶδα γὰρ ὡς ἐνθένδε κιὼν δόμου ἐξ ̓Αίδαο</TextUnit>
    <TextUnit id="5187" loc="11.70">νῆσον ἐς Αἰαίην σχήσεις ἐυεργέα νῆα:</TextUnit>
    <TextUnit id="5188" loc="11.71">ἔνθα ς' ἔπειτα, ἄναξ, κέλομαι μνήσασθαι ἐμεῖο.</TextUnit>
    <TextUnit id="5189" loc="11.72">μή μ' ἄκλαυτον ἄθαπτον ἰὼν ὄπιθεν καταλείπειν</TextUnit>
    <TextUnit id="5190" loc="11.73">νοσφισθείς, μή τοί τι θεῶν μήνιμα γένωμαι,</TextUnit>
    <TextUnit id="5191" loc="11.74">ἀλλά με κακκῆαι σὺν τεύχεσιν, ἅσσα μοι ἔστιν,</TextUnit>
    <TextUnit id="5192" loc="11.75">σῆμά τέ μοι χεῦαι πολιῆς ἐπὶ θινὶ θαλάσσης,</TextUnit>
    <TextUnit id="5193" loc="11.76">ἀνδρὸς δυστήνοιο καὶ ἐσσομένοισι πυθέσθαι.</TextUnit>
    <TextUnit id="5194" loc="11.77">ταῦτά τέ μοι τελέσαι πῆξαί τ' ἐπὶ τύμβῳ ἐρετμόν,</TextUnit>
    <TextUnit id="5195" loc="11.78">τῷ καὶ ζωὸς ἔρεσσον ἐὼν μετ' ἐμοῖς ἑτάροισιν.’</TextUnit>
    <TextUnit id="5196" loc="11.79">“ὣς ἔφατ', αὐτὰρ ἐγώ μιν ἀμειβόμενος προσέειπον:</TextUnit>
    <TextUnit id="5197" loc="11.80">‘ταῦτά τοι,  ὦ δύστηνε, τελευτήσω τε καὶ ἔρξω.’</TextUnit>
    <TextUnit id="5198" loc="11.81">“νῶι μὲν ὣς ἐπέεσσιν ἀμειβομένω στυγεροῖσιν</TextUnit>
    <TextUnit id="5199" loc="11.82">ἥμεθ', ἐγὼ μὲν ἄνευθεν ἐφ' αἵματι φάσγανον ἴσχων,</TextUnit>
    <TextUnit id="5200" loc="11.83">εἴδωλον δ' ἑτέρωθεν ἑταίρου πόλλ' ἀγόρευεν:</TextUnit>
    <TextUnit id="5201" loc="11.84">“ἦλθε δ' ἐπὶ ψυχὴ μητρὸς κατατεθνηυίης,</TextUnit>
    <TextUnit id="5202" loc="11.85">Αὐτολύκου θυγάτηρ μεγαλήτορος ̓Αντίκλεια,</TextUnit>
    <TextUnit id="5203" loc="11.86">τὴν ζωὴν κατέλειπον ἰὼν εἰς ̓́Ιλιον ἱρήν.</TextUnit>
    <TextUnit id="5204" loc="11.87">τὴν μὲν ἐγὼ δάκρυσα ἰδὼν ἐλέησά τε θυμῷ:</TextUnit>
    <TextUnit id="5205" loc="11.88">ἀλλ' οὐδ' ὣς εἴων προτέρην, πυκινόν περ ἀχεύων,</TextUnit>
    <TextUnit id="5206" loc="11.89">αἵματος ἆσσον ἴμεν, πρὶν Τειρεσίαο πυθέσθαι.</TextUnit>
    <TextUnit id="5207" loc="11.90">“ἦλθε δ' ἐπὶ ψυχὴ Θηβαίου Τειρεσίαο</TextUnit>
    <TextUnit id="5208" loc="11.91">χρύσεον σκῆπτρον ἔχων, ἐμὲ δ' ἔγνω καὶ προσέειπεν:</TextUnit>
    <TextUnit id="5209" loc="11.92">‘διογενὲς Λαερτιάδη, πολυμήχαν' ̓Οδυσσεῦ,</TextUnit>
    <TextUnit id="5210" loc="11.93">τίπτ' αὖτ', ὦ δύστηνε, λιπὼν φάος ἠελίοιο</TextUnit>
    <TextUnit id="5211" loc="11.94">ἤλυθες, ὄφρα ἴδῃ νέκυας καὶ ἀτερπέα χῶρον;</TextUnit>
    <TextUnit id="5212" loc="11.95">ἀλλ' ἀποχάζεο βόθρου,  ἄπισχε δὲ φάσγανον ὀξύ,</TextUnit>
    <TextUnit id="5213" loc="11.96">αἵματος ὄφρα πίω καί τοι νημερτέα εἴπω.’</TextUnit>
    <TextUnit id="5214" loc="11.97">“ὣς φάτ', ἐγὼ δ' ἀναχασσάμενος ξίφος ἀργυρόηλον</TextUnit>
    <TextUnit id="5215" loc="11.98">κουλεῷ ἐγκατέπηξ'. ὁ δ' ἐπεὶ πίεν αἷμα κελαινόν,</TextUnit>
    <TextUnit id="5216" loc="11.99">καὶ τότε δή μ' ἐπέεσσι προσηύδα μάντις ἀμύμων:</TextUnit>
    <TextUnit id="5217" loc="11.100">“‘νόστον δίζηαι μελιηδέα,  φαίδιμ' ̓Οδυσσεῦ:</TextUnit>
    <TextUnit id="5218" loc="11.101">τὸν δέ τοι ἀργαλέον θήσει θεός: οὐ γὰρ ὀίω</TextUnit>
    <TextUnit id="5219" loc="11.102">λήσειν ἐννοσίγαιον, ὅ τοι κότον ἔνθετο θυμῷ</TextUnit>
    <TextUnit id="5220" loc="11.103">χωόμενος ὅτι οἱ υἱὸν φίλον ἐξαλάωσας.</TextUnit>
    <TextUnit id="5221" loc="11.104">ἀλλ' ἔτι μέν κε καὶ ὣς κακά περ πάσχοντες ἵκοισθε,</TextUnit>
    <TextUnit id="5222" loc="11.105">αἴ κ' ἐθέλῃς σὸν θυμὸν ἐρυκακέειν καὶ ἑταίρων,</TextUnit>
    <TextUnit id="5223" loc="11.106">ὁππότε κε πρῶτον πελάσῃς ἐυεργέα νῆα</TextUnit>
    <TextUnit id="5224" loc="11.107">Θρινακίῃ νήσῳ, προφυγὼν ἰοειδέα πόντον,</TextUnit>
    <TextUnit id="5225" loc="11.108">βοσκομένας δ' εὕρητε βόας καὶ ἴφια μῆλα</TextUnit>
    <TextUnit id="5226" loc="11.109">̓Ηελίου, ὃς πάντ' ἐφορᾷ καὶ πάντ' ἐπακούει.</TextUnit>
    <TextUnit id="5227" loc="11.110">τὰς εἰ μέν κ' ἀσινέας ἐάᾳς νόστου τε μέδηαι,</TextUnit>
    <TextUnit id="5228" loc="11.111">καί κεν ἔτ' εἰς ̓Ιθάκην κακά περ πάσχοντες ἵκοισθε:</TextUnit>
    <TextUnit id="5229" loc="11.112">εἰ δέ κε σίνηαι, τότε τοι τεκμαίρομ' ὄλεθρον,</TextUnit>
    <TextUnit id="5230" loc="11.113">νηί τε καὶ ἑτάροις. αὐτὸς δ' εἴ πέρ κεν ἀλύξῃς,</TextUnit>
    <TextUnit id="5231" loc="11.114">ὀψὲ κακῶς νεῖαι, ὀλέσας ἄπο πάντας ἑταίρους,</TextUnit>
    <TextUnit id="5232" loc="11.115">νηὸς ἐπ' ἀλλοτρίης: δήεις δ' ἐν πήματα οἴκῳ,</TextUnit>
    <TextUnit id="5233" loc="11.116">ἄνδρας ὑπερφιάλους, οἵ τοι βίοτον κατέδουσι</TextUnit>
    <TextUnit id="5234" loc="11.117">μνώμενοι ἀντιθέην ἄλοχον καὶ ἕδνα διδόντες.</TextUnit>
    <TextUnit id="5235" loc="11.118">ἀλλ' ἦ τοι κείνων γε βίας ἀποτίσεαι ἐλθών:</TextUnit>
    <TextUnit id="5236" loc="11.119">αὐτὰρ ἐπὴν μνηστῆρας ἐνὶ μεγάροισι τεοῖσι</TextUnit>
    <TextUnit id="5237" loc="11.120">κτείνῃς ἠὲ δόλῳ ἢ ἀμφαδὸν ὀξέι χαλκῷ,</TextUnit>
    <TextUnit id="5238" loc="11.121">ἔρχεσθαι δὴ ἔπειτα λαβὼν ἐυῆρες ἐρετμόν,</TextUnit>
    <TextUnit id="5239" loc="11.122">εἰς ὅ κε τοὺς ἀφίκηαι οἳ οὐκ ἴσασι θάλασσαν</TextUnit>
    <TextUnit id="5240" loc="11.123">ἀνέρες, οὐδέ θ' ἅλεσσι μεμιγμένον εἶδαρ ἔδουσιν:</TextUnit>
    <TextUnit id="5241" loc="11.124">οὐδ' ἄρα τοί γ' ἴσασι νέας φοινικοπαρῄους</TextUnit>
    <TextUnit id="5242" loc="11.125">οὐδ' ἐυήρε' ἐρετμά,  τά τε πτερὰ νηυσὶ πέλονται.</TextUnit>
    <TextUnit id="5243" loc="11.126">σῆμα δέ τοι ἐρέω μάλ' ἀριφραδές, οὐδέ σε λήσει:</TextUnit>
    <TextUnit id="5244" loc="11.127">ὁππότε κεν δή τοι συμβλήμενος ἄλλος ὁδίτης</TextUnit>
    <TextUnit id="5245" loc="11.128">φήῃ ἀθηρηλοιγὸν ἔχειν ἀνὰ φαιδίμῳ ὤμῳ,</TextUnit>
    <TextUnit id="5246" loc="11.129">καὶ τότε δὴ γαίῃ πήξας ἐυῆρες ἐρετμόν,</TextUnit>
    <TextUnit id="5247" loc="11.130">ῥέξας ἱερὰ καλὰ Ποσειδάωνι ἄνακτι,</TextUnit>
    <TextUnit id="5248" loc="11.131">ἀρνειὸν ταῦρόν τε συῶν τ' ἐπιβήτορα κάπρον,</TextUnit>
    <TextUnit id="5249" loc="11.132">οἴκαδ' ἀποστείχειν ἔρδειν θ' ἱερᾶς ἑκατόμβας</TextUnit>
    <TextUnit id="5250" loc="11.133">ἀθανάτοισι θεοῖσι, τοὶ οὐρανὸν εὐρὺν ἔχουσι,</TextUnit>
    <TextUnit id="5251" loc="11.134">πᾶσι μάλ' ἑξείης. θάνατος δέ τοι ἐξ ἁλὸς αὐτῷ</TextUnit>
    <TextUnit id="5252" loc="11.135">ἀβληχρὸς μάλα τοῖος ἐλεύσεται,  ὅς κέ σε πέφνῃ</TextUnit>
    <TextUnit id="5253" loc="11.136">γήραι ὕπο λιπαρῷ ἀρημένον: ἀμφὶ δὲ λαοὶ</TextUnit>
    <TextUnit id="5254" loc="11.137">ὄλβιοι ἔσσονται. τὰ δέ τοι νημερτέα εἴρω.’</TextUnit>
    <TextUnit id="5255" loc="11.138">“ὣς ἔφατ', αὐτὰρ ἐγώ μιν ἀμειβόμενος προσέειπον:</TextUnit>
    <TextUnit id="5256" loc="11.139">“Τειρεσίη, τὰ μὲν ἄρ που ἐπέκλωσαν θεοὶ αὐτοί.</TextUnit>
    <TextUnit id="5257" loc="11.140">ἀλλ' ἄγε μοι τόδε εἰπὲ καὶ ἀτρεκέως κατάλεξον:</TextUnit>
    <TextUnit id="5258" loc="11.141">μητρὸς τήνδ' ὁρόω ψυχὴν κατατεθνηυίης:</TextUnit>
    <TextUnit id="5259" loc="11.142">ἡ δ' ἀκέους' ἧσται σχεδὸν αἵματος, οὐδ' ἑὸν υἱὸν</TextUnit>
    <TextUnit id="5260" loc="11.143">ἔτλη ἐσάντα ἰδεῖν οὐδὲ προτιμυθήσασθαι.</TextUnit>
    <TextUnit id="5261" loc="11.144">εἰπέ, ἄναξ, πῶς κέν με ἀναγνοίη τὸν ἐόντα;”</TextUnit>
    <TextUnit id="5262" loc="11.145">“ὣς ἐφάμην, ὁ δέ μ' αὐτίκ' ἀμειβόμενος προσέειπεν:</TextUnit>
    <TextUnit id="5263" loc="11.146">“ῥηί̈διόν τοι ἔπος ἐρέω καὶ ἐπὶ φρεσὶ θήσω.</TextUnit>
    <TextUnit id="5264" loc="11.147">ὅν τινα μέν κεν ἐᾷς νεκύων κατατεθνηώτων</TextUnit>
    <TextUnit id="5265" loc="11.148">αἵματος ἆσσον ἴμεν, ὁ δέ τοι νημερτὲς ἐνίψει:</TextUnit>
    <TextUnit id="5266" loc="11.149">ᾧ δέ κ' ἐπιφθονέῃς, ὁ δέ τοι πάλιν εἶσιν ὀπίσσω.’</TextUnit>
    <TextUnit id="5267" loc="11.150">“ὣς φαμένη ψυχὴ μὲν ἔβη δόμον ̓́Αϊδος εἴσω</TextUnit>
    <TextUnit id="5268" loc="11.151">Τειρεσίαο ἄνακτος, ἐπεὶ κατὰ θέσφατ' ἔλεξεν:</TextUnit>
    <TextUnit id="5269" loc="11.152">αὐτὰρ ἐγὼν αὐτοῦ μένον ἔμπεδον, ὄφρ' ἐπὶ μήτηρ</TextUnit>
    <TextUnit id="5270" loc="11.153">ἤλυθε καὶ πίεν αἷμα κελαινεφές: αὐτίκα δ' ἔγνω,</TextUnit>
    <TextUnit id="5271" loc="11.154">καί μ' ὀλοφυρομένη ἔπεα πτερόεντα προσηύδα:</TextUnit>
    <TextUnit id="5272" loc="11.155">“‘τέκνον ἐμόν,  πῶς ἦλθες ὑπὸ ζόφον ἠερόεντα</TextUnit>
    <TextUnit id="5273" loc="11.156">ζωὸς ἐών; χαλεπὸν δὲ τάδε ζωοῖσιν ὁρᾶσθαι.</TextUnit>
    <TextUnit id="5274" loc="11.157">μέσσῳ γὰρ μεγάλοι ποταμοὶ καὶ δεινὰ ῥέεθρα,</TextUnit>
    <TextUnit id="5275" loc="11.158">̓Ωκεανὸς μὲν πρῶτα, τὸν οὔ πως ἔστι περῆσαι</TextUnit>
    <TextUnit id="5276" loc="11.159">πεζὸν ἐόντ', ἢν μή τις ἔχῃ ἐυεργέα νῆα.</TextUnit>
    <TextUnit id="5277" loc="11.160">ἦ νῦν δὴ Τροίηθεν ἀλώμενος ἐνθάδ' ἱκάνεις</TextUnit>
    <TextUnit id="5278" loc="11.161">νηί τε καὶ ἑτάροισι πολὺν χρόνον; οὐδέ πω ἦλθες</TextUnit>
    <TextUnit id="5279" loc="11.162">εἰς ̓Ιθάκην, οὐδ' εἶδες ἐνὶ μεγάροισι γυναῖκα;”</TextUnit>
    <TextUnit id="5280" loc="11.163">“ὣς ἔφατ', αὐτὰρ ἐγώ μιν ἀμειβόμενος προσέειπον:</TextUnit>
    <TextUnit id="5281" loc="11.164">‘μῆτερ ἐμή, χρειώ με κατήγαγεν εἰς ̓Αίδαο</TextUnit>
    <TextUnit id="5282" loc="11.165">ψυχῇ χρησόμενον Θηβαίου Τειρεσίαο:</TextUnit>
    <TextUnit id="5283" loc="11.166">οὐ γάρ πω σχεδὸν ἦλθον ̓Αχαιί̈δος, οὐδέ πω ἁμῆς</TextUnit>
    <TextUnit id="5284" loc="11.167">γῆς ἐπέβην, ἀλλ' αἰὲν ἔχων ἀλάλημαι ὀιζύν,</TextUnit>
    <TextUnit id="5285" loc="11.168">ἐξ οὗ τὰ πρώτισθ' ἑπόμην ̓Αγαμέμνονι δίῳ</TextUnit>
    <TextUnit id="5286" loc="11.169">̓́Ιλιον εἰς ἐύπωλον, ἵνα Τρώεσσι μαχοίμην.</TextUnit>
    <TextUnit id="5287" loc="11.170">ἀλλ' ἄγε μοι τόδε εἰπὲ καὶ ἀτρεκέως κατάλεξον:</TextUnit>
    <TextUnit id="5288" loc="11.171">τίς νύ σε κὴρ ἐδάμασσε τανηλεγέος θανάτοιο;</TextUnit>
    <TextUnit id="5289" loc="11.172">ἦ δολιχὴ νοῦσος, ἦ ̓́Αρτεμις ἰοχέαιρα</TextUnit>
    <TextUnit id="5290" loc="11.173">οἷς ἀγανοῖς βελέεσσιν ἐποιχομένη κατέπεφνεν;</TextUnit>
    <TextUnit id="5291" loc="11.174">εἰπὲ δέ μοι πατρός τε καὶ υἱέος, ὃν κατέλειπον,</TextUnit>
    <TextUnit id="5292" loc="11.175">ἢ ἔτι πὰρ κείνοισιν ἐμὸν γέρας,  ἦέ τις ἤδη</TextUnit>
    <TextUnit id="5293" loc="11.176">ἀνδρῶν ἄλλος ἔχει, ἐμὲ δ' οὐκέτι φασὶ νέεσθαι.</TextUnit>
    <TextUnit id="5294" loc="11.177">εἰπὲ δέ μοι μνηστῆς ἀλόχου βουλήν τε νόον τε,</TextUnit>
    <TextUnit id="5295" loc="11.178">ἠὲ μένει παρὰ παιδὶ καὶ ἔμπεδα πάντα φυλάσσει</TextUnit>
    <TextUnit id="5296" loc="11.179">ἦ ἤδη μιν ἔγημεν ̓Αχαιῶν ὅς τις ἄριστος.’</TextUnit>
    <TextUnit id="5297" loc="11.180">“ὣς ἐφάμην,  ἡ δ' αὐτίκ' ἀμείβετο πότνια μήτηρ:</TextUnit>
    <TextUnit id="5298" loc="11.181">‘καὶ λίην κείνη γε μένει τετληότι θυμῷ</TextUnit>
    <TextUnit id="5299" loc="11.182">σοῖσιν ἐνὶ μεγάροισιν: ὀιζυραὶ δέ οἱ αἰεὶ</TextUnit>
    <TextUnit id="5300" loc="11.183">φθίνουσιν νύκτες τε καὶ ἤματα δάκρυ χεούσῃ.</TextUnit>
    <TextUnit id="5301" loc="11.184">σὸν δ' οὔ πώ τις ἔχει καλὸν γέρας, ἀλλὰ ἕκηλος</TextUnit>
    <TextUnit id="5302" loc="11.185">Τηλέμαχος τεμένεα νέμεται καὶ δαῖτας ἐίσας</TextUnit>
    <TextUnit id="5303" loc="11.186">δαίνυται, ἃς ἐπέοικε δικασπόλον ἄνδρ' ἀλεγύνειν:</TextUnit>
    <TextUnit id="5304" loc="11.187">πάντες γὰρ καλέουσι. πατὴρ δὲ σὸς αὐτόθι μίμνει</TextUnit>
    <TextUnit id="5305" loc="11.188">ἀγρῷ, οὐδὲ πόλινδε κατέρχεται. οὐδέ οἱ εὐναὶ</TextUnit>
    <TextUnit id="5306" loc="11.189">δέμνια καὶ χλαῖναι καὶ ῥήγεα σιγαλόεντα,</TextUnit>
    <TextUnit id="5307" loc="11.190">ἀλλ' ὅ γε χεῖμα μὲν εὕδει ὅθι δμῶες ἐνὶ οἴκῳ,</TextUnit>
    <TextUnit id="5308" loc="11.191">ἐν κόνι ἄγχι πυρός, κακὰ δὲ χροὶ̈ εἵματα εἷται:</TextUnit>
    <TextUnit id="5309" loc="11.192">αὐτὰρ ἐπὴν ἔλθῃσι θέρος τεθαλυῖά τ' ὀπώρη,</TextUnit>
    <TextUnit id="5310" loc="11.193">πάντῃ οἱ κατὰ γουνὸν ἀλωῆς οἰνοπέδοιο</TextUnit>
    <TextUnit id="5311" loc="11.194">φύλλων κεκλιμένων χθαμαλαὶ βεβλήαται εὐναί.</TextUnit>
    <TextUnit id="5312" loc="11.195">ἔνθ' ὅ γε κεῖτ' ἀχέων,  μέγα δὲ φρεσὶ πένθος ἀέξει</TextUnit>
    <TextUnit id="5313" loc="11.196">σὸν νόστον ποθέων, χαλεπὸν δ' ἐπὶ γῆρας ἱκάνει.</TextUnit>
    <TextUnit id="5314" loc="11.197">οὕτω γὰρ καὶ ἐγὼν ὀλόμην καὶ πότμον ἐπέσπον:</TextUnit>
    <TextUnit id="5315" loc="11.198">οὔτ' ἐμέ γ' ἐν μεγάροισιν ἐύσκοπος ἰοχέαιρα</TextUnit>
    <TextUnit id="5316" loc="11.199">οἷς ἀγανοῖς βελέεσσιν ἐποιχομένη κατέπεφνεν,</TextUnit>
    <TextUnit id="5317" loc="11.200">οὔτε τις οὖν μοι νοῦσος ἐπήλυθεν,  ἥ τε μάλιστα</TextUnit>
    <TextUnit id="5318" loc="11.201">τηκεδόνι στυγερῇ μελέων ἐξείλετο θυμόν:</TextUnit>
    <TextUnit id="5319" loc="11.202">ἀλλά με σός τε πόθος σά τε μήδεα, φαίδιμ' ̓Οδυσσεῦ,</TextUnit>
    <TextUnit id="5320" loc="11.203">σή τ' ἀγανοφροσύνη μελιηδέα θυμὸν ἀπηύρα.’</TextUnit>
    <TextUnit id="5321" loc="11.204">“ὣς ἔφατ', αὐτὰρ ἐγώ γ' ἔθελον φρεσὶ μερμηρίξας</TextUnit>
    <TextUnit id="5322" loc="11.205">μητρὸς ἐμῆς ψυχὴν ἑλέειν κατατεθνηυίης.</TextUnit>
    <TextUnit id="5323" loc="11.206">τρὶς μὲν ἐφωρμήθην, ἑλέειν τέ με θυμὸς ἀνώγει,</TextUnit>
    <TextUnit id="5324" loc="11.207">τρὶς δέ μοι ἐκ χειρῶν σκιῇ εἴκελον ἢ καὶ ὀνείρῳ</TextUnit>
    <TextUnit id="5325" loc="11.208">ἔπτατ'. ἐμοὶ δ' ἄχος ὀξὺ γενέσκετο κηρόθι μᾶλλον,</TextUnit>
    <TextUnit id="5326" loc="11.209">καί μιν φωνήσας ἔπεα πτερόεντα προσηύδων:</TextUnit>
    <TextUnit id="5327" loc="11.210">“‘μῆτερ ἐμή,  τί νύ μ' οὐ μίμνεις ἑλέειν μεμαῶτα,</TextUnit>
    <TextUnit id="5328" loc="11.211">ὄφρα καὶ εἰν ̓Αίδαο φίλας περὶ χεῖρε βαλόντε</TextUnit>
    <TextUnit id="5329" loc="11.212">ἀμφοτέρω κρυεροῖο τεταρπώμεσθα γόοιο;</TextUnit>
    <TextUnit id="5330" loc="11.213">ἦ τί μοι εἴδωλον τόδ' ἀγαυὴ Περσεφόνεια</TextUnit>
    <TextUnit id="5331" loc="11.214">ὤτρυν', ὄφρ' ἔτι μᾶλλον ὀδυρόμενος στεναχίζω;“</TextUnit>
    <TextUnit id="5332" loc="11.215">“ὣς ἐφάμην,  ἡ δ' αὐτίκ' ἀμείβετο πότνια μήτηρ:</TextUnit>
    <TextUnit id="5333" loc="11.216">‘ὤ μοι, τέκνον ἐμόν, περὶ πάντων κάμμορε φωτῶν,</TextUnit>
    <TextUnit id="5334" loc="11.217">οὔ τί σε Περσεφόνεια Διὸς θυγάτηρ ἀπαφίσκει,</TextUnit>
    <TextUnit id="5335" loc="11.218">ἀλλ' αὕτη δίκη ἐστὶ βροτῶν, ὅτε τίς κε θάνῃσιν:</TextUnit>
    <TextUnit id="5336" loc="11.219">οὐ γὰρ ἔτι σάρκας τε καὶ ὀστέα ἶνες ἔχουσιν,</TextUnit>
    <TextUnit id="5337" loc="11.220">ἀλλὰ τὰ μέν τε πυρὸς κρατερὸν μένος αἰθομένοιο</TextUnit>
    <TextUnit id="5338" loc="11.221">δαμνᾷ, ἐπεί κε πρῶτα λίπῃ λεύκ' ὀστέα θυμός,</TextUnit>
    <TextUnit id="5339" loc="11.222">ψυχὴ δ' ἠύτ' ὄνειρος ἀποπταμένη πεπότηται.</TextUnit>
    <TextUnit id="5340" loc="11.223">ἀλλὰ φόωσδε τάχιστα λιλαίεο: ταῦτα δὲ πάντα</TextUnit>
    <TextUnit id="5341" loc="11.224">ἴσθ', ἵνα καὶ μετόπισθε τεῇ εἴπῃσθα γυναικί.’</TextUnit>
    <TextUnit id="5342" loc="11.225">“νῶι μὲν ὣς ἐπέεσσιν ἀμειβόμεθ',  αἱ δὲ γυναῖκες</TextUnit>
    <TextUnit id="5343" loc="11.226">ἤλυθον, ὤτρυνεν γὰρ ἀγαυὴ Περσεφόνεια,</TextUnit>
    <TextUnit id="5344" loc="11.227">ὅσσαι ἀριστήων ἄλοχοι ἔσαν ἠδὲ θύγατρες.</TextUnit>
    <TextUnit id="5345" loc="11.228">αἱ δ' ἀμφ' αἷμα κελαινὸν ἀολλέες ἠγερέθοντο,</TextUnit>
    <TextUnit id="5346" loc="11.229">αὐτὰρ ἐγὼ βούλευον ὅπως ἐρέοιμι ἑκάστην.</TextUnit>
    <TextUnit id="5347" loc="11.230">ἥδε δέ μοι κατὰ θυμὸν ἀρίστη φαίνετο βουλή:</TextUnit>
    <TextUnit id="5348" loc="11.231">σπασσάμενος τανύηκες ἄορ παχέος παρὰ μηροῦ</TextUnit>
    <TextUnit id="5349" loc="11.232">οὐκ εἴων πίνειν ἅμα πάσας αἷμα κελαινόν.</TextUnit>
    <TextUnit id="5350" loc="11.233">αἱ δὲ προμνηστῖναι ἐπήισαν, ἠδὲ ἑκάστη</TextUnit>
    <TextUnit id="5351" loc="11.234">ὃν γόνον ἐξαγόρευεν: ἐγὼ δ' ἐρέεινον ἁπάσας.</TextUnit>
    <TextUnit id="5352" loc="11.235">“ἔνθ' ἦ τοι πρώτην Τυρὼ ἴδον εὐπατέρειαν,</TextUnit>
    <TextUnit id="5353" loc="11.236">ἣ φάτο Σαλμωνῆος ἀμύμονος ἔκγονος εἶναι,</TextUnit>
    <TextUnit id="5354" loc="11.237">φῆ δὲ Κρηθῆος γυνὴ ἔμμεναι Αἰολίδαο:</TextUnit>
    <TextUnit id="5355" loc="11.238">ἣ ποταμοῦ ἠράσσατ' ̓Ενιπῆος θείοιο,</TextUnit>
    <TextUnit id="5356" loc="11.239">ὃς πολὺ κάλλιστος ποταμῶν ἐπὶ γαῖαν ἵησι,</TextUnit>
    <TextUnit id="5357" loc="11.240">καί ῥ' ἐπ' ̓Ενιπῆος πωλέσκετο καλὰ ῥέεθρα.</TextUnit>
    <TextUnit id="5358" loc="11.241">τῷ δ' ἄρα εἰσάμενος γαιήοχος ἐννοσίγαιος</TextUnit>
    <TextUnit id="5359" loc="11.242">ἐν προχοῇς ποταμοῦ παρελέξατο δινήεντος:</TextUnit>
    <TextUnit id="5360" loc="11.243">πορφύρεον δ' ἄρα κῦμα περιστάθη, οὔρεϊ ἶσον,</TextUnit>
    <TextUnit id="5361" loc="11.244">κυρτωθέν, κρύψεν δὲ θεὸν θνητήν τε γυναῖκα.</TextUnit>
    <TextUnit id="5362" loc="11.245">λῦσε δὲ παρθενίην ζώνην,  κατὰ δ' ὕπνον ἔχευεν.</TextUnit>
    <TextUnit id="5363" loc="11.246">αὐτὰρ ἐπεί ῥ' ἐτέλεσσε θεὸς φιλοτήσια ἔργα,</TextUnit>
    <TextUnit id="5364" loc="11.247">ἔν τ' ἄρα οἱ φῦ χειρί, ἔπος τ' ἔφατ' ἔκ τ' ὀνόμαζε:</TextUnit>
    <TextUnit id="5365" loc="11.248">“‘χαῖρε, γύναι, φιλότητι: περιπλομένου δ' ἐνιαυτοῦ</TextUnit>
    <TextUnit id="5366" loc="11.249">τέξεις ἀγλαὰ τέκνα, ἐπεὶ οὐκ ἀποφώλιοι εὐναὶ</TextUnit>
    <TextUnit id="5367" loc="11.250">ἀθανάτων: σὺ δὲ τοὺς κομέειν ἀτιταλλέμεναί τε.</TextUnit>
    <TextUnit id="5368" loc="11.251">νῦν δ' ἔρχευ πρὸς δῶμα, καὶ ἴσχεο μηδ' ὀνομήνῃς:</TextUnit>
    <TextUnit id="5369" loc="11.252">αὐτὰρ ἐγώ τοί εἰμι Ποσειδάων ἐνοσίχθων.’</TextUnit>
    <TextUnit id="5370" loc="11.253">“ὣς εἰπὼν ὑπὸ πόντον ἐδύσετο κυμαίνοντα.</TextUnit>
    <TextUnit id="5371" loc="11.254">ἡ δ' ὑποκυσαμένη Πελίην τέκε καὶ Νηλῆα,</TextUnit>
    <TextUnit id="5372" loc="11.255">τὼ κρατερὼ θεράποντε Διὸς μεγάλοιο γενέσθην</TextUnit>
    <TextUnit id="5373" loc="11.256">ἀμφοτέρω: Πελίης μὲν ἐν εὐρυχόρῳ ̓Ιαωλκῷ</TextUnit>
    <TextUnit id="5374" loc="11.257">ναῖε πολύρρηνος, ὁ δ' ἄρ' ἐν Πύλῳ ἠμαθόεντι.</TextUnit>
    <TextUnit id="5375" loc="11.258">τοὺς δ' ἑτέρους Κρηθῆι τέκεν βασίλεια γυναικῶν,</TextUnit>
    <TextUnit id="5376" loc="11.259">Αἴσονά τ' ἠδὲ Φέρητ' ̓Αμυθάονά θ' ἱππιοχάρμην.</TextUnit>
    <TextUnit id="5377" loc="11.260">“τὴν δὲ μετ' ̓Αντιόπην ἴδον,  ̓Ασωποῖο θύγατρα,</TextUnit>
    <TextUnit id="5378" loc="11.261">ἣ δὴ καὶ Διὸς εὔχετ' ἐν ἀγκοίνῃσιν ἰαῦσαι,</TextUnit>
    <TextUnit id="5379" loc="11.262">καί ῥ' ἔτεκεν δύο παῖδ', ̓Αμφίονά τε Ζῆθόν τε,</TextUnit>
    <TextUnit id="5380" loc="11.263">οἳ πρῶτοι Θήβης ἕδος ἔκτισαν ἑπταπύλοιο,</TextUnit>
    <TextUnit id="5381" loc="11.264">πύργωσάν τ', ἐπεὶ οὐ μὲν ἀπύργωτόν γ' ἐδύναντο</TextUnit>
    <TextUnit id="5382" loc="11.265">ναιέμεν εὐρύχορον Θήβην,  κρατερώ περ ἐόντε.</TextUnit>
    <TextUnit id="5383" loc="11.266">“τὴν δὲ μετ' ̓Αλκμήνην ἴδον, ̓Αμφιτρύωνος ἄκοιτιν,</TextUnit>
    <TextUnit id="5384" loc="11.267">ἥ ῥ' ̔Ηρακλῆα θρασυμέμνονα θυμολέοντα</TextUnit>
    <TextUnit id="5385" loc="11.268">γείνατ' ἐν ἀγκοίνῃσι Διὸς μεγάλοιο μιγεῖσα:</TextUnit>
    <TextUnit id="5386" loc="11.269">καὶ Μεγάρην, Κρείοντος ὑπερθύμοιο θύγατρα,</TextUnit>
    <TextUnit id="5387" loc="11.270">τὴν ἔχεν ̓Αμφιτρύωνος υἱὸς μένος αἰὲν ἀτειρής.</TextUnit>
    <TextUnit id="5388" loc="11.271">“μητέρα τ' Οἰδιπόδαο ἴδον, καλὴν ̓Επικάστην,</TextUnit>
    <TextUnit id="5389" loc="11.272">ἣ μέγα ἔργον ἔρεξεν ἀιδρείῃσι νόοιο</TextUnit>
    <TextUnit id="5390" loc="11.273">γημαμένη ᾧ υἷι: ὁ δ' ὃν πατέρ' ἐξεναρίξας</TextUnit>
    <TextUnit id="5391" loc="11.274">γῆμεν: ἄφαρ δ' ἀνάπυστα θεοὶ θέσαν ἀνθρώποισιν.</TextUnit>
    <TextUnit id="5392" loc="11.275">ἀλλ' ὁ μὲν ἐν Θήβῃ πολυηράτῳ ἄλγεα πάσχων</TextUnit>
    <TextUnit id="5393" loc="11.276">Καδμείων ἤνασσε θεῶν ὀλοὰς διὰ βουλάς:</TextUnit>
    <TextUnit id="5394" loc="11.277">ἡ δ' ἔβη εἰς ̓Αίδαο πυλάρταο κρατεροῖο,</TextUnit>
    <TextUnit id="5395" loc="11.278">ἁψαμένη βρόχον αἰπὺν ἀφ' ὑψηλοῖο μελάθρου,</TextUnit>
    <TextUnit id="5396" loc="11.279">ᾧ ἄχεϊ σχομένη: τῷ δ' ἄλγεα κάλλιπ' ὀπίσσω</TextUnit>
    <TextUnit id="5397" loc="11.280">πολλὰ μάλ',  ὅσσα τε μητρὸς ̓Ερινύες ἐκτελέουσιν.</TextUnit>
    <TextUnit id="5398" loc="11.281">“καὶ Χλῶριν εἶδον περικαλλέα, τήν ποτε Νηλεὺς</TextUnit>
    <TextUnit id="5399" loc="11.282">γῆμεν ἑὸν διὰ κάλλος, ἐπεὶ πόρε μυρία ἕδνα,</TextUnit>
    <TextUnit id="5400" loc="11.283">ὁπλοτάτην κούρην ̓Αμφίονος ̓Ιασίδαο,</TextUnit>
    <TextUnit id="5401" loc="11.284">ὅς ποτ' ἐν ̓Ορχομενῷ Μινυείῳ ἶφι ἄνασσεν:</TextUnit>
    <TextUnit id="5402" loc="11.285">ἡ δὲ Πύλου βασίλευε,  τέκεν δέ οἱ ἀγλαὰ τέκνα,</TextUnit>
    <TextUnit id="5403" loc="11.286">Νέστορά τε Χρόνιον τε Περικλύμενόν τ' ἀγέρωχον.</TextUnit>
    <TextUnit id="5404" loc="11.287">τοῖσι δ' ἐπ' ἰφθίμην Πηρὼ τέκε, θαῦμα βροτοῖσι,</TextUnit>
    <TextUnit id="5405" loc="11.288">τὴν πάντες μνώοντο περικτίται: οὐδ' ἄρα Νηλεὺς</TextUnit>
    <TextUnit id="5406" loc="11.289">τῷ ἐδίδου ὃς μὴ ἕλικας βόας εὐρυμετώπους</TextUnit>
    <TextUnit id="5407" loc="11.290">ἐκ Φυλάκης ἐλάσειε βίης ̓Ιφικληείης</TextUnit>
    <TextUnit id="5408" loc="11.291">ἀργαλέας: τὰς δ' οἶος ὑπέσχετο μάντις ἀμύμων</TextUnit>
    <TextUnit id="5409" loc="11.292">ἐξελάαν: χαλεπὴ δὲ θεοῦ κατὰ μοῖρα πέδησε,</TextUnit>
    <TextUnit id="5410" loc="11.293">δεσμοί τ' ἀργαλέοι καὶ βουκόλοι ἀγροιῶται.</TextUnit>
    <TextUnit id="5411" loc="11.294">ἀλλ' ὅτε δὴ μῆνές τε καὶ ἡμέραι ἐξετελεῦντο</TextUnit>
    <TextUnit id="5412" loc="11.295">ἂψ περιτελλομένου ἔτεος καὶ ἐπήλυθον ὧραι,</TextUnit>
    <TextUnit id="5413" loc="11.296">καὶ τότε δή μιν ἔλυσε βίη ̓Ιφικληείη,</TextUnit>
    <TextUnit id="5414" loc="11.297">θέσφατα πάντ' εἰπόντα: Διὸς δ' ἐτελείετο βουλή.</TextUnit>
    <TextUnit id="5415" loc="11.298">“καὶ Λήδην εἶδον, τὴν Τυνδαρέου παράκοιτιν,</TextUnit>
    <TextUnit id="5416" loc="11.299">ἥ ῥ' ὑπὸ Τυνδαρέῳ κρατερόφρονε γείνατο παῖδε,</TextUnit>
    <TextUnit id="5417" loc="11.300">Κάστορά θ' ἱππόδαμον καὶ πὺξ ἀγαθὸν Πολυδεύκεα,</TextUnit>
    <TextUnit id="5418" loc="11.301">τοὺς ἄμφω ζωοὺς κατέχει φυσίζοος αἶα:</TextUnit>
    <TextUnit id="5419" loc="11.302">οἳ καὶ νέρθεν γῆς τιμὴν πρὸς Ζηνὸς ἔχοντες</TextUnit>
    <TextUnit id="5420" loc="11.303">ἄλλοτε μὲν ζώους' ἑτερήμεροι, ἄλλοτε δ' αὖτε</TextUnit>
    <TextUnit id="5421" loc="11.304">τεθνᾶσιν: τιμὴν δὲ λελόγχασιν ἶσα θεοῖσι.</TextUnit>
    <TextUnit id="5422" loc="11.305">“τὴν δὲ μετ' ̓Ιφιμέδειαν,  ̓Αλωῆος παράκοιτιν</TextUnit>
    <TextUnit id="5423" loc="11.306">εἴσιδον, ἣ δὴ φάσκε Ποσειδάωνι μιγῆναι,</TextUnit>
    <TextUnit id="5424" loc="11.307">καί ῥ' ἔτεκεν δύο παῖδε, μινυνθαδίω δ' ἐγενέσθην,</TextUnit>
    <TextUnit id="5425" loc="11.308">̓͂Ωτόν τ' ἀντίθεον τηλεκλειτόν τ' ̓Εφιάλτην,</TextUnit>
    <TextUnit id="5426" loc="11.309">οὓς δὴ μηκίστους θρέψε ζείδωρος ἄρουρα</TextUnit>
    <TextUnit id="5427" loc="11.310">καὶ πολὺ καλλίστους μετά γε κλυτὸν ̓Ωρίωνα:</TextUnit>
    <TextUnit id="5428" loc="11.311">ἐννέωροι γὰρ τοί γε καὶ ἐννεαπήχεες ἦσαν</TextUnit>
    <TextUnit id="5429" loc="11.312">εὖρος, ἀτὰρ μῆκός γε γενέσθην ἐννεόργυιοι.</TextUnit>
    <TextUnit id="5430" loc="11.313">οἵ ῥα καὶ ἀθανάτοισιν ἀπειλήτην ἐν ̓Ολύμπῳ</TextUnit>
    <TextUnit id="5431" loc="11.314">φυλόπιδα στήσειν πολυάικος πολέμοιο.</TextUnit>
    <TextUnit id="5432" loc="11.315">̓́Οσσαν ἐπ' Οὐλύμπῳ μέμασαν θέμεν, αὐτὰρ ἐπ' ̓́Οσσῃ</TextUnit>
    <TextUnit id="5433" loc="11.316">Πήλιον εἰνοσίφυλλον,  ἵν' οὐρανὸς ἀμβατὸς εἴη.</TextUnit>
    <TextUnit id="5434" loc="11.317">καί νύ κεν ἐξετέλεσσαν, εἰ ἥβης μέτρον ἵκοντο:</TextUnit>
    <TextUnit id="5435" loc="11.318">ἀλλ' ὄλεσεν Διὸς υἱός, ὃν ἠύκομος τέκε Λητώ,</TextUnit>
    <TextUnit id="5436" loc="11.319">ἀμφοτέρω, πρίν σφωιν ὑπὸ κροτάφοισιν ἰούλους</TextUnit>
    <TextUnit id="5437" loc="11.320">ἀνθῆσαι πυκάσαι τε γένυς ἐυανθέι λάχνῃ.</TextUnit>
    <TextUnit id="5438" loc="11.321">“Φαίδρην τε Πρόκριν τε ἴδον καλήν τ' ̓Αριάδνην,</TextUnit>
    <TextUnit id="5439" loc="11.322">κούρην Μίνωος ὀλοόφρονος, ἥν ποτε Θησεὺς</TextUnit>
    <TextUnit id="5440" loc="11.323">ἐκ Κρήτης ἐς γουνὸν ̓Αθηνάων ἱεράων</TextUnit>
    <TextUnit id="5441" loc="11.324">ἦγε μέν, οὐδ' ἀπόνητο: πάρος δέ μιν ̓́Αρτεμις ἔκτα</TextUnit>
    <TextUnit id="5442" loc="11.325">Δίῃ ἐν ἀμφιρύτῃ Διονύσου μαρτυρίῃσιν.</TextUnit>
    <TextUnit id="5443" loc="11.326">“Μαῖράν τε Κλυμένην τε ἴδον στυγερήν τ' ̓Εριφύλην,</TextUnit>
    <TextUnit id="5444" loc="11.327">ἣ χρυσὸν φίλου ἀνδρὸς ἐδέξατο τιμήεντα.</TextUnit>
    <TextUnit id="5445" loc="11.328">πάσας δ' οὐκ ἂν ἐγὼ μυθήσομαι οὐδ' ὀνομήνω,</TextUnit>
    <TextUnit id="5446" loc="11.329">ὅσσας ἡρώων ἀλόχους ἴδον ἠδὲ θύγατρας:</TextUnit>
    <TextUnit id="5447" loc="11.330">πρὶν γάρ κεν καὶ νὺξ φθῖτ' ἄμβροτος.  ἀλλὰ καὶ ὥρη</TextUnit>
    <TextUnit id="5448" loc="11.331">εὕδειν, ἢ ἐπὶ νῆα θοὴν ἐλθόντ' ἐς ἑταίρους</TextUnit>
    <TextUnit id="5449" loc="11.332">ἢ αὐτοῦ: πομπὴ δὲ θεοῖς ὑμῖν τε μελήσει.”</TextUnit>
    <TextUnit id="5450" loc="11.333">‘ὣς ἔφαθ', οἱ δ' ἄρα πάντες ἀκὴν ἐγένοντο σιωπῇ,</TextUnit>
    <TextUnit id="5451" loc="11.334">κηληθμῷ δ' ἔσχοντο κατὰ μέγαρα σκιόεντα.</TextUnit>
    <TextUnit id="5452" loc="11.335">τοῖσιν δ' ̓Αρήτη λευκώλενος ἤρχετο μύθων.</TextUnit>
    <TextUnit id="5453" loc="11.336">“Φαίηκες, πῶς ὔμμιν ἀνὴρ ὅδε φαίνεται εἶναι</TextUnit>
    <TextUnit id="5454" loc="11.337">εἶδός τε μέγεθός τε ἰδὲ φρένας ἔνδον ἐίσας;</TextUnit>
    <TextUnit id="5455" loc="11.338">ξεῖνος δ' αὖτ' ἐμός ἐστιν, ἕκαστος δ' ἔμμορε τιμῆς:</TextUnit>
    <TextUnit id="5456" loc="11.339">τῷ μὴ ἐπειγόμενοι ἀποπέμπετε, μηδὲ τὰ δῶρα</TextUnit>
    <TextUnit id="5457" loc="11.340">οὕτω χρηίζοντι κολούετε: πολλὰ γὰρ ὑμῖν</TextUnit>
    <TextUnit id="5458" loc="11.341">κτήματ' ἐνὶ μεγάροισι θεῶν ἰότητι κέονται.”</TextUnit>
    <TextUnit id="5459" loc="11.342">τοῖσι δὲ καὶ μετέειπε γέρων ἥρως ̓Εχένηος,</TextUnit>
    <TextUnit id="5460" loc="11.343">ὃς δὴ Φαιήκων ἀνδρῶν προγενέστερος ἦεν:</TextUnit>
    <TextUnit id="5461" loc="11.344">“ὦ φίλοι, οὐ μὰν ἧμιν ἀπὸ σκοποῦ οὐδ' ἀπὸ δόξης</TextUnit>
    <TextUnit id="5462" loc="11.345">μυθεῖται βασίλεια περίφρων: ἀλλὰ πίθεσθε.</TextUnit>
    <TextUnit id="5463" loc="11.346">̓Αλκινόου δ' ἐκ τοῦδ' ἔχεται ἔργον τε ἔπος τε.”</TextUnit>
    <TextUnit id="5464" loc="11.347">τὸν δ' αὖτ' ̓Αλκίνοος ἀπαμείβετο φώνησέν τε:</TextUnit>
    <TextUnit id="5465" loc="11.348">“τοῦτο μὲν οὕτω δὴ ἔσται ἔπος, αἴ κεν ἐγώ γε</TextUnit>
    <TextUnit id="5466" loc="11.349">ζωὸς Φαιήκεσσι φιληρέτμοισιν ἀνάσσω:</TextUnit>
    <TextUnit id="5467" loc="11.350">ξεῖνος δὲ τλήτω μάλα περ νόστοιο χατίζων</TextUnit>
    <TextUnit id="5468" loc="11.351">ἔμπης οὖν ἐπιμεῖναι ἐς αὔριον, εἰς ὅ κε πᾶσαν</TextUnit>
    <TextUnit id="5469" loc="11.352">δωτίνην τελέσω: πομπὴ δ' ἄνδρεσσι μελήσει</TextUnit>
    <TextUnit id="5470" loc="11.353">πᾶσι, μάλιστα δ' ἐμοί: τοῦ γὰρ κράτος ἔστ' ἐνὶ δήμῳ.”</TextUnit>
    <TextUnit id="5471" loc="11.354">τὸν δ' ἀπαμειβόμενος προσέφη πολύμητις ̓Οδυσσεύς:</TextUnit>
    <TextUnit id="5472" loc="11.355">“̓Αλκίνοε κρεῖον,  πάντων ἀριδείκετε λαῶν,</TextUnit>
    <TextUnit id="5473" loc="11.356">εἴ με καὶ εἰς ἐνιαυτὸν ἀνώγοιτ' αὐτόθι μίμνειν,</TextUnit>
    <TextUnit id="5474" loc="11.357">πομπὴν δ' ὀτρύνοιτε καὶ ἀγλαὰ δῶρα διδοῖτε,</TextUnit>
    <TextUnit id="5475" loc="11.358">καὶ κε τὸ βουλοίμην, καί κεν πολὺ κέρδιον εἴη,</TextUnit>
    <TextUnit id="5476" loc="11.359">πλειοτέρῃ σὺν χειρὶ φίλην ἐς πατρίδ' ἱκέσθαι:</TextUnit>
    <TextUnit id="5477" loc="11.360">καί κ' αἰδοιότερος καὶ φίλτερος ἀνδράσιν εἴην</TextUnit>
    <TextUnit id="5478" loc="11.361">πᾶσιν, ὅσοι μ' ̓Ιθάκηνδε ἰδοίατο νοστήσαντα.”</TextUnit>
    <TextUnit id="5479" loc="11.362">τὸν δ' αὖτ' ̓Αλκίνοος ἀπαμείβετο φώνησέν τε:</TextUnit>
    <TextUnit id="5480" loc="11.363">“ὦ ̓Οδυσεῦ, τὸ μὲν οὔ τί ς' ἐίσκομεν εἰσορόωντες,</TextUnit>
    <TextUnit id="5481" loc="11.364">ἠπεροπῆά τ' ἔμεν καὶ ἐπίκλοπον, οἷά τε πολλοὺς</TextUnit>
    <TextUnit id="5482" loc="11.365">βόσκει γαῖα μέλαινα πολυσπερέας ἀνθρώπους,</TextUnit>
    <TextUnit id="5483" loc="11.366">ψεύδεά τ' ἀρτύνοντας ὅθεν κέ τις οὐδὲ ἴδοιτο:</TextUnit>
    <TextUnit id="5484" loc="11.367">σοὶ δ' ἔπι μὲν μορφὴ ἐπέων, ἔνι δὲ φρένες ἐσθλαί.</TextUnit>
    <TextUnit id="5485" loc="11.368">μῦθον δ' ὡς ὅτ' ἀοιδὸς ἐπισταμένως κατέλεξας,</TextUnit>
    <TextUnit id="5486" loc="11.369">πάντων τ' ̓Αργείων σέο τ' αὐτοῦ κήδεα λυγρά.</TextUnit>
    <TextUnit id="5487" loc="11.370">ἀλλ' ἄγε μοι τόδε εἰπὲ καὶ ἀτρεκέως κατάλεξον,</TextUnit>
    <TextUnit id="5488" loc="11.371">εἴ τινας ἀντιθέων ἑτάρων ἴδες, οἵ τοι ἅμ' αὐτῷ</TextUnit>
    <TextUnit id="5489" loc="11.372">̓́Ιλιον εἰς ἅμ' ἕποντο καὶ αὐτοῦ πότμον ἐπέσπον.</TextUnit>
    <TextUnit id="5490" loc="11.373">νὺξ δ' ἥδε μάλα μακρή, ἀθέσφατος: οὐδέ πω ὥρη</TextUnit>
    <TextUnit id="5491" loc="11.374">εὕδειν ἐν μεγάρῳ, σὺ δέ μοι λέγε θέσκελα ἔργα.</TextUnit>
    <TextUnit id="5492" loc="11.375">καί κεν ἐς ἠῶ δῖαν ἀνασχοίμην,  ὅτε μοι σὺ</TextUnit>
    <TextUnit id="5493" loc="11.376">τλαίης ἐν μεγάρῳ τὰ σὰ κήδεα μυθήσασθαι.”</TextUnit>
    <TextUnit id="5494" loc="11.377">τὸν δ' ἀπαμειβόμενος προσέφη πολύμητις ̓Οδυσσεύς:</TextUnit>
    <TextUnit id="5495" loc="11.378">“̓Αλκίνοε κρεῖον, πάντων ἀριδείκετε λαῶν,</TextUnit>
    <TextUnit id="5496" loc="11.379">ὥρη μὲν πολέων μύθων, ὥρη δὲ καὶ ὕπνου:</TextUnit>
    <TextUnit id="5497" loc="11.380">εἰ δ' ἔτ' ἀκουέμεναί γε λιλαίεαι,  οὐκ ἂν ἐγώ γε</TextUnit>
    <TextUnit id="5498" loc="11.381">τούτων σοι φθονέοιμι καὶ οἰκτρότερ' ἄλλ' ἀγορεύειν,</TextUnit>
    <TextUnit id="5499" loc="11.382">κήδε' ἐμῶν ἑτάρων, οἳ δὴ μετόπισθεν ὄλοντο,</TextUnit>
    <TextUnit id="5500" loc="11.383">οἳ Τρώων μὲν ὑπεξέφυγον στονόεσσαν ἀυτήν,</TextUnit>
    <TextUnit id="5501" loc="11.384">ἐν νόστῳ δ' ἀπόλοντο κακῆς ἰότητι γυναικός.</TextUnit>
    <TextUnit id="5502" loc="11.385">“αὐτὰρ ἐπεὶ ψυχὰς μὲν ἀπεσκέδας' ἄλλυδις ἄλλῃ</TextUnit>
    <TextUnit id="5503" loc="11.386">ἁγνὴ Περσεφόνεια γυναικῶν θηλυτεράων,</TextUnit>
    <TextUnit id="5504" loc="11.387">ἦλθε δ' ἐπὶ ψυχὴ ̓Αγαμέμνονος ̓Ατρεί̈δαο</TextUnit>
    <TextUnit id="5505" loc="11.388">ἀχνυμένη: περὶ δ' ἄλλαι ἀγηγέραθ', ὅσσοι ἅμ' αὐτῷ</TextUnit>
    <TextUnit id="5506" loc="11.389">οἴκῳ ἐν Αἰγίσθοιο θάνον καὶ πότμον ἐπέσπον.</TextUnit>
    <TextUnit id="5507" loc="11.390">ἔγνω δ' αἶψ' ἔμ' ἐκεῖνος,  ἐπεὶ πίεν αἷμα κελαινόν:</TextUnit>
    <TextUnit id="5508" loc="11.391">κλαῖε δ' ὅ γε λιγέως, θαλερὸν κατὰ δάκρυον εἴβων,</TextUnit>
    <TextUnit id="5509" loc="11.392">πιτνὰς εἰς ἐμὲ χεῖρας, ὀρέξασθαι μενεαίνων:</TextUnit>
    <TextUnit id="5510" loc="11.393">ἀλλ' οὐ γάρ οἱ ἔτ' ἦν ἲς ἔμπεδος οὐδέ τι κῖκυς,</TextUnit>
    <TextUnit id="5511" loc="11.394">οἵη περ πάρος ἔσκεν ἐνὶ γναμπτοῖσι μέλεσσι.</TextUnit>
    <TextUnit id="5512" loc="11.395">“τὸν μὲν ἐγὼ δάκρυσα ἰδὼν ἐλέησά τε θυμῷ,</TextUnit>
    <TextUnit id="5513" loc="11.396">καί μιν φωνήσας ἔπεα πτερόεντα προσηύδων:</TextUnit>
    <TextUnit id="5514" loc="11.397">‘̓Ατρεί̈δη κύδιστε, ἄναξ ἀνδρῶν ̓Αγάμεμνον,</TextUnit>
    <TextUnit id="5515" loc="11.398">τίς νύ σε κὴρ ἐδάμασσε τανηλεγέος θανάτοιο;</TextUnit>
    <TextUnit id="5516" loc="11.399">ἦε σέ γ' ἐν νήεσσι Ποσειδάων ἐδάμασσεν</TextUnit>
    <TextUnit id="5517" loc="11.400">ὄρσας ἀργαλέων ἀνέμων ἀμέγαρτον ἀυτμήν;</TextUnit>
    <TextUnit id="5518" loc="11.401">ἦέ ς' ἀνάρσιοι ἄνδρες ἐδηλήσαντ' ἐπὶ χέρσου</TextUnit>
    <TextUnit id="5519" loc="11.402">βοῦς περιταμνόμενον ἠδ' οἰῶν πώεα καλά,</TextUnit>
    <TextUnit id="5520" loc="11.403">ἠὲ περὶ πτόλιος μαχεούμενον ἠδὲ γυναικῶν;</TextUnit>
    <TextUnit id="5521" loc="11.404">“ὣς ἐφάμην, ὁ δέ μ' αὐτίκ' ἀμειβόμενος προσέειπε:</TextUnit>
    <TextUnit id="5522" loc="11.405">‘διογενὲς Λαερτιάδη,  πολυμήχαν' ̓Οδυσσεῦ,</TextUnit>
    <TextUnit id="5523" loc="11.406">οὔτ' ἐμέ γ' ἐν νήεσσι Ποσειδάων ἐδάμασσεν</TextUnit>
    <TextUnit id="5524" loc="11.407">ὄρσας ἀργαλέων ἀνέμων ἀμέγαρτον ἀυτμήν,</TextUnit>
    <TextUnit id="5525" loc="11.408">οὔτε μ' ἀνάρσιοι ἄνδρες ἐδηλήσαντ' ἐπὶ χέρσου,</TextUnit>
    <TextUnit id="5526" loc="11.409">ἀλλά μοι Αἴγισθος τεύξας θάνατόν τε μόρον τε</TextUnit>
    <TextUnit id="5527" loc="11.410">ἔκτα σὺν οὐλομένῃ ἀλόχῳ,  οἶκόνδε καλέσσας,</TextUnit>
    <TextUnit id="5528" loc="11.411">δειπνίσσας, ὥς τίς τε κατέκτανε βοῦν ἐπὶ φάτνῃ.</TextUnit>
    <TextUnit id="5529" loc="11.412">ὣς θάνον οἰκτίστῳ θανάτῳ: περὶ δ' ἄλλοι ἑταῖροι</TextUnit>
    <TextUnit id="5530" loc="11.413">νωλεμέως κτείνοντο σύες ὣς ἀργιόδοντες,</TextUnit>
    <TextUnit id="5531" loc="11.414">οἵ ῥά τ' ἐν ἀφνειοῦ ἀνδρὸς μέγα δυναμένοιο</TextUnit>
    <TextUnit id="5532" loc="11.415">ἢ γάμῳ ἢ ἐράνῳ ἢ εἰλαπίνῃ τεθαλυίῃ.</TextUnit>
    <TextUnit id="5533" loc="11.416">ἤδη μὲν πολέων φόνῳ ἀνδρῶν ἀντεβόλησας,</TextUnit>
    <TextUnit id="5534" loc="11.417">μουνὰξ κτεινομένων καὶ ἐνὶ κρατερῇ ὑσμίνῃ:</TextUnit>
    <TextUnit id="5535" loc="11.418">ἀλλά κε κεῖνα μάλιστα ἰδὼν ὀλοφύραο θυμῷ,</TextUnit>
    <TextUnit id="5536" loc="11.419">ὡς ἀμφὶ κρητῆρα τραπέζας τε πληθούσας</TextUnit>
    <TextUnit id="5537" loc="11.420">κείμεθ' ἐνὶ μεγάρῳ,  δάπεδον δ' ἅπαν αἵματι θῦεν.</TextUnit>
    <TextUnit id="5538" loc="11.421">οἰκτροτάτην δ' ἤκουσα ὄπα Πριάμοιο θυγατρός,</TextUnit>
    <TextUnit id="5539" loc="11.422">Κασσάνδρης, τὴν κτεῖνε Κλυταιμνήστρη δολόμητις</TextUnit>
    <TextUnit id="5540" loc="11.423">ἀμφ' ἐμοί, αὐτὰρ ἐγὼ ποτὶ γαίῃ χεῖρας ἀείρων</TextUnit>
    <TextUnit id="5541" loc="11.424">βάλλον ἀποθνήσκων περὶ φασγάνῳ: ἡ δὲ κυνῶπις</TextUnit>
    <TextUnit id="5542" loc="11.425">νοσφίσατ',  οὐδέ μοι ἔτλη ἰόντι περ εἰς ̓Αίδαο</TextUnit>
    <TextUnit id="5543" loc="11.426">χερσὶ κατ' ὀφθαλμοὺς ἑλέειν σύν τε στόμ' ἐρεῖσαι.</TextUnit>
    <TextUnit id="5544" loc="11.427">ὣς οὐκ αἰνότερον καὶ κύντερον ἄλλο γυναικός,</TextUnit>
    <TextUnit id="5545" loc="11.428">ἥ τις δὴ τοιαῦτα μετὰ φρεσὶν ἔργα βάληται:</TextUnit>
    <TextUnit id="5546" loc="11.429">οἷον δὴ καὶ κείνη ἐμήσατο ἔργον ἀεικές,</TextUnit>
    <TextUnit id="5547" loc="11.430">κουριδίῳ τεύξασα πόσει φόνον.  ἦ τοι ἔφην γε</TextUnit>
    <TextUnit id="5548" loc="11.431">ἀσπάσιος παίδεσσιν ἰδὲ δμώεσσιν ἐμοῖσιν</TextUnit>
    <TextUnit id="5549" loc="11.432">οἴκαδ' ἐλεύσεσθαι: ἡ δ' ἔξοχα λυγρὰ ἰδυῖα</TextUnit>
    <TextUnit id="5550" loc="11.433">οἷ τε κατ' αἶσχος ἔχευε καὶ ἐσσομένῃσιν ὀπίσσω</TextUnit>
    <TextUnit id="5551" loc="11.434">θηλυτέρῃσι γυναιξί, καὶ ἥ κ' ἐυεργὸς ἔῃσιν.’</TextUnit>
    <TextUnit id="5552" loc="11.435">“ὣς ἔφατ', αὐτὰρ ἐγώ μιν ἀμειβόμενος προσέειπον:</TextUnit>
    <TextUnit id="5553" loc="11.436">‘ὢ πόποι,  ἦ μάλα δὴ γόνον ̓Ατρέος εὐρύοπα Ζεὺς</TextUnit>
    <TextUnit id="5554" loc="11.437">ἐκπάγλως ἤχθηρε γυναικείας διὰ βουλὰς</TextUnit>
    <TextUnit id="5555" loc="11.438">ἐξ ἀρχῆς: ̔Ελένης μὲν ἀπωλόμεθ' εἵνεκα πολλοί,</TextUnit>
    <TextUnit id="5556" loc="11.439">σοὶ δὲ Κλυταιμνήστρη δόλον ἤρτυε τηλόθ' ἐόντι.’</TextUnit>
    <TextUnit id="5557" loc="11.440">“ὣς ἐφάμην, ὁ δέ μ' αὐτίκ' ἀμειβόμενος προσέειπε:</TextUnit>
    <TextUnit id="5558" loc="11.441">‘τῷ νῦν μή ποτε καὶ σὺ γυναικί περ ἤπιος εἶναι:</TextUnit>
    <TextUnit id="5559" loc="11.442">μή οἱ μῦθον ἅπαντα πιφαυσκέμεν, ὅν κ' ἐὺ εἰδῇς,</TextUnit>
    <TextUnit id="5560" loc="11.443">ἀλλὰ τὸ μὲν φάσθαι, τὸ δὲ καὶ κεκρυμμένον εἶναι.</TextUnit>
    <TextUnit id="5561" loc="11.444">ἀλλ' οὐ σοί γ', ̓Οδυσεῦ, φόνος ἔσσεται ἔκ γε γυναικός:</TextUnit>
    <TextUnit id="5562" loc="11.445">λίην γὰρ πινυτή τε καὶ εὖ φρεσὶ μήδεα οἶδε</TextUnit>
    <TextUnit id="5563" loc="11.446">κούρη ̓Ικαρίοιο, περίφρων Πηνελόπεια.</TextUnit>
    <TextUnit id="5564" loc="11.447">ἦ μέν μιν νύμφην γε νέην κατελείπομεν ἡμεῖς</TextUnit>
    <TextUnit id="5565" loc="11.448">ἐρχόμενοι πόλεμόνδε: πάϊς δέ οἱ ἦν ἐπὶ μαζῷ</TextUnit>
    <TextUnit id="5566" loc="11.449">νήπιος, ὅς που νῦν γε μετ' ἀνδρῶν ἵζει ἀριθμῷ,</TextUnit>
    <TextUnit id="5567" loc="11.450">ὄλβιος: ἦ γὰρ τόν γε πατὴρ φίλος ὄψεται ἐλθών,</TextUnit>
    <TextUnit id="5568" loc="11.451">καὶ κεῖνος πατέρα προσπτύξεται, ἣ θέμις ἐστίν.</TextUnit>
    <TextUnit id="5569" loc="11.452">ἡ δ' ἐμὴ οὐδέ περ υἷος ἐνιπλησθῆναι ἄκοιτις</TextUnit>
    <TextUnit id="5570" loc="11.453">ὀφθαλμοῖσιν ἔασε: πάρος δέ με πέφνε καὶ αὐτόν.</TextUnit>
    <TextUnit id="5571" loc="11.454">ἄλλο δέ τοι ἐρέω, σὺ δ' ἐνὶ φρεσὶ βάλλεο σῇσιν:</TextUnit>
    <TextUnit id="5572" loc="11.455">κρύβδην,  μηδ' ἀναφανδά, φίλην ἐς πατρίδα γαῖαν</TextUnit>
    <TextUnit id="5573" loc="11.456">νῆα κατισχέμεναι: ἐπεὶ οὐκέτι πιστὰ γυναιξίν.</TextUnit>
    <TextUnit id="5574" loc="11.457">ἀλλ' ἄγε μοι τόδε εἰπὲ καὶ ἀτρεκέως κατάλεξον,</TextUnit>
    <TextUnit id="5575" loc="11.458">εἴ που ἔτι ζώοντος ἀκούετε παιδὸς ἐμοῖο,</TextUnit>
    <TextUnit id="5576" loc="11.459">ἤ που ἐν ̓Ορχομενῷ ἢ ἐν Πύλῳ ἠμαθόεντι,</TextUnit>
    <TextUnit id="5577" loc="11.460">ἤ που πὰρ Μενελάῳ ἐνὶ Σπάρτῃ εὐρείῃ:</TextUnit>
    <TextUnit id="5578" loc="11.461">οὐ γάρ πω τέθνηκεν ἐπὶ χθονὶ δῖος ̓Ορέστης.’</TextUnit>
    <TextUnit id="5579" loc="11.462">“ὣς ἔφατ', αὐτὰρ ἐγώ μιν ἀμειβόμενος προσέειπον:</TextUnit>
    <TextUnit id="5580" loc="11.463">‘̓Ατρεί̈δη, τί με ταῦτα διείρεαι; οὐδέ τι οἶδα,</TextUnit>
    <TextUnit id="5581" loc="11.464">ζώει ὅ γ' ἦ τέθνηκε: κακὸν δ' ἀνεμώλια βάζειν.’</TextUnit>
    <TextUnit id="5582" loc="11.465">“νῶι μὲν ὣς ἐπέεσσιν ἀμειβομένω στυγεροῖσιν</TextUnit>
    <TextUnit id="5583" loc="11.466">ἕσταμεν ἀχνύμενοι θαλερὸν κατὰ δάκρυ χέοντες:</TextUnit>
    <TextUnit id="5584" loc="11.467">ἦλθε δ' ἐπὶ ψυχὴ Πηληϊάδεω ̓Αχιλῆος</TextUnit>
    <TextUnit id="5585" loc="11.468">καὶ Πατροκλῆος καὶ ἀμύμονος ̓Αντιλόχοιο</TextUnit>
    <TextUnit id="5586" loc="11.469">Αἴαντός θ', ὃς ἄριστος ἔην εἶδός τε δέμας τε</TextUnit>
    <TextUnit id="5587" loc="11.470">τῶν ἄλλων Δαναῶν μετ' ἀμύμονα Πηλεί̈ωνα.</TextUnit>
    <TextUnit id="5588" loc="11.471">ἔγνω δὲ ψυχή με ποδώκεος Αἰακίδαο</TextUnit>
    <TextUnit id="5589" loc="11.472">καί ῥ' ὀλοφυρομένη ἔπεα πτερόεντα προσηύδα:</TextUnit>
    <TextUnit id="5590" loc="11.473">“ ‘διογενὲς Λαερτιάδη, πολυμήχαν' ̓Οδυσσεῦ,</TextUnit>
    <TextUnit id="5591" loc="11.474">σχέτλιε, τίπτ' ἔτι μεῖζον ἐνὶ φρεσὶ μήσεαι ἔργον;</TextUnit>
    <TextUnit id="5592" loc="11.475">πῶς ἔτλης ̓́Αϊδόσδε κατελθέμεν,  ἔνθα τε νεκροὶ</TextUnit>
    <TextUnit id="5593" loc="11.476">ἀφραδέες ναίουσι, βροτῶν εἴδωλα καμόντων;”</TextUnit>
    <TextUnit id="5594" loc="11.477">“ὣς ἔφατ', αὐτὰρ ἐγώ μιν ἀμειβόμενος προσέειπον:</TextUnit>
    <TextUnit id="5595" loc="11.478">‘ὦ ̓Αχιλεῦ Πηλῆος υἱέ, μέγα φέρτατ' ̓Αχαιῶν,</TextUnit>
    <TextUnit id="5596" loc="11.479">ἦλθον Τειρεσίαο κατὰ χρέος, εἴ τινα βουλὴν</TextUnit>
    <TextUnit id="5597" loc="11.480">εἴποι,  ὅπως ̓Ιθάκην ἐς παιπαλόεσσαν ἱκοίμην:</TextUnit>
    <TextUnit id="5598" loc="11.481">οὐ γάρ πω σχεδὸν ἦλθον ̓Αχαιί̈δος, οὐδέ πω ἁμῆς</TextUnit>
    <TextUnit id="5599" loc="11.482">γῆς ἐπέβην, ἀλλ' αἰὲν ἔχω κακά. σεῖο δ', ̓Αχιλλεῦ,</TextUnit>
    <TextUnit id="5600" loc="11.483">οὔ τις ἀνὴρ προπάροιθε μακάρτατος οὔτ' ἄρ' ὀπίσσω.</TextUnit>
    <TextUnit id="5601" loc="11.484">πρὶν μὲν γάρ σε ζωὸν ἐτίομεν ἶσα θεοῖσιν</TextUnit>
    <TextUnit id="5602" loc="11.485">̓Αργεῖοι,  νῦν αὖτε μέγα κρατέεις νεκύεσσιν</TextUnit>
    <TextUnit id="5603" loc="11.486">ἐνθάδ' ἐών: τῷ μή τι θανὼν ἀκαχίζευ, ̓Αχιλλεῦ.’</TextUnit>
    <TextUnit id="5604" loc="11.487">“ὣς ἐφάμην, ὁ δέ μ' αὐτίκ' ἀμειβόμενος προσέειπε:</TextUnit>
    <TextUnit id="5605" loc="11.488">‘μὴ δή μοι θάνατόν γε παραύδα, φαίδιμ' ̓Οδυσσεῦ.</TextUnit>
    <TextUnit id="5606" loc="11.489">βουλοίμην κ' ἐπάρουρος ἐὼν θητευέμεν ἄλλῳ,</TextUnit>
    <TextUnit id="5607" loc="11.490">ἀνδρὶ παρ' ἀκλήρῳ,  ᾧ μὴ βίοτος πολὺς εἴη,</TextUnit>
    <TextUnit id="5608" loc="11.491">ἢ πᾶσιν νεκύεσσι καταφθιμένοισιν ἀνάσσειν.</TextUnit>
    <TextUnit id="5609" loc="11.492">ἀλλ' ἄγε μοι τοῦ παιδὸς ἀγαυοῦ μῦθον ἐνίσπες,</TextUnit>
    <TextUnit id="5610" loc="11.493">ἢ ἕπετ' ἐς πόλεμον πρόμος ἔμμεναι, ἦε καὶ οὐκί.</TextUnit>
    <TextUnit id="5611" loc="11.494">εἰπὲ δέ μοι Πηλῆος ἀμύμονος, εἴ τι πέπυσσαι,</TextUnit>
    <TextUnit id="5612" loc="11.495">ἢ ἔτ' ἔχει τιμὴν πολέσιν μετὰ Μυρμιδόνεσσιν,</TextUnit>
    <TextUnit id="5613" loc="11.496">ἦ μιν ἀτιμάζουσιν ἀν' ̔Ελλάδα τε Φθίην τε,</TextUnit>
    <TextUnit id="5614" loc="11.497">οὕνεκά μιν κατὰ γῆρας ἔχει χεῖράς τε πόδας τε.</TextUnit>
    <TextUnit id="5615" loc="11.498">οὐ γὰρ ἐγὼν ἐπαρωγὸς ὑπ' αὐγὰς ἠελίοιο,</TextUnit>
    <TextUnit id="5616" loc="11.499">τοῖος ἐών, οἷός ποτ' ἐνὶ Τροίῃ εὐρείῃ</TextUnit>
    <TextUnit id="5617" loc="11.500">πέφνον λαὸν ἄριστον,  ἀμύνων ̓Αργείοισιν:</TextUnit>
    <TextUnit id="5618" loc="11.501">εἰ τοιόσδ' ἔλθοιμι μίνυνθά περ ἐς πατέρος δῶ:</TextUnit>
    <TextUnit id="5619" loc="11.502">τῷ κέ τεῳ στύξαιμι μένος καὶ χεῖρας ἀάπτους,</TextUnit>
    <TextUnit id="5620" loc="11.503">οἳ κεῖνον βιόωνται ἐέργουσίν τ' ἀπὸ τιμῆς.’</TextUnit>
    <TextUnit id="5621" loc="11.504">“ὣς ἔφατ', αὐτὰρ ἐγώ μιν ἀμειβόμενος προσέειπον:</TextUnit>
    <TextUnit id="5622" loc="11.505">‘ἦ τοι μὲν Πηλῆος ἀμύμονος οὔ τι πέπυσμαι,</TextUnit>
    <TextUnit id="5623" loc="11.506">αὐτάρ τοι παιδός γε Νεοπτολέμοιο φίλοιο</TextUnit>
    <TextUnit id="5624" loc="11.507">πᾶσαν ἀληθείην μυθήσομαι, ὥς με κελεύεις:</TextUnit>
    <TextUnit id="5625" loc="11.508">αὐτὸς γάρ μιν ἐγὼ κοίλης ἐπὶ νηὸς ἐίσης</TextUnit>
    <TextUnit id="5626" loc="11.509">ἤγαγον ἐκ Σκύρου μετ' ἐυκνήμιδας ̓Αχαιούς.</TextUnit>
    <TextUnit id="5627" loc="11.510">ἦ τοι ὅτ' ἀμφὶ πόλιν Τροίην φραζοίμεθα βουλάς,</TextUnit>
    <TextUnit id="5628" loc="11.511">αἰεὶ πρῶτος ἔβαζε καὶ οὐχ ἡμάρτανε μύθων:</TextUnit>
    <TextUnit id="5629" loc="11.512">Νέστωρ ἀντίθεος καὶ ἐγὼ νικάσκομεν οἴω.</TextUnit>
    <TextUnit id="5630" loc="11.513">αὐτὰρ ὅτ' ἐν πεδίῳ Τρώων μαρναίμεθα χαλκῷ,</TextUnit>
    <TextUnit id="5631" loc="11.514">οὔ ποτ' ἐνὶ πληθυῖ μένεν ἀνδρῶν οὐδ' ἐν ὁμίλῳ,</TextUnit>
    <TextUnit id="5632" loc="11.515">ἀλλὰ πολὺ προθέεσκε τὸ ὃν μένος οὐδενὶ εἴκων,</TextUnit>
    <TextUnit id="5633" loc="11.516">πολλοὺς δ' ἄνδρας ἔπεφνεν ἐν αἰνῇ δηιοτῆτι.</TextUnit>
    <TextUnit id="5634" loc="11.517">πάντας δ' οὐκ ἂν ἐγὼ μυθήσομαι οὐδ' ὀνομήνω,</TextUnit>
    <TextUnit id="5635" loc="11.518">ὅσσον λαὸν ἔπεφνεν ἀμύνων ̓Αργείοισιν,</TextUnit>
    <TextUnit id="5636" loc="11.519">ἀλλ' οἷον τὸν Τηλεφίδην κατενήρατο χαλκῷ,</TextUnit>
    <TextUnit id="5637" loc="11.520">ἥρω' Εὐρύπυλον,  πολλοὶ δ' ἀμφ' αὐτὸν ἑταῖροι</TextUnit>
    <TextUnit id="5638" loc="11.521">Κήτειοι κτείνοντο γυναίων εἵνεκα δώρων.</TextUnit>
    <TextUnit id="5639" loc="11.522">κεῖνον δὴ κάλλιστον ἴδον μετὰ Μέμνονα δῖον.</TextUnit>
    <TextUnit id="5640" loc="11.523">αὐτὰρ ὅτ' εἰς ἵππον κατεβαίνομεν, ὃν κάμ' ̓Επειός,</TextUnit>
    <TextUnit id="5641" loc="11.524">̓Αργείων οἱ ἄριστοι, ἐμοὶ δ' ἐπὶ πάντα τέταλτο,</TextUnit>
    <TextUnit id="5642" loc="11.525">ἠμὲν ἀνακλῖναι πυκινὸν λόχον ἠδ' ἐπιθεῖναι,</TextUnit>
    <TextUnit id="5643" loc="11.526">ἔνθ' ἄλλοι Δαναῶν ἡγήτορες ἠδὲ μέδοντες</TextUnit>
    <TextUnit id="5644" loc="11.527">δάκρυά τ' ὠμόργνυντο τρέμον θ' ὑπὸ γυῖα ἑκάστου:</TextUnit>
    <TextUnit id="5645" loc="11.528">κεῖνον δ' οὔ ποτε πάμπαν ἐγὼν ἴδον ὀφθαλμοῖσιν</TextUnit>
    <TextUnit id="5646" loc="11.529">οὔτ' ὠχρήσαντα χρόα κάλλιμον οὔτε παρειῶν</TextUnit>
    <TextUnit id="5647" loc="11.530">δάκρυ ὀμορξάμενον: ὁ δέ γε μάλα πόλλ' ἱκέτευεν</TextUnit>
    <TextUnit id="5648" loc="11.531">ἱππόθεν ἐξέμεναι, ξίφεος δ' ἐπεμαίετο κώπην</TextUnit>
    <TextUnit id="5649" loc="11.532">καὶ δόρυ χαλκοβαρές, κακὰ δὲ Τρώεσσι μενοίνα.</TextUnit>
    <TextUnit id="5650" loc="11.533">ἀλλ' ὅτε δὴ Πριάμοιο πόλιν διεπέρσαμεν αἰπήν,</TextUnit>
    <TextUnit id="5651" loc="11.534">μοῖραν καὶ γέρας ἐσθλὸν ἔχων ἐπὶ νηὸς ἔβαινεν</TextUnit>
    <TextUnit id="5652" loc="11.535">ἀσκηθής,  οὔτ' ἂρ βεβλημένος ὀξέι χαλκῷ</TextUnit>
    <TextUnit id="5653" loc="11.536">οὔτ' αὐτοσχεδίην οὐτασμένος, οἷά τε πολλὰ</TextUnit>
    <TextUnit id="5654" loc="11.537">γίγνεται ἐν πολέμῳ: ἐπιμὶξ δέ τε μαίνεται ̓́Αρης.’</TextUnit>
    <TextUnit id="5655" loc="11.538">“ὣς ἐφάμην, ψυχὴ δὲ ποδώκεος Αἰακίδαο</TextUnit>
    <TextUnit id="5656" loc="11.539">φοίτα μακρὰ βιβᾶσα κατ' ἀσφοδελὸν λειμῶνα,</TextUnit>
    <TextUnit id="5657" loc="11.540">γηθοσύνη ὅ οἱ υἱὸν ἔφην ἀριδείκετον εἶναι.</TextUnit>
    <TextUnit id="5658" loc="11.541">“αἱ δ' ἄλλαι ψυχαὶ νεκύων κατατεθνηώτων</TextUnit>
    <TextUnit id="5659" loc="11.542">ἕστασαν ἀχνύμεναι, εἴροντο δὲ κήδε' ἑκάστη.</TextUnit>
    <TextUnit id="5660" loc="11.543">οἴη δ' Αἴαντος ψυχὴ Τελαμωνιάδαο</TextUnit>
    <TextUnit id="5661" loc="11.544">νόσφιν ἀφεστήκει, κεχολωμένη εἵνεκα νίκης,</TextUnit>
    <TextUnit id="5662" loc="11.545">τήν μιν ἐγὼ νίκησα δικαζόμενος παρὰ νηυσὶ</TextUnit>
    <TextUnit id="5663" loc="11.546">τεύχεσιν ἀμφ' ̓Αχιλῆος: ἔθηκε δὲ πότνια μήτηρ.</TextUnit>
    <TextUnit id="5664" loc="11.547">παῖδες δὲ Τρώων δίκασαν καὶ Παλλὰς ̓Αθήνη.</TextUnit>
    <TextUnit id="5665" loc="11.548">ὡς δὴ μὴ ὄφελον νικᾶν τοιῷδ' ἐπ' ἀέθλῳ:</TextUnit>
    <TextUnit id="5666" loc="11.549">τοίην γὰρ κεφαλὴν ἕνεκ' αὐτῶν γαῖα κατέσχεν,</TextUnit>
    <TextUnit id="5667" loc="11.550">Αἴανθ',  ὃς πέρι μὲν εἶδος, πέρι δ' ἔργα τέτυκτο</TextUnit>
    <TextUnit id="5668" loc="11.551">τῶν ἄλλων Δαναῶν μετ' ἀμύμονα Πηλεί̈ωνα.</TextUnit>
    <TextUnit id="5669" loc="11.552">τὸν μὲν ἐγὼν ἐπέεσσι προσηύδων μειλιχίοισιν:</TextUnit>
    <TextUnit id="5670" loc="11.553">“ Αἶαν, παῖ Τελαμῶνος ἀμύμονος, οὐκ ἄρ' ἔμελλες</TextUnit>
    <TextUnit id="5671" loc="11.554">οὐδὲ θανὼν λήσεσθαι ἐμοὶ χόλου εἵνεκα τευχέων</TextUnit>
    <TextUnit id="5672" loc="11.555">οὐλομένων;  τὰ δὲ πῆμα θεοὶ θέσαν ̓Αργείοισι,</TextUnit>
    <TextUnit id="5673" loc="11.556">τοῖος γάρ σφιν πύργος ἀπώλεο: σεῖο δ' ̓Αχαιοὶ</TextUnit>
    <TextUnit id="5674" loc="11.557">ἶσον ̓Αχιλλῆος κεφαλῇ Πηληϊάδαο</TextUnit>
    <TextUnit id="5675" loc="11.558">ἀχνύμεθα φθιμένοιο διαμπερές: οὐδέ τις ἄλλος</TextUnit>
    <TextUnit id="5676" loc="11.559">αἴτιος, ἀλλὰ Ζεὺς Δαναῶν στρατὸν αἰχμητάων</TextUnit>
    <TextUnit id="5677" loc="11.560">ἐκπάγλως ἤχθηρε,  τεὶ̈ν δ' ἐπὶ μοῖραν ἔθηκεν.</TextUnit>
    <TextUnit id="5678" loc="11.561">ἀλλ' ἄγε δεῦρο, ἄναξ, ἵν' ἔπος καὶ μῦθον ἀκούσῃς</TextUnit>
    <TextUnit id="5679" loc="11.562">ἡμέτερον: δάμασον δὲ μένος καὶ ἀγήνορα θυμόν.’</TextUnit>
    <TextUnit id="5680" loc="11.563">“ὣς ἐφάμην, ὁ δέ μ' οὐδὲν ἀμείβετο, βῆ δὲ μετ' ἄλλας</TextUnit>
    <TextUnit id="5681" loc="11.564">ψυχὰς εἰς ̓́Ερεβος νεκύων κατατεθνηώτων.</TextUnit>
    <TextUnit id="5682" loc="11.565">ἔνθα χ' ὅμως προσέφη κεχολωμένος,  ἤ κεν ἐγὼ τόν:</TextUnit>
    <TextUnit id="5683" loc="11.566">ἀλλά μοι ἤθελε θυμὸς ἐνὶ στήθεσσι φίλοισι</TextUnit>
    <TextUnit id="5684" loc="11.567">τῶν ἄλλων ψυχὰς ἰδέειν κατατεθνηώτων.</TextUnit>
    <TextUnit id="5685" loc="11.568">“ἔνθ' ἦ τοι Μίνωα ἴδον, Διὸς ἀγλαὸν υἱόν,</TextUnit>
    <TextUnit id="5686" loc="11.569">χρύσεον σκῆπτρον ἔχοντα, θεμιστεύοντα νέκυσσιν,</TextUnit>
    <TextUnit id="5687" loc="11.570">ἥμενον,  οἱ δέ μιν ἀμφὶ δίκας εἴροντο ἄνακτα,</TextUnit>
    <TextUnit id="5688" loc="11.571">ἥμενοι ἑσταότες τε κατ' εὐρυπυλὲς ̓́Αϊδος δῶ.</TextUnit>
    <TextUnit id="5689" loc="11.572">“τὸν δὲ μετ' ̓Ωρίωνα πελώριον εἰσενόησα</TextUnit>
    <TextUnit id="5690" loc="11.573">θῆρας ὁμοῦ εἰλεῦντα κατ' ἀσφοδελὸν λειμῶνα,</TextUnit>
    <TextUnit id="5691" loc="11.574">τοὺς αὐτὸς κατέπεφνεν ἐν οἰοπόλοισιν ὄρεσσι</TextUnit>
    <TextUnit id="5692" loc="11.575">χερσὶν ἔχων ῥόπαλον παγχάλκεον,  αἰὲν ἀαγές.</TextUnit>
    <TextUnit id="5693" loc="11.576">“καὶ Τιτυὸν εἶδον, Γαίης ἐρικυδέος υἱόν,</TextUnit>
    <TextUnit id="5694" loc="11.577">κείμενον ἐν δαπέδῳ: ὁ δ' ἐπ' ἐννέα κεῖτο πέλεθρα,</TextUnit>
    <TextUnit id="5695" loc="11.578">γῦπε δέ μιν ἑκάτερθε παρημένω ἧπαρ ἔκειρον,</TextUnit>
    <TextUnit id="5696" loc="11.579">δέρτρον ἔσω δύνοντες, ὁ δ' οὐκ ἀπαμύνετο χερσί:</TextUnit>
    <TextUnit id="5697" loc="11.580">Λητὼ γὰρ ἕλκησε,  Διὸς κυδρὴν παράκοιτιν,</TextUnit>
    <TextUnit id="5698" loc="11.581">Πυθώδ' ἐρχομένην διὰ καλλιχόρου Πανοπῆος.</TextUnit>
    <TextUnit id="5699" loc="11.582">“καὶ μὴν Τάνταλον εἰσεῖδον κρατέρ' ἄλγε' ἔχοντα</TextUnit>
    <TextUnit id="5700" loc="11.583">ἑστεῶτ' ἐν λίμνῃ: ἡ δὲ προσέπλαζε γενείῳ:</TextUnit>
    <TextUnit id="5701" loc="11.584">στεῦτο δὲ διψάων, πιέειν δ' οὐκ εἶχεν ἑλέσθαι:</TextUnit>
    <TextUnit id="5702" loc="11.585">ὁσσάκι γὰρ κύψει' ὁ γέρων πιέειν μενεαίνων,</TextUnit>
    <TextUnit id="5703" loc="11.586">τοσσάχ' ὕδωρ ἀπολέσκετ' ἀναβροχέν, ἀμφὶ δὲ ποσσὶ</TextUnit>
    <TextUnit id="5704" loc="11.587">γαῖα μέλαινα φάνεσκε, καταζήνασκε δὲ δαίμων.</TextUnit>
    <TextUnit id="5705" loc="11.588">δένδρεα δ' ὑψιπέτηλα κατὰ κρῆθεν χέε καρπόν,</TextUnit>
    <TextUnit id="5706" loc="11.589">ὄγχναι καὶ ῥοιαὶ καὶ μηλέαι ἀγλαόκαρποι</TextUnit>
    <TextUnit id="5707" loc="11.590">συκέαι τε γλυκεραὶ καὶ ἐλαῖαι τηλεθόωσαι:</TextUnit>
    <TextUnit id="5708" loc="11.591">τῶν ὁπότ' ἰθύσει' ὁ γέρων ἐπὶ χερσὶ μάσασθαι,</TextUnit>
    <TextUnit id="5709" loc="11.592">τὰς δ' ἄνεμος ῥίπτασκε ποτὶ νέφεα σκιόεντα.</TextUnit>
    <TextUnit id="5710" loc="11.593">“καὶ μὴν Σίσυφον εἰσεῖδον κρατέρ' ἄλγε' ἔχοντα</TextUnit>
    <TextUnit id="5711" loc="11.594">λᾶαν βαστάζοντα πελώριον ἀμφοτέρῃσιν.</TextUnit>
    <TextUnit id="5712" loc="11.595">ἦ τοι ὁ μὲν σκηριπτόμενος χερσίν τε ποσίν τε</TextUnit>
    <TextUnit id="5713" loc="11.596">λᾶαν ἄνω ὤθεσκε ποτὶ λόφον: ἀλλ' ὅτε μέλλοι</TextUnit>
    <TextUnit id="5714" loc="11.597">ἄκρον ὑπερβαλέειν, τότ' ἀποστρέψασκε κραταιίς:</TextUnit>
    <TextUnit id="5715" loc="11.598">αὖτις ἔπειτα πέδονδε κυλίνδετο λᾶας ἀναιδής.</TextUnit>
    <TextUnit id="5716" loc="11.599">αὐτὰρ ὅ γ' ἂψ ὤσασκε τιταινόμενος, κατὰ δ' ἱδρὼς</TextUnit>
    <TextUnit id="5717" loc="11.600">ἔρρεεν ἐκ μελέων,  κονίη δ' ἐκ κρατὸς ὀρώρει.</TextUnit>
    <TextUnit id="5718" loc="11.601">“τὸν δὲ μετ' εἰσενόησα βίην ̔Ηρακληείην,</TextUnit>
    <TextUnit id="5719" loc="11.602">εἴδωλον: αὐτὸς δὲ μετ' ἀθανάτοισι θεοῖσι</TextUnit>
    <TextUnit id="5720" loc="11.603">τέρπεται ἐν θαλίῃς καὶ ἔχει καλλίσφυρον ̔́Ηβην,</TextUnit>
    <TextUnit id="5721" loc="11.604">παῖδα Διὸς μεγάλοιο καὶ ̔́Ηρης χρυσοπεδίλου.</TextUnit>
    <TextUnit id="5722" loc="11.605">ἀμφὶ δέ μιν κλαγγὴ νεκύων ἦν οἰωνῶν ὥς,</TextUnit>
    <TextUnit id="5723" loc="11.606">πάντος' ἀτυζομένων: ὁ δ' ἐρεμνῇ νυκτὶ ἐοικώς,</TextUnit>
    <TextUnit id="5724" loc="11.607">γυμνὸν τόξον ἔχων καὶ ἐπὶ νευρῆφιν ὀιστόν,</TextUnit>
    <TextUnit id="5725" loc="11.608">δεινὸν παπταίνων, αἰεὶ βαλέοντι ἐοικώς.</TextUnit>
    <TextUnit id="5726" loc="11.609">σμερδαλέος δέ οἱ ἀμφὶ περὶ στήθεσσιν ἀορτὴρ</TextUnit>
    <TextUnit id="5727" loc="11.610">χρύσεος ἦν τελαμών,  ἵνα θέσκελα ἔργα τέτυκτο,</TextUnit>
    <TextUnit id="5728" loc="11.611">ἄρκτοι τ' ἀγρότεροί τε σύες χαροποί τε λέοντες,</TextUnit>
    <TextUnit id="5729" loc="11.612">ὑσμῖναί τε μάχαι τε φόνοι τ' ἀνδροκτασίαι τε.</TextUnit>
    <TextUnit id="5730" loc="11.613">μὴ τεχνησάμενος μηδ' ἄλλο τι τεχνήσαιτο,</TextUnit>
    <TextUnit id="5731" loc="11.614">ὃς κεῖνον τελαμῶνα ἑῇ ἐγκάτθετο τέχνῃ.</TextUnit>
    <TextUnit id="5732" loc="11.615">ἔγνω δ' αὖτ' ἔμ' ἐκεῖνος,  ἐπεὶ ἴδεν ὀφθαλμοῖσιν,</TextUnit>
    <TextUnit id="5733" loc="11.616">καί μ' ὀλοφυρόμενος ἔπεα πτερόεντα προσηύδα:</TextUnit>
    <TextUnit id="5734" loc="11.617">“‘διογενὲς Λαερτιάδη, πολυμήχαν' ̓Οδυσσεῦ,</TextUnit>
    <TextUnit id="5735" loc="11.618">ἆ δείλ', ἦ τινὰ καὶ σὺ κακὸν μόρον ἡγηλάζεις,</TextUnit>
    <TextUnit id="5736" loc="11.619">ὅν περ ἐγὼν ὀχέεσκον ὑπ' αὐγὰς ἠελίοιο.</TextUnit>
    <TextUnit id="5737" loc="11.620">Ζηνὸς μὲν πάϊς ἦα Κρονίονος,  αὐτὰρ ὀιζὺν</TextUnit>
    <TextUnit id="5738" loc="11.621">εἶχον ἀπειρεσίην: μάλα γὰρ πολὺ χείρονι φωτὶ</TextUnit>
    <TextUnit id="5739" loc="11.622">δεδμήμην, ὁ δέ μοι χαλεποὺς ἐπετέλλετ' ἀέθλους.</TextUnit>
    <TextUnit id="5740" loc="11.623">καί ποτέ μ' ἐνθάδ' ἔπεμψε κύν' ἄξοντ': οὐ γὰρ ἔτ' ἄλλον</TextUnit>
    <TextUnit id="5741" loc="11.624">φράζετο τοῦδέ γέ μοι κρατερώτερον εἶναι ἄεθλον:</TextUnit>
    <TextUnit id="5742" loc="11.625">τὸν μὲν ἐγὼν ἀνένεικα καὶ ἤγαγον ἐξ ̓Αίδαο:</TextUnit>
    <TextUnit id="5743" loc="11.626">̔Ερμείας δέ μ' ἔπεμψεν ἰδὲ γλαυκῶπις ̓Αθήνη.’</TextUnit>
    <TextUnit id="5744" loc="11.627">“ὣς εἰπὼν ὁ μὲν αὖτις ἔβη δόμον ̓́Αϊδος εἴσω,</TextUnit>
    <TextUnit id="5745" loc="11.628">αὐτὰρ ἐγὼν αὐτοῦ μένον ἔμπεδον, εἴ τις ἔτ' ἔλθοι</TextUnit>
    <TextUnit id="5746" loc="11.629">ἀνδρῶν ἡρώων, οἳ δὴ τὸ πρόσθεν ὄλοντο.</TextUnit>
    <TextUnit id="5747" loc="11.630">καί νύ κ' ἔτι προτέρους ἴδον ἀνέρας,  οὓς ἔθελόν περ,</TextUnit>
    <TextUnit id="5748" loc="11.631">Θησέα Πειρίθοόν τε, θεῶν ἐρικυδέα τέκνα:</TextUnit>
    <TextUnit id="5749" loc="11.632">ἀλλὰ πρὶν ἐπὶ ἔθνε' ἀγείρετο μυρία νεκρῶν</TextUnit>
    <TextUnit id="5750" loc="11.633">ἠχῇ θεσπεσίῃ: ἐμὲ δὲ χλωρὸν δέος ᾕρει,</TextUnit>
    <TextUnit id="5751" loc="11.634">μή μοι Γοργείην κεφαλὴν δεινοῖο πελώρου</TextUnit>
    <TextUnit id="5752" loc="11.635">ἐξ ̓Αίδεω πέμψειεν ἀγαυὴ Περσεφόνεια.</TextUnit>
    <TextUnit id="5753" loc="11.636">“αὐτίκ' ἔπειτ' ἐπὶ νῆα κιὼν ἐκέλευον ἑταίρους</TextUnit>
    <TextUnit id="5754" loc="11.637">αὐτούς τ' ἀμβαίνειν ἀνά τε πρυμνήσια λῦσαι.</TextUnit>
    <TextUnit id="5755" loc="11.638">οἱ δ' αἶψ' εἴσβαινον καὶ ἐπὶ κληῖσι καθῖζον.</TextUnit>
    <TextUnit id="5756" loc="11.639">τὴν δὲ κατ' ̓Ωκεανὸν ποταμὸν φέρε κῦμα ῥόοιο,</TextUnit>
    <TextUnit id="5757" loc="11.640">πρῶτα μὲν εἰρεσίῃ,  μετέπειτα δὲ κάλλιμος οὖρος.</TextUnit>
    <TextUnit id="5758" loc="12.1">“αὐτὰρ ἐπεὶ ποταμοῖο λίπεν ῥόον ̓Ωκεανοῖο</TextUnit>
    <TextUnit id="5759" loc="12.2">νηῦς, ἀπὸ δ' ἵκετο κῦμα θαλάσσης εὐρυπόροιο</TextUnit>
    <TextUnit id="5760" loc="12.3">νῆσόν τ' Αἰαίην, ὅθι τ' ̓Ηοῦς ἠριγενείης</TextUnit>
    <TextUnit id="5761" loc="12.4">οἰκία καὶ χοροί εἰσι καὶ ἀντολαὶ ̓Ηελίοιο,</TextUnit>
    <TextUnit id="5762" loc="12.5">νῆα μὲν ἔνθ' ἐλθόντες ἐκέλσαμεν ἐν ψαμάθοισιν,</TextUnit>
    <TextUnit id="5763" loc="12.6">ἐκ δὲ καὶ αὐτοὶ βῆμεν ἐπὶ ῥηγμῖνι θαλάσσης:</TextUnit>
    <TextUnit id="5764" loc="12.7">ἔνθα δ' ἀποβρίξαντες ἐμείναμεν ̓Ηῶ δῖαν.</TextUnit>
    <TextUnit id="5765" loc="12.8">“ἦμος δ' ἠριγένεια φάνη ῥοδοδάκτυλος ̓Ηώς,</TextUnit>
    <TextUnit id="5766" loc="12.9">δὴ τότ' ἐγὼν ἑτάρους προί̈ειν ἐς δώματα Κίρκης</TextUnit>
    <TextUnit id="5767" loc="12.10">οἰσέμεναι νεκρόν,  ̓Ελπήνορα τεθνηῶτα.</TextUnit>
    <TextUnit id="5768" loc="12.11">φιτροὺς δ' αἶψα ταμόντες, ὅθ' ἀκροτάτη πρόεχ' ἀκτή,</TextUnit>
    <TextUnit id="5769" loc="12.12">θάπτομεν ἀχνύμενοι θαλερὸν κατὰ δάκρυ χέοντες.</TextUnit>
    <TextUnit id="5770" loc="12.13">αὐτὰρ ἐπεὶ νεκρός τ' ἐκάη καὶ τεύχεα νεκροῦ,</TextUnit>
    <TextUnit id="5771" loc="12.14">τύμβον χεύαντες καὶ ἐπὶ στήλην ἐρύσαντες</TextUnit>
    <TextUnit id="5772" loc="12.15">πήξαμεν ἀκροτάτῳ τύμβῳ ἐυῆρες ἐρετμόν.</TextUnit>
    <TextUnit id="5773" loc="12.16">“ἡμεῖς μὲν τὰ ἕκαστα διείπομεν: οὐδ' ἄρα Κίρκην</TextUnit>
    <TextUnit id="5774" loc="12.17">ἐξ ̓Αίδεω ἐλθόντες ἐλήθομεν, ἀλλὰ μάλ' ὦκα</TextUnit>
    <TextUnit id="5775" loc="12.18">ἦλθ' ἐντυναμένη: ἅμα δ' ἀμφίπολοι φέρον αὐτῇ</TextUnit>
    <TextUnit id="5776" loc="12.19">σῖτον καὶ κρέα πολλὰ καὶ αἴθοπα οἶνον ἐρυθρόν.</TextUnit>
    <TextUnit id="5777" loc="12.20">ἡ δ' ἐν μέσσῳ στᾶσα μετηύδα δῖα θεάων:</TextUnit>
    <TextUnit id="5778" loc="12.21">“‘σχέτλιοι, οἳ ζώοντες ὑπήλθετε δῶμ' ̓Αίδαο,</TextUnit>
    <TextUnit id="5779" loc="12.22">δισθανέες, ὅτε τ' ἄλλοι ἅπαξ θνῄσκους' ἄνθρωποι.</TextUnit>
    <TextUnit id="5780" loc="12.23">ἀλλ' ἄγετ' ἐσθίετε βρώμην καὶ πίνετε οἶνον</TextUnit>
    <TextUnit id="5781" loc="12.24">αὖθι πανημέριοι: ἅμα δ' ἠοῖ φαινομένηφι</TextUnit>
    <TextUnit id="5782" loc="12.25">πλεύσεσθ': αὐτὰρ ἐγὼ δείξω ὁδὸν ἠδὲ ἕκαστα</TextUnit>
    <TextUnit id="5783" loc="12.26">σημανέω, ἵνα μή τι κακορραφίῃ ἀλεγεινῇ</TextUnit>
    <TextUnit id="5784" loc="12.27">ἢ ἁλὸς ἢ ἐπὶ γῆς ἀλγήσετε πῆμα παθόντες.’</TextUnit>
    <TextUnit id="5785" loc="12.28">“ὣς ἔφαθ', ἡμῖν δ' αὖτ' ἐπεπείθετο θυμὸς ἀγήνωρ.</TextUnit>
    <TextUnit id="5786" loc="12.29">ὣς τότε μὲν πρόπαν ἦμαρ ἐς ἠέλιον καταδύντα</TextUnit>
    <TextUnit id="5787" loc="12.30">ἥμεθα δαινύμενοι κρέα τ' ἄσπετα καὶ μέθυ ἡδύ:</TextUnit>
    <TextUnit id="5788" loc="12.31">ἦμος δ' ἠέλιος κατέδυ καὶ ἐπὶ κνέφας ἦλθεν,</TextUnit>
    <TextUnit id="5789" loc="12.32">οἱ μὲν κοιμήσαντο παρὰ πρυμνήσια νηός,</TextUnit>
    <TextUnit id="5790" loc="12.33">ἡ δ' ἐμὲ χειρὸς ἑλοῦσα φίλων ἀπονόσφιν ἑταίρων</TextUnit>
    <TextUnit id="5791" loc="12.34">εἷσέ τε καὶ προσέλεκτο καὶ ἐξερέεινεν ἕκαστα:</TextUnit>
    <TextUnit id="5792" loc="12.35">αὐτὰρ ἐγὼ τῇ πάντα κατὰ μοῖραν κατέλεξα.</TextUnit>
    <TextUnit id="5793" loc="12.36">καὶ τότε δή μ' ἐπέεσσι προσηύδα πότνια Κίρκη:</TextUnit>
    <TextUnit id="5794" loc="12.37">“‘ταῦτα μὲν οὕτω πάντα πεπείρανται, σὺ δ' ἄκουσον,</TextUnit>
    <TextUnit id="5795" loc="12.38">ὥς τοι ἐγὼν ἐρέω, μνήσει δέ σε καὶ θεὸς αὐτός.</TextUnit>
    <TextUnit id="5796" loc="12.39">Σειρῆνας μὲν πρῶτον ἀφίξεαι, αἵ ῥά τε πάντας</TextUnit>
    <TextUnit id="5797" loc="12.40">ἀνθρώπους θέλγουσιν,  ὅτις σφεας εἰσαφίκηται.</TextUnit>
    <TextUnit id="5798" loc="12.41">ὅς τις ἀιδρείῃ πελάσῃ καὶ φθόγγον ἀκούσῃ</TextUnit>
    <TextUnit id="5799" loc="12.42">Σειρήνων, τῷ δ' οὔ τι γυνὴ καὶ νήπια τέκνα</TextUnit>
    <TextUnit id="5800" loc="12.43">οἴκαδε νοστήσαντι παρίσταται οὐδὲ γάνυνται,</TextUnit>
    <TextUnit id="5801" loc="12.44">ἀλλά τε Σειρῆνες λιγυρῇ θέλγουσιν ἀοιδῇ</TextUnit>
    <TextUnit id="5802" loc="12.45">ἥμεναι ἐν λειμῶνι,  πολὺς δ' ἀμφ' ὀστεόφιν θὶς</TextUnit>
    <TextUnit id="5803" loc="12.46">ἀνδρῶν πυθομένων, περὶ δὲ ῥινοὶ μινύθουσι.</TextUnit>
    <TextUnit id="5804" loc="12.47">ἀλλὰ παρεξελάαν, ἐπὶ δ' οὔατ' ἀλεῖψαι ἑταίρων</TextUnit>
    <TextUnit id="5805" loc="12.48">κηρὸν δεψήσας μελιηδέα, μή τις ἀκούσῃ</TextUnit>
    <TextUnit id="5806" loc="12.49">τῶν ἄλλων: ἀτὰρ αὐτὸς ἀκουέμεν αἴ κ' ἐθέλῃσθα,</TextUnit>
    <TextUnit id="5807" loc="12.50">δησάντων ς' ἐν νηὶ θοῇ χεῖράς τε πόδας τε</TextUnit>
    <TextUnit id="5808" loc="12.51">ὀρθὸν ἐν ἱστοπέδῃ, ἐκ δ' αὐτοῦ πείρατ' ἀνήφθω,</TextUnit>
    <TextUnit id="5809" loc="12.52">ὄφρα κε τερπόμενος ὄπ' ἀκούσῃς Σειρήνοιιν.</TextUnit>
    <TextUnit id="5810" loc="12.53">εἰ δέ κε λίσσηαι ἑτάρους λῦσαί τε κελεύῃς,</TextUnit>
    <TextUnit id="5811" loc="12.54">οἱ δέ ς' ἔτι πλεόνεσσι τότ' ἐν δεσμοῖσι διδέντων.</TextUnit>
    <TextUnit id="5812" loc="12.55">αὐτὰρ ἐπὴν δὴ τάς γε παρὲξ ἐλάσωσιν ἑταῖροι,</TextUnit>
    <TextUnit id="5813" loc="12.56">ἔνθα τοι οὐκέτ' ἔπειτα διηνεκέως ἀγορεύσω,</TextUnit>
    <TextUnit id="5814" loc="12.57">ὁπποτέρη δή τοι ὁδὸς ἔσσεται, ἀλλὰ καὶ αὐτὸς</TextUnit>
    <TextUnit id="5815" loc="12.58">θυμῷ βουλεύειν: ἐρέω δέ τοι ἀμφοτέρωθεν.</TextUnit>
    <TextUnit id="5816" loc="12.59">ἔνθεν μὲν γὰρ πέτραι ἐπηρεφέες, προτὶ δ' αὐτὰς</TextUnit>
    <TextUnit id="5817" loc="12.60">κῦμα μέγα ῥοχθεῖ κυανώπιδος ̓Αμφιτρίτης:</TextUnit>
    <TextUnit id="5818" loc="12.61">Πλαγκτὰς δή τοι τάς γε θεοὶ μάκαρες καλέουσι.</TextUnit>
    <TextUnit id="5819" loc="12.62">τῇ μέν τ' οὐδὲ ποτητὰ παρέρχεται οὐδὲ πέλειαι</TextUnit>
    <TextUnit id="5820" loc="12.63">τρήρωνες, ταί τ' ἀμβροσίην Διὶ πατρὶ φέρουσιν,</TextUnit>
    <TextUnit id="5821" loc="12.64">ἀλλά τε καὶ τῶν αἰὲν ἀφαιρεῖται λὶς πέτρη:</TextUnit>
    <TextUnit id="5822" loc="12.65">ἀλλ' ἄλλην ἐνίησι πατὴρ ἐναρίθμιον εἶναι.</TextUnit>
    <TextUnit id="5823" loc="12.66">τῇ δ' οὔ πώ τις νηῦς φύγεν ἀνδρῶν, ἥ τις ἵκηται,</TextUnit>
    <TextUnit id="5824" loc="12.67">ἀλλά θ' ὁμοῦ πίνακάς τε νεῶν καὶ σώματα φωτῶν</TextUnit>
    <TextUnit id="5825" loc="12.68">κύμαθ' ἁλὸς φορέουσι πυρός τ' ὀλοοῖο θύελλαι.</TextUnit>
    <TextUnit id="5826" loc="12.69">οἴη δὴ κείνη γε παρέπλω ποντοπόρος νηῦς,</TextUnit>
    <TextUnit id="5827" loc="12.70">̓Αργὼ πᾶσι μέλουσα,  παρ' Αἰήταο πλέουσα.</TextUnit>
    <TextUnit id="5828" loc="12.71">καὶ νύ κε τὴν ἔνθ' ὦκα βάλεν μεγάλας ποτὶ πέτρας,</TextUnit>
    <TextUnit id="5829" loc="12.72">ἀλλ' ̔́Ηρη παρέπεμψεν, ἐπεὶ φίλος ἦεν ̓Ιήσων.</TextUnit>
    <TextUnit id="5830" loc="12.73">“‘οἱ δὲ δύω σκόπελοι ὁ μὲν οὐρανὸν εὐρὺν ἱκάνει</TextUnit>
    <TextUnit id="5831" loc="12.74">ὀξείῃ κορυφῇ, νεφέλη δέ μιν ἀμφιβέβηκε</TextUnit>
    <TextUnit id="5832" loc="12.75">κυανέη: τὸ μὲν οὔ ποτ' ἐρωεῖ,  οὐδέ ποτ' αἴθρη</TextUnit>
    <TextUnit id="5833" loc="12.76">κείνου ἔχει κορυφὴν οὔτ' ἐν θέρει οὔτ' ἐν ὀπώρῃ.</TextUnit>
    <TextUnit id="5834" loc="12.77">οὐδέ κεν ἀμβαίη βροτὸς ἀνὴρ οὐδ' ἐπιβαίη,</TextUnit>
    <TextUnit id="5835" loc="12.78">οὐδ' εἴ οἱ χεῖρές τε ἐείκοσι καὶ πόδες εἶεν:</TextUnit>
    <TextUnit id="5836" loc="12.79">πέτρη γὰρ λίς ἐστι, περιξεστῇ ἐικυῖα.</TextUnit>
    <TextUnit id="5837" loc="12.80">μέσσῳ δ' ἐν σκοπέλῳ ἔστι σπέος ἠεροειδές,</TextUnit>
    <TextUnit id="5838" loc="12.81">πρὸς ζόφον εἰς ̓́Ερεβος τετραμμένον, ᾗ περ ἂν ὑμεῖς</TextUnit>
    <TextUnit id="5839" loc="12.82">νῆα παρὰ γλαφυρὴν ἰθύνετε, φαίδιμ' ̓Οδυσσεῦ.</TextUnit>
    <TextUnit id="5840" loc="12.83">οὐδέ κεν ἐκ νηὸς γλαφυρῆς αἰζήιος ἀνὴρ</TextUnit>
    <TextUnit id="5841" loc="12.84">τόξῳ ὀιστεύσας κοῖλον σπέος εἰσαφίκοιτο.</TextUnit>
    <TextUnit id="5842" loc="12.85">ἔνθα δ' ἐνὶ Σκύλλη ναίει δεινὸν λελακυῖα.</TextUnit>
    <TextUnit id="5843" loc="12.86">τῆς ἦ τοι φωνὴ μὲν ὅση σκύλακος νεογιλῆς</TextUnit>
    <TextUnit id="5844" loc="12.87">γίγνεται, αὐτὴ δ' αὖτε πέλωρ κακόν: οὐδέ κέ τίς μιν</TextUnit>
    <TextUnit id="5845" loc="12.88">γηθήσειεν ἰδών, οὐδ' εἰ θεὸς ἀντιάσειεν.</TextUnit>
    <TextUnit id="5846" loc="12.89">τῆς ἦ τοι πόδες εἰσὶ δυώδεκα πάντες ἄωροι,</TextUnit>
    <TextUnit id="5847" loc="12.90">ἓξ δέ τέ οἱ δειραὶ περιμήκεες,  ἐν δὲ ἑκάστῃ</TextUnit>
    <TextUnit id="5848" loc="12.91">σμερδαλέη κεφαλή, ἐν δὲ τρίστοιχοι ὀδόντες</TextUnit>
    <TextUnit id="5849" loc="12.92">πυκνοὶ καὶ θαμέες, πλεῖοι μέλανος θανάτοιο.</TextUnit>
    <TextUnit id="5850" loc="12.93">μέσση μέν τε κατὰ σπείους κοίλοιο δέδυκεν,</TextUnit>
    <TextUnit id="5851" loc="12.94">ἔξω δ' ἐξίσχει κεφαλὰς δεινοῖο βερέθρου,</TextUnit>
    <TextUnit id="5852" loc="12.95">αὐτοῦ δ' ἰχθυάᾳ,  σκόπελον περιμαιμώωσα,</TextUnit>
    <TextUnit id="5853" loc="12.96">δελφῖνάς τε κύνας τε, καὶ εἴ ποθι μεῖζον ἕλῃσι</TextUnit>
    <TextUnit id="5854" loc="12.97">κῆτος, ἃ μυρία βόσκει ἀγάστονος ̓Αμφιτρίτη.</TextUnit>
    <TextUnit id="5855" loc="12.98">τῇ δ' οὔ πώ ποτε ναῦται ἀκήριοι εὐχετόωνται</TextUnit>
    <TextUnit id="5856" loc="12.99">παρφυγέειν σὺν νηί: φέρει δέ τε κρατὶ ἑκάστῳ</TextUnit>
    <TextUnit id="5857" loc="12.100">φῶτ' ἐξαρπάξασα νεὸς κυανοπρῴροιο.</TextUnit>
    <TextUnit id="5858" loc="12.101">“‘τὸν δ' ἕτερον σκόπελον χθαμαλώτερον ὄψει, ̓Οδυσσεῦ.</TextUnit>
    <TextUnit id="5859" loc="12.102">πλησίον ἀλλήλων: καί κεν διοϊστεύσειας.</TextUnit>
    <TextUnit id="5860" loc="12.103">τῷ δ' ἐν ἐρινεὸς ἔστι μέγας, φύλλοισι τεθηλώς:</TextUnit>
    <TextUnit id="5861" loc="12.104">τῷ δ' ὑπὸ δῖα Χάρυβδις ἀναρροιβδεῖ μέλαν ὕδωρ.</TextUnit>
    <TextUnit id="5862" loc="12.105">τρὶς μὲν γάρ τ' ἀνίησιν ἐπ' ἤματι,  τρὶς δ' ἀναροιβδεῖ</TextUnit>
    <TextUnit id="5863" loc="12.106">δεινόν: μὴ σύ γε κεῖθι τύχοις, ὅτε ῥοιβδήσειεν:</TextUnit>
    <TextUnit id="5864" loc="12.107">οὐ γάρ κεν ῥύσαιτό ς' ὑπὲκ κακοῦ οὐδ' ἐνοσίχθων.</TextUnit>
    <TextUnit id="5865" loc="12.108">ἀλλὰ μάλα Σκύλλης σκοπέλῳ πεπλημένος ὦκα</TextUnit>
    <TextUnit id="5866" loc="12.109">νῆα παρὲξ ἐλάαν, ἐπεὶ ἦ πολὺ φέρτερόν ἐστιν</TextUnit>
    <TextUnit id="5867" loc="12.110">ἓξ ἑτάρους ἐν νηὶ ποθήμεναι ἢ ἅμα πάντας.’</TextUnit>
    <TextUnit id="5868" loc="12.111">“ὣς ἔφατ', αὐτὰρ ἐγώ μιν ἀμειβόμενος προσέειπον:</TextUnit>
    <TextUnit id="5869" loc="12.112">εἰ δ' ἄγε δή μοι τοῦτο, θεά, νημερτὲς ἐνίσπες,</TextUnit>
    <TextUnit id="5870" loc="12.113">εἴ πως τὴν ὀλοὴν μὲν ὑπεκπροφύγοιμι Χάρυβδιν,</TextUnit>
    <TextUnit id="5871" loc="12.114">τὴν δέ κ' ἀμυναίμην, ὅτε μοι σίνοιτό γ' ἑταίρους.’</TextUnit>
    <TextUnit id="5872" loc="12.115">“ὣς ἐφάμην,  ἡ δ' αὐτίκ' ἀμείβετο δῖα θεάων:</TextUnit>
    <TextUnit id="5873" loc="12.116">‘σχέτλιε, καὶ δὴ αὖ τοι πολεμήια ἔργα μέμηλε</TextUnit>
    <TextUnit id="5874" loc="12.117">καὶ πόνος: οὐδὲ θεοῖσιν ὑπείξεαι ἀθανάτοισιν;</TextUnit>
    <TextUnit id="5875" loc="12.118">ἡ δέ τοι οὐ θνητή, ἀλλ' ἀθάνατον κακόν ἐστι,</TextUnit>
    <TextUnit id="5876" loc="12.119">δεινόν τ' ἀργαλέον τε καὶ ἄγριον οὐδὲ μαχητόν:</TextUnit>
    <TextUnit id="5877" loc="12.120">οὐδέ τις ἔστ' ἀλκή: φυγέειν κάρτιστον ἀπ' αὐτῆς.</TextUnit>
    <TextUnit id="5878" loc="12.121">ἢν γὰρ δηθύνῃσθα κορυσσόμενος παρὰ πέτρῃ,</TextUnit>
    <TextUnit id="5879" loc="12.122">δείδω, μή ς' ἐξαῦτις ἐφορμηθεῖσα κίχῃσι</TextUnit>
    <TextUnit id="5880" loc="12.123">τόσσῃσιν κεφαλῇσι, τόσους δ' ἐκ φῶτας ἕληται.</TextUnit>
    <TextUnit id="5881" loc="12.124">ἀλλὰ μάλα σφοδρῶς ἐλάαν, βωστρεῖν δὲ Κράταιιν,</TextUnit>
    <TextUnit id="5882" loc="12.125">μητέρα τῆς Σκύλλης,  ἥ μιν τέκε πῆμα βροτοῖσιν:</TextUnit>
    <TextUnit id="5883" loc="12.126">ἥ μιν ἔπειτ' ἀποπαύσει ἐς ὕστερον ὁρμηθῆναι.</TextUnit>
    <TextUnit id="5884" loc="12.127">“Θρινακίην δ' ἐς νῆσον ἀφίξεαι: ἔνθα δὲ πολλαὶ</TextUnit>
    <TextUnit id="5885" loc="12.128">βόσκοντ' ̓Ηελίοιο βόες καὶ ἴφια μῆλα,</TextUnit>
    <TextUnit id="5886" loc="12.129">ἑπτὰ βοῶν ἀγέλαι, τόσα δ' οἰῶν πώεα καλά,</TextUnit>
    <TextUnit id="5887" loc="12.130">πεντήκοντα δ' ἕκαστα.  γόνος δ' οὐ γίγνεται αὐτῶν,</TextUnit>
    <TextUnit id="5888" loc="12.131">οὐδέ ποτε φθινύθουσι. θεαὶ δ' ἐπιποιμένες εἰσίν,</TextUnit>
    <TextUnit id="5889" loc="12.132">νύμφαι ἐυπλόκαμοι, Φαέθουσά τε Λαμπετίη τε,</TextUnit>
    <TextUnit id="5890" loc="12.133">ἃς τέκεν ̓Ηελίῳ ̔Υπερίονι δῖα Νέαιρα.</TextUnit>
    <TextUnit id="5891" loc="12.134">τὰς μὲν ἄρα θρέψασα τεκοῦσά τε πότνια μήτηρ</TextUnit>
    <TextUnit id="5892" loc="12.135">Θρινακίην ἐς νῆσον ἀπῴκισε τηλόθι ναίειν,</TextUnit>
    <TextUnit id="5893" loc="12.136">μῆλα φυλασσέμεναι πατρώια καὶ ἕλικας βοῦς.</TextUnit>
    <TextUnit id="5894" loc="12.137">τὰς εἰ μέν κ' ἀσινέας ἐάᾳς νόστου τε μέδηαι,</TextUnit>
    <TextUnit id="5895" loc="12.138">ἦ τ' ἂν ἔτ' εἰς ̓Ιθάκην κακά περ πάσχοντες ἵκοισθε:</TextUnit>
    <TextUnit id="5896" loc="12.139">εἰ δέ κε σίνηαι, τότε τοι τεκμαίρομ' ὄλεθρον,</TextUnit>
    <TextUnit id="5897" loc="12.140">νηί τε καὶ ἑτάροις: αὐτὸς δ' εἴ πέρ κεν ἀλύξῃς,</TextUnit>
    <TextUnit id="5898" loc="12.141">ὀψὲ κακῶς νεῖαι, ὀλέσας ἄπο πάντας ἑταίρους.’</TextUnit>
    <TextUnit id="5899" loc="12.142">“ὣς ἔφατ', αὐτίκα δὲ χρυσόθρονος ἤλυθεν ̓Ηώς.</TextUnit>
    <TextUnit id="5900" loc="12.143">ἡ μὲν ἔπειτ' ἀνὰ νῆσον ἀπέστιχε δῖα θεάων:</TextUnit>
    <TextUnit id="5901" loc="12.144">αὐτὰρ ἐγὼν ἐπὶ νῆα κιὼν ὤτρυνον ἑταίρους</TextUnit>
    <TextUnit id="5902" loc="12.145">αὐτούς τ' ἀμβαίνειν ἀνά τε πρυμνήσια λῦσαι:</TextUnit>
    <TextUnit id="5903" loc="12.146">οἱ δ' αἶψ' εἴσβαινον καὶ ἐπὶ κληῖσι καθῖζον.</TextUnit>
    <TextUnit id="5904" loc="12.147">ἑξῆς δ' ἑζόμενοι πολιὴν ἅλα τύπτον ἐρετμοῖς.</TextUnit>
    <TextUnit id="5905" loc="12.148">ἡμῖν δ' αὖ κατόπισθε νεὸς κυανοπρῴροιο</TextUnit>
    <TextUnit id="5906" loc="12.149">ἴκμενον οὖρον ἵει πλησίστιον, ἐσθλὸν ἑταῖρον,</TextUnit>
    <TextUnit id="5907" loc="12.150">Κίρκη ἐυπλόκαμος,  δεινὴ θεὸς αὐδήεσσα.</TextUnit>
    <TextUnit id="5908" loc="12.151">αὐτίκα δ' ὅπλα ἕκαστα πονησάμενοι κατὰ νῆα</TextUnit>
    <TextUnit id="5909" loc="12.152">ἥμεθα: τὴν δ' ἄνεμός τε κυβερνήτης τ' ἴθυνε.</TextUnit>
    <TextUnit id="5910" loc="12.153">“δὴ τότ' ἐγὼν ἑτάροισι μετηύδων ἀχνύμενος κῆρ:</TextUnit>
    <TextUnit id="5911" loc="12.154">‘ὦ φίλοι, οὐ γὰρ χρὴ ἕνα ἴδμεναι οὐδὲ δύ' οἴους</TextUnit>
    <TextUnit id="5912" loc="12.155">θέσφαθ' ἅ μοι Κίρκη μυθήσατο,  δῖα θεάων:</TextUnit>
    <TextUnit id="5913" loc="12.156">ἀλλ' ἐρέω μὲν ἐγών, ἵνα εἰδότες ἤ κε θάνωμεν</TextUnit>
    <TextUnit id="5914" loc="12.157">ἤ κεν ἀλευάμενοι θάνατον καὶ κῆρα φύγοιμεν.</TextUnit>
    <TextUnit id="5915" loc="12.158">Σειρήνων μὲν πρῶτον ἀνώγει θεσπεσιάων</TextUnit>
    <TextUnit id="5916" loc="12.159">φθόγγον ἀλεύασθαι καὶ λειμῶν' ἀνθεμόεντα.</TextUnit>
    <TextUnit id="5917" loc="12.160">οἶον ἔμ' ἠνώγει ὄπ' ἀκουέμεν: ἀλλά με δεσμῷ</TextUnit>
    <TextUnit id="5918" loc="12.161">δήσατ' ἐν ἀργαλέῳ, ὄφρ' ἔμπεδον αὐτόθι μίμνω,</TextUnit>
    <TextUnit id="5919" loc="12.162">ὀρθὸν ἐν ἱστοπέδῃ, ἐκ δ' αὐτοῦ πείρατ' ἀνήφθω.</TextUnit>
    <TextUnit id="5920" loc="12.163">εἰ δέ κε λίσσωμαι ὑμέας λῦσαί τε κελεύω,</TextUnit>
    <TextUnit id="5921" loc="12.164">ὑμεῖς δὲ πλεόνεσσι τότ' ἐν δεσμοῖσι πιέζειν.’</TextUnit>
    <TextUnit id="5922" loc="12.165">“ἦ τοι ἐγὼ τὰ ἕκαστα λέγων ἑτάροισι πίφαυσκον:</TextUnit>
    <TextUnit id="5923" loc="12.166">τόφρα δὲ καρπαλίμως ἐξίκετο νηῦς ἐυεργὴς</TextUnit>
    <TextUnit id="5924" loc="12.167">νῆσον Σειρήνοιιν: ἔπειγε γὰρ οὖρος ἀπήμων.</TextUnit>
    <TextUnit id="5925" loc="12.168">αὐτίκ' ἔπειτ' ἄνεμος μὲν ἐπαύσατο ἠδὲ γαλήνη</TextUnit>
    <TextUnit id="5926" loc="12.169">ἔπλετο νηνεμίη, κοίμησε δὲ κύματα δαίμων.</TextUnit>
    <TextUnit id="5927" loc="12.170">ἀνστάντες δ' ἕταροι νεὸς ἱστία μηρύσαντο</TextUnit>
    <TextUnit id="5928" loc="12.171">καὶ τὰ μὲν ἐν νηὶ γλαφυρῇ θέσαν, οἱ δ' ἐπ' ἐρετμὰ</TextUnit>
    <TextUnit id="5929" loc="12.172">ἑζόμενοι λεύκαινον ὕδωρ ξεστῇς ἐλάτῃσιν.</TextUnit>
    <TextUnit id="5930" loc="12.173">αὐτὰρ ἐγὼ κηροῖο μέγαν τροχὸν ὀξέι χαλκῷ</TextUnit>
    <TextUnit id="5931" loc="12.174">τυτθὰ διατμήξας χερσὶ στιβαρῇσι πίεζον:</TextUnit>
    <TextUnit id="5932" loc="12.175">αἶψα δ' ἰαίνετο κηρός,  ἐπεὶ κέλετο μεγάλη ἲς</TextUnit>
    <TextUnit id="5933" loc="12.176">̓Ηελίου τ' αὐγὴ ̔Υπεριονίδαο ἄνακτος:</TextUnit>
    <TextUnit id="5934" loc="12.177">ἑξείης δ' ἑτάροισιν ἐπ' οὔατα πᾶσιν ἄλειψα.</TextUnit>
    <TextUnit id="5935" loc="12.178">οἱ δ' ἐν νηί μ' ἔδησαν ὁμοῦ χεῖράς τε πόδας τε</TextUnit>
    <TextUnit id="5936" loc="12.179">ὀρθὸν ἐν ἱστοπέδῃ, ἐκ δ' αὐτοῦ πείρατ' ἀνῆπτον:</TextUnit>
    <TextUnit id="5937" loc="12.180">αὐτοὶ δ' ἑζόμενοι πολιὴν ἅλα τύπτον ἐρετμοῖς.</TextUnit>
    <TextUnit id="5938" loc="12.181">ἀλλ' ὅτε τόσσον ἀπῆμεν ὅσον τε γέγωνε βοήσας,</TextUnit>
    <TextUnit id="5939" loc="12.182">ῥίμφα διώκοντες, τὰς δ' οὐ λάθεν ὠκύαλος νηῦς</TextUnit>
    <TextUnit id="5940" loc="12.183">ἐγγύθεν ὀρνυμένη, λιγυρὴν δ' ἔντυνον ἀοιδήν:</TextUnit>
    <TextUnit id="5941" loc="12.184">“‘δεῦρ' ἄγ' ἰών, πολύαιν' ̓Οδυσεῦ, μέγα κῦδος ̓Αχαιῶν,</TextUnit>
    <TextUnit id="5942" loc="12.185">νῆα κατάστησον,  ἵνα νωιτέρην ὄπ ἀκούσῃς.</TextUnit>
    <TextUnit id="5943" loc="12.186">οὐ γάρ πώ τις τῇδε παρήλασε νηὶ μελαίνῃ,</TextUnit>
    <TextUnit id="5944" loc="12.187">πρίν γ' ἡμέων μελίγηρυν ἀπὸ στομάτων ὄπ' ἀκοῦσαι,</TextUnit>
    <TextUnit id="5945" loc="12.188">ἀλλ' ὅ γε τερψάμενος νεῖται καὶ πλείονα εἰδώς.</TextUnit>
    <TextUnit id="5946" loc="12.189">ἴδμεν γάρ τοι πάνθ' ὅς' ἐνὶ Τροίῃ εὐρείῃ</TextUnit>
    <TextUnit id="5947" loc="12.190">̓Αργεῖοι Τρῶές τε θεῶν ἰότητι μόγησαν,</TextUnit>
    <TextUnit id="5948" loc="12.191">ἴδμεν δ', ὅσσα γένηται ἐπὶ χθονὶ πουλυβοτείρῃ.’</TextUnit>
    <TextUnit id="5949" loc="12.192">“ὣς φάσαν ἱεῖσαι ὄπα κάλλιμον: αὐτὰρ ἐμὸν κῆρ</TextUnit>
    <TextUnit id="5950" loc="12.193">ἤθελ' ἀκουέμεναι, λῦσαί τ' ἐκέλευον ἑταίρους</TextUnit>
    <TextUnit id="5951" loc="12.194">ὀφρύσι νευστάζων: οἱ δὲ προπεσόντες ἔρεσσον.</TextUnit>
    <TextUnit id="5952" loc="12.195">αὐτίκα δ' ἀνστάντες Περιμήδης Εὐρύλοχός τε</TextUnit>
    <TextUnit id="5953" loc="12.196">πλείοσί μ' ἐν δεσμοῖσι δέον μᾶλλόν τε πίεζον.</TextUnit>
    <TextUnit id="5954" loc="12.197">αὐτὰρ ἐπεὶ δὴ τάς γε παρήλασαν, οὐδ' ἔτ' ἔπειτα</TextUnit>
    <TextUnit id="5955" loc="12.198">φθογγῆς Σειρήνων ἠκούομεν οὐδέ τ' ἀοιδῆς,</TextUnit>
    <TextUnit id="5956" loc="12.199">αἶψ' ἀπὸ κηρὸν ἕλοντο ἐμοὶ ἐρίηρες ἑταῖροι,</TextUnit>
    <TextUnit id="5957" loc="12.200">ὅν σφιν ἐπ' ὠσὶν ἄλειψ',  ἐμέ τ' ἐκ δεσμῶν ἀνέλυσαν.</TextUnit>
    <TextUnit id="5958" loc="12.201">“ἀλλ' ὅτε δὴ τὴν νῆσον ἐλείπομεν, αὐτίκ' ἔπειτα</TextUnit>
    <TextUnit id="5959" loc="12.202">καπνὸν καὶ μέγα κῦμα ἴδον καὶ δοῦπον ἄκουσα.</TextUnit>
    <TextUnit id="5960" loc="12.203">τῶν δ' ἄρα δεισάντων ἐκ χειρῶν ἔπτατ' ἐρετμά,</TextUnit>
    <TextUnit id="5961" loc="12.204">βόμβησαν δ' ἄρα πάντα κατὰ ῥόον: ἔσχετο δ' αὐτοῦ</TextUnit>
    <TextUnit id="5962" loc="12.205">νηῦς,  ἐπεὶ οὐκέτ' ἐρετμὰ προήκεα χερσὶν ἔπειγον.</TextUnit>
    <TextUnit id="5963" loc="12.206">αὐτὰρ ἐγὼ διὰ νηὸς ἰὼν ὤτρυνον ἑταίρους</TextUnit>
    <TextUnit id="5964" loc="12.207">μειλιχίοις ἐπέεσσι παρασταδὸν ἄνδρα ἕκαστον:</TextUnit>
    <TextUnit id="5965" loc="12.208">“ ‘ὦ φίλοι, οὐ γάρ πώ τι κακῶν ἀδαήμονές εἰμεν:</TextUnit>
    <TextUnit id="5966" loc="12.209">οὐ μὲν δὴ τόδε μεῖζον ἕπει κακόν, ἢ ὅτε Κύκλωψ</TextUnit>
    <TextUnit id="5967" loc="12.210">εἴλει ἐνὶ σπῆι γλαφυρῷ κρατερῆφι βίηφιν:</TextUnit>
    <TextUnit id="5968" loc="12.211">ἀλλὰ καὶ ἔνθεν ἐμῇ ἀρετῇ, βουλῇ τε νόῳ τε,</TextUnit>
    <TextUnit id="5969" loc="12.212">ἐκφύγομεν, καί που τῶνδε μνήσεσθαι ὀίω.</TextUnit>
    <TextUnit id="5970" loc="12.213">νῦν δ' ἄγεθ', ὡς ἂν ἐγὼ εἴπω, πειθώμεθα πάντες.</TextUnit>
    <TextUnit id="5971" loc="12.214">ὑμεῖς μὲν κώπῃσιν ἁλὸς ῥηγμῖνα βαθεῖαν</TextUnit>
    <TextUnit id="5972" loc="12.215">τύπτετε κληίδεσσιν ἐφήμενοι,  αἴ κέ ποθι Ζεὺς</TextUnit>
    <TextUnit id="5973" loc="12.216">δώῃ τόνδε γ' ὄλεθρον ὑπεκφυγέειν καὶ ἀλύξαι:</TextUnit>
    <TextUnit id="5974" loc="12.217">σοὶ δέ, κυβερνῆθ', ὧδ' ἐπιτέλλομαι: ἀλλ' ἐνὶ θυμῷ</TextUnit>
    <TextUnit id="5975" loc="12.218">βάλλευ, ἐπεὶ νηὸς γλαφυρῆς οἰήια νωμᾷς.</TextUnit>
    <TextUnit id="5976" loc="12.219">τούτου μὲν καπνοῦ καὶ κύματος ἐκτὸς ἔεργε</TextUnit>
    <TextUnit id="5977" loc="12.220">νῆα,  σὺ δὲ σκοπέλου ἐπιμαίεο, μή σε λάθῃσι</TextUnit>
    <TextUnit id="5978" loc="12.221">κεῖς' ἐξορμήσασα καὶ ἐς κακὸν ἄμμε βάλῃσθα.’</TextUnit>
    <TextUnit id="5979" loc="12.222">“ὣς ἐφάμην, οἱ δ' ὦκα ἐμοῖς ἐπέεσσι πίθοντο.</TextUnit>
    <TextUnit id="5980" loc="12.223">Σκύλλην δ' οὐκέτ' ἐμυθεόμην, ἄπρηκτον ἀνίην,</TextUnit>
    <TextUnit id="5981" loc="12.224">μή πώς μοι δείσαντες ἀπολλήξειαν ἑταῖροι</TextUnit>
    <TextUnit id="5982" loc="12.225">εἰρεσίης,  ἐντὸς δὲ πυκάζοιεν σφέας αὐτούς.</TextUnit>
    <TextUnit id="5983" loc="12.226">καὶ τότε δὴ Κίρκης μὲν ἐφημοσύνης ἀλεγεινῆς</TextUnit>
    <TextUnit id="5984" loc="12.227">λανθανόμην, ἐπεὶ οὔ τί μ' ἀνώγει θωρήσσεσθαι:</TextUnit>
    <TextUnit id="5985" loc="12.228">αὐτὰρ ἐγὼ καταδὺς κλυτὰ τεύχεα καὶ δύο δοῦρε</TextUnit>
    <TextUnit id="5986" loc="12.229">μάκρ' ἐν χερσὶν ἑλὼν εἰς ἴκρια νηὸς ἔβαινον</TextUnit>
    <TextUnit id="5987" loc="12.230">πρῴρης: ἔνθεν γάρ μιν ἐδέγμην πρῶτα φανεῖσθαι</TextUnit>
    <TextUnit id="5988" loc="12.231">Σκύλλην πετραίην, ἥ μοι φέρε πῆμ' ἑτάροισιν.</TextUnit>
    <TextUnit id="5989" loc="12.232">οὐδέ πῃ ἀθρῆσαι δυνάμην, ἔκαμον δέ μοι ὄσσε</TextUnit>
    <TextUnit id="5990" loc="12.233">πάντῃ παπταίνοντι πρὸς ἠεροειδέα πέτρην.</TextUnit>
    <TextUnit id="5991" loc="12.234">“ἡμεῖς μὲν στεινωπὸν ἀνεπλέομεν γοόωντες:</TextUnit>
    <TextUnit id="5992" loc="12.235">ἔνθεν μὲν Σκύλλη,  ἑτέρωθι δὲ δῖα Χάρυβδις</TextUnit>
    <TextUnit id="5993" loc="12.236">δεινὸν ἀνερροίβδησε θαλάσσης ἁλμυρὸν ὕδωρ.</TextUnit>
    <TextUnit id="5994" loc="12.237">ἦ τοι ὅτ' ἐξεμέσειε, λέβης ὣς ἐν πυρὶ πολλῷ</TextUnit>
    <TextUnit id="5995" loc="12.238">πᾶς' ἀναμορμύρεσκε κυκωμένη, ὑψόσε δ' ἄχνη</TextUnit>
    <TextUnit id="5996" loc="12.239">ἄκροισι σκοπέλοισιν ἐπ' ἀμφοτέροισιν ἔπιπτεν:</TextUnit>
    <TextUnit id="5997" loc="12.240">ἀλλ' ὅτ' ἀναβρόξειε θαλάσσης ἁλμυρὸν ὕδωρ,</TextUnit>
    <TextUnit id="5998" loc="12.241">πᾶς' ἔντοσθε φάνεσκε κυκωμένη, ἀμφὶ δὲ πέτρη</TextUnit>
    <TextUnit id="5999" loc="12.242">δεινὸν ἐβεβρύχει, ὑπένερθε δὲ γαῖα φάνεσκε</TextUnit>
    <TextUnit id="6000" loc="12.243">ψάμμῳ κυανέη: τοὺς δὲ χλωρὸν δέος ᾕρει.</TextUnit>
    <TextUnit id="6001" loc="12.244">ἡμεῖς μὲν πρὸς τὴν ἴδομεν δείσαντες ὄλεθρον:</TextUnit>
    <TextUnit id="6002" loc="12.245">τόφρα δέ μοι Σκύλλη γλαφυρῆς ἐκ νηὸς ἑταίρους</TextUnit>
    <TextUnit id="6003" loc="12.246">ἓξ ἕλεθ', οἳ χερσίν τε βίηφί τε φέρτατοι ἦσαν.</TextUnit>
    <TextUnit id="6004" loc="12.247">σκεψάμενος δ' ἐς νῆα θοὴν ἅμα καὶ μεθ' ἑταίρους</TextUnit>
    <TextUnit id="6005" loc="12.248">ἤδη τῶν ἐνόησα πόδας καὶ χεῖρας ὕπερθεν</TextUnit>
    <TextUnit id="6006" loc="12.249">ὑψός' ἀειρομένων: ἐμὲ δὲ φθέγγοντο καλεῦντες</TextUnit>
    <TextUnit id="6007" loc="12.250">ἐξονομακλήδην,  τότε γ' ὕστατον, ἀχνύμενοι κῆρ.</TextUnit>
    <TextUnit id="6008" loc="12.251">ὡς δ' ὅτ' ἐπὶ προβόλῳ ἁλιεὺς περιμήκεϊ ῥάβδῳ</TextUnit>
    <TextUnit id="6009" loc="12.252">ἰχθύσι τοῖς ὀλίγοισι δόλον κατὰ εἴδατα βάλλων</TextUnit>
    <TextUnit id="6010" loc="12.253">ἐς πόντον προί̈ησι βοὸς κέρας ἀγραύλοιο,</TextUnit>
    <TextUnit id="6011" loc="12.254">ἀσπαίροντα δ' ἔπειτα λαβὼν ἔρριψε θύραζε,</TextUnit>
    <TextUnit id="6012" loc="12.255">ὣς οἵ γ' ἀσπαίροντες ἀείροντο προτὶ πέτρας:</TextUnit>
    <TextUnit id="6013" loc="12.256">αὐτοῦ δ' εἰνὶ θύρῃσι κατήσθιε κεκληγῶτας</TextUnit>
    <TextUnit id="6014" loc="12.257">χεῖρας ἐμοὶ ὀρέγοντας ἐν αἰνῇ δηιοτῆτι:</TextUnit>
    <TextUnit id="6015" loc="12.258">οἴκτιστον δὴ κεῖνο ἐμοῖς ἴδον ὀφθαλμοῖσι</TextUnit>
    <TextUnit id="6016" loc="12.259">πάντων, ὅσς' ἐμόγησα πόρους ἁλὸς ἐξερεείνων.</TextUnit>
    <TextUnit id="6017" loc="12.260">“αὐτὰρ ἐπεὶ πέτρας φύγομεν δεινήν τε Χάρυβδιν</TextUnit>
    <TextUnit id="6018" loc="12.261">Σκύλλην τ', αὐτίκ' ἔπειτα θεοῦ ἐς ἀμύμονα νῆσον</TextUnit>
    <TextUnit id="6019" loc="12.262">ἱκόμεθ': ἔνθα δ' ἔσαν καλαὶ βόες εὐρυμέτωποι,</TextUnit>
    <TextUnit id="6020" loc="12.263">πολλὰ δὲ ἴφια μῆλ' ̔Υπερίονος ̓Ηελίοιο.</TextUnit>
    <TextUnit id="6021" loc="12.264">δὴ τότ' ἐγὼν ἔτι πόντῳ ἐὼν ἐν νηὶ μελαίνῃ</TextUnit>
    <TextUnit id="6022" loc="12.265">μυκηθμοῦ τ' ἤκουσα βοῶν αὐλιζομενάων</TextUnit>
    <TextUnit id="6023" loc="12.266">οἰῶν τε βληχήν: καί μοι ἔπος ἔμπεσε θυμῷ</TextUnit>
    <TextUnit id="6024" loc="12.267">μάντηος ἀλαοῦ, Θηβαίου Τειρεσίαο,</TextUnit>
    <TextUnit id="6025" loc="12.268">Κίρκης τ' Αἰαίης, ἥ μοι μάλα πόλλ' ἐπέτελλε</TextUnit>
    <TextUnit id="6026" loc="12.269">νῆσον ἀλεύασθαι τερψιμβρότου ̓Ηελίοιο.</TextUnit>
    <TextUnit id="6027" loc="12.270">δὴ τότ' ἐγὼν ἑτάροισι μετηύδων ἀχνύμενος κῆρ:</TextUnit>
    <TextUnit id="6028" loc="12.271">“‘κέκλυτέ μευ μύθων κακά περ πάσχοντες ἑταῖροι,</TextUnit>
    <TextUnit id="6029" loc="12.272">ὄφρ' ὑμῖν εἴπω μαντήια Τειρεσίαο</TextUnit>
    <TextUnit id="6030" loc="12.273">Κίρκης τ' Αἰαίης, ἥ μοι μάλα πόλλ' ἐπέτελλε</TextUnit>
    <TextUnit id="6031" loc="12.274">νῆσον ἀλεύασθαι τερψιμβρότου ̓Ηελίοιο:</TextUnit>
    <TextUnit id="6032" loc="12.275">ἔνθα γὰρ αἰνότατον κακὸν ἔμμεναι ἄμμιν ἔφασκεν.</TextUnit>
    <TextUnit id="6033" loc="12.276">ἀλλὰ παρὲξ τὴν νῆσον ἐλαύνετε νῆα μέλαιναν.’</TextUnit>
    <TextUnit id="6034" loc="12.277">“ὣς ἐφάμην, τοῖσιν δὲ κατεκλάσθη φίλον ἦτορ.</TextUnit>
    <TextUnit id="6035" loc="12.278">αὐτίκα δ' Εὐρύλοχος στυγερῷ μ' ἠμείβετο μύθῳ:</TextUnit>
    <TextUnit id="6036" loc="12.279">“‘σχέτλιός εἰς, ̓Οδυσεῦ: περί τοι μένος, οὐδέ τι γυῖα</TextUnit>
    <TextUnit id="6037" loc="12.280">κάμνεις: ἦ ῥά νυ σοί γε σιδήρεα πάντα τέτυκται,</TextUnit>
    <TextUnit id="6038" loc="12.281">ὅς ῥ' ἑτάρους καμάτῳ ἁδηκότας ἠδὲ καὶ ὕπνῳ</TextUnit>
    <TextUnit id="6039" loc="12.282">οὐκ ἐάᾳς γαίης ἐπιβήμεναι, ἔνθα κεν αὖτε</TextUnit>
    <TextUnit id="6040" loc="12.283">νήσῳ ἐν ἀμφιρύτῃ λαρὸν τετυκοίμεθα δόρπον,</TextUnit>
    <TextUnit id="6041" loc="12.284">ἀλλ' αὔτως διὰ νύκτα θοὴν ἀλάλησθαι ἄνωγας</TextUnit>
    <TextUnit id="6042" loc="12.285">νήσου ἀποπλαγχθέντας ἐν ἠεροειδέι πόντῳ.</TextUnit>
    <TextUnit id="6043" loc="12.286">ἐκ νυκτῶν δ' ἄνεμοι χαλεποί, δηλήματα νηῶν,</TextUnit>
    <TextUnit id="6044" loc="12.287">γίγνονται: πῇ κέν τις ὑπεκφύγοι αἰπὺν ὄλεθρον,</TextUnit>
    <TextUnit id="6045" loc="12.288">ἤν πως ἐξαπίνης ἔλθῃ ἀνέμοιο θύελλα,</TextUnit>
    <TextUnit id="6046" loc="12.289">ἢ Νότου ἢ Ζεφύροιο δυσαέος, οἵ τε μάλιστα</TextUnit>
    <TextUnit id="6047" loc="12.290">νῆα διαρραίουσι θεῶν ἀέκητι ἀνάκτων.</TextUnit>
    <TextUnit id="6048" loc="12.291">ἀλλ' ἦ τοι νῦν μὲν πειθώμεθα νυκτὶ μελαίνῃ</TextUnit>
    <TextUnit id="6049" loc="12.292">δόρπον θ' ὁπλισόμεσθα θοῇ παρὰ νηὶ μένοντες,</TextUnit>
    <TextUnit id="6050" loc="12.293">ἠῶθεν δ' ἀναβάντες ἐνήσομεν εὐρέι πόντῳ.’</TextUnit>
    <TextUnit id="6051" loc="12.294">“ὣς ἔφατ' Εὐρύλοχος, ἐπὶ δ' ᾔνεον ἄλλοι ἑταῖροι.</TextUnit>
    <TextUnit id="6052" loc="12.295">καὶ τότε δὴ γίγνωσκον ὃ δὴ κακὰ μήδετο δαίμων,</TextUnit>
    <TextUnit id="6053" loc="12.296">καί μιν φωνήσας ἔπεα πτερόεντα προσηύδων:</TextUnit>
    <TextUnit id="6054" loc="12.297">“Εὐρύλοχ', ἦ μάλα δή με βιάζετε μοῦνον ἐόντα.</TextUnit>
    <TextUnit id="6055" loc="12.298">ἀλλ' ἄγε νῦν μοι πάντες ὀμόσσατε καρτερὸν ὅρκον:</TextUnit>
    <TextUnit id="6056" loc="12.299">εἴ κέ τιν' ἠὲ βοῶν ἀγέλην ἢ πῶυ μέγ' οἰῶν</TextUnit>
    <TextUnit id="6057" loc="12.300">εὕρωμεν,  μή πού τις ἀτασθαλίῃσι κακῇσιν</TextUnit>
    <TextUnit id="6058" loc="12.301">ἢ βοῦν ἠέ τι μῆλον ἀποκτάνῃ: ἀλλὰ ἕκηλοι</TextUnit>
    <TextUnit id="6059" loc="12.302">ἐσθίετε βρώμην, τὴν ἀθανάτη πόρε Κίρκη.’</TextUnit>
    <TextUnit id="6060" loc="12.303">“ὣς ἐφάμην, οἱ δ' αὐτίκ' ἀπώμνυον, ὡς ἐκέλευον.</TextUnit>
    <TextUnit id="6061" loc="12.304">αὐτὰρ ἐπεί ῥ' ὄμοσάν τε τελεύτησάν τε τὸν ὅρκον,</TextUnit>
    <TextUnit id="6062" loc="12.305">στήσαμεν ἐν λιμένι γλαφυρῷ ἐυεργέα νῆα</TextUnit>
    <TextUnit id="6063" loc="12.306">ἄγχ' ὕδατος γλυκεροῖο, καὶ ἐξαπέβησαν ἑταῖροι</TextUnit>
    <TextUnit id="6064" loc="12.307">νηός, ἔπειτα δὲ δόρπον ἐπισταμένως τετύκοντο.</TextUnit>
    <TextUnit id="6065" loc="12.308">αὐτὰρ ἐπεὶ πόσιος καὶ ἐδητύος ἐξ ἔρον ἕντο,</TextUnit>
    <TextUnit id="6066" loc="12.309">μνησάμενοι δὴ ἔπειτα φίλους ἔκλαιον ἑταίρους,</TextUnit>
    <TextUnit id="6067" loc="12.310">οὓς ἔφαγε Σκύλλη γλαφυρῆς ἐκ νηὸς ἑλοῦσα:</TextUnit>
    <TextUnit id="6068" loc="12.311">κλαιόντεσσι δὲ τοῖσιν ἐπήλυθε νήδυμος ὕπνος.</TextUnit>
    <TextUnit id="6069" loc="12.312">ἦμος δὲ τρίχα νυκτὸς ἔην, μετὰ δ' ἄστρα βεβήκει,</TextUnit>
    <TextUnit id="6070" loc="12.313">ὦρσεν ἔπι ζαῆν ἄνεμον νεφεληγερέτα Ζεὺς</TextUnit>
    <TextUnit id="6071" loc="12.314">λαίλαπι θεσπεσίῃ, σὺν δὲ νεφέεσσι κάλυψε</TextUnit>
    <TextUnit id="6072" loc="12.315">γαῖαν ὁμοῦ καὶ πόντον: ὀρώρει δ' οὐρανόθεν νύξ.</TextUnit>
    <TextUnit id="6073" loc="12.316">ἦμος δ' ἠριγένεια φάνη ῥοδοδάκτυλος ̓Ηώς,</TextUnit>
    <TextUnit id="6074" loc="12.317">νῆα μὲν ὡρμίσαμεν κοῖλον σπέος εἰσερύσαντες.</TextUnit>
    <TextUnit id="6075" loc="12.318">ἔνθα δ' ἔσαν νυμφέων καλοὶ χοροὶ ἠδὲ θόωκοι:</TextUnit>
    <TextUnit id="6076" loc="12.319">καὶ τότ' ἐγὼν ἀγορὴν θέμενος μετὰ μῦθον ἔειπον:</TextUnit>
    <TextUnit id="6077" loc="12.320">“ὦ φίλοι,  ἐν γὰρ νηὶ θοῇ βρῶσίς τε πόσις τε</TextUnit>
    <TextUnit id="6078" loc="12.321">ἔστιν, τῶν δὲ βοῶν ἀπεχώμεθα, μή τι πάθωμεν:</TextUnit>
    <TextUnit id="6079" loc="12.322">δεινοῦ γὰρ θεοῦ αἵδε βόες καὶ ἴφια μῆλα,</TextUnit>
    <TextUnit id="6080" loc="12.323">̓Ηελίου, ὃς πάντ' ἐφορᾷ καὶ πάντ' ἐπακούει.’</TextUnit>
    <TextUnit id="6081" loc="12.324">“ὣς ἐφάμην, τοῖσιν δ' ἐπεπείθετο θυμὸς ἀγήνωρ.</TextUnit>
    <TextUnit id="6082" loc="12.325">μῆνα δὲ πάντ' ἄλληκτος ἄη Νότος,  οὐδέ τις ἄλλος</TextUnit>
    <TextUnit id="6083" loc="12.326">γίγνετ' ἔπειτ' ἀνέμων εἰ μὴ Εὖρός τε Νότος τε.</TextUnit>
    <TextUnit id="6084" loc="12.327">“οἱ δ' ἧος μὲν σῖτον ἔχον καὶ οἶνον ἐρυθρόν,</TextUnit>
    <TextUnit id="6085" loc="12.328">τόφρα βοῶν ἀπέχοντο λιλαιόμενοι βιότοιο.</TextUnit>
    <TextUnit id="6086" loc="12.329">ἀλλ' ὅτε δὴ νηὸς ἐξέφθιτο ἤια πάντα,</TextUnit>
    <TextUnit id="6087" loc="12.330">καὶ δὴ ἄγρην ἐφέπεσκον ἀλητεύοντες ἀνάγκῃ,</TextUnit>
    <TextUnit id="6088" loc="12.331">ἰχθῦς ὄρνιθάς τε, φίλας ὅ τι χεῖρας ἵκοιτο,</TextUnit>
    <TextUnit id="6089" loc="12.332">γναμπτοῖς ἀγκίστροισιν, ἔτειρε δὲ γαστέρα λιμός:</TextUnit>
    <TextUnit id="6090" loc="12.333">δὴ τότ' ἐγὼν ἀνὰ νῆσον ἀπέστιχον, ὄφρα θεοῖσιν</TextUnit>
    <TextUnit id="6091" loc="12.334">εὐξαίμην, εἴ τίς μοι ὁδὸν φήνειε νέεσθαι.</TextUnit>
    <TextUnit id="6092" loc="12.335">ἀλλ' ὅτε δὴ διὰ νήσου ἰὼν ἤλυξα ἑταίρους,</TextUnit>
    <TextUnit id="6093" loc="12.336">χεῖρας νιψάμενος, ὅθ' ἐπὶ σκέπας ἦν ἀνέμοιο,</TextUnit>
    <TextUnit id="6094" loc="12.337">ἠρώμην πάντεσσι θεοῖς οἳ ̓́Ολυμπον ἔχουσιν:</TextUnit>
    <TextUnit id="6095" loc="12.338">οἱ δ' ἄρα μοι γλυκὺν ὕπνον ἐπὶ βλεφάροισιν ἔχευαν.</TextUnit>
    <TextUnit id="6096" loc="12.339">Εὐρύλοχος δ' ἑτάροισι κακῆς ἐξήρχετο βουλῆς:</TextUnit>
    <TextUnit id="6097" loc="12.340">“‘κέκλυτέ μευ μύθων κακά περ πάσχοντες ἑταῖροι.</TextUnit>
    <TextUnit id="6098" loc="12.341">πάντες μὲν στυγεροὶ θάνατοι δειλοῖσι βροτοῖσι,</TextUnit>
    <TextUnit id="6099" loc="12.342">λιμῷ δ' οἴκτιστον θανέειν καὶ πότμον ἐπισπεῖν.</TextUnit>
    <TextUnit id="6100" loc="12.343">ἀλλ' ἄγετ', ̓Ηελίοιο βοῶν ἐλάσαντες ἀρίστας</TextUnit>
    <TextUnit id="6101" loc="12.344">ῥέξομεν ἀθανάτοισι, τοὶ οὐρανὸν εὐρὺν ἔχουσιν.</TextUnit>
    <TextUnit id="6102" loc="12.345">εἰ δέ κεν εἰς ̓Ιθάκην ἀφικοίμεθα,  πατρίδα γαῖαν,</TextUnit>
    <TextUnit id="6103" loc="12.346">αἶψά κεν ̓Ηελίῳ ̔Υπερίονι πίονα νηὸν</TextUnit>
    <TextUnit id="6104" loc="12.347">τεύξομεν, ἐν δέ κε θεῖμεν ἀγάλματα πολλὰ καὶ ἐσθλά.</TextUnit>
    <TextUnit id="6105" loc="12.348">εἰ δὲ χολωσάμενός τι βοῶν ὀρθοκραιράων</TextUnit>
    <TextUnit id="6106" loc="12.349">νῆ' ἐθέλῃ ὀλέσαι, ἐπὶ δ' ἕσπωνται θεοὶ ἄλλοι,</TextUnit>
    <TextUnit id="6107" loc="12.350">βούλομ' ἅπαξ πρὸς κῦμα χανὼν ἀπὸ θυμὸν ὀλέσσαι,</TextUnit>
    <TextUnit id="6108" loc="12.351">ἢ δηθὰ στρεύγεσθαι ἐὼν ἐν νήσῳ ἐρήμῃ.’</TextUnit>
    <TextUnit id="6109" loc="12.352">“‘ὣς ἔφατ' Εὐρύλοχος, ἐπὶ δ' ᾔνεον ἄλλοι ἑταῖροι.</TextUnit>
    <TextUnit id="6110" loc="12.353">αὐτίκα δ' ̓Ηελίοιο βοῶν ἐλάσαντες ἀρίστας</TextUnit>
    <TextUnit id="6111" loc="12.354">ἐγγύθεν, οὐ γὰρ τῆλε νεὸς κυανοπρῴροιο</TextUnit>
    <TextUnit id="6112" loc="12.355">βοσκέσκονθ' ἕλικες καλαὶ βόες εὐρυμέτωποι:</TextUnit>
    <TextUnit id="6113" loc="12.356">τὰς δὲ περίστησάν τε καὶ εὐχετόωντο θεοῖσιν,</TextUnit>
    <TextUnit id="6114" loc="12.357">φύλλα δρεψάμενοι τέρενα δρυὸς ὑψικόμοιο:</TextUnit>
    <TextUnit id="6115" loc="12.358">οὐ γὰρ ἔχον κρῖ λευκὸν ἐυσσέλμου ἐπὶ νηός.</TextUnit>
    <TextUnit id="6116" loc="12.359">αὐτὰρ ἐπεί ῥ' εὔξαντο καὶ ἔσφαξαν καὶ ἔδειραν,</TextUnit>
    <TextUnit id="6117" loc="12.360">μηρούς τ' ἐξέταμον κατά τε κνίσῃ ἐκάλυψαν</TextUnit>
    <TextUnit id="6118" loc="12.361">δίπτυχα ποιήσαντες, ἐπ' αὐτῶν δ' ὠμοθέτησαν.</TextUnit>
    <TextUnit id="6119" loc="12.362">οὐδ' εἶχον μέθυ λεῖψαι ἐπ' αἰθομένοις ἱεροῖσιν,</TextUnit>
    <TextUnit id="6120" loc="12.363">ἀλλ' ὕδατι σπένδοντες ἐπώπτων ἔγκατα πάντα.</TextUnit>
    <TextUnit id="6121" loc="12.364">αὐτὰρ ἐπεὶ κατὰ μῆρ' ἐκάη καὶ σπλάγχνα πάσαντο,</TextUnit>
    <TextUnit id="6122" loc="12.365">μίστυλλόν τ' ἄρα τἆλλα καὶ ἀμφ' ὀβελοῖσιν ἔπειραν.</TextUnit>
    <TextUnit id="6123" loc="12.366">καὶ τότε μοι βλεφάρων ἐξέσσυτο νήδυμος ὕπνος,</TextUnit>
    <TextUnit id="6124" loc="12.367">βῆν δ' ἰέναι ἐπὶ νῆα θοὴν καὶ θῖνα θαλάσσης.</TextUnit>
    <TextUnit id="6125" loc="12.368">ἀλλ' ὅτε δὴ σχεδὸν ἦα κιὼν νεὸς ἀμφιελίσσης,</TextUnit>
    <TextUnit id="6126" loc="12.369">καὶ τότε με κνίσης ἀμφήλυθεν ἡδὺς ἀυτμή.</TextUnit>
    <TextUnit id="6127" loc="12.370">οἰμώξας δὲ θεοῖσι μέγ' ἀθανάτοισι γεγώνευν:</TextUnit>
    <TextUnit id="6128" loc="12.371">“Ζεῦ πάτερ ἠδ' ἄλλοι μάκαρες θεοὶ αἰὲν ἐόντες,</TextUnit>
    <TextUnit id="6129" loc="12.372">ἦ με μάλ' εἰς ἄτην κοιμήσατε νηλέι ὕπνῳ.</TextUnit>
    <TextUnit id="6130" loc="12.373">οἱ δ' ἕταροι μέγα ἔργον ἐμητίσαντο μένοντες.’</TextUnit>
    <TextUnit id="6131" loc="12.374">“ὠκέα δ' ̓Ηελίῳ ̔Υπερίονι ἄγγελος ἦλθε</TextUnit>
    <TextUnit id="6132" loc="12.375">Λαμπετίη τανύπεπλος,  ὅ οἱ βόας ἔκταμεν ἡμεῖς.</TextUnit>
    <TextUnit id="6133" loc="12.376">αὐτίκα δ' ἀθανάτοισι μετηύδα χωόμενος κῆρ:</TextUnit>
    <TextUnit id="6134" loc="12.377">“Ζεῦ πάτερ ἠδ' ἄλλοι μάκαρες θεοὶ αἰὲν ἐόντες,</TextUnit>
    <TextUnit id="6135" loc="12.378">τῖσαι δὴ ἑτάρους Λαερτιάδεω ̓Οδυσῆος,</TextUnit>
    <TextUnit id="6136" loc="12.379">οἵ μευ βοῦς ἔκτειναν ὑπέρβιον, ᾗσιν ἐγώ γε</TextUnit>
    <TextUnit id="6137" loc="12.380">χαίρεσκον μὲν ἰὼν εἰς οὐρανὸν ἀστερόεντα,</TextUnit>
    <TextUnit id="6138" loc="12.381">ἠδ' ὁπότ' ἂψ ἐπὶ γαῖαν ἀπ' οὐρανόθεν προτραποίμην.</TextUnit>
    <TextUnit id="6139" loc="12.382">εἰ δέ μοι οὐ τίσουσι βοῶν ἐπιεικέ' ἀμοιβήν,</TextUnit>
    <TextUnit id="6140" loc="12.383">δύσομαι εἰς ̓Αίδαο καὶ ἐν νεκύεσσι φαείνω.’</TextUnit>
    <TextUnit id="6141" loc="12.384">“τὸν δ' ἀπαμειβόμενος προσέφη νεφεληγερέτα Ζεύς:</TextUnit>
    <TextUnit id="6142" loc="12.385">“̓Ηέλι',  ἦ τοι μὲν σὺ μετ' ἀθανάτοισι φάεινε</TextUnit>
    <TextUnit id="6143" loc="12.386">καὶ θνητοῖσι βροτοῖσιν ἐπὶ ζείδωρον ἄρουραν:</TextUnit>
    <TextUnit id="6144" loc="12.387">τῶν δέ κ' ἐγὼ τάχα νῆα θοὴν ἀργῆτι κεραυνῷ</TextUnit>
    <TextUnit id="6145" loc="12.388">τυτθὰ βαλὼν κεάσαιμι μέσῳ ἐνὶ οἴνοπι πόντῳ.</TextUnit>
    <TextUnit id="6146" loc="12.389">“ταῦτα δ' ἐγὼν ἤκουσα Καλυψοῦς ἠυκόμοιο:</TextUnit>
    <TextUnit id="6147" loc="12.390">ἡ δ' ἔφη ̔Ερμείαο διακτόρου αὐτὴ ἀκοῦσαι.</TextUnit>
    <TextUnit id="6148" loc="12.391">“αὐτὰρ ἐπεί ῥ' ἐπὶ νῆα κατήλυθον ἠδὲ θάλασσαν,</TextUnit>
    <TextUnit id="6149" loc="12.392">νείκεον ἄλλοθεν ἄλλον ἐπισταδόν, οὐδέ τι μῆχος</TextUnit>
    <TextUnit id="6150" loc="12.393">εὑρέμεναι δυνάμεσθα, βόες δ' ἀποτέθνασαν ἤδη.</TextUnit>
    <TextUnit id="6151" loc="12.394">τοῖσιν δ' αὐτίκ' ἔπειτα θεοὶ τέραα προύφαινον:</TextUnit>
    <TextUnit id="6152" loc="12.395">εἷρπον μὲν ῥινοί,  κρέα δ' ἀμφ' ὀβελοῖσι μεμύκει,</TextUnit>
    <TextUnit id="6153" loc="12.396">ὀπταλέα τε καὶ ὠμά, βοῶν δ' ὣς γίγνετο φωνή.</TextUnit>
    <TextUnit id="6154" loc="12.397">“ἑξῆμαρ μὲν ἔπειτα ἐμοὶ ἐρίηρες ἑταῖροι</TextUnit>
    <TextUnit id="6155" loc="12.398">δαίνυντ' ̓Ηελίοιο βοῶν ἐλάσαντες ἀρίστας:</TextUnit>
    <TextUnit id="6156" loc="12.399">ἀλλ' ὅτε δὴ ἕβδομον ἦμαρ ἐπὶ Ζεὺς θῆκε Κρονίων,</TextUnit>
    <TextUnit id="6157" loc="12.400">καὶ τότ' ἔπειτ' ἄνεμος μὲν ἐπαύσατο λαίλαπι θύων,</TextUnit>
    <TextUnit id="6158" loc="12.401">ἡμεῖς δ' αἶψ' ἀναβάντες ἐνήκαμεν εὐρέι πόντῳ,</TextUnit>
    <TextUnit id="6159" loc="12.402">ἱστὸν στησάμενοι ἀνά θ' ἱστία λεύκ' ἐρύσαντες.</TextUnit>
    <TextUnit id="6160" loc="12.403">“ἀλλ' ὅτε δὴ τὴν νῆσον ἐλείπομεν, οὐδέ τις ἄλλη</TextUnit>
    <TextUnit id="6161" loc="12.404">φαίνετο γαιάων, ἀλλ' οὐρανὸς ἠδὲ θάλασσα,</TextUnit>
    <TextUnit id="6162" loc="12.405">δὴ τότε κυανέην νεφέλην ἔστησε Κρονίων</TextUnit>
    <TextUnit id="6163" loc="12.406">νηὸς ὕπερ γλαφυρῆς, ἤχλυσε δὲ πόντος ὑπ' αὐτῆς.</TextUnit>
    <TextUnit id="6164" loc="12.407">ἡ δ' ἔθει οὐ μάλα πολλὸν ἐπὶ χρόνον: αἶψα γὰρ ἦλθε</TextUnit>
    <TextUnit id="6165" loc="12.408">κεκληγὼς Ζέφυρος μεγάλῃ σὺν λαίλαπι θύων,</TextUnit>
    <TextUnit id="6166" loc="12.409">ἱστοῦ δὲ προτόνους ἔρρηξ' ἀνέμοιο θύελλα</TextUnit>
    <TextUnit id="6167" loc="12.410">ἀμφοτέρους: ἱστὸς δ' ὀπίσω πέσεν,  ὅπλα τε πάντα</TextUnit>
    <TextUnit id="6168" loc="12.411">εἰς ἄντλον κατέχυνθ'. ὁ δ' ἄρα πρυμνῇ ἐνὶ νηὶ</TextUnit>
    <TextUnit id="6169" loc="12.412">πλῆξε κυβερνήτεω κεφαλήν, σὺν δ' ὀστέ' ἄραξε</TextUnit>
    <TextUnit id="6170" loc="12.413">πάντ' ἄμυδις κεφαλῆς: ὁ δ' ἄρ' ἀρνευτῆρι ἐοικὼς</TextUnit>
    <TextUnit id="6171" loc="12.414">κάππες' ἀπ' ἰκριόφιν, λίπε δ' ὀστέα θυμὸς ἀγήνωρ.</TextUnit>
    <TextUnit id="6172" loc="12.415">Ζεὺς δ' ἄμυδις βρόντησε καὶ ἔμβαλε νηὶ κεραυνόν:</TextUnit>
    <TextUnit id="6173" loc="12.416">ἡ δ' ἐλελίχθη πᾶσα Διὸς πληγεῖσα κεραυνῷ,</TextUnit>
    <TextUnit id="6174" loc="12.417">ἐν δὲ θεείου πλῆτο, πέσον δ' ἐκ νηὸς ἑταῖροι.</TextUnit>
    <TextUnit id="6175" loc="12.418">οἱ δὲ κορώνῃσιν ἴκελοι περὶ νῆα μέλαιναν</TextUnit>
    <TextUnit id="6176" loc="12.419">κύμασιν ἐμφορέοντο, θεὸς δ' ἀποαίνυτο νόστον.</TextUnit>
    <TextUnit id="6177" loc="12.420">αὐτὰρ ἐγὼ διὰ νηὸς ἐφοίτων,  ὄφρ' ἀπὸ τοίχους</TextUnit>
    <TextUnit id="6178" loc="12.421">λῦσε κλύδων τρόπιος, τὴν δὲ ψιλὴν φέρε κῦμα,</TextUnit>
    <TextUnit id="6179" loc="12.422">ἐκ δέ οἱ ἱστὸν ἄραξε ποτὶ τρόπιν. αὐτὰρ ἐπ' αὐτῷ</TextUnit>
    <TextUnit id="6180" loc="12.423">ἐπίτονος βέβλητο, βοὸς ῥινοῖο τετευχώς:</TextUnit>
    <TextUnit id="6181" loc="12.424">τῷ ῥ' ἄμφω συνέεργον, ὁμοῦ τρόπιν ἠδὲ καὶ ἱστόν,</TextUnit>
    <TextUnit id="6182" loc="12.425">ἑζόμενος δ' ἐπὶ τοῖς φερόμην ὀλοοῖς ἀνέμοισιν.</TextUnit>
    <TextUnit id="6183" loc="12.426">“ἔνθ' ἦ τοι Ζέφυρος μὲν ἐπαύσατο λαίλαπι θύων,</TextUnit>
    <TextUnit id="6184" loc="12.427">ἦλθε δ' ἐπὶ Νότος ὦκα, φέρων ἐμῷ ἄλγεα θυμῷ,</TextUnit>
    <TextUnit id="6185" loc="12.428">ὄφρ' ἔτι τὴν ὀλοὴν ἀναμετρήσαιμι Χάρυβδιν.</TextUnit>
    <TextUnit id="6186" loc="12.429">παννύχιος φερόμην, ἅμα δ' ἠελίῳ ἀνιόντι</TextUnit>
    <TextUnit id="6187" loc="12.430">ἦλθον ἐπὶ Σκύλλης σκόπελον δεινήν τε Χάρυβδιν.</TextUnit>
    <TextUnit id="6188" loc="12.431">ἡ μὲν ἀνερροίβδησε θαλάσσης ἁλμυρὸν ὕδωρ:</TextUnit>
    <TextUnit id="6189" loc="12.432">αὐτὰρ ἐγὼ ποτὶ μακρὸν ἐρινεὸν ὑψός' ἀερθείς,</TextUnit>
    <TextUnit id="6190" loc="12.433">τῷ προσφὺς ἐχόμην ὡς νυκτερίς. οὐδέ πῃ εἶχον</TextUnit>
    <TextUnit id="6191" loc="12.434">οὔτε στηρίξαι ποσὶν ἔμπεδον οὔτ' ἐπιβῆναι:</TextUnit>
    <TextUnit id="6192" loc="12.435">ῥίζαι γὰρ ἑκὰς εἶχον, ἀπήωροι δ' ἔσαν ὄζοι,</TextUnit>
    <TextUnit id="6193" loc="12.436">μακροί τε μεγάλοι τε, κατεσκίαον δὲ Χάρυβδιν.</TextUnit>
    <TextUnit id="6194" loc="12.437">νωλεμέως δ' ἐχόμην, ὄφρ' ἐξεμέσειεν ὀπίσσω</TextUnit>
    <TextUnit id="6195" loc="12.438">ἱστὸν καὶ τρόπιν αὖτις: ἐελδομένῳ δέ μοι ἦλθον</TextUnit>
    <TextUnit id="6196" loc="12.439">ὄψ': ἦμος δ' ἐπὶ δόρπον ἀνὴρ ἀγορῆθεν ἀνέστη</TextUnit>
    <TextUnit id="6197" loc="12.440">κρίνων νείκεα πολλὰ δικαζομένων αἰζηῶν,</TextUnit>
    <TextUnit id="6198" loc="12.441">τῆμος δὴ τά γε δοῦρα Χαρύβδιος ἐξεφαάνθη.</TextUnit>
    <TextUnit id="6199" loc="12.442">ἧκα δ' ἐγὼ καθύπερθε πόδας καὶ χεῖρε φέρεσθαι,</TextUnit>
    <TextUnit id="6200" loc="12.443">μέσσῳ δ' ἐνδούπησα παρὲξ περιμήκεα δοῦρα,</TextUnit>
    <TextUnit id="6201" loc="12.444">ἑζόμενος δ' ἐπὶ τοῖσι διήρεσα χερσὶν ἐμῇσι.</TextUnit>
    <TextUnit id="6202" loc="12.445">Σκύλλην δ' οὐκέτ' ἔασε πατὴρ ἀνδρῶν τε θεῶν τε</TextUnit>
    <TextUnit id="6203" loc="12.446">εἰσιδέειν: οὐ γάρ κεν ὑπέκφυγον αἰπὺν ὄλεθρον.</TextUnit>
    <TextUnit id="6204" loc="12.447">“ἔνθεν δ' ἐννῆμαρ φερόμην, δεκάτῃ δέ με νυκτὶ</TextUnit>
    <TextUnit id="6205" loc="12.448">νῆσον ἐς ̓Ωγυγίην πέλασαν θεοί, ἔνθα Καλυψὼ</TextUnit>
    <TextUnit id="6206" loc="12.449">ναίει ἐυπλόκαμος, δεινὴ θεὸς αὐδήεσσα,</TextUnit>
    <TextUnit id="6207" loc="12.450">ἥ μ' ἐφίλει τ' ἐκόμει τε.  τί τοι τάδε μυθολογεύω;</TextUnit>
    <TextUnit id="6208" loc="12.451">ἤδη γάρ τοι χθιζὸς ἐμυθεόμην ἐνὶ οἴκῳ</TextUnit>
    <TextUnit id="6209" loc="12.452">σοί τε καὶ ἰφθίμῃ ἀλόχῳ: ἐχθρὸν δέ μοί ἐστιν</TextUnit>
    <TextUnit id="6210" loc="12.453">αὖτις ἀριζήλως εἰρημένα μυθολογεύειν.”</TextUnit>
    <TextUnit id="6211" loc="13.1">ὣς ἔφαθ', οἱ δ' ἄρα πάντες ἀκὴν ἐγένοντο σιωπῇ,</TextUnit>
    <TextUnit id="6212" loc="13.2">κηληθμῷ δ' ἔσχοντο κατὰ μέγαρα σκιόεντα.</TextUnit>
    <TextUnit id="6213" loc="13.3">τὸν δ' αὖτ' ̓Αλκίνοος ἀπαμείβετο φώνησέν τε:</TextUnit>
    <TextUnit id="6214" loc="13.4">“ὦ ̓Οδυσεῦ, ἐπεὶ ἵκευ ἐμὸν ποτὶ χαλκοβατὲς δῶ,</TextUnit>
    <TextUnit id="6215" loc="13.5">ὑψερεφές,  τῷ ς' οὔ τι παλιμπλαγχθέντα γ' ὀί̈ω</TextUnit>
    <TextUnit id="6216" loc="13.6">ἂψ ἀπονοστήσειν, εἰ καὶ μάλα πολλὰ πέπονθας.</TextUnit>
    <TextUnit id="6217" loc="13.7">ὑμέων δ' ἀνδρὶ ἑκάστῳ ἐφιέμενος τάδε εἴρω,</TextUnit>
    <TextUnit id="6218" loc="13.8">ὅσσοι ἐνὶ μεγάροισι γερούσιον αἴθοπα οἶνον</TextUnit>
    <TextUnit id="6219" loc="13.9">αἰεὶ πίνετ' ἐμοῖσιν, ἀκουάζεσθε δ' ἀοιδοῦ.</TextUnit>
    <TextUnit id="6220" loc="13.10">εἵματα μὲν δὴ ξείνῳ ἐϋξέστῃ ἐνὶ χηλῷ</TextUnit>
    <TextUnit id="6221" loc="13.11">κεῖται καὶ χρυσὸς πολυδαίδαλος ἄλλα τε πάντα</TextUnit>
    <TextUnit id="6222" loc="13.12">δῶρ', ὅσα Φαιήκων βουληφόροι ἐνθάδ' ἔνεικαν:</TextUnit>
    <TextUnit id="6223" loc="13.13">ἀλλ' ἄγε οἱ δῶμεν τρίποδα μέγαν ἠδὲ λέβητα</TextUnit>
    <TextUnit id="6224" loc="13.14">ἀνδρακάς: ἡμεῖς δ' αὖτε ἀγειρόμενοι κατὰ δῆμον</TextUnit>
    <TextUnit id="6225" loc="13.15">τισόμεθ': ἀργαλέον γὰρ ἕνα προικὸς χαρίσασθαι.”</TextUnit>
    <TextUnit id="6226" loc="13.16">ὣς ἔφατ' ̓Αλκίνοος, τοῖσιν δ' ἐπιὴνδανε μῦθος.</TextUnit>
    <TextUnit id="6227" loc="13.17">οἱ μὲν κακκείοντες ἔβαν οἶκόνδε ἕκαστος,</TextUnit>
    <TextUnit id="6228" loc="13.18">ἦμος δ' ἠριγένεια φάνη ῥοδοδάκτυλος ̓Ηώς,</TextUnit>
    <TextUnit id="6229" loc="13.19">νῆάδ' ἐπεσσεύοντο, φέρον δ' εὐήνορα χαλκόν.</TextUnit>
    <TextUnit id="6230" loc="13.20">καὶ τὰ μὲν εὖ κατέθηχ' ἱερὸν μένος ̓Αλκινόοιο,</TextUnit>
    <TextUnit id="6231" loc="13.21">αὐτὸς ἰὼν διὰ νηὸς ὑπὸ ζυγά, μή τιν' ἑταίρων</TextUnit>
    <TextUnit id="6232" loc="13.22">βλάπτοι ἐλαυνόντων, ὁπότε σπερχοίατ' ἐρετμοῖς.</TextUnit>
    <TextUnit id="6233" loc="13.23">οἱ δ' εἰς ̓Αλκινόοιο κίον καὶ δαῖτ' ἀλέγυνον.</TextUnit>
    <TextUnit id="6234" loc="13.24">τοῖσι δὲ βοῦν ἱέρευς' ἱερὸν μένος ̓Αλκινόοιο</TextUnit>
    <TextUnit id="6235" loc="13.25">Ζηνὶ κελαινεφέϊ Κρονίδῃ,  ὃς πᾶσιν ἀνάσσει.</TextUnit>
    <TextUnit id="6236" loc="13.26">μῆρα δὲ κήαντες δαίνυντ' ἐρικυδέα δαῖτα</TextUnit>
    <TextUnit id="6237" loc="13.27">τερπόμενοι: μετὰ δέ σφιν ἐμέλπετο θεῖος ἀοιδός,</TextUnit>
    <TextUnit id="6238" loc="13.28">Δημόδοκος, λαοῖσι τετιμένος. αὐτὰρ ̓Οδυσσεὺς</TextUnit>
    <TextUnit id="6239" loc="13.29">πολλὰ πρὸς ἠέλιον κεφαλὴν τρέπε παμφανόωντα,</TextUnit>
    <TextUnit id="6240" loc="13.30">δῦναι ἐπειγόμενος: δὴ γὰρ μενέαινε νέεσθαι.</TextUnit>
    <TextUnit id="6241" loc="13.31">ὡς δ' ὅτ' ἀνὴρ δόρποιο λιλαίεται, ᾧ τε πανῆμαρ</TextUnit>
    <TextUnit id="6242" loc="13.32">νειὸν ἀν' ἕλκητον βόε οἴνοπε πηκτὸν ἄροτρον:</TextUnit>
    <TextUnit id="6243" loc="13.33">ἀσπασίως δ' ἄρα τῷ κατέδυ φάος ἠελίοιο</TextUnit>
    <TextUnit id="6244" loc="13.34">δόρπον ἐποίχεσθαι, βλάβεται δέ τε γούνατ' ἰόντι:</TextUnit>
    <TextUnit id="6245" loc="13.35">ὣς ̓Οδυσῆ' ἀσπαστὸν ἔδυ φάος ἠελίοιο.</TextUnit>
    <TextUnit id="6246" loc="13.36">αἶψα δὲ Φαιήκεσσι φιληρέτμοισι μετηύδα,</TextUnit>
    <TextUnit id="6247" loc="13.37">̓Αλκινόῳ δὲ μάλιστα πιφαυσκόμενος φάτο μῦθον:</TextUnit>
    <TextUnit id="6248" loc="13.38">“̓Αλκίνοε κρεῖον, πάντων ἀριδείκετε λαῶν,</TextUnit>
    <TextUnit id="6249" loc="13.39">πέμπετέ με σπείσαντες ἀπήμονα, χαίρετε δ' αὐτοί:</TextUnit>
    <TextUnit id="6250" loc="13.40">ἤδη γὰρ τετέλεσται ἅ μοι φίλος ἤθελε θυμός,</TextUnit>
    <TextUnit id="6251" loc="13.41">πομπὴ καὶ φίλα δῶρα, τά μοι θεοὶ Οὐρανίωνες</TextUnit>
    <TextUnit id="6252" loc="13.42">ὄλβια ποιήσειαν: ἀμύμονα δ' οἴκοι ἄκοιτιν</TextUnit>
    <TextUnit id="6253" loc="13.43">νοστήσας εὕροιμι σὺν ἀρτεμέεσσι φίλοισιν.</TextUnit>
    <TextUnit id="6254" loc="13.44">ὑμεῖς δ' αὖθι μένοντες ἐϋφραίνοιτε γυναῖκας</TextUnit>
    <TextUnit id="6255" loc="13.45">κουριδίας καὶ τέκνα: θεοὶ δ' ἀρετὴν ὀπάσειαν</TextUnit>
    <TextUnit id="6256" loc="13.46">παντοίην, καὶ μή τι κακὸν μεταδήμιον εἴη.”</TextUnit>
    <TextUnit id="6257" loc="13.47">ὣς ἔφαθ', οἱ δ' ἄρα πάντες ἐπῄνεον ἠδ' ἐκέλευον</TextUnit>
    <TextUnit id="6258" loc="13.48">πεμπέμεναι τὸν ξεῖνον, ἐπεὶ κατὰ μοῖραν ἔειπεν.</TextUnit>
    <TextUnit id="6259" loc="13.49">καὶ τότε κήρυκα προσέφη μένος ̓Αλκινόοιο:</TextUnit>
    <TextUnit id="6260" loc="13.50">“Ποντόνοε,  κρητῆρα κερασσάμενος μέθυ νεῖμον</TextUnit>
    <TextUnit id="6261" loc="13.51">πᾶσιν ἀνὰ μέγαρον, ὄφρ' εὐξάμενοι Διὶ πατρὶ</TextUnit>
    <TextUnit id="6262" loc="13.52">τὸν ξεῖνον πέμπωμεν ἑὴν ἐς πατρίδα γαῖαν.”</TextUnit>
    <TextUnit id="6263" loc="13.53">ὣς φάτο, Ποντόνοος δὲ μελίφρονα οἶνον ἐκίρνα,</TextUnit>
    <TextUnit id="6264" loc="13.54">νώμησεν δ' ἄρα πᾶσιν ἐπισταδόν: οἱ δὲ θεοῖσιν</TextUnit>
    <TextUnit id="6265" loc="13.55">ἔσπεισαν μακάρεσσι,  τοὶ οὐρανὸν εὐρὺν ἔχουσιν,</TextUnit>
    <TextUnit id="6266" loc="13.56">αὐτόθεν ἐξ ἑδρέων. ἀνὰ δ' ἵστατο δῖος ̓Οδυσσεύς,</TextUnit>
    <TextUnit id="6267" loc="13.57">̓Αρήτῃ δ' ἐν χειρὶ τίθει δέπας ἀμφικύπελλον,</TextUnit>
    <TextUnit id="6268" loc="13.58">καί μιν φωνήσας ἔπεα πτερόεντα προσηύδα:</TextUnit>
    <TextUnit id="6269" loc="13.59">“χαῖρέ μοι, ὦ βασίλεια, διαμπερές, εἰς ὅ κε γῆρας</TextUnit>
    <TextUnit id="6270" loc="13.60">ἔλθῃ καὶ θάνατος,  τά τ' ἐπ' ἀνθρώποισι πέλονται.</TextUnit>
    <TextUnit id="6271" loc="13.61">αὐτὰρ ἐγὼ νέομαι: σὺ δὲ τέρπεο τῷδ' ἐνὶ οἴκῳ</TextUnit>
    <TextUnit id="6272" loc="13.62">παισί τε καὶ λαοῖσι καὶ ̓Αλκινόῳ βασιλῆϊ.”</TextUnit>
    <TextUnit id="6273" loc="13.63">ὣς εἰπὼν ὑπὲρ οὐδὸν ἐβήσετο δῖος ̓Οδυσσεύς,</TextUnit>
    <TextUnit id="6274" loc="13.64">τῷ δ' ἅμα κήρυκα προί̈ει μένος ̓Αλκινόοιο,</TextUnit>
    <TextUnit id="6275" loc="13.65">ἡγεῖσθαι ἐπὶ νῆα θοὴν καὶ θῖνα θαλάσσης:</TextUnit>
    <TextUnit id="6276" loc="13.66">̓Αρήτη δ' ἄρα οἱ δμῳὰς ἅμ' ἔπεμπε γυναῖκας,</TextUnit>
    <TextUnit id="6277" loc="13.67">τὴν μὲν φᾶρος ἔχουσαν ἐϋπλυνὲς ἠδὲ χιτῶνα,</TextUnit>
    <TextUnit id="6278" loc="13.68">τὴν δ' ἑτέρην χηλὸν πυκινὴν ἅμ' ὄπασσε κομίζειν:</TextUnit>
    <TextUnit id="6279" loc="13.69">ἡ δ' ἄλλη σῖτόν τ' ἔφερεν καὶ οἶνον ἐρυθρόν.</TextUnit>
    <TextUnit id="6280" loc="13.70">αὐτὰρ ἐπεί ῥ' ἐπὶ νῆα κατήλυθον ἠδὲ θάλασσαν,</TextUnit>
    <TextUnit id="6281" loc="13.71">αἶψα τά γ' ἐν νηὶ̈ γλαφυρῇ πομπῆες ἀγαυοὶ</TextUnit>
    <TextUnit id="6282" loc="13.72">δεξάμενοι κατέθεντο, πόσιν καὶ βρῶσιν ἅπασαν:</TextUnit>
    <TextUnit id="6283" loc="13.73">κὰδ δ' ἄρ' ̓Οδυσσῆϊ στόρεσαν ῥῆγός τε λίνον τε</TextUnit>
    <TextUnit id="6284" loc="13.74">νηὸς ἐπ' ἰκριόφιν γλαφυρῆς, ἵνα νήγρετον εὕδοι,</TextUnit>
    <TextUnit id="6285" loc="13.75">πρυμνῆς: ἂν δὲ καὶ αὐτὸς ἐβήσετο καὶ κατέλεκτο</TextUnit>
    <TextUnit id="6286" loc="13.76">σιγῇ: τοὶ δὲ καθῖζον ἐπὶ κληῖ̈σιν ἕκαστοι</TextUnit>
    <TextUnit id="6287" loc="13.77">κόσμῳ, πεῖσμα δ' ἔλυσαν ἀπὸ τρητοῖο λίθοις.</TextUnit>
    <TextUnit id="6288" loc="13.78">εὖθ' οἱ ἀνακλινθέντες ἀνερρίπτουν ἅλα πηδῷ,</TextUnit>
    <TextUnit id="6289" loc="13.79">καὶ τῷ νήδυμος ὕπνος ἐπὶ βλεφάροισιν ἔπιπτε,</TextUnit>
    <TextUnit id="6290" loc="13.80">νήγρετος,  ἥδιστος, θανάτῳ ἄγχιστα ἐοικώς.</TextUnit>
    <TextUnit id="6291" loc="13.81">ἡ δ', ὥς τ' ἐν πεδίῳ τετράοροι ἄρσενες ἵπποι,</TextUnit>
    <TextUnit id="6292" loc="13.82">πάντες ἅμ' ὁρμηθέντες ὑπὸ πληγῇσιν ἱμάσθλης,</TextUnit>
    <TextUnit id="6293" loc="13.83">ὑψός' ἀειρόμενοι ῥίμφα πρήσσουσι κέλευθον,</TextUnit>
    <TextUnit id="6294" loc="13.84">ὣς ἄρα τῆς πρύμνη μὲν ἀείρετο, κῦμα δ' ὄπισθε</TextUnit>
    <TextUnit id="6295" loc="13.85">πορφύρεον μέγα θῦε πολυφλοίσβοιο θαλάσσης.</TextUnit>
    <TextUnit id="6296" loc="13.86">ἡ δὲ μάλ' ἀσφαλέως θέεν ἔμπεδον: οὐδέ κεν ἴρηξ</TextUnit>
    <TextUnit id="6297" loc="13.87">κίρκος ὁμαρτήσειεν, ἐλαφρότατος πετεηνῶν.</TextUnit>
    <TextUnit id="6298" loc="13.88">ὣς ἡ ῥίμφα θέουσα θαλάσσης κύματ' ἔταμνεν,</TextUnit>
    <TextUnit id="6299" loc="13.89">ἄνδρα φέρουσα θεοῖς ἐναλίγκια μήδε' ἔχοντα:</TextUnit>
    <TextUnit id="6300" loc="13.90">ὃς πρὶν μὲν μάλα πολλὰ πάθ' ἄλγεα ὃν κατὰ θυμὸν</TextUnit>
    <TextUnit id="6301" loc="13.91">ἀνδρῶν τε πτολέμους ἀλεγεινά τε κύματα πείρων,</TextUnit>
    <TextUnit id="6302" loc="13.92">δὴ τότε γ' ἀτρέμας εὗδε, λελασμένος ὅσς' ἐπεπόνθει.</TextUnit>
    <TextUnit id="6303" loc="13.93">εὖτ' ἀστὴρ ὑπερέσχε φαάντατος, ὅς τε μάλιστα</TextUnit>
    <TextUnit id="6304" loc="13.94">ἔρχεται ἀγγέλλων φάος ̓Ηοῦς ἠριγενείης,</TextUnit>
    <TextUnit id="6305" loc="13.95">τῆμος δὴ νήσῳ προσεπίλνατο ποντοπόρος νηῦς.</TextUnit>
    <TextUnit id="6306" loc="13.96">Φόρκυνος δέ τίς ἐστι λιμήν, ἁλίοιο γέροντος,</TextUnit>
    <TextUnit id="6307" loc="13.97">ἐν δήμῳ ̓Ιθάκης: δύο δὲ προβλῆτες ἐν αὐτῷ</TextUnit>
    <TextUnit id="6308" loc="13.98">ἀκταὶ ἀπορρῶγες, λιμένος ποτιπεπτηυῖαι,</TextUnit>
    <TextUnit id="6309" loc="13.99">αἵ τ' ἀνέμων σκεπόωσι δυσαήων μέγα κῦμα</TextUnit>
    <TextUnit id="6310" loc="13.100">ἔκτοθεν: ἔντοσθεν δέ τ' ἄνευ δεσμοῖο μένουσι</TextUnit>
    <TextUnit id="6311" loc="13.101">νῆες ἐύ̈σσελμοι, ὅτ' ἂν ὅρμου μέτρον ἵκωνται.</TextUnit>
    <TextUnit id="6312" loc="13.102">αὐτὰρ ἐπὶ κρατὸς λιμένος τανύφυλλος ἐλαίη,</TextUnit>
    <TextUnit id="6313" loc="13.103">ἀγχόθι δ' αὐτῆς ἄντρον ἐπήρατον ἠεροειδές,</TextUnit>
    <TextUnit id="6314" loc="13.104">ἱρὸν νυμφάων αἱ νηϊάδες καλέονται.</TextUnit>
    <TextUnit id="6315" loc="13.105">ἐν δὲ κρητῆρές τε καὶ ἀμφιφορῆες ἔασιν</TextUnit>
    <TextUnit id="6316" loc="13.106">λάϊνοι: ἔνθα δ' ἔπειτα τιθαιβώσσουσι μέλισσαι.</TextUnit>
    <TextUnit id="6317" loc="13.107">ἐν δ' ἱστοὶ λίθεοι περιμήκεες, ἔνθα τε νύμφαι</TextUnit>
    <TextUnit id="6318" loc="13.108">φάρε' ὑφαίνουσιν ἁλιπόρφυρα, θαῦμα ἰδέσθαι:</TextUnit>
    <TextUnit id="6319" loc="13.109">ἐν δ' ὕδατ' ἀενάοντα. δύω δέ τέ οἱ θύραι εἰσίν,</TextUnit>
    <TextUnit id="6320" loc="13.110">αἱ μὲν πρὸς Βορέαο καταιβαταὶ ἀνθρώποισιν,</TextUnit>
    <TextUnit id="6321" loc="13.111">αἱ δ' αὖ πρὸς Νότου εἰσὶ θεώτεραι: οὐδέ τι κείνῃ</TextUnit>
    <TextUnit id="6322" loc="13.112">ἄνδρες ἐσέρχονται, ἀλλ' ἀθανάτων ὁδός ἐστιν.</TextUnit>
    <TextUnit id="6323" loc="13.113">ἔνθ' οἵ γ' εἰσέλασαν, πρὶν εἰδότες: ἡ μὲν ἔπειτα</TextUnit>
    <TextUnit id="6324" loc="13.114">ἠπείρῳ ἐπέκελσεν, ὅσον τ' ἐπὶ ἥμισυ πάσης,</TextUnit>
    <TextUnit id="6325" loc="13.115">σπερχομένη: τοῖον γὰρ ἐπείγετο χέρς' ἐρετάων:</TextUnit>
    <TextUnit id="6326" loc="13.116">οἱ δ' ἐκ νηὸς βάντες ἐϋζύγου ἤπειρόνδε</TextUnit>
    <TextUnit id="6327" loc="13.117">πρῶτον ̓Οδυσσῆα γλαφυρῆς ἐκ νηὸς ἄειραν</TextUnit>
    <TextUnit id="6328" loc="13.118">αὐτῷ σύν τε λίνῳ καὶ ῥήγεϊ σιγαλόεντι,</TextUnit>
    <TextUnit id="6329" loc="13.119">κὰδ δ' ἄρ' ἐπὶ ψαμάθῳ ἔθεσαν δεδμημένον ὕπνῳ,</TextUnit>
    <TextUnit id="6330" loc="13.120">ἐκ δὲ κτήματ' ἄειραν,  ἅ οἱ Φαίηκες ἀγαυοὶ</TextUnit>
    <TextUnit id="6331" loc="13.121">ὤπασαν οἴκαδ' ἰόντι διὰ μεγάθυμον ̓Αθήνην.</TextUnit>
    <TextUnit id="6332" loc="13.122">καὶ τὰ μὲν οὖν παρὰ πυθμέν' ἐλαίης ἀθρόα θῆκαν</TextUnit>
    <TextUnit id="6333" loc="13.123">ἐκτὸς ὁδοῦ, μή πώς τις ὁδιτάων ἀνθρώπων,</TextUnit>
    <TextUnit id="6334" loc="13.124">πρίν γ' ̓Οδυσῆ' ἔγρεσθαι, ἐπελθὼν δηλήσαιτο:</TextUnit>
    <TextUnit id="6335" loc="13.125">αὐτοὶ δ' αὖτ' οἶκόνδε πάλιν κίον.  οὐδ' ἐνοσίχθων</TextUnit>
    <TextUnit id="6336" loc="13.126">λήθετ' ἀπειλάων, τὰς ἀντιθέῳ ̓Οδυσῆϊ</TextUnit>
    <TextUnit id="6337" loc="13.127">πρῶτον ἐπηπείλησε, Διὸς δ' ἐξείρετο βουλήν:</TextUnit>
    <TextUnit id="6338" loc="13.128">“Ζεῦ πάτερ, οὐκέτ' ἐγώ γε μετ' ἀθανάτοισι θεοῖσι</TextUnit>
    <TextUnit id="6339" loc="13.129">τιμήεις ἔσομαι, ὅτε με βροτοὶ οὔ τι τίουσιν,</TextUnit>
    <TextUnit id="6340" loc="13.130">Φαίηκες,  τοί πέρ τοι ἐμῆς ἔξ εἰσι γενέθλης.</TextUnit>
    <TextUnit id="6341" loc="13.131">καὶ γὰρ νῦν ̓Οδυσῆ' ἐφάμην κακὰ πολλὰ παθόντα</TextUnit>
    <TextUnit id="6342" loc="13.132">οἴκαδ' ἐλεύσεσθαι: νόστον δέ οἱ οὔ ποτ' ἀπηύρων</TextUnit>
    <TextUnit id="6343" loc="13.133">πάγχυ, ἐπεὶ σὺ πρῶτον ὑπέσχεο καὶ κατένευσας.</TextUnit>
    <TextUnit id="6344" loc="13.134">οἱ δ' εὕδοντ' ἐν νηὶ̈ θοῇ ἐπὶ πόντον ἄγοντες</TextUnit>
    <TextUnit id="6345" loc="13.135">κάτθεσαν εἰν ̓Ιθάκῃ,  ἔδοσαν δέ οἱ ἄσπετα  δῶρα,</TextUnit>
    <TextUnit id="6346" loc="13.136">χαλκόν τε χρυσόν τε ἅλις ἐσθῆτά θ' ὑφαντήν,</TextUnit>
    <TextUnit id="6347" loc="13.137">πόλλ', ὅς' ἂν οὐδέ ποτε Τροίης ἐξήρατ' ̓Οδυσσεύς,</TextUnit>
    <TextUnit id="6348" loc="13.138">εἴ περ ἀπήμων ἦλθε, λαχὼν ἀπὸ ληί̈δος αἶσαν.”</TextUnit>
    <TextUnit id="6349" loc="13.139">τὸν δ' ἀπαμειβόμενος προσέφη νεφεληγερέτα Ζεὺς:</TextUnit>
    <TextUnit id="6350" loc="13.140">“ὢ πόποι,  ἐννοσίγαι' εὐρυσθενές, οἷον ἔειπες.</TextUnit>
    <TextUnit id="6351" loc="13.141">οὔ τί ς' ἀτιμάζουσι θεοί: χαλεπὸν δέ κεν εἴη</TextUnit>
    <TextUnit id="6352" loc="13.142">πρεσβύτατον καὶ ἄριστον ἀτιμίῃσιν ἰάλλειν.</TextUnit>
    <TextUnit id="6353" loc="13.143">ἀνδρῶν δ' εἴ πέρ τίς σε βίῃ καὶ κάρτεϊ εἴκων</TextUnit>
    <TextUnit id="6354" loc="13.144">οὔ τι τίει. σοὶ δ' ἐστὶ καὶ ἐξοπίσω τίσις αἰεί.</TextUnit>
    <TextUnit id="6355" loc="13.145">ἔρξον ὅπως ἐθέλεις καί τοι φίλον ἔπλετο θυμῷ.”</TextUnit>
    <TextUnit id="6356" loc="13.146">τὸν δ' ἠμείβετ' ἔπειτα Ποσειδάων ἐνοσίχθων:</TextUnit>
    <TextUnit id="6357" loc="13.147">“αἶψά κ' ἐγὼν ἔρξαιμι, κελαινεφές, ὡς ἀγορεύεις:</TextUnit>
    <TextUnit id="6358" loc="13.148">ἀλλὰ σὸν αἰεὶ θυμὸν ὀπίζομαι ἠδ' ἀλεείνω.</TextUnit>
    <TextUnit id="6359" loc="13.149">νῦν αὖ Φαιήκων ἐθέλω περικαλλέα νῆα,</TextUnit>
    <TextUnit id="6360" loc="13.150">ἐκ πομπῆς ἀνιοῦσαν,  ἐν ἠεροειδέϊ πόντῳ</TextUnit>
    <TextUnit id="6361" loc="13.151">ῥαῖσαι, ἵν' ἤδη σχῶνται, ἀπολλήξωσι δὲ πομπῆς</TextUnit>
    <TextUnit id="6362" loc="13.152">ἀνθρώπων, μέγα δέ σφιν ὄρος πόλει ἀμφικαλύψαι.”</TextUnit>
    <TextUnit id="6363" loc="13.153">τὸν δ' ἀπαμειβόμενος προσέφη νεφεληγερέτα Ζεύς:</TextUnit>
    <TextUnit id="6364" loc="13.154">“ὢ πέπον, ὡς μὲν ἐμῷ θυμῷ δοκεῖ εἶναι ἄριστα,</TextUnit>
    <TextUnit id="6365" loc="13.155">ὁππότε κεν δὴ πάντες ἐλαυνομένην προί̈δωνται</TextUnit>
    <TextUnit id="6366" loc="13.156">λαοὶ ἀπὸ πτόλιος, θεῖναι λίθον ἐγγύθι γαίης</TextUnit>
    <TextUnit id="6367" loc="13.157">νηὶ̈ θοῇ ἴκελον, ἵνα θαυμάζωσιν ἅπαντες</TextUnit>
    <TextUnit id="6368" loc="13.158">ἄνθρωποι, μέγα δέ σφιν ὄρος πόλει ἀμφικαλύψαι.”</TextUnit>
    <TextUnit id="6369" loc="13.159">αὐτὰρ ἐπεὶ τό γ' ἄκουσε Ποσειδάων ἐνοσίχθων,</TextUnit>
    <TextUnit id="6370" loc="13.160">βῆ ῥ' ἴμεν ἐς Σχερίην,  ὅθι Φαίηκες γεγάασιν.</TextUnit>
    <TextUnit id="6371" loc="13.161">ἔνθ' ἔμεν': ἡ δὲ μάλα σχεδὸν ἤλυθε ποντοπόρος νηῦς</TextUnit>
    <TextUnit id="6372" loc="13.162">ῥίμφα διωκομένη: τῆς δὲ σχεδὸν ἦλθ' ἐνοσίχθων,</TextUnit>
    <TextUnit id="6373" loc="13.163">ὅς μιν λᾶαν ἔθηκε καὶ ἐρρίζωσεν ἔνερθε</TextUnit>
    <TextUnit id="6374" loc="13.164">χειρὶ καταπρηνεῖ ἐλάσας: ὁ δὲ νόσφι βεβήκει.</TextUnit>
    <TextUnit id="6375" loc="13.165">οἱ δὲ πρὸς ἀλλήλους ἔπεα πτερόεντ' ἀγόρευον</TextUnit>
    <TextUnit id="6376" loc="13.166">Φαίηκες δολιχήρετμοι, ναυσίκλυτοι ἄνδρες.</TextUnit>
    <TextUnit id="6377" loc="13.167">ὧδε δέ τις εἴπεσκεν ἰδὼν ἐς πλησίον ἄλλον:</TextUnit>
    <TextUnit id="6378" loc="13.168">“ὤ μοι, τίς δὴ νῆα θοὴν ἐπέδης' ἐνὶ πόντῳ</TextUnit>
    <TextUnit id="6379" loc="13.169">οἴκαδ' ἐλαυνομένην; καὶ δὴ προὐφαίνετο πᾶσα.”</TextUnit>
    <TextUnit id="6380" loc="13.170">ὣς ἄρα τις εἴπεσκε: τὰ δ' οὐκ ἴσαν ὡς ἐτέτυκτο.</TextUnit>
    <TextUnit id="6381" loc="13.171">τοῖσιν δ' ̓Αλκίνοος ἀγορήσατο καὶ μετέειπεν:</TextUnit>
    <TextUnit id="6382" loc="13.172">“ὢ πόποι, ἦ μάλα δή με παλαίφατα θέσφαθ' ἱκάνει</TextUnit>
    <TextUnit id="6383" loc="13.173">πατρὸς ἐμοῦ, ὃς ἔφασκε Ποσειδάων' ἀγάσασθαι</TextUnit>
    <TextUnit id="6384" loc="13.174">ἡμῖν, οὕνεκα πομποὶ ἀπήμονές εἰμεν ἁπάντων.</TextUnit>
    <TextUnit id="6385" loc="13.175">φῆ ποτὲ Φαιήκων ἀνδρῶν περικαλλέα, νῆα,</TextUnit>
    <TextUnit id="6386" loc="13.176">ἐκ πομπῆς ἀνιοῦσαν, ἐν ἠεροειδέϊ πόντῳ</TextUnit>
    <TextUnit id="6387" loc="13.177">ῥαισέμεναι, μέγα δ' ἧμιν ὄρος πόλει ἀμφικαλύψειν.</TextUnit>
    <TextUnit id="6388" loc="13.178">ὣς ἀγόρευ' ὁ γέρων: τὰ δὲ δὴ νῦν πάντα τελεῖται.</TextUnit>
    <TextUnit id="6389" loc="13.179">ἀλλ' ἄγεθ', ὡς ἂν ἐγὼ εἴπω, πειθώμεθα πάντες:</TextUnit>
    <TextUnit id="6390" loc="13.180">πομπῆς μὲν παύσασθε βροτῶν,  ὅτε κέν τις ἵκηται</TextUnit>
    <TextUnit id="6391" loc="13.181">ἡμέτερον προτὶ ἄστυ: Ποσειδάωνι δὲ ταύρους</TextUnit>
    <TextUnit id="6392" loc="13.182">δώδεκα κεκριμένους ἱερεύσομεν, αἴ κ' ἐλεήσῃ,</TextUnit>
    <TextUnit id="6393" loc="13.183">μηδ' ἡμῖν περίμηκες ὄρος πόλει ἀμφικαλύψῃ.”</TextUnit>
    <TextUnit id="6394" loc="13.184">ὣς ἔφαθ', οἱ δ' ἔδεισαν, ἑτοιμάσσαντο δὲ ταύρους.</TextUnit>
    <TextUnit id="6395" loc="13.185">ὣς οἱ μέν ῥ' εὔχοντο Ποσειδάωνι ἄνακτι</TextUnit>
    <TextUnit id="6396" loc="13.186">δήμου Φαιήκων ἡγήτορες ἠδὲ μέδοντες,</TextUnit>
    <TextUnit id="6397" loc="13.187">ἑσταότες περὶ βωμόν. ὁ δ' ἔγρετο δῖος ̓Οδυσσεὺς</TextUnit>
    <TextUnit id="6398" loc="13.188">εὕδων ἐν γαίῃ πατρωί̈ῃ, οὐδέ μιν ἔγνω,</TextUnit>
    <TextUnit id="6399" loc="13.189">ἤδη δὴν ἀπεών: περὶ γὰρ θεὸς ἠέρα χεῦε</TextUnit>
    <TextUnit id="6400" loc="13.190">Παλλὰς ̓Αθηναίη,  κούρη Διός, ὄφρα μιν αὐτὸν</TextUnit>
    <TextUnit id="6401" loc="13.191">ἄγνωστον τεύξειεν ἕκαστά τε μυθήσαιτο,</TextUnit>
    <TextUnit id="6402" loc="13.192">μή μιν πρὶν ἄλοχος γνοίη ἀστοί τε φίλοι τε,</TextUnit>
    <TextUnit id="6403" loc="13.193">πρὶν πᾶσαν μνηστῆρας ὑπερβασίην ἀποτῖσαι.</TextUnit>
    <TextUnit id="6404" loc="13.194">τοὔνεκ' ἄρ' ἀλλοειδέα φαινέσκετο πάντα ἄνακτι,</TextUnit>
    <TextUnit id="6405" loc="13.195">ἀτραπιτοί τε διηνεκέες λιμένες τε πάνορμοι</TextUnit>
    <TextUnit id="6406" loc="13.196">πέτραι τ' ἠλίβατοι καὶ δένδρεα τηλεθόωντα.</TextUnit>
    <TextUnit id="6407" loc="13.197">στῆ δ' ἄρ' ἀναί̈ξας καί ῥ' εἴσιδε πατρίδα γαῖαν:</TextUnit>
    <TextUnit id="6408" loc="13.198">ᾤμωξέν τ' ἄρ ἔπειτα καὶ ὣ πεπλήγετο μηρὼ</TextUnit>
    <TextUnit id="6409" loc="13.199">χερσὶ καταπρηνέσς', ὀλοφυρόμενος δ' ἔπος ηὔδα:</TextUnit>
    <TextUnit id="6410" loc="13.200">“ὤ μοι ἐγώ,  τέων αὖτε βροτῶν ἐς γαῖαν ἱκάνω;</TextUnit>
    <TextUnit id="6411" loc="13.201">ἦ ῥ' οἵ γ' ὑβρισταί τε καὶ ἄγριοι οὐδὲ δίκαιοι,</TextUnit>
    <TextUnit id="6412" loc="13.202">ἦε φιλόξεινοι, καί σφιν νόος ἐστὶ θεουδής;</TextUnit>
    <TextUnit id="6413" loc="13.203">πῇ δὴ χρήματα πολλὰ φέρω τάδε; πῇ τε καὶ αὐτὸς</TextUnit>
    <TextUnit id="6414" loc="13.204">πλάζομαι; αἴθ' ὄφελον μεῖναι παρὰ Φαιήκεσσιν</TextUnit>
    <TextUnit id="6415" loc="13.205">αὐτοῦ: ἐγὼ δέ κεν ἄλλον ὑπερμενέων βασιλήων</TextUnit>
    <TextUnit id="6416" loc="13.206">ἐξικόμην, ὅς κέν μ' ἐφίλει καὶ ἔπεμπε νέεσθαι.</TextUnit>
    <TextUnit id="6417" loc="13.207">νῦν δ' οὔτ' ἄρ πῃ θέσθαι ἐπίσταμαι, οὐδὲ μὲν αὐτοῦ</TextUnit>
    <TextUnit id="6418" loc="13.208">καλλείψω, μή πώς μοι ἕλωρ ἄλλοισι γένηται.</TextUnit>
    <TextUnit id="6419" loc="13.209">ὢ πόποι, οὐκ ἄρα πάντα νοήμονες οὐδὲ δίκαιοι</TextUnit>
    <TextUnit id="6420" loc="13.210">ἦσαν Φαιήκων ἡγήτορες ἠδὲ μέδοντες,</TextUnit>
    <TextUnit id="6421" loc="13.211">οἵ μ' εἰς ἄλλην γαῖαν ἀπήγαγον, ἦ τέ μ' ἔφαντο</TextUnit>
    <TextUnit id="6422" loc="13.212">ἄξειν εἰς ̓Ιθάκην εὐδείελον, οὐδ' ἐτέλεσσαν.</TextUnit>
    <TextUnit id="6423" loc="13.213">Ζεὺς σφέας τίσαιτο ἱκετήσιος, ὅς τε καὶ ἄλλους</TextUnit>
    <TextUnit id="6424" loc="13.214">ἀνθρώπους ἐφορᾷ καὶ τίνυται ὅς τις ἁμάρτῃ.</TextUnit>
    <TextUnit id="6425" loc="13.215">ἀλλ' ἄγε δὴ τὰ χρήματ' ἀριθμήσω καὶ ἴδωμαι,</TextUnit>
    <TextUnit id="6426" loc="13.216">μή τί μοι οἴχωνται κοίλης ἐπὶ νηὸς ἄγοντες.”</TextUnit>
    <TextUnit id="6427" loc="13.217">“ὣς εἰπὼν τρίποδας περικαλλέας ἠδὲ λέβητας</TextUnit>
    <TextUnit id="6428" loc="13.218">ἠρίθμει καὶ χρυσὸν ὑφαντά τε εἵματα καλά.</TextUnit>
    <TextUnit id="6429" loc="13.219">τῶν μὲν ἄρ' ὀύ τι πόθει: ὁ δ' ὀδύρετο πατρίδα γαῖαν</TextUnit>
    <TextUnit id="6430" loc="13.220">ἑρπύζων παρὰ θῖνα πολυφλοίσβοιο θαλάσσης,</TextUnit>
    <TextUnit id="6431" loc="13.221">πόλλ' ὀλοφυρόμενος. σχεδόθεν δέ οἱ ἦλθεν ̓Αθήνη,</TextUnit>
    <TextUnit id="6432" loc="13.222">ἀνδρὶ δέμας εἰκυῖα νέῳ, ἐπιβώτορι μήλων,</TextUnit>
    <TextUnit id="6433" loc="13.223">παναπάλῳ, οἷοί τε ἀνάκτων παῖδες ἔασι,</TextUnit>
    <TextUnit id="6434" loc="13.224">δίπτυχον ἀμφ' ὤμοισιν ἔχους' εὐεργέα λώπην:</TextUnit>
    <TextUnit id="6435" loc="13.225">ποσσὶ δ' ὑπὸ λιπαροῖσι πέδιλ' ἔχε,  χερσὶ δ' ἄκοντα.</TextUnit>
    <TextUnit id="6436" loc="13.226">τὴν δ' ̓Οδυσεὺς γήθησεν ἰδὼν καὶ ἐναντίος ἦλθε,</TextUnit>
    <TextUnit id="6437" loc="13.227">καί μιν φωνήσας ἔπεα πτερόεντα προσηύδα:</TextUnit>
    <TextUnit id="6438" loc="13.228">“ὦ φίλ', ἐπεί σε πρῶτα κιχάνω τῷδ' ἐνὶ χώρῳ,</TextUnit>
    <TextUnit id="6439" loc="13.229">χαῖρέ τε καὶ μή μοί τι κακῷ νόῳ ἀντιβολήσαις,</TextUnit>
    <TextUnit id="6440" loc="13.230">ἀλλὰ σάω μὲν ταῦτα,  σάω δ' ἐμέ: σοὶ γὰρ ἐγώ γε</TextUnit>
    <TextUnit id="6441" loc="13.231">εὔχομαι ὥς τε θεῷ καί σευ φίλα γούναθ' ἱκάνω.</TextUnit>
    <TextUnit id="6442" loc="13.232">καί μοι τοῦτ' ἀγόρευσον ἐτήτυμον, ὄφρ' ἐὺ̈ εἰδῶ:</TextUnit>
    <TextUnit id="6443" loc="13.233">τίς γῆ, τίς δῆμος, τίνες ἀνέρες ἐγγεγάασιν;</TextUnit>
    <TextUnit id="6444" loc="13.234">ἦ πού τις νήσων εὐδείελος, ἦέ τις ἀκτὴ</TextUnit>
    <TextUnit id="6445" loc="13.235">κεῖθ' ἁλὶ κεκλιμένη ἐριβώλακος ἠπείροιο;”</TextUnit>
    <TextUnit id="6446" loc="13.236">τὸν δ' αὖτε προσέειπε θεὰ γλαυκῶπις ̓Αθήνη:</TextUnit>
    <TextUnit id="6447" loc="13.237">“νήπιός εἰς, ὦ ξεῖν', ἢ τηλόθεν εἰλήλουθας,</TextUnit>
    <TextUnit id="6448" loc="13.238">εἰ δὴ τήνδε τε γαῖαν ἀνείρεαι. οὐδέ τι λίην</TextUnit>
    <TextUnit id="6449" loc="13.239">οὕτω νώνυμός ἐστιν: ἴσασι δέ μιν μάλα πολλοί,</TextUnit>
    <TextUnit id="6450" loc="13.240">ἠμὲν ὅσοι ναίουσι πρὸς ἠῶ τ' ἠέλιόν τε,</TextUnit>
    <TextUnit id="6451" loc="13.241">ἠδ' ὅσσοι μετόπισθε ποτὶ ζόφον ἠερόεντα.</TextUnit>
    <TextUnit id="6452" loc="13.242">ἦ τοι μὲν τρηχεῖα καὶ οὐχ ἱππήλατός ἐστιν,</TextUnit>
    <TextUnit id="6453" loc="13.243">οὐδὲ λίην λυπρή, ἀτὰρ οὐδ' εὐρεῖα τέτυκται.</TextUnit>
    <TextUnit id="6454" loc="13.244">ἐν μὲν γάρ οἱ σῖτος ἀθέσφατος, ἐν δέ τε οἶνος</TextUnit>
    <TextUnit id="6455" loc="13.245">γίγνεται: αἰεὶ δ' ὄμβρος ἔχει τεθαλυῖά τ' ἐέρση:</TextUnit>
    <TextUnit id="6456" loc="13.246">αἰγίβοτος δ' ἀγαθὴ καὶ βούβοτος: ἔστι μὲν ὕλη</TextUnit>
    <TextUnit id="6457" loc="13.247">παντοίη, ἐν δ' ἀρδμοὶ ἐπηετανοὶ παρέασι.</TextUnit>
    <TextUnit id="6458" loc="13.248">τῷ τοι, ξεῖν', ̓Ιθάκης γε καὶ ἐς Τροίην ὄνομ' ἵκει,</TextUnit>
    <TextUnit id="6459" loc="13.249">τήν περ τηλοῦ φασὶν ̓Αχαιί̈δος ἔμμεναι αἴης.”</TextUnit>
    <TextUnit id="6460" loc="13.250">“ὣς φάτο,  γήθησεν δὲ πολύτλας δῖος ̓Οδυσσεύς,</TextUnit>
    <TextUnit id="6461" loc="13.251">χαίρων ᾗ γαίῃ πατρωί̈ῃ, ὥς οἱ ἔειπε</TextUnit>
    <TextUnit id="6462" loc="13.252">Παλλὰς ̓Αθηναίη, κούρη Διὸς, αἰγιόχοιο:</TextUnit>
    <TextUnit id="6463" loc="13.253">καί μιν φωνήσας ἔπεα πτερόεντα προσηύδα:</TextUnit>
    <TextUnit id="6464" loc="13.254">οὐδ' ὅ γ' ἀληθέα εἶπε, πάλιν δ' ὅ γε λάζετο μῦθον,</TextUnit>
    <TextUnit id="6465" loc="13.255">αἰεὶ ἐνὶ στήθεσσι νόον πολυκερδέα νωμῶν:</TextUnit>
    <TextUnit id="6466" loc="13.256">“πυνθανόμην ̓Ιθάκης γε καὶ ἐν Κρήτῃ εὐρείῃ,</TextUnit>
    <TextUnit id="6467" loc="13.257">τηλοῦ ὑπὲρ πόντου: νῦν δ' εἰλήλουθα καὶ αὐτὸς</TextUnit>
    <TextUnit id="6468" loc="13.258">χρήμασι σὺν τοίσδεσσι: λιπὼν δ' ἔτι παισὶ τοσαῦτα</TextUnit>
    <TextUnit id="6469" loc="13.259">φεύγω, ἐπεὶ φίλον υἷα κατέκτανον ̓Ιδομενῆος,</TextUnit>
    <TextUnit id="6470" loc="13.260">̓Ορσίλοχον πόδας ὠκύν,  ὃς ἐν Κρήτῃ εὐρείῃ</TextUnit>
    <TextUnit id="6471" loc="13.261">ἀνέρας ἀλφηστὰς νίκα ταχέεσσι πόδεσσιν,</TextUnit>
    <TextUnit id="6472" loc="13.262">οὕνεκά με στερέσαι τῆς ληί̈δος ἤθελε πάσης</TextUnit>
    <TextUnit id="6473" loc="13.263">Τρωϊάδος, τῆς εἵνεκ' ἐγὼ πάθον ἄλγεα θυμῷ,</TextUnit>
    <TextUnit id="6474" loc="13.264">ἀνδρῶν τε πτολέμους ἀλεγεινά τε κύματα πείρων,</TextUnit>
    <TextUnit id="6475" loc="13.265">οὕνεκ' ἄρ' οὐχ ᾧ πατρὶ χαριζόμενος θεράπευον</TextUnit>
    <TextUnit id="6476" loc="13.266">δήμῳ ἔνι Τρώων, ἀλλ' ἄλλων ἦρχον ἑταίρων.</TextUnit>
    <TextUnit id="6477" loc="13.267">τὸν μὲν ἐγὼ κατιόντα βάλον χαλκήρεϊ δουρὶ</TextUnit>
    <TextUnit id="6478" loc="13.268">ἀγρόθεν, ἐγγὺς ὁδοῖο λοχησάμενος σὺν ἑταίρῳ:</TextUnit>
    <TextUnit id="6479" loc="13.269">νὺξ δὲ μάλα δνοφερὴ κάτεχ' οὐρανόν, οὐδέ τις ἡμέας</TextUnit>
    <TextUnit id="6480" loc="13.270">ἀνθρώπων ἐνόησε,  λάθον δέ ἑ θυμὸν ἀπούρας.</TextUnit>
    <TextUnit id="6481" loc="13.271">αὐτὰρ ἐπεὶ δὴ τόν γε κατέκτανον ὀξέϊ χαλκῷ,</TextUnit>
    <TextUnit id="6482" loc="13.272">αὐτίκ' ἐγὼν ἐπὶ νῆα κιὼν Φοίνικας ἀγαυοὺς</TextUnit>
    <TextUnit id="6483" loc="13.273">ἐλλισάμην, καί σφιν μενοεικέα ληί̈δα δῶκα:</TextUnit>
    <TextUnit id="6484" loc="13.274">τούς μ' ἐκέλευσα Πύλονδε καταστῆσαι καὶ ἐφέσσαι</TextUnit>
    <TextUnit id="6485" loc="13.275">ἢ εἰς ̓́Ηλιδα δῖαν,  ὅθι κρατέουσιν ̓Επειοί.</TextUnit>
    <TextUnit id="6486" loc="13.276">ἀλλ' ἦ τοι σφέας κεῖθεν ἀπώσατο ἲς ἀνέμοιο</TextUnit>
    <TextUnit id="6487" loc="13.277">πόλλ' ἀεκαζομένους, οὐδ' ἤθελον ἐξαπατῆσαι.</TextUnit>
    <TextUnit id="6488" loc="13.278">κεῖθεν δὲ πλαγχθέντες ἱκάνομεν ἐνθάδε νυκτός.</TextUnit>
    <TextUnit id="6489" loc="13.279">σπουδῇ δ' ἐς λιμένα προερέσσαμεν, οὐδέ τις ἡμῖν</TextUnit>
    <TextUnit id="6490" loc="13.280">δόρπου μνῆστις ἔην,  μάλα περ χατέουσιν ἑλέσθαι,</TextUnit>
    <TextUnit id="6491" loc="13.281">ἀλλ' αὔτως ἀποβάντες ἐκείμεθα νηὸς ἅπαντες.</TextUnit>
    <TextUnit id="6492" loc="13.282">ἔνθ' ἐμὲ μὲν γλυκὺς ὕπνος ἐπήλυθε κεκμηῶτα,</TextUnit>
    <TextUnit id="6493" loc="13.283">οἱ δὲ χρήματ' ἐμὰ γλαφυρῆς ἐκ νηὸς ἑλόντες</TextUnit>
    <TextUnit id="6494" loc="13.284">κάτθεσαν, ἔνθα περ αὐτὸς ἐπὶ ψαμάθοισιν ἐκείμην.</TextUnit>
    <TextUnit id="6495" loc="13.285">οἱ δ' ἐς Σιδονίην εὖ ναιομένην ἀναβάντες</TextUnit>
    <TextUnit id="6496" loc="13.286">ᾤχοντ': αὐτὰρ ἐγὼ λιπόμην ἀκαχήμενος ἦτορ.”</TextUnit>
    <TextUnit id="6497" loc="13.287">ὣς φάτο, μείδησεν δὲ θεὰ γλαυκῶπις ̓Αθήνη,</TextUnit>
    <TextUnit id="6498" loc="13.288">χειρί τέ μιν κατέρεξε: δέμας δ' ἤϊκτο γυναικὶ</TextUnit>
    <TextUnit id="6499" loc="13.289">καλῇ τε μεγάλῃ τε καὶ ἀγλαὰ ἔργα ἰδυίῃ:</TextUnit>
    <TextUnit id="6500" loc="13.290">καί μιν φωνήσας' ἔπεα πτερόεντα προσηύδα:</TextUnit>
    <TextUnit id="6501" loc="13.291">“κερδαλέος κ' εἴη καὶ ἐπίκλοπος ὅς σε παρέλθοι</TextUnit>
    <TextUnit id="6502" loc="13.292">ἐν πάντεσσι δόλοισι, καὶ εἰ θεὸς ἀντιάσειε.</TextUnit>
    <TextUnit id="6503" loc="13.293">σχέτλιε, ποικιλομῆτα, δόλων ἆτ', οὐκ ἄρ' ἔμελλες,</TextUnit>
    <TextUnit id="6504" loc="13.294">οὐδ' ἐν σῇ περ ἐὼν γαίῃ, λήξειν ἀπατάων</TextUnit>
    <TextUnit id="6505" loc="13.295">μύθων τε κλοπίων,  οἵ τοι πεδόθεν φίλοι εἰσίν.</TextUnit>
    <TextUnit id="6506" loc="13.296">ἀλλ' ἄγε, μηκέτι ταῦτα λεγώμεθα, εἰδότες ἄμφω</TextUnit>
    <TextUnit id="6507" loc="13.297">κέρδε', ἐπεὶ σὺ μέν ἐσσι βροτῶν ὄχ' ἄριστος ἁπάντων</TextUnit>
    <TextUnit id="6508" loc="13.298">βουλῇ καὶ μύθοισιν, ἐγὼ δ' ἐν πᾶσι θεοῖσι</TextUnit>
    <TextUnit id="6509" loc="13.299">μήτι τε κλέομαι καὶ κέρδεσιν: οὐδὲ σύ γ' ἔγνως</TextUnit>
    <TextUnit id="6510" loc="13.300">Παλλάδ' ̓Αθηναίην,  κούρην Διός, ἥ τέ τοι αἰεὶ</TextUnit>
    <TextUnit id="6511" loc="13.301">ἐν πάντεσσι πόνοισι παρίσταμαι ἠδὲ φυλάσσω,</TextUnit>
    <TextUnit id="6512" loc="13.302">καὶ δέ σε Φαιήκεσσι φίλον πάντεσσιν ἔθηκα,</TextUnit>
    <TextUnit id="6513" loc="13.303">νῦν αὖ δεῦρ' ἱκόμην, ἵνα τοι σὺν μῆτιν ὑφήνω</TextUnit>
    <TextUnit id="6514" loc="13.304">χρήματά τε κρύψω, ὅσα τοι Φαίηκες ἀγαυοὶ</TextUnit>
    <TextUnit id="6515" loc="13.305">ὤπασαν οἴκαδ' ἰόντι ἐμῇ βουλῇ τε νόῳ τε,</TextUnit>
    <TextUnit id="6516" loc="13.306">εἴπω θ' ὅσσα τοι αἶσα δόμοις ἔνι ποιητοῖσι</TextUnit>
    <TextUnit id="6517" loc="13.307">κήδε' ἀνασχέσθαι: σὺ δὲ τετλάμεναι καὶ ἀνάγκῃ,</TextUnit>
    <TextUnit id="6518" loc="13.308">μηδέ τῳ ἐκφάσθαι μήτ' ἀνδρῶν μήτε γυναικῶν,</TextUnit>
    <TextUnit id="6519" loc="13.309">πάντων, οὕνεκ' ἄρ' ἦλθες ἀλώμενος, ἀλλὰ σιωπῇ</TextUnit>
    <TextUnit id="6520" loc="13.310">πάσχειν ἄλγεα πολλά,  βίας ὑποδέγμενος ἀνδρῶν.”</TextUnit>
    <TextUnit id="6521" loc="13.311">τὴν δ' ἀπαμειβόμενος προσέφη πολύμητις ̓Οδυσσεύς:</TextUnit>
    <TextUnit id="6522" loc="13.312">“ἀργαλέον σε, θεά, γνῶναι βροτῷ ἀντιάσαντι,</TextUnit>
    <TextUnit id="6523" loc="13.313">καὶ μάλ' ἐπισταμένῳ: σὲ γὰρ αὐτὴν παντὶ ἐί̈σκεις.</TextUnit>
    <TextUnit id="6524" loc="13.314">τοῦτο δ' ἐγὼν εὖ οἶδ', ὅτι μοι πάρος ἠπίη ἦσθα,</TextUnit>
    <TextUnit id="6525" loc="13.315">ἧος ἐνὶ Τροίῃ πολεμίζομεν υἷες ̓Αχαιῶν.</TextUnit>
    <TextUnit id="6526" loc="13.316">αὐτὰρ ἐπεὶ Πριάμοιο πόλιν διεπέρσαμεν αἰπήν,</TextUnit>
    <TextUnit id="6527" loc="13.317">βῆμεν δ' ἐν νήεσσι, θεὸς δ' ἐκέδασσεν ̓Αχαιούς,</TextUnit>
    <TextUnit id="6528" loc="13.318">οὔ σέ γ' ἔπειτα ἴδον, κούρη Διός, οὐδ' ἐνόησα</TextUnit>
    <TextUnit id="6529" loc="13.319">νηὸς ἐμῆς ἐπιβᾶσαν, ὅπως τί μοι ἄλγος ἀλάλκοις.</TextUnit>
    <TextUnit id="6530" loc="13.320">ἀλλ' αἰεὶ φρεσὶν ᾗσιν ἔχων δεδαϊγμένον ἦτορ</TextUnit>
    <TextUnit id="6531" loc="13.321">ἠλώμην, ἧός με θεοὶ κακότητος ἔλυσαν:</TextUnit>
    <TextUnit id="6532" loc="13.322">πρίν γ' ὅτε Φαιήκων ἀνδρῶν ἐν πίονι δήμῳ</TextUnit>
    <TextUnit id="6533" loc="13.323">θάρσυνάς τε ἔπεσσι καὶ ἐς πόλιν ἤγαγες αὐτή.</TextUnit>
    <TextUnit id="6534" loc="13.324">νῦν δέ σε πρὸς πατρὸς γουνάζομαι—οὐ γὰρ ὀί̈ω</TextUnit>
    <TextUnit id="6535" loc="13.325">ἥκειν εἰς ̓Ιθάκην εὐδείελον,  ἀλλά τιν' ἄλλην</TextUnit>
    <TextUnit id="6536" loc="13.326">γαῖαν ἀναστρέφομαι: σὲ δὲ κερτομέουσαν ὀί̈ω</TextUnit>
    <TextUnit id="6537" loc="13.327">ταῦτ' ἀγορευέμεναι, ἵν' ἐμὰς φρένας ἠπεροπεύσῃς—</TextUnit>
    <TextUnit id="6538" loc="13.328">εἰπέ μοι εἰ ἐτεόν γε φίλην ἐς πατρίδ' ἱκάνω.”</TextUnit>
    <TextUnit id="6539" loc="13.329">τὸν δ' ἠμείβετ' ἔπειτα θεὰ γλαυκῶπις ̓Αθήνη:</TextUnit>
    <TextUnit id="6540" loc="13.330">“αἰεί τοι τοιοῦτον ἐνὶ στήθεσσι νόημα:</TextUnit>
    <TextUnit id="6541" loc="13.331">τῷ σε καὶ οὐ δύναμαι προλιπεῖν δύστηνον ἐόντα,</TextUnit>
    <TextUnit id="6542" loc="13.332">οὕνεκ' ἐπητής ἐσσι καὶ ἀγχίνοος καὶ ἐχέφρων.</TextUnit>
    <TextUnit id="6543" loc="13.333">ἀσπασίως γάρ κ' ἄλλος ἀνὴρ ἀλαλήμενος ἐλθὼν</TextUnit>
    <TextUnit id="6544" loc="13.334">ἵετ' ἐνὶ μεγάροις ἰδέειν παῖδάς τ' ἄλοχόν τε:</TextUnit>
    <TextUnit id="6545" loc="13.335">σοὶ δ' οὔ πω φίλον ἐστὶ δαήμεναι οὐδὲ πυθέσθαι,</TextUnit>
    <TextUnit id="6546" loc="13.336">πρίν γ' ἔτι σῆς ἀλόχου πειρήσεαι, ἥ τέ τοι αὔτως</TextUnit>
    <TextUnit id="6547" loc="13.337">ἧσται ἐνὶ μεγάροισιν, ὀϊζυραὶ δέ οἱ αἰεὶ</TextUnit>
    <TextUnit id="6548" loc="13.338">φθίνουσιν νύκτες τε καὶ ἤματα δάκρυ χεούσῃ.</TextUnit>
    <TextUnit id="6549" loc="13.339">αὐτὰρ ἐγὼ τὸ μὲν οὔ ποτ' ἀπίστεον, ἀλλ' ἐνὶ θυμῷ</TextUnit>
    <TextUnit id="6550" loc="13.340">ᾔδε',  ὃ νοστήσεις ὀλέσας ἄπο πάντας ἑταίρους:</TextUnit>
    <TextUnit id="6551" loc="13.341">ἀλλά τοι οὐκ ἐθέλησα Ποσειδάωνι μάχεσθαι</TextUnit>
    <TextUnit id="6552" loc="13.342">πατροκασιγνήτῳ, ὅς τοι κότον ἔνθετο θυμῷ,</TextUnit>
    <TextUnit id="6553" loc="13.343">χωόμενος ὅτι οἱ υἱὸν φίλον ἐξαλάωσας.</TextUnit>
    <TextUnit id="6554" loc="13.344">ἀλλ' ἄγε τοι δείξω ̓Ιθάκης ἕδος, ὄφρα πεποίθῃς.</TextUnit>
    <TextUnit id="6555" loc="13.345">Φόρκυνος μὲν ὅδ' ἐστὶ λιμήν,  ἁλίοιο γέροντος,</TextUnit>
    <TextUnit id="6556" loc="13.346">ἥδε δ' ἐπὶ κρατὸς λιμένος τανύφυλλος ἐλαίη:</TextUnit>
    <TextUnit id="6557" loc="13.347">ἀγχόθι δ' αὐτῆς ἄντρον ἐπήρατον ἠεροειδές,</TextUnit>
    <TextUnit id="6558" loc="13.348">ἱρὸν νυμφάων, αἳ νηϊάδες καλέονται:</TextUnit>
    <TextUnit id="6559" loc="13.349">τοῦτο δέ τοι σπέος ἐστὶ κατηρεφές, ἔνθα σὺ πολλὰς</TextUnit>
    <TextUnit id="6560" loc="13.350">ἔρδεσκες νύμφῃσι τεληέσσας ἑκατόμβας:</TextUnit>
    <TextUnit id="6561" loc="13.351">τοῦτο δὲ Νήριτόν ἐστιν ὄρος καταειμένον ὕλῃ.”</TextUnit>
    <TextUnit id="6562" loc="13.352">ὣς εἰποῦσα θεὰ σκέδας' ἠέρα, εἴσατο δὲ χθών:</TextUnit>
    <TextUnit id="6563" loc="13.353">γήθησέν τ' ἄρ' ἔπειτα πολύτλας δῖος ̓Οδυσσεύς,</TextUnit>
    <TextUnit id="6564" loc="13.354">χαίρων ᾗ γαίῃ, κύσε δὲ ζείδωρον ἄρουραν.</TextUnit>
    <TextUnit id="6565" loc="13.355">αὐτίκα δὲ νύμφῃς ἠρήσατο, χεῖρας ἀνασχών:</TextUnit>
    <TextUnit id="6566" loc="13.356">“νύμφαι νηϊάδες, κοῦραι Διός, οὔ ποτ' ἐγώ γε</TextUnit>
    <TextUnit id="6567" loc="13.357">ὄψεσθ' ὔμμ' ἐφάμην: νῦν δ' εὐχωλῇς ἀγανῇσι</TextUnit>
    <TextUnit id="6568" loc="13.358">χαίρετ': ἀτὰρ καὶ δῶρα διδώσομεν, ὡς τὸ πάρος περ,</TextUnit>
    <TextUnit id="6569" loc="13.359">αἴ κεν ἐᾷ πρόφρων με Διὸς θυγάτηρ ἀγελείη</TextUnit>
    <TextUnit id="6570" loc="13.360">αὐτόν τε ζώειν καί μοι φίλον υἱὸν ἀέξῃ.”</TextUnit>
    <TextUnit id="6571" loc="13.361">τὸν δ' αὖτε προσέειπε θεὰ γλαυκῶπις ̓Αθήνη:</TextUnit>
    <TextUnit id="6572" loc="13.362">“θάρσει, μή τοι ταῦτα μετὰ φρεσὶ σῇσι μελόντων.</TextUnit>
    <TextUnit id="6573" loc="13.363">ἀλλὰ χρήματα μὲν μυχῷ ἄντρου θεσπεσίοιο</TextUnit>
    <TextUnit id="6574" loc="13.364">θείμεν αὐτίκα νῦν, ἵνα περ τάδε τοι σόα μίμνῃ:</TextUnit>
    <TextUnit id="6575" loc="13.365">αὐτοὶ δὲ φραζώμεθ' ὅπως ὄχ' ἄριστα γένηται.”</TextUnit>
    <TextUnit id="6576" loc="13.366">ὣς εἰποῦσα θεὰ δῦνε σπέος ἠεροειδές,</TextUnit>
    <TextUnit id="6577" loc="13.367">μαιομένη κευθμῶνας ἀνὰ σπέος: αὐτὰρ ̓Οδυσσεὺς</TextUnit>
    <TextUnit id="6578" loc="13.368">ἆσσον πάντ' ἐφόρει, χρυσὸν καὶ ἀτειρέα χαλκὸν</TextUnit>
    <TextUnit id="6579" loc="13.369">εἵματά τ' εὐποίητα, τά οἱ Φαίηκες ἔδωκαν.</TextUnit>
    <TextUnit id="6580" loc="13.370">καὶ τὰ μὲν εὖ κατέθηκε,  λίθον δ' ἐπέθηκε θύρῃσι</TextUnit>
    <TextUnit id="6581" loc="13.371">Παλλὰς ̓Αθηναίη, κούρη Διὸς αἰγιόχοιο.</TextUnit>
    <TextUnit id="6582" loc="13.372">τὼ δὲ καθεζομένω ἱερῆς παρὰ πυθμέν' ἐλαίης</TextUnit>
    <TextUnit id="6583" loc="13.373">φραζέσθην μνηστῆρσιν ὑπερφιάλοισιν ὄλεθρον.</TextUnit>
    <TextUnit id="6584" loc="13.374">τοῖσι δὲ μύθων ἦρχε θεὰ γλαυκῶπις ̓Αθήνη:</TextUnit>
    <TextUnit id="6585" loc="13.375">“διογενὲς Λαερτιάδη,  πολυμήχαν' ̓Οδυσσεῦ,</TextUnit>
    <TextUnit id="6586" loc="13.376">φράζευ ὅπως μνηστῆρσιν ἀναιδέσι χεῖρας ἐφήσεις,</TextUnit>
    <TextUnit id="6587" loc="13.377">οἳ δή τοι τρίετες μέγαρον κάτα κοιρανέουσι,</TextUnit>
    <TextUnit id="6588" loc="13.378">μνώμενοι ἀντιθέην ἄλοχον καὶ ἕδνα διδόντες:</TextUnit>
    <TextUnit id="6589" loc="13.379">ἡ δὲ σὸν αἰεὶ νόστον ὀδυρομένη κατὰ θυμὸν</TextUnit>
    <TextUnit id="6590" loc="13.380">πάντας μέν ῥ' ἔλπει καὶ ὑπίσχεται ἀνδρὶ ἑκάστῳ,</TextUnit>
    <TextUnit id="6591" loc="13.381">ἀγγελίας προϊεῖσα, νόος δέ οἱ ἄλλα μενοινᾷ.”</TextUnit>
    <TextUnit id="6592" loc="13.382">τὴν δ' ἀπαμειβόμενος προσέφη πολύμητις ̓Οδυσσεύς:</TextUnit>
    <TextUnit id="6593" loc="13.383">“ὢ πόποι, ἦ μάλα δὴ ̓Αγαμέμνονος ̓Ατρεί̈δαο</TextUnit>
    <TextUnit id="6594" loc="13.384">φθίσεσθαι κακὸν οἶτον ἐνὶ μεγάροισιν ἔμελλον,</TextUnit>
    <TextUnit id="6595" loc="13.385">εἰ μή μοι σὺ ἕκαστα,  θεά, κατὰ μοῖραν ἔειπες.</TextUnit>
    <TextUnit id="6596" loc="13.386">ἀλλ' ἄγε μῆτιν ὕφηνον, ὅπως ἀποτίσομαι αὐτούς:</TextUnit>
    <TextUnit id="6597" loc="13.387">πὰρ δέ μοι αὐτὴ στῆθι, μένος πολυθαρσὲς ἐνεῖσα,</TextUnit>
    <TextUnit id="6598" loc="13.388">οἷον ὅτε Τροίης λύομεν λιπαρὰ κρήδεμνα.</TextUnit>
    <TextUnit id="6599" loc="13.389">αἴ κέ μοι ὣς μεμαυῖα παρασταίης, γλαυκῶπι,</TextUnit>
    <TextUnit id="6600" loc="13.390">καί κε τριηκοσίοισιν ἐγὼν ἄνδρεσσι μαχοίμην</TextUnit>
    <TextUnit id="6601" loc="13.391">σὺν σοί, πότνα θεά, ὅτε μοι πρόφρασς' ἐπαρήγοις.”</TextUnit>
    <TextUnit id="6602" loc="13.392">τὸν δ' ἠμείβετ' ἔπειτα θεὰ γλαυκῶπις ̓Αθήνη:</TextUnit>
    <TextUnit id="6603" loc="13.393">“καὶ λίην τοι ἐγώ γε παρέσσομαι, οὐδέ με λήσεις,</TextUnit>
    <TextUnit id="6604" loc="13.394">ὁππότε κεν δὴ ταῦτα πενώμεθα: καί τιν' ὀί̈ω</TextUnit>
    <TextUnit id="6605" loc="13.395">αἵματί τ' ἐγκεφάλῳ τε παλαξέμεν ἄσπετον οὖδας</TextUnit>
    <TextUnit id="6606" loc="13.396">ἀνδρῶν μνηστήρων, οἵ τοι βίοτον κατέδουσιν.</TextUnit>
    <TextUnit id="6607" loc="13.397">ἀλλ' ἄγε ς' ἄγνωστον τεύξω πάντεσσι βροτοῖσι:</TextUnit>
    <TextUnit id="6608" loc="13.398">κάρψω μὲν χρόα καλὸν ἐνὶ γναμπτοῖσι μέλεσσι,</TextUnit>
    <TextUnit id="6609" loc="13.399">ξανθὰς δ' ἐκ κεφαλῆς ὀλέσω τρίχας, ἀμφὶ δὲ λαῖφος</TextUnit>
    <TextUnit id="6610" loc="13.400">ἕσσω ὅ κε στυγέῃσιν ἰδὼν ἄνθρωπον  ἔχοντα,</TextUnit>
    <TextUnit id="6611" loc="13.401">κνυζώσω δέ τοι ὄσσε πάρος περικαλλέ' ἐόντε,</TextUnit>
    <TextUnit id="6612" loc="13.402">ὡς ἂν ἀεικέλιος πᾶσι μνηστῆρσι φανήῃς</TextUnit>
    <TextUnit id="6613" loc="13.403">σῇ τ' ἀλόχῳ καὶ παιδί, τὸν ἐν μεγάροισιν ἔλειπες.</TextUnit>
    <TextUnit id="6614" loc="13.404">αὐτὸς δὲ πρώτιστα συβώτην εἰσαφικέσθαι,</TextUnit>
    <TextUnit id="6615" loc="13.405">ὅς τοι ὑῶν ἐπίουρος,  ὁμῶς δέ τοι ἤπια οἶδε,</TextUnit>
    <TextUnit id="6616" loc="13.406">παῖδά τε σὸν φιλέει καὶ ἐχέφρονα Πηνελόπειαν.</TextUnit>
    <TextUnit id="6617" loc="13.407">δήεις τόν γε σύεσσι παρήμενον: αἱ δὲ νέμονται</TextUnit>
    <TextUnit id="6618" loc="13.408">πὰρ Κόρακος πέτρῃ ἐπί τε κρήνῃ ̓Αρεθούσῃ,</TextUnit>
    <TextUnit id="6619" loc="13.409">ἔσθουσαι βάλανον μενοεικέα καὶ μέλαν ὕδωρ</TextUnit>
    <TextUnit id="6620" loc="13.410">πίνουσαι,  τά θ' ὕεσσι τρέφει τεθαλυῖαν ἀλοιφήν.</TextUnit>
    <TextUnit id="6621" loc="13.411">ἔνθα μένειν καὶ πάντα παρήμενος ἐξερέεσθαι,</TextUnit>
    <TextUnit id="6622" loc="13.412">ὄφρ' ἂν ἐγὼν ἔλθω Σπάρτην ἐς καλλιγύναικα</TextUnit>
    <TextUnit id="6623" loc="13.413">Τηλέμαχον καλέουσα, τεὸν φίλον υἱόν, ̓Οδυσσεῦ:</TextUnit>
    <TextUnit id="6624" loc="13.414">ὅς τοι ἐς εὐρύχορον Λακεδαίμονα πὰρ Μενέλαον</TextUnit>
    <TextUnit id="6625" loc="13.415">ᾤχετο πευσόμενος μετὰ σὸν κλέος,  εἴ που ἔτ' εἴης.”</TextUnit>
    <TextUnit id="6626" loc="13.416">τὴν δ' ἀπαμειβόμενος προσέφη πολύμητις ̓Οδυσσεύς:</TextUnit>
    <TextUnit id="6627" loc="13.417">“τίπτε τ' ἄρ' οὔ οἱ ἔειπες, ἐνὶ φρεσὶ πάντα ἰδυῖα;</TextUnit>
    <TextUnit id="6628" loc="13.418">ἦ ἵνα που καὶ κεῖνος ἀλώμενος ἄλγεα πάσχῃ</TextUnit>
    <TextUnit id="6629" loc="13.419">πόντον ἐπ' ἀτρύγετον: βίοτον δέ οἱ ἄλλοι ἔδουσι;”</TextUnit>
    <TextUnit id="6630" loc="13.420">τὸν δ' ἠμείβετ' ἔπειτα θεὰ γλαυκῶπις ̓Αθήνη:</TextUnit>
    <TextUnit id="6631" loc="13.421">“μὴ δή τοι κεῖνός γε λίην ἐνθύμιος ἔστω.</TextUnit>
    <TextUnit id="6632" loc="13.422">αὐτή μιν πόμπευον, ἵνα κλέος ἐσθλὸν ἄροιτο</TextUnit>
    <TextUnit id="6633" loc="13.423">κεῖς' ἐλθών: ἀτὰρ οὔ τιν' ἔχει πόνον, ἀλλὰ ἕκηλος</TextUnit>
    <TextUnit id="6634" loc="13.424">ἧσται ἐν ̓Ατρεί̈δαο δόμοις, παρὰ δ' ἄσπετα κεῖται.</TextUnit>
    <TextUnit id="6635" loc="13.425">ἦ μέν μιν λοχόωσι νέοι σὺν νηὶ̈ μελαίνῃ,</TextUnit>
    <TextUnit id="6636" loc="13.426">ἱέμενοι κτεῖναι, πρὶν πατρίδα γαῖαν ἱκέσθαι:</TextUnit>
    <TextUnit id="6637" loc="13.427">ἀλλὰ τά γ' οὐκ ὀί̈ω, πρὶν καί τινα γαῖα καθέξει</TextUnit>
    <TextUnit id="6638" loc="13.428">ἀνδρῶν μνηστήρων, οἵ τοι βίοτον κατέδουσιν.”</TextUnit>
    <TextUnit id="6639" loc="13.429">ὣς ἄρα μιν φαμένη ῥάβδῳ ἐπεμάσσατ' ̓Αθήνη.</TextUnit>
    <TextUnit id="6640" loc="13.430">κάρψεν μὲν χρόα καλὸν ἐνὶ γναμπτοῖσι μέλεσσι,</TextUnit>
    <TextUnit id="6641" loc="13.431">ξανθὰς δ' ἐκ κεφαλῆς ὄλεσε τρίχας, ἀμφὶ δὲ δέρμα</TextUnit>
    <TextUnit id="6642" loc="13.432">πάντεσσιν μελέεσσι παλαιοῦ θῆκε γέροντος,</TextUnit>
    <TextUnit id="6643" loc="13.433">κνύζωσεν δέ οἱ ὄσσε πάρος περικαλλέ' ἐόντε:</TextUnit>
    <TextUnit id="6644" loc="13.434">ἀμφὶ δέ μιν ῥάκος ἄλλο κακὸν βάλεν ἠδὲ χιτῶνα,</TextUnit>
    <TextUnit id="6645" loc="13.435">ῥωγαλέα ῥυπόωντα,  κακῷ μεμορυγμένα καπνῷ:</TextUnit>
    <TextUnit id="6646" loc="13.436">ἀμφὶ δέ μιν μέγα δέρμα ταχείης ἕσς' ἐλάφοιο,</TextUnit>
    <TextUnit id="6647" loc="13.437">ψιλόν: δῶκε δέ οἱ σκῆπτρον καὶ ἀεικέα πήρην,</TextUnit>
    <TextUnit id="6648" loc="13.438">πυκνὰ ῥωγαλέην: ἐν δὲ στρόφος ἦεν ἀορτήρ.</TextUnit>
    <TextUnit id="6649" loc="13.439">τώ γ' ὣς βουλεύσαντε διέτμαγεν. ἡ μὲν ἔπειτα</TextUnit>
    <TextUnit id="6650" loc="13.440">ἐς Λακεδαίμονα δῖαν ἔβη μετὰ παῖδ' ̓Οδυσῆος.</TextUnit>
    <TextUnit id="6651" loc="14.1">αὐτὰρ ὁ ἐκ λιμένος προσέβη τρηχεῖαν ἀταρπὸν</TextUnit>
    <TextUnit id="6652" loc="14.2">χῶρον ἀν' ὑλήεντα δι' ἄκριας, ᾗ οἱ ̓Αθήνη</TextUnit>
    <TextUnit id="6653" loc="14.3">πέφραδε δῖον ὑφορβόν, ὅ οἱ βιότοιο μάλιστα</TextUnit>
    <TextUnit id="6654" loc="14.4">κήδετο οἰκήων, οὓς κτήσατο δῖος ̓Οδυσσεύς.</TextUnit>
    <TextUnit id="6655" loc="14.5">τὸν δ' ἄρ' ἐνὶ προδόμῳ εὗρ' ἥμενον,  ἔνθα οἱ αὐλὴ</TextUnit>
    <TextUnit id="6656" loc="14.6">ὑψηλὴ δέδμητο, περισκέπτῳ ἐνὶ χώρῳ,</TextUnit>
    <TextUnit id="6657" loc="14.7">καλή τε μεγάλη τε, περίδρομος: ἥν ῥα συβώτης</TextUnit>
    <TextUnit id="6658" loc="14.8">αὐτὸς δείμαθ' ὕεσσιν ἀποιχομένοιο ἄνακτος,</TextUnit>
    <TextUnit id="6659" loc="14.9">νόσφιν δεσποίνης καὶ Λαέρταο γέροντος,</TextUnit>
    <TextUnit id="6660" loc="14.10">ῥυτοῖσιν λάεσσι καὶ ἐθρίγκωσεν ἀχέρδῳ:</TextUnit>
    <TextUnit id="6661" loc="14.11">σταυροὺς δ' ἐκτὸς ἔλασσε διαμπερὲς ἔνθα καὶ ἔνθα,</TextUnit>
    <TextUnit id="6662" loc="14.12">πυκνοὺς καὶ θαμέας, τὸ μέλαν δρυὸς ἀμφικεάσσας:</TextUnit>
    <TextUnit id="6663" loc="14.13">ἔντοσθεν δ' αὐλῆς συφεοὺς δυοκαίδεκα ποίει</TextUnit>
    <TextUnit id="6664" loc="14.14">πλησίον ἀλλήλων, εὐνὰς συσίν: ἐν δὲ ἑκάστῳ</TextUnit>
    <TextUnit id="6665" loc="14.15">πεντήκοντα σύες χαμαιευνάδες ἐρχατόωντο,</TextUnit>
    <TextUnit id="6666" loc="14.16">θήλειαι τοκάδες: τοὶ δ' ἄρσενες ἐκτὸς ἴαυον,</TextUnit>
    <TextUnit id="6667" loc="14.17">πολλὸν παυρότεροι: τοὺς γὰρ μινύθεσκον ἔδοντες</TextUnit>
    <TextUnit id="6668" loc="14.18">ἀντίθεοι μνηστῆρες, ἐπεὶ προί̈αλλε συβώτης</TextUnit>
    <TextUnit id="6669" loc="14.19">αἰεὶ ζατρεφέων σιάλων τὸν ἄριστον ἁπάντων:</TextUnit>
    <TextUnit id="6670" loc="14.20">οἱ δὲ τριηκόσιοί τε καὶ ἑξήκοντα πέλοντο.</TextUnit>
    <TextUnit id="6671" loc="14.21">πὰρ δὲ κύνες, θήρεσσιν ἐοικότες αἰὲν ἴαυον</TextUnit>
    <TextUnit id="6672" loc="14.22">τέσσαρες, οὓς ἔθρεψε συβώτης, ὄρχαμος ἀνδρῶν.</TextUnit>
    <TextUnit id="6673" loc="14.23">αὐτὸς δ' ἀμφὶ πόδεσσιν ἑοῖς ἀράρισκε πέδιλα,</TextUnit>
    <TextUnit id="6674" loc="14.24">τάμνων δέρμα βόειον ἐϋχροές: οἱ δὲ δὴ ἄλλοι</TextUnit>
    <TextUnit id="6675" loc="14.25">ᾤχοντ' ἄλλυδις ἄλλος ἅμ' ἀγρομένοισι σύεσσιν,</TextUnit>
    <TextUnit id="6676" loc="14.26">οἱ τρεῖς: τὸν δὲ τέταρτον ἀποπροέηκε πόλινδε</TextUnit>
    <TextUnit id="6677" loc="14.27">σῦν ἀγέμεν μνηστῆρσιν ὑπερφιάλοισιν ἀνάγκῃ,</TextUnit>
    <TextUnit id="6678" loc="14.28">ὄφρ' ἱερεύσαντες κρειῶν κορεσαίατο θυμόν.</TextUnit>
    <TextUnit id="6679" loc="14.29">ἐξαπίνης δ' ̓Οδυσῆα ἴδον κύνες ὑλακόμωροι.</TextUnit>
    <TextUnit id="6680" loc="14.30">οἱ μὲν κεκλήγοντες ἐπέδραμον: αὐτὰρ ̓Οδυσσεὺς</TextUnit>
    <TextUnit id="6681" loc="14.31">ἕζετο κερδοσύνη, σκῆπτρον δέ οἱ ἔκπεσε χειρός.</TextUnit>
    <TextUnit id="6682" loc="14.32">ἔνθα κεν ᾧ πὰρ σταθμῷ ἀεικέλιον πάθεν ἄλγος:</TextUnit>
    <TextUnit id="6683" loc="14.33">ἀλλὰ συβώτης ὦκα ποσὶ κραιπνοῖσι μετασπὼν</TextUnit>
    <TextUnit id="6684" loc="14.34">ἔσσυτ' ἀνὰ πρόθυρον, σκῦτος δέ οἱ ἔκπεσε χειρός.</TextUnit>
    <TextUnit id="6685" loc="14.35">τοὺς μὲν ὁμοκλήσας σεῦεν κύνας ἄλλυδις ἄλλον</TextUnit>
    <TextUnit id="6686" loc="14.36">πυκνῇσιν λιθάδεσσιν: ὁ δὲ προσέειπεν ἄνακτα:</TextUnit>
    <TextUnit id="6687" loc="14.37">“ὦ γέρον, ἦ ὀλίγου σε κύνες διεδηλήσαντο</TextUnit>
    <TextUnit id="6688" loc="14.38">ἐξαπίνης, καί κέν μοι ἐλεγχείην κατέχευας.</TextUnit>
    <TextUnit id="6689" loc="14.39">καὶ δέ μοι ἄλλα θεοὶ δόσαν ἄλγεά τε στοναχάς τε:</TextUnit>
    <TextUnit id="6690" loc="14.40">ἀντιθέου γὰρ ἄνακτος ὀδυρόμενος καὶ ἀχεύων</TextUnit>
    <TextUnit id="6691" loc="14.41">ἧμαι, ἄλλοισιν δὲ σύας σιάλους ἀτιτάλλω</TextUnit>
    <TextUnit id="6692" loc="14.42">ἔδμεναι: αὐτὰρ κεῖνος ἐελδόμενός που ἐδωδῆς</TextUnit>
    <TextUnit id="6693" loc="14.43">πλάζετ' ἐπ' ἀλλοθρόων ἀνδρῶν δῆμόν τε πόλιν τε,</TextUnit>
    <TextUnit id="6694" loc="14.44">εἴ που ἔτι ζώει καὶ ὁρᾷ φάος ἠελίοιο.</TextUnit>
    <TextUnit id="6695" loc="14.45">ἀλλ' ἕπεο,  κλισίηνδ' ἴομεν, γέρον, ὄφρα καὶ αὐτός,</TextUnit>
    <TextUnit id="6696" loc="14.46">σίτου καὶ οἴνοιο κορεσσάμενος κατὰ θυμόν,</TextUnit>
    <TextUnit id="6697" loc="14.47">εἴπῃς ὁππόθεν ἐσσὶ καὶ ὁππόσα κήδε' ἀνέτλης.”</TextUnit>
    <TextUnit id="6698" loc="14.48">ὣς εἰπὼν κλισίηνδ' ἡγήσατο δῖος ὑφορβός,</TextUnit>
    <TextUnit id="6699" loc="14.49">εἷσεν δ' εἰσαγαγών, ῥῶπας δ' ὑπέχευε δασείας,</TextUnit>
    <TextUnit id="6700" loc="14.50">ἐστόρεσεν δ' ἐπὶ δέρμα ἰονθάδος ἀγρίου αἰγός,</TextUnit>
    <TextUnit id="6701" loc="14.51">αὐτοῦ ἐνεύναιον, μέγα καὶ δασύ. χαῖρε δ' ̓Οδυσσεὺς</TextUnit>
    <TextUnit id="6702" loc="14.52">ὅττι μιν ὣς ὑπέδεκτο, ἔπος τ' ἔφατ' ἔκ τ' ὀνόμαζεν:</TextUnit>
    <TextUnit id="6703" loc="14.53">“Ζεύς τοι δοίη, ξεῖνε, καὶ ἀθάνατοι θεοὶ ἄλλοι</TextUnit>
    <TextUnit id="6704" loc="14.54">ὅττι μάλιστ' ἐθέλεις, ὅτι με πρόφρων ὑπέδεξο.”</TextUnit>
    <TextUnit id="6705" loc="14.55">τὸν δ' ἀπαμειβόμενος προσέφης, Εὔμαιε συβῶτα:</TextUnit>
    <TextUnit id="6706" loc="14.56">“ξεῖν', οὔ μοι θέμις ἔστ', οὐδ' εἰ κακίων σέθεν ἔλθοι,</TextUnit>
    <TextUnit id="6707" loc="14.57">ξεῖνον ἀτιμῆσαι: πρὸς γὰρ Διός εἰσιν ἅπαντες</TextUnit>
    <TextUnit id="6708" loc="14.58">ξεῖνοί τε πτωχοί τε: δόσις δ' ὀλίγη τε φίλη τε</TextUnit>
    <TextUnit id="6709" loc="14.59">γίγνεται ἡμετέρη: ἡ γὰρ δμώων δίκη ἐστὶν</TextUnit>
    <TextUnit id="6710" loc="14.60">αἰεὶ δειδιότων,  ὅτ' ἐπικρατέωσιν ἄνακτες</TextUnit>
    <TextUnit id="6711" loc="14.61">οἱ νέοι. ἦ γὰρ τοῦ γε θεοὶ κατὰ νόστον ἔδησαν,</TextUnit>
    <TextUnit id="6712" loc="14.62">ὅς κεν ἔμ' ἐνδυκέως ἐφίλει καὶ κτῆσιν ὄπασσεν,</TextUnit>
    <TextUnit id="6713" loc="14.64">οἶκόν τε κλῆρόν τε πολυμνήστην τε γυναῖκα,</TextUnit>
    <TextUnit id="6714" loc="14.63">οἷά τε ᾧ οἰκῆϊ ἄναξ εὔθυμος ἔδωκεν,</TextUnit>
    <TextUnit id="6715" loc="14.65">ὅς οἱ πολλὰ κάμῃσι,  θεὸς δ' ἐπὶ ἔργον ἀέξῃ,</TextUnit>
    <TextUnit id="6716" loc="14.66">ὡς καὶ ἐμοὶ τόδε ἔργον ἀέξεται, ᾧ ἐπιμίμνω.</TextUnit>
    <TextUnit id="6717" loc="14.67">τῷ κέ με πόλλ' ὤνησεν ἄναξ, εἰ αὐτόθ' ἐγήρα:</TextUnit>
    <TextUnit id="6718" loc="14.68">ἀλλ' ὄλεθ'—ὡς ὤφελλ' ̔Ελένης ἀπὸ φῦλον ὀλέσθαι</TextUnit>
    <TextUnit id="6719" loc="14.69">πρόχνυ, ἐπεὶ πολλῶν ἀνδρῶν ὑπὸ γούνατ' ἔλυσε:</TextUnit>
    <TextUnit id="6720" loc="14.70">καὶ γὰρ κεῖνος ἔβη ̓Αγαμέμνονος εἵνεκα τιμῆς</TextUnit>
    <TextUnit id="6721" loc="14.71">̓́Ιλιον εἰς εὔπωλον, ἵνα Τρώεσσι μάχοιτο.”</TextUnit>
    <TextUnit id="6722" loc="14.72">ὣς εἰπὼν ζωστῆρι θοῶς συνέεργε χιτῶνα,</TextUnit>
    <TextUnit id="6723" loc="14.73">βῆ δ' ἴμεν ἐς συφεούς, ὅθι ἔθνεα ἔρχατο χοίρων.</TextUnit>
    <TextUnit id="6724" loc="14.74">ἔνθεν ἑλὼν δύ' ἔνεικε καὶ ἀμφοτέρους ἱέρευσεν,</TextUnit>
    <TextUnit id="6725" loc="14.75">εὗσέ τε μίστυλλέν τε καὶ ἀμφ' ὀβελοῖσιν ἔπειρεν.</TextUnit>
    <TextUnit id="6726" loc="14.76">ὀπτήσας δ' ἄρα πάντα φέρων παρέθηκ' ̓Οδυσῆϊ</TextUnit>
    <TextUnit id="6727" loc="14.77">θέρμ' αὐτοῖς ὀβελοῖσιν: ὁ δ' ἄλφιτα λευκὰ πάλυνεν:</TextUnit>
    <TextUnit id="6728" loc="14.78">ἐν δ' ἄρα κισσυβίῳ κίρνη μελιηδέα οἶνον,</TextUnit>
    <TextUnit id="6729" loc="14.79">αὐτὸς δ' ἀντίον ἷζεν, ἐποτρύνων δὲ προσηύδα:</TextUnit>
    <TextUnit id="6730" loc="14.80">“ἔσθιε νῦν, ὦ ξεῖνε, τά τε δμώεσσι πάρεστι,</TextUnit>
    <TextUnit id="6731" loc="14.81">χοίρε': ἀτὰρ σιάλους γε σύας μνηστῆρες ἔδουσιν,</TextUnit>
    <TextUnit id="6732" loc="14.82">οὐκ ὄπιδα φρονέοντες ἐνὶ φρεσὶν οὐδ' ἐλεητύν.</TextUnit>
    <TextUnit id="6733" loc="14.83">οὐ μὲν σχέτλια ἔργα θεοὶ μάκαρες φιλέουσιν,</TextUnit>
    <TextUnit id="6734" loc="14.84">ἀλλὰ δίκην τίουσι καὶ αἴσιμα ἔργ' ἀνθρώπων.</TextUnit>
    <TextUnit id="6735" loc="14.85">καὶ μὲν δυσμενέες καὶ ἀνάρσιοι,  οἵ τ' ἐπὶ γαίης</TextUnit>
    <TextUnit id="6736" loc="14.86">ἀλλοτρίης βῶσιν καί σφι Ζεὺς ληί̈δα δώῃ,</TextUnit>
    <TextUnit id="6737" loc="14.87">πλησάμενοι δέ τε νῆας ἔβαν οἶκόνδε νέεσθαι,</TextUnit>
    <TextUnit id="6738" loc="14.88">καὶ μὲν τοῖς ὄπιδος κρατερὸν δέος ἐν φρεσὶ πίπτει.</TextUnit>
    <TextUnit id="6739" loc="14.89">οἵδε δὲ καί τι ἴσασι, θεοῦ δέ τιν' ἔκλυον αὐδήν,</TextUnit>
    <TextUnit id="6740" loc="14.90">κείνου λυγρὸν ὄλεθρον,  ὅτ' οὐκ ἐθέλουσι δικαίως</TextUnit>
    <TextUnit id="6741" loc="14.91">μνᾶσθαι οὐδὲ νέεσθαι ἐπὶ σφέτερ', ἀλλὰ ἕκηλοι</TextUnit>
    <TextUnit id="6742" loc="14.92">κτήματα δαρδάπτουσιν ὑπέρβιον, οὐδ' ἔπι φειδώ.</TextUnit>
    <TextUnit id="6743" loc="14.93">ὅσσαι γὰρ νύκτες τε καὶ ἡμέραι ἐκ Διός εἰσιν,</TextUnit>
    <TextUnit id="6744" loc="14.94">οὔ ποθ' ἓν ἱρεύους' ἱερήϊον, οὐδὲ δύ' οἴω:</TextUnit>
    <TextUnit id="6745" loc="14.95">οἶνον δὲ φθινύθουσιν ὑπέρβιον ἐξαφύοντες.</TextUnit>
    <TextUnit id="6746" loc="14.96">ἦ γάρ οἱ ζωή γ' ἦν ἄσπετος: οὔ τινι τόσση</TextUnit>
    <TextUnit id="6747" loc="14.97">ἀνδρῶν ἡρώων, οὔτ' ἠπείροιο μελαίνης</TextUnit>
    <TextUnit id="6748" loc="14.98">οὔτ' αὐτῆς ̓Ιθάκης: οὐδὲ ξυνεείκοσι φωτῶν</TextUnit>
    <TextUnit id="6749" loc="14.99">ἔστ' ἄφενος τοσσοῦτον: ἐγὼ δέ κέ τοι καταλέξω.</TextUnit>
    <TextUnit id="6750" loc="14.100">δώδεκ' ἐν ἠπείρῳ ἀγέλαι: τόσα πώεα οἰῶν,</TextUnit>
    <TextUnit id="6751" loc="14.101">τόσσα συῶν συβόσια, τός' αἰπόλια πλατέ' αἰγῶν</TextUnit>
    <TextUnit id="6752" loc="14.102">βόσκουσι ξεῖνοί τε καὶ αὐτοῦ βώτορες ἄνδρες.</TextUnit>
    <TextUnit id="6753" loc="14.103">ἐνθάδε δ' αἰπόλια πλατέ' αἰγῶν ἕνδεκα πάντα</TextUnit>
    <TextUnit id="6754" loc="14.104">ἐσχατιῇ βόσκοντ', ἐπὶ δ' ἀνέρες ἐσθλοὶ ὄρονται.</TextUnit>
    <TextUnit id="6755" loc="14.105">τῶν αἰεί σφιν ἕκαστος ἐπ' ἤματι μῆλον ἀγινεῖ,</TextUnit>
    <TextUnit id="6756" loc="14.106">ζατρεφέων αἰγῶν ὅς τις φαίνηται ἄριστος.</TextUnit>
    <TextUnit id="6757" loc="14.107">αὐτὰρ ἐγὼ σῦς τάσδε φυλάσσω τε ῥύομαί τε,</TextUnit>
    <TextUnit id="6758" loc="14.108">καί σφι συῶν τὸν ἄριστον ἐὺ̈ κρίνας ἀποπέμπω.”</TextUnit>
    <TextUnit id="6759" loc="14.109">ὣς φάθ', ὁ δ' ἐνδυκέως κρέα τ' ἤσθιε πῖνέ τε οἶνον</TextUnit>
    <TextUnit id="6760" loc="14.110">ἁρπαλέως ἀκέων,  κακὰ δὲ μνηστῆρσι φύτευεν.</TextUnit>
    <TextUnit id="6761" loc="14.111">αὐτὰρ ἐπεὶ δείπνησε καὶ ἤραρε θυμὸν ἐδωδῇ,</TextUnit>
    <TextUnit id="6762" loc="14.112">καί οἱ πλησάμενος δῶκε σκύφον, ᾧ περ ἔπινεν,</TextUnit>
    <TextUnit id="6763" loc="14.113">οἴνου ἐνίπλειον: ὁ δ' ἐδέξατο, χαῖρε δὲ θυμῷ,</TextUnit>
    <TextUnit id="6764" loc="14.114">καί μιν φωνήσας ἔπεα πτερόεντα προσηύδα:</TextUnit>
    <TextUnit id="6765" loc="14.115">“ὦ φίλε,  τίς γάρ σε πρίατο κτεάτεσσιν ἑοῖσιν,</TextUnit>
    <TextUnit id="6766" loc="14.116">ὧδε μάλ' ἀφνειὸς καὶ καρτερὸς ὡς ἀγορεύεις;</TextUnit>
    <TextUnit id="6767" loc="14.117">φῆς δ' αὐτὸν φθίσθαι ̓Αγαμέμνονος εἵνεκα τιμῆς.</TextUnit>
    <TextUnit id="6768" loc="14.118">εἰπέ μοι, αἴ κέ ποθι γνώω τοιοῦτον ἐόντα.</TextUnit>
    <TextUnit id="6769" loc="14.119">Ζεὺς γάρ που τό γε οἶδε καὶ ἀθάνατοι θεοὶ ἄλλοι,</TextUnit>
    <TextUnit id="6770" loc="14.120">εἴ κέ μιν ἀγγείλαιμι ἰδών: ἐπὶ πολλὰ δ' ἀλήθην.”</TextUnit>
    <TextUnit id="6771" loc="14.121">τὸν δ' ἠμείβετ' ἔπειτα συβώτης, ὄρχαμος ἀνδρῶν:</TextUnit>
    <TextUnit id="6772" loc="14.122">“ὦ γέρον, οὔ τις κεῖνον ἀνὴρ ἀλαλήμενος ἐλθὼν</TextUnit>
    <TextUnit id="6773" loc="14.123">ἀγγέλλων πείσειε γυναῖκά τε καὶ φίλον υἱόν,</TextUnit>
    <TextUnit id="6774" loc="14.124">ἀλλ' ἄλλως κομιδῆς κεχρημένοι ἄνδρες ἀλῆται</TextUnit>
    <TextUnit id="6775" loc="14.125">ψεύδοντ',  οὐδ' ἐθέλουσιν ἀληθέα μυθήσασθαι.</TextUnit>
    <TextUnit id="6776" loc="14.126">ὃς δέ κ' ἀλητεύων ̓Ιθάκης ἐς δῆμον ἵκηται,</TextUnit>
    <TextUnit id="6777" loc="14.127">ἐλθὼν ἐς δέσποιναν ἐμὴν ἀπατήλια βάζει:</TextUnit>
    <TextUnit id="6778" loc="14.128">ἡ δ' εὖ δεξαμένη φιλέει καὶ ἕκαστα μεταλλᾷ,</TextUnit>
    <TextUnit id="6779" loc="14.129">καί οἱ ὀδυρομένῃ βλεφάρων ἄπο δάκρυα πίπτει,</TextUnit>
    <TextUnit id="6780" loc="14.130">ἣ θέμις ἐστὶ γυναικός,  ἐπὴν πόσις ἄλλοθ' ὄληται.</TextUnit>
    <TextUnit id="6781" loc="14.131">αἶψά κε καὶ σύ, γεραιέ, ἔπος παρατεκτήναιο.</TextUnit>
    <TextUnit id="6782" loc="14.132">εἴ τίς τοι χλαῖνάν τε χιτῶνά τε εἵματα δοίη.</TextUnit>
    <TextUnit id="6783" loc="14.133">τοῦ δ' ἤδη μέλλουσι κύνες ταχέες τ' οἰωνοὶ</TextUnit>
    <TextUnit id="6784" loc="14.134">ῥινὸν ἀπ' ὀστεόφιν ἐρύσαι, ψυχὴ δὲ λέλοιπεν:</TextUnit>
    <TextUnit id="6785" loc="14.135">ἢ τόν γ' ἐν πόντῳ φάγον ἰχθύες,  ὀστέα δ' αὐτοῦ</TextUnit>
    <TextUnit id="6786" loc="14.136">κεῖται ἐπ' ἠπείρου ψαμάθῳ εἰλυμένα πολλῇ.</TextUnit>
    <TextUnit id="6787" loc="14.137">ὣς ὁ μὲν ἔνθ' ἀπόλωλε, φίλοισι δὲ κήδε' ὀπίσσω</TextUnit>
    <TextUnit id="6788" loc="14.138">πᾶσιν, ἐμοὶ δὲ μάλιστα, τετεύχαται: οὐ γὰρ ἔτ' ἄλλον</TextUnit>
    <TextUnit id="6789" loc="14.139">ἤπιον ὧδε ἄνακτα κιχήσομαι, ὁππός' ἐπέλθω,</TextUnit>
    <TextUnit id="6790" loc="14.140">οὐδ' εἴ κεν πατρὸς καὶ μητέρος αὖτις ἵκωμαι</TextUnit>
    <TextUnit id="6791" loc="14.141">οἶκον, ὅθι πρῶτον γενόμην καί μ' ἔτρεφον αὐτοί.</TextUnit>
    <TextUnit id="6792" loc="14.142">οὐδέ νυ τῶν ἔτι τόσσον ὀδύρομαι, ἱέμενός περ</TextUnit>
    <TextUnit id="6793" loc="14.143">ὀφθαλμοῖσιν ἰδέσθαι ἐὼν ἐν πατρίδι γαίῃ:</TextUnit>
    <TextUnit id="6794" loc="14.144">ἀλλά μ' ̓Οδυσσῆος πόθος αἴνυται οἰχομένοιο.</TextUnit>
    <TextUnit id="6795" loc="14.145">τὸν μὲν ἐγών,  ὦ ξεῖνε, καὶ οὐ παρεόντ' ὀνομάζειν</TextUnit>
    <TextUnit id="6796" loc="14.146">αἰδέομαι: πέρι γάρ μ' ἐφίλει καὶ κήδετο θυμῷ:</TextUnit>
    <TextUnit id="6797" loc="14.147">ἀλλά μιν ἠθεῖον καλέω καὶ νόσφιν ἐόντα.”</TextUnit>
    <TextUnit id="6798" loc="14.148">τὸν δ' αὖτε προσέειπε πολύτλας δῖος ̓Οδυσσεύς:</TextUnit>
    <TextUnit id="6799" loc="14.149">“ὦ φίλ', ἐπειδὴ πάμπαν ἀναίνεαι, οὐδ' ἔτι φῇσθα</TextUnit>
    <TextUnit id="6800" loc="14.150">κεῖνον ἐλεύσεσθαι,  θυμὸς δέ τοι αἰὲν ἄπιστος:</TextUnit>
    <TextUnit id="6801" loc="14.151">ἀλλ' ἐγὼ οὐκ αὔτως μυθήσομαι, ἀλλὰ σὺν ὅρκῳ,</TextUnit>
    <TextUnit id="6802" loc="14.152">ὡς νεῖται ̓Οδυσεύς: εὐαγγέλιον δέ μοι ἔστω</TextUnit>
    <TextUnit id="6803" loc="14.153">αὐτίκ', ἐπεί κεν κεῖνος ἰὼν τὰ ἃ δώμαθ' ἵκηται:</TextUnit>
    <TextUnit id="6804" loc="14.154">ἕσσαι με χλαῖνάν τε χιτῶνά τε, εἵματα καλά:</TextUnit>
    <TextUnit id="6805" loc="14.155">πρὶν δέ κε, καὶ μάλα περ κεχρημένος, οὔ τι δεχοίμην.</TextUnit>
    <TextUnit id="6806" loc="14.156">ἐχθρὸς γάρ μοι κεῖνος ὁμῶς ̓Αί̈δαο πύλῃσι</TextUnit>
    <TextUnit id="6807" loc="14.157">γίγνεται, ὃς πενίῃ εἴκων ἀπατήλια βάζει.</TextUnit>
    <TextUnit id="6808" loc="14.158">ἴστω νῦν Ζεὺς πρῶτα θεῶν, ξενίη τε τράπεζα,</TextUnit>
    <TextUnit id="6809" loc="14.159">ἱστίη τ' ̓Οδυσῆος ἀμύμονος, ἣν ἀφικάνω:</TextUnit>
    <TextUnit id="6810" loc="14.160">ἦ μέν τοι τάδε πάντα τελείεται ὡς ἀγορεύω.</TextUnit>
    <TextUnit id="6811" loc="14.161">τοῦδ' αὐτοῦ λυκάβαντος ἐλεύσεται ἐνθάδ' ̓Οδυσσεύς.</TextUnit>
    <TextUnit id="6812" loc="14.162">τοῦ μὲν φθίνοντος μηνός, τοῦ δ' ἱσταμένοιο,</TextUnit>
    <TextUnit id="6813" loc="14.163">οἴκαδε νοστήσει, καὶ τίσεται ὅς τις ἐκείνου</TextUnit>
    <TextUnit id="6814" loc="14.164">ἐνθάδ' ἀτιμάζει ἄλοχον καὶ φαίδιμον υἱόν.”</TextUnit>
    <TextUnit id="6815" loc="14.165">τὸν δ' ἀπαμειβόμενος προσέφης,  Εὔμαιε συβῶτα:</TextUnit>
    <TextUnit id="6816" loc="14.166">“ὦ γέρον, οὔτ' ἄρ' ἐγὼν εὐαγγέλιον τόδε τίσω,</TextUnit>
    <TextUnit id="6817" loc="14.167">οὔτ' ̓Οδυσεὺς ἔτι οἶκον ἐλεύσεται: ἀλλὰ ἕκηλος</TextUnit>
    <TextUnit id="6818" loc="14.168">πῖνε, καὶ ἄλλα παρὲξ μεμνώμεθα, μηδέ με τούτων</TextUnit>
    <TextUnit id="6819" loc="14.169">μίμνησκ': ἦ γὰρ θυμὸς ἐνὶ στήθεσσιν ἐμοῖσιν</TextUnit>
    <TextUnit id="6820" loc="14.170">ἄχνυται,  ὁππότε τις μνήσῃ κεδνοῖο ἄνακτος.</TextUnit>
    <TextUnit id="6821" loc="14.171">ἀλλ' ἦ τοι ὅρκον μὲν ἐάσομεν, αὐτὰρ ̓Οδυσσεὺς</TextUnit>
    <TextUnit id="6822" loc="14.172">ἔλθοι ὅπως μιν ἐγώ γ' ἐθέλω καὶ Πηνελόπεια</TextUnit>
    <TextUnit id="6823" loc="14.173">Λαέρτης θ' ὁ γέρων καὶ Τηλέμαχος θεοειδής.</TextUnit>
    <TextUnit id="6824" loc="14.174">νῦν αὖ παιδὸς ἄλαστον ὀδύρομαι, ὃν τέκ' ̓Οδυσσεύς,</TextUnit>
    <TextUnit id="6825" loc="14.175">Τηλεμάχου: τὸν ἐπεὶ θρέψαν θεοὶ ἔρνεϊ ἶσον,</TextUnit>
    <TextUnit id="6826" loc="14.176">καί μιν ἔφην ἔσσεσθαι ἐν ἀνδράσιν οὔ τι χέρηα</TextUnit>
    <TextUnit id="6827" loc="14.177">πατρὸς ἑοῖο φίλοιο, δέμας καὶ εἶδος ἀγητόν,</TextUnit>
    <TextUnit id="6828" loc="14.178">τὸν δέ τις ἀθανάτων βλάψε φρένας ἔνδον ἐί̈σας</TextUnit>
    <TextUnit id="6829" loc="14.179">ἠέ τις ἀνθρώπων: ὁ δ' ἔβη μετὰ πατρὸς ἀκουὴν</TextUnit>
    <TextUnit id="6830" loc="14.180">ἐς Πύλον ἠγαθέην: τὸν δὲ μνηστῆρες ἀγαυοὶ</TextUnit>
    <TextUnit id="6831" loc="14.181">οἴκαδ' ἰόντα λοχῶσιν, ὅπως ἀπὸ φῦλον ὄληται</TextUnit>
    <TextUnit id="6832" loc="14.182">νώνυμον ἐξ ̓Ιθάκης ̓Αρκεισίου ἀντιθέοιο.</TextUnit>
    <TextUnit id="6833" loc="14.183">ἀλλ' ἦ τοι κεῖνον μὲν ἐάσομεν, ἤ κεν ἁλώῃ</TextUnit>
    <TextUnit id="6834" loc="14.184">ἦ κε φύγῃ καί κέν οἱ ὑπέρσχῃ χεῖρα Κρονίων.</TextUnit>
    <TextUnit id="6835" loc="14.185">ἀλλ' ἄγε μοι σύ,  γεραιέ, τὰ ς' αὐτοῦ κήδε' ἐνίσπες</TextUnit>
    <TextUnit id="6836" loc="14.186">καί μοι τοῦτ' ἀγόρευσον ἐτήτυμον, ὄφρ' ἐὺ̈ εἰδῶ:</TextUnit>
    <TextUnit id="6837" loc="14.187">τίς πόθεν εἶς ἀνδρῶν; πόθι τοι πόλις ἠδὲ τοκῆες;</TextUnit>
    <TextUnit id="6838" loc="14.188">ὁπποίης τ' ἐπὶ νηὸς ἀφίκεο: πῶς δέ σε ναῦται</TextUnit>
    <TextUnit id="6839" loc="14.189">ἤγαγον εἰς ̓Ιθάκην; τίνες ἔμμεναι εὐχετόωντο;</TextUnit>
    <TextUnit id="6840" loc="14.190">οὐ μὲν γάρ τί σε πεζὸν ὀί̈ομαι ἐνθάδ' ἱκέσθαι.”</TextUnit>
    <TextUnit id="6841" loc="14.191">τὸν δ' ἀπαμειβόμενος προσέφη πολύμητις ̓Οδυσσεύς</TextUnit>
    <TextUnit id="6842" loc="14.192">“τοιγὰρ ἐγώ τοι ταῦτα μάλ' ἀτρεκέως ἀγορεύσω.</TextUnit>
    <TextUnit id="6843" loc="14.193">εἴη μὲν νῦν νῶϊν ἐπὶ χρόνον ἠμὲν ἐδωδὴ</TextUnit>
    <TextUnit id="6844" loc="14.194">ἠδὲ μέθυ γλυκερὸν κλισίης ἔντοσθεν ἐοῦσι,</TextUnit>
    <TextUnit id="6845" loc="14.195">δαίνυσθαι ἀκέοντ',  ἄλλοι δ' ἐπὶ ἔργον ἕποιεν:</TextUnit>
    <TextUnit id="6846" loc="14.196">ῥηϊδίως κεν ἔπειτα καὶ εἰς ἐνιαυτὸν ἅπαντα</TextUnit>
    <TextUnit id="6847" loc="14.197">οὔ τι διαπρήξαιμι λέγων ἐμὰ κήδεα θυμοῦ,</TextUnit>
    <TextUnit id="6848" loc="14.198">ὅσσα γε δὴ ξύμπαντα θεῶν ἰότητι μόγησα.</TextUnit>
    <TextUnit id="6849" loc="14.199">“ἐκ μὲν Κρητάων γένος εὔχομαι εὐρειάων,</TextUnit>
    <TextUnit id="6850" loc="14.200">ἀνέρος ἀφνειοῖο πάϊς: πολλοὶ δὲ καὶ ἄλλοι</TextUnit>
    <TextUnit id="6851" loc="14.201">υἱέες ἐν μεγάρῳ ἠμὲν τράφεν ἠδ' ἐγένοντο</TextUnit>
    <TextUnit id="6852" loc="14.202">γνήσιοι ἐξ ἀλόχου: ἐμὲ δ' ὠνητὴ τέκε μήτηρ</TextUnit>
    <TextUnit id="6853" loc="14.203">παλλακίς, ἀλλά με ἶσον ἰθαιγενέεσσιν ἐτίμα</TextUnit>
    <TextUnit id="6854" loc="14.204">Κάστωρ ̔Υλακίδης, τοῦ ἐγὼ γένος εὔχομαι εἶναι</TextUnit>
    <TextUnit id="6855" loc="14.205">ὃς τότ' ἐνὶ Κρήτεσσι θεὸς ὣς τίετο δήμῳ</TextUnit>
    <TextUnit id="6856" loc="14.206">ὄλβῳ τε πλούτῳ τε καὶ υἱάσι κυδαλίμοισιν.</TextUnit>
    <TextUnit id="6857" loc="14.207">ἀλλ' ἦ τοι τὸν κῆρες ἔβαν θανάτοιο φέρουσαι</TextUnit>
    <TextUnit id="6858" loc="14.208">εἰς ̓Αί̈δαο δόμους: τοὶ δὲ ζωὴν ἐδύσαντο</TextUnit>
    <TextUnit id="6859" loc="14.209">παῖδες ὑπέρθυμοι καὶ ἐπὶ κλήρους ἐβάλοντο,</TextUnit>
    <TextUnit id="6860" loc="14.210">αὐτὰρ ἐμοὶ μάλα παῦρα δόσαν καὶ οἰκί' ἔνειμαν.</TextUnit>
    <TextUnit id="6861" loc="14.211">ἠγαγόμην δὲ γυναῖκα πολυκλήρων ἀνθρώπων</TextUnit>
    <TextUnit id="6862" loc="14.212">εἵνεκ' ἐμῆς ἀρετῆς, ἐπεὶ οὐκ ἀποφώλιος ἦα</TextUnit>
    <TextUnit id="6863" loc="14.213">οὐδὲ φυγοπτόλεμος: νῦν δ' ἤδη πάντα λέλοιπεν</TextUnit>
    <TextUnit id="6864" loc="14.214">ἀλλ' ἔμπης καλάμην γέ ς' ὀί̈ομαι εἰσορόωντα</TextUnit>
    <TextUnit id="6865" loc="14.215">γιγνώσκειν: ἦ γάρ με δύη ἔχει ἤλιθα πολλή.</TextUnit>
    <TextUnit id="6866" loc="14.216">ἦ μὲν δὴ θάρσος μοι ̓́Αρης τ' ἔδοσαν καὶ ̓Αθήνη</TextUnit>
    <TextUnit id="6867" loc="14.217">καὶ ῥηξηνορίην: ὁπότε κρίνοιμι λόχονδε</TextUnit>
    <TextUnit id="6868" loc="14.218">ἄνδρας ἀριστῆας, κακὰ δυσμενέεσσι φυτεύων,</TextUnit>
    <TextUnit id="6869" loc="14.219">οὔ ποτέ μοι θάνατον προτιόσσετο θυμὸς ἀγήνωρ,</TextUnit>
    <TextUnit id="6870" loc="14.220">ἀλλὰ πολὺ πρώτιστος ἐπάλμενος ἔγχει ἕλεσκον</TextUnit>
    <TextUnit id="6871" loc="14.221">ἀνδρῶν δυσμενέων ὅ τέ μοι εἴξειε πόδεσσιν.</TextUnit>
    <TextUnit id="6872" loc="14.222">τοῖος ἔα ἐν πολέμῳ: ἔργον δέ μοι οὐ φίλον ἔσκεν</TextUnit>
    <TextUnit id="6873" loc="14.223">οὐδ' οἰκωφελίη, ἥ τε τρέφει ἀγλαὰ τέκνα,</TextUnit>
    <TextUnit id="6874" loc="14.224">ἀλλά μοι αἰεὶ νῆες ἐπήρετμοι φίλαι ἦσαν</TextUnit>
    <TextUnit id="6875" loc="14.225">καὶ πόλεμοι καὶ ἄκοντες ἐύ̈ξεστοι καὶ ὀϊστοί,</TextUnit>
    <TextUnit id="6876" loc="14.226">λυγρά, τά τ' ἄλλοισίν γε καταριγηλὰ πέλονται.</TextUnit>
    <TextUnit id="6877" loc="14.227">αὐτὰρ ἐμοὶ τὰ φίλ' ἔσκε τά που θεὸς ἐν φρεσὶ θῆκεν:</TextUnit>
    <TextUnit id="6878" loc="14.228">ἄλλος γάρ τ' ἄλλοισιν ἀνὴρ ἐπιτέρπεται ἔργοις.</TextUnit>
    <TextUnit id="6879" loc="14.229">πρὶν μὲν γὰρ Τροίης ἐπιβήμεναι υἷας ̓Αχαιῶν</TextUnit>
    <TextUnit id="6880" loc="14.230">εἰνάκις ἀνδράσιν ἦρξα καὶ ὠκυπόροισι νέεσσιν</TextUnit>
    <TextUnit id="6881" loc="14.231">ἄνδρας ἐς ἀλλοδαπούς, καί μοι μάλα τύγχανε πολλά.</TextUnit>
    <TextUnit id="6882" loc="14.232">τῶν ἐξαιρεύμην μενοεικέα, πολλὰ δ' ὀπίσσω</TextUnit>
    <TextUnit id="6883" loc="14.233">λάγχανον: αἶψα δὲ οἶκος ὀφέλλετο, καί ῥα ἔπειτα</TextUnit>
    <TextUnit id="6884" loc="14.234">δεινός τ' αἰδοῖός τε μετὰ Κρήτεσσι τετύγμην.</TextUnit>
    <TextUnit id="6885" loc="14.235">“ἀλλ' ὅτε δὴ τήν γε στυγερὴν ὁδὸν εὐρύοπα Ζεὺς</TextUnit>
    <TextUnit id="6886" loc="14.236">ἐφράσαθ', ἣ πολλῶν ἀνδρῶν ὑπὸ γούνατ' ἔλυσε,</TextUnit>
    <TextUnit id="6887" loc="14.237">δὴ τότ' ἔμ' ἤνωγον καὶ ἀγακλυτὸν ̓Ιδομενῆα</TextUnit>
    <TextUnit id="6888" loc="14.238">νήεσς' ἡγήσασθαι ἐς ̓́Ιλιον: οὐδέ τι μῆχος</TextUnit>
    <TextUnit id="6889" loc="14.239">ἦεν ἀνήνασθαι, χαλεπὴ δ' ἔχε δήμου φῆμις.</TextUnit>
    <TextUnit id="6890" loc="14.240">ἔνθα μὲν εἰνάετες πολεμίζομεν υἷες ̓Αχαιῶν,</TextUnit>
    <TextUnit id="6891" loc="14.241">τῷ δεκάτῳ δὲ πόλιν Πριάμου πέρσαντες ἔβημεν</TextUnit>
    <TextUnit id="6892" loc="14.242">οἴκαδε σὺν νήεσσι, θεὸς δ' ἐκέδασσεν ̓Αχαιούς.</TextUnit>
    <TextUnit id="6893" loc="14.243">αὐτὰρ ἐμοὶ δειλῷ κακὰ μήδετο μητίετα Ζεύς:</TextUnit>
    <TextUnit id="6894" loc="14.244">μῆνα γὰρ οἶον ἔμεινα τεταρπόμενος τεκέεσσιν</TextUnit>
    <TextUnit id="6895" loc="14.245">κουριδίῃ τ' ἀλόχῳ καὶ κτήμασιν: αὐτὰρ ἔπειτα</TextUnit>
    <TextUnit id="6896" loc="14.246">Αἴγυπτόνδε με θυμὸς ἀνώγει ναυτίλλεσθαι,</TextUnit>
    <TextUnit id="6897" loc="14.247">νῆας ἐὺ̈ στείλαντα σὺν ἀντιθέοις ἑτάροισιν.</TextUnit>
    <TextUnit id="6898" loc="14.248">ἐννέα νῆας στεῖλα, θοῶς δ' ἐσαγείρατο λαός.</TextUnit>
    <TextUnit id="6899" loc="14.249">ἑξῆμαρ μὲν ἔπειτα ἐμοὶ ἐρίηρες ἑταῖροι</TextUnit>
    <TextUnit id="6900" loc="14.250">δαίνυντ': αὐτὰρ ἐγὼν ἱερήϊα πολλὰ παρεῖχον</TextUnit>
    <TextUnit id="6901" loc="14.251">θεοῖσίν τε ῥέζειν αὐτοῖσί τε δαῖτα πένεσθαι.</TextUnit>
    <TextUnit id="6902" loc="14.252">ἑβδομάτῃ δ' ἀναβάντες ἀπὸ Κρήτης εὐρείης</TextUnit>
    <TextUnit id="6903" loc="14.253">ἐπλέομεν Βορέῃ ἀνέμῳ ἀκραέϊ καλῷ</TextUnit>
    <TextUnit id="6904" loc="14.254">ῥηϊδίως, ὡς εἴ τε κατὰ ῥόον: οὐδέ τις οὖν μοι</TextUnit>
    <TextUnit id="6905" loc="14.255">νηῶν πημάνθη,  ἀλλ' ἀσκηθέες καὶ ἄνουσοι</TextUnit>
    <TextUnit id="6906" loc="14.256">ἥμεθα, τὰς δ' ἄνεμός τε κυβερνῆταί τ' ἴθυνον.</TextUnit>
    <TextUnit id="6907" loc="14.257">“πεμπταῖοι δ' Αἴγυπτον ἐϋρρείτην ἱκόμεσθα,</TextUnit>
    <TextUnit id="6908" loc="14.258">στῆσα δ' ἐν Αἰγύπτῳ ποταμῷ νέας ἀμφιελίσσας.</TextUnit>
    <TextUnit id="6909" loc="14.259">ἔνθ' ἦ τοι μὲν ἐγὼ κελόμην ἐρίηρας ἑταίρους</TextUnit>
    <TextUnit id="6910" loc="14.260">αὐτοῦ πὰρ νήεσσι μένειν καὶ νῆας ἔρυσθαι,</TextUnit>
    <TextUnit id="6911" loc="14.261">ὀπτῆρας δὲ κατὰ σκοπιὰς ὤτρυνα νέεσθαι:</TextUnit>
    <TextUnit id="6912" loc="14.262">οἱ δ' ὕβρει εἴξαντες, ἐπισπόμενοι μένεϊ σφῷ,</TextUnit>
    <TextUnit id="6913" loc="14.263">αἶψα μάλ' Αἰγυπτίων ἀνδρῶν περικαλλέας ἀγροὺς</TextUnit>
    <TextUnit id="6914" loc="14.264">πόρθεον, ἐκ δὲ γυναῖκας ἄγον καὶ νήπια τέκνα,</TextUnit>
    <TextUnit id="6915" loc="14.265">αὐτούς τ' ἔκτεινον: τάχα δ' ἐς πόλιν ἵκετ' ἀϋτή.</TextUnit>
    <TextUnit id="6916" loc="14.266">οἱ δὲ βοῆς ἀί̈οντες ἅμ' ἠοῖ φαινομένηφιν</TextUnit>
    <TextUnit id="6917" loc="14.267">ἦλθον: πλῆτο δὲ πᾶν πεδίον πεζῶν τε καὶ ἵππων</TextUnit>
    <TextUnit id="6918" loc="14.268">χαλκοῦ τε στεροπῆς: ἐν δὲ Ζεὺς τερπικέραυνος</TextUnit>
    <TextUnit id="6919" loc="14.269">φύζαν ἐμοῖς ἑτάροισι κακὴν βάλεν, οὐδέ τις ἔτλη</TextUnit>
    <TextUnit id="6920" loc="14.270">μεῖναι ἐναντίβιον: περὶ γὰρ κακὰ πάντοθεν ἔστη.</TextUnit>
    <TextUnit id="6921" loc="14.271">ἔνθ' ἡμέων πολλοὺς μὲν ἀπέκτανον ὀξέϊ χαλκῷ,</TextUnit>
    <TextUnit id="6922" loc="14.272">τοὺς δ' ἄναγον ζωούς, σφίσιν ἐργάζεσθαι ἀνάγκῃ.</TextUnit>
    <TextUnit id="6923" loc="14.273">αὐτὰρ ἐμοὶ Ζεὺς αὐτὸς ἐνὶ φρεσὶν ὧδε νόημα</TextUnit>
    <TextUnit id="6924" loc="14.274">ποίης'—ὡς ὄφελον θανέειν καὶ πότμον ἐπισπεῖν</TextUnit>
    <TextUnit id="6925" loc="14.275">αὐτοῦ ἐν Αἰγύπτῳ: ἔτι γάρ νύ με πῆμ' ὑπέδεκτο—</TextUnit>
    <TextUnit id="6926" loc="14.276">αὐτίκ' ἀπὸ κρατὸς κυνέην εὔτυκτον ἔθηκα</TextUnit>
    <TextUnit id="6927" loc="14.277">καὶ σάκος ὤμοιϊν, δόρυ δ' ἔκβαλον ἔκτοσε χειρός:</TextUnit>
    <TextUnit id="6928" loc="14.278">αὐτὰρ ἐγὼ βασιλῆος ἐναντίον ἤλυθον ἵππων</TextUnit>
    <TextUnit id="6929" loc="14.279">καὶ κύσα γούναθ' ἑλών: ὁδ' ἐρύσατο καί μ' ἐλέησεν,</TextUnit>
    <TextUnit id="6930" loc="14.280">ἐς δίφρον δέ μ' ἕσας ἄγεν οἴκαδε δάκρυ χέοντα.</TextUnit>
    <TextUnit id="6931" loc="14.281">ἦ μέν μοι μάλα πολλοὶ ἐπήϊσσον μελίῃσιν,</TextUnit>
    <TextUnit id="6932" loc="14.282">ἱέμενοι κτεῖναι—δὴ γὰρ κεχολώατο λίην—</TextUnit>
    <TextUnit id="6933" loc="14.283">ἀλλ' ἀπὸ κεῖνος ἔρυκε, Διὸς δ' ὠπίζετο μῆνιν</TextUnit>
    <TextUnit id="6934" loc="14.284">ξεινίου, ὅς τε μάλιστα νεμεσσᾶται κακὰ ἔργα.</TextUnit>
    <TextUnit id="6935" loc="14.285">“ἔνθα μὲν ἑπτάετες μένον αὐτόθι,  πολλὰ δ' ἄγειρα</TextUnit>
    <TextUnit id="6936" loc="14.286">χρήματ' ἀν' Αἰγυπτίους ἄνδρας: δίδοσαν γὰρ ἅπαντες.</TextUnit>
    <TextUnit id="6937" loc="14.287">ἀλλ' ὅτε δὴ ὄγδοόν μοι ἐπιπλόμενον ἔτος ἦλθεν,</TextUnit>
    <TextUnit id="6938" loc="14.288">δὴ τότε Φοῖνιξ ἦλθεν ἀνὴρ ἀπατήλια εἰδώς,</TextUnit>
    <TextUnit id="6939" loc="14.289">τρώκτης, ὃς δὴ πολλὰ κάκ' ἀνθρώποισιν ἐώργει:</TextUnit>
    <TextUnit id="6940" loc="14.290">ὅς μ' ἄγε παρπεπιθὼν ᾗσι φρεσίν,  ὄφρ' ἱκόμεσθα</TextUnit>
    <TextUnit id="6941" loc="14.291">Φοινίκην, ὅθι τοῦ γε δόμοι καὶ κτήματ' ἔκειτο.</TextUnit>
    <TextUnit id="6942" loc="14.292">ἔνθα παρ' αὐτῷ μεῖνα τελεσφόρον εἰς ἐνιαυτόν.</TextUnit>
    <TextUnit id="6943" loc="14.293">ἀλλ' ὅτε δὴ μῆνές τε καὶ ἡμέραι ἐξετελεῦντο</TextUnit>
    <TextUnit id="6944" loc="14.294">ἄψ περιτελλομένου ἔτεος καὶ ἐπήλυθον ὧραι,</TextUnit>
    <TextUnit id="6945" loc="14.295">ἐς Λιβύην μ' ἐπὶ νηὸς ἐέσσατο ποντοπόροιο</TextUnit>
    <TextUnit id="6946" loc="14.296">ψεύδεα βουλεύσας, ἵνα οἱ σὺν φόρτον ἄγοιμι,</TextUnit>
    <TextUnit id="6947" loc="14.297">κεῖθι δέ μ' ὡς περάσειε καὶ ἄσπετον ὦνον ἕλοιτο.</TextUnit>
    <TextUnit id="6948" loc="14.298">τῷ ἑπόμην ἐπὶ νηός, ὀϊόμενός περ, ἀνάγκῃ.</TextUnit>
    <TextUnit id="6949" loc="14.299">ἡ δ' ἔθεεν Βορέῃ ἀνέμῳ ἀκραέϊ καλῷ,</TextUnit>
    <TextUnit id="6950" loc="14.300">μέσσον ὑπὲρ Κρήτης: Ζεὺς δέ σφισι μήδετ' ὄλεθρον.</TextUnit>
    <TextUnit id="6951" loc="14.301">ἀλλ' ὅτε δὴ Κρήτην μὲν ἐλείπομεν, οὐδέ τις ἄλλη</TextUnit>
    <TextUnit id="6952" loc="14.302">φαίνετο γαιάων, ἀλλ' οὐρανὸς ἠδὲ θάλασσα,</TextUnit>
    <TextUnit id="6953" loc="14.303">δὴ τότε κυανέην νεφέλην ἔστησε Κρονίων</TextUnit>
    <TextUnit id="6954" loc="14.304">νηὸς ὕπερ γλαφυρῆς, ἤχλυσε δὲ πόντος ὑπ' αὐτῆς.</TextUnit>
    <TextUnit id="6955" loc="14.305">Ζεὺς δ' ἄμυδις βρόντησε καὶ ἔμβαλε νηὶ̈ κεραυνόν:</TextUnit>
    <TextUnit id="6956" loc="14.306">ἡ δ' ἐλελίχθη πᾶσα Διὸς πληγεῖσα κεραυνῷ,</TextUnit>
    <TextUnit id="6957" loc="14.307">ἐν δὲ θεείου πλῆτο: πέσον δ' ἐκ νηὸς ἅπαντες.</TextUnit>
    <TextUnit id="6958" loc="14.308">οἱ δὲ κορώνῃσιν ἴκελοι περὶ νῆα μέλαιναν</TextUnit>
    <TextUnit id="6959" loc="14.309">κύμασιν ἐμφορέοντο: θεὸς δ' ἀποαίνυτο νόστον.</TextUnit>
    <TextUnit id="6960" loc="14.310">αὐτὰρ ἐμοὶ Ζεὺς αὐτός,  ἔχοντί περ ἄλγεα θυμῷ,</TextUnit>
    <TextUnit id="6961" loc="14.311">ἱστὸν ἀμαιμάκετον νηὸς κυανοπρῴροιο</TextUnit>
    <TextUnit id="6962" loc="14.312">ἐν χείρεσσιν ἔθηκεν, ὅπως ἔτι πῆμα φύγοιμι.</TextUnit>
    <TextUnit id="6963" loc="14.313">τῷ ῥα περιπλεχθεὶς φερόμην ὀλοοῖς ἀνέμοισιν.</TextUnit>
    <TextUnit id="6964" loc="14.314">ἐννῆμαρ φερόμην, δεκάτῃ δέ με νυκτὶ μελαίνῃ</TextUnit>
    <TextUnit id="6965" loc="14.315">γαίῃ Θεσπρωτῶν πέλασεν μέγα κῦμα κυλίνδον.</TextUnit>
    <TextUnit id="6966" loc="14.316">ἔνθα με Θεσπρωτῶν βασιλεὺς ἐκομίσσατο Φείδων</TextUnit>
    <TextUnit id="6967" loc="14.317">ἥρως ἀπριάτην: τοῦ γὰρ φίλος υἱὸς ἐπελθὼν</TextUnit>
    <TextUnit id="6968" loc="14.318">αἴθρῳ καὶ καμάτῳ δεδμημένον ἦγεν ἐς οἶκον,</TextUnit>
    <TextUnit id="6969" loc="14.319">χειρὸς ἀναστήσας, ὄφρ' ἵκετο δώματα πατρός:</TextUnit>
    <TextUnit id="6970" loc="14.320">ἀμφὶ δέ με χλαῖνάν τε χιτῶνά τε εἵματα ἕσσεν.</TextUnit>
    <TextUnit id="6971" loc="14.321">“ἔνθ' ̓Οδυσῆος ἐγὼ πυθόμην: κεῖνος γὰρ ἔφασκε</TextUnit>
    <TextUnit id="6972" loc="14.322">ξεινίσαι ἠδὲ φιλῆσαι ἰόντ' ἐς πατρίδα γαῖαν,</TextUnit>
    <TextUnit id="6973" loc="14.323">καί μοι κτήματ' ἔδειξεν ὅσα ξυναγείρατ' ̓Οδυσσεύς,</TextUnit>
    <TextUnit id="6974" loc="14.324">χαλκόν τε χρυσόν τε πολύκμητόν τε σίδηρον.</TextUnit>
    <TextUnit id="6975" loc="14.325">καί νύ ἐς δεκάτην γενεὴν ἕτερόν γ' ἔτι βόσκοι:</TextUnit>
    <TextUnit id="6976" loc="14.326">τόσσα οἱ ἐν μεγάροις κειμήλια κεῖτο ἄνακτος.</TextUnit>
    <TextUnit id="6977" loc="14.327">τὸν δ' ἐς Δωδώνην φάτο βήμεναι, ὄφρα θεοῖο</TextUnit>
    <TextUnit id="6978" loc="14.328">ἐκ δρυὸς ὑψικόμοιο Διὸς βουλὴν ἐπακούσαι,</TextUnit>
    <TextUnit id="6979" loc="14.329">ὅππως νοστήσει' ̓Ιθάκης ἐς πίονα δῆμον</TextUnit>
    <TextUnit id="6980" loc="14.330">ἤδη δὴν ἀπεών,  ἢ ἀμφαδὸν ἦε κρυφηδόν.</TextUnit>
    <TextUnit id="6981" loc="14.331">ὤμοσε δὲ πρὸς ἔμ' αὐτόν, ἀποσπένδων ἐνὶ οἴκῳ,</TextUnit>
    <TextUnit id="6982" loc="14.332">νῆα κατειρύσθαι καὶ ἐπαρτέας ἔμμεν ἑταίρους,</TextUnit>
    <TextUnit id="6983" loc="14.333">οἳ δή μιν πέμψουσι φίλην ἐς πατρίδα γαῖαν.</TextUnit>
    <TextUnit id="6984" loc="14.334">ἀλλ' ἐμὲ πρὶν ἀπέπεμψε: τύχησε γὰρ ἐρχομένη νηῦς</TextUnit>
    <TextUnit id="6985" loc="14.335">ἀνδρῶν Θεσπρωτῶν ἐς Δουλίχιον πολύπυρον.</TextUnit>
    <TextUnit id="6986" loc="14.336">ἔνθ' ὅ γέ μ' ἠνώγει πέμψαι βασιλῆϊ ̓Ακάστῳ</TextUnit>
    <TextUnit id="6987" loc="14.337">ἐνδυκέως: τοῖσιν δὲ κακὴ φρεσὶν ἥνδανε βουλὴ</TextUnit>
    <TextUnit id="6988" loc="14.338">ἀμφ' ἐμοί, ὄφρ' ἔτι πάγχυ δύης ἐπὶ πῆμα γενοίμην.</TextUnit>
    <TextUnit id="6989" loc="14.339">ἀλλ' ὅτε γαίης πολλὸν ἀπέπλω ποντοπόρος νηῦς,</TextUnit>
    <TextUnit id="6990" loc="14.340">αὐτίκα δούλιον ἦμαρ ἐμοὶ περιμηχανόωντο.</TextUnit>
    <TextUnit id="6991" loc="14.341">ἐκ μέν με χλαῖνάν τε χιτῶνά τε εἵματ' ἔδυσαν,</TextUnit>
    <TextUnit id="6992" loc="14.342">ἀμφὶ δέ μοι ῥάκος ἄλλο κακὸν βάλον ἠδὲ χιτῶνα,</TextUnit>
    <TextUnit id="6993" loc="14.343">ῥωγαλέα, τὰ καὶ αὐτὸς ἐν ὀφθαλμοῖσιν ὅρηαι:</TextUnit>
    <TextUnit id="6994" loc="14.344">ἑσπέριοι δ' ̓Ιθάκης εὐδειέλου ἔργ' ἀφίκοντο.</TextUnit>
    <TextUnit id="6995" loc="14.345">ἔνθ' ἐμὲ μὲν κατέδησαν ἐϋσσέλμῳ ἐνὶ νηὶ̈</TextUnit>
    <TextUnit id="6996" loc="14.346">ὅπλῳ ἐϋστρεφέϊ στερεῶς, αὐτοὶ δ' ἀποβάντες</TextUnit>
    <TextUnit id="6997" loc="14.347">ἐσσυμένως παρὰ θῖνα θαλάσσης δόρπον ἕλοντο.</TextUnit>
    <TextUnit id="6998" loc="14.348">αὐτὰρ ἐμοὶ δεσμὸν μὲν ἀνέγναμψαν θεοὶ αὐτοὶ</TextUnit>
    <TextUnit id="6999" loc="14.349">ῥηϊδίως: κεφαλῇ δὲ κατὰ ῥάκος ἀμφικαλύψας,</TextUnit>
    <TextUnit id="7000" loc="14.350">ξεστὸν ἐφόλκαιον καταβὰς ἐπέλασσα θαλάσσῃ</TextUnit>
    <TextUnit id="7001" loc="14.351">στῆθος, ἔπειτα δὲ χερσὶ διήρεσς' ἀμφοτέρῃσι</TextUnit>
    <TextUnit id="7002" loc="14.352">νηχόμενος, μάλα δ' ὦκα θύρηθ' ἔα ἀμφὶς ἐκείνων.</TextUnit>
    <TextUnit id="7003" loc="14.353">ἔνθ' ἀναβάς, ὅθι τε δρίος ἦν πολυανθέος ὕλης,</TextUnit>
    <TextUnit id="7004" loc="14.354">κείμην πεπτηώς. οἱ δὲ μεγάλα στενάχοντες</TextUnit>
    <TextUnit id="7005" loc="14.355">φοίτων: ἀλλ' οὐ γάρ σφιν ἐφαίνετο κέρδιον εἶναι</TextUnit>
    <TextUnit id="7006" loc="14.356">μαίεσθαι προτέρω, τοὶ μὲν πάλιν αὖτις ἔβαινον</TextUnit>
    <TextUnit id="7007" loc="14.357">νηὸς ἔπι γλαφυρῆς: ἐμὲ δ' ἔκρυψαν θεοὶ αὐτοὶ</TextUnit>
    <TextUnit id="7008" loc="14.358">ῥηϊδίως, καί με σταθμῷ ἐπέλασσαν ἄγοντες</TextUnit>
    <TextUnit id="7009" loc="14.359">ἀνδρὸς ἐπισταμένου: ἔτι γάρ νύ μοι αἶσα βιῶναι.”</TextUnit>
    <TextUnit id="7010" loc="14.360">τὸν δ' ἀπαμειβόμενος προσέφης,  Εὔμαιε συβῶτα:</TextUnit>
    <TextUnit id="7011" loc="14.361">“ἆ δειλὲ ξείνων, ἦ μοι μάλα θυμὸν ὄρινας</TextUnit>
    <TextUnit id="7012" loc="14.362">ταῦτα ἕκαστα λέγων, ὅσα δὴ πάθες ἠδ' ὅς' ἀλήθης.</TextUnit>
    <TextUnit id="7013" loc="14.363">ἀλλὰ τά γ' οὐ κατὰ κόσμον ὀί̈ομαι, οὐδέ με πείσεις</TextUnit>
    <TextUnit id="7014" loc="14.364">εἰπὼν ἀμφ' ̓Οδυσῆϊ: τί σε χρὴ τοῖον ἐόντα</TextUnit>
    <TextUnit id="7015" loc="14.365">μαψιδίως ψεύδεσθαι;  ἐγὼ δ' εὖ οἶδα καὶ αὐτὸς</TextUnit>
    <TextUnit id="7016" loc="14.366">νόστον ἐμοῖο ἄνακτος, ὅ τ' ἤχθετο πᾶσι θεοῖσι</TextUnit>
    <TextUnit id="7017" loc="14.367">πάγχυ μάλ', ὅττι μιν οὔ τι μετὰ Τρώεσσι δάμασσαν</TextUnit>
    <TextUnit id="7018" loc="14.368">ἠὲ φίλων ἐν χερσίν, ἐπεὶ πόλεμον τολύπευσε.</TextUnit>
    <TextUnit id="7019" loc="14.369">τῷ κέν οἱ τύμβον μὲν ἐποίησαν Παναχαιοί,</TextUnit>
    <TextUnit id="7020" loc="14.370">ἠδέ κε καὶ ᾧ παιδὶ μέγα κλέος ἤρατ' ὀπίσσω</TextUnit>
    <TextUnit id="7021" loc="14.371">νῦν δέ μιν ἀκλειῶς ἅρπυιαι ἀνηρείψαντο.</TextUnit>
    <TextUnit id="7022" loc="14.372">αὐτὰρ ἐγὼ παρ' ὕεσσιν ἀπότροπος: οὐδὲ πόλινδε</TextUnit>
    <TextUnit id="7023" loc="14.373">ἔρχομαι, εἰ μή πού τι περίφρων Πηνελόπεια</TextUnit>
    <TextUnit id="7024" loc="14.374">ἐλθέμεν ὀτρύνῃσιν, ὅτ' ἀγγελίη ποθὲν ἔλθῃ.</TextUnit>
    <TextUnit id="7025" loc="14.375">ἀλλ' οἱ μὲν τὰ ἕκαστα παρήμενοι ἐξερέουσιν,</TextUnit>
    <TextUnit id="7026" loc="14.376">ἠμὲν οἳ ἄχνυνται δὴν οἰχομένοιο ἄνακτος,</TextUnit>
    <TextUnit id="7027" loc="14.377">ἠδ' οἳ χαίρουσιν βίοτον νήποινον ἔδοντες:</TextUnit>
    <TextUnit id="7028" loc="14.378">ἀλλ' ἐμοὶ οὐ φίλον ἐστὶ μεταλλῆσαι καὶ ἐρέσθαι,</TextUnit>
    <TextUnit id="7029" loc="14.379">ἐξ οὗ δή μ' Αἰτωλὸς ἀνὴρ ἐξήπαφε μύθῳ,</TextUnit>
    <TextUnit id="7030" loc="14.380">ὅς ῥ' ἄνδρα κτείνας,  πολλὴν ἐπὶ γαῖαν ἀληθείς,</TextUnit>
    <TextUnit id="7031" loc="14.381">ἦλθεν ἐμὰ πρὸς δώματ': ἐγὼ δέ μιν ἀμφαγάπαζον.</TextUnit>
    <TextUnit id="7032" loc="14.382">φῆ δέ μιν ἐν Κρήτεσσι παρ' ̓Ιδομενῆϊ ἰδέσθαι</TextUnit>
    <TextUnit id="7033" loc="14.383">νῆας ἀκειόμενον, τάς οἱ ξυνέαξαν ἄελλαι:</TextUnit>
    <TextUnit id="7034" loc="14.384">καὶ φάτ' ἐλεύσεσθαι ἢ ἐς θέρος ἢ ἐς ὀπώρην,</TextUnit>
    <TextUnit id="7035" loc="14.385">πολλὰ χρήματ' ἄγοντα,  σὺν ἀντιθέοις ἑτάροισι.</TextUnit>
    <TextUnit id="7036" loc="14.386">καὶ σύ, γέρον πολυπενθές, ἐπεί σέ μοι ἤγαγε δαίμων,</TextUnit>
    <TextUnit id="7037" loc="14.387">μήτε τί μοι ψεύδεσσι χαρίζεο μήτε τι θέλγε:</TextUnit>
    <TextUnit id="7038" loc="14.388">οὐ γὰρ τοὔνεκ' ἐγώ ς' αἰδέσσομαι οὐδὲ φιλήσω,</TextUnit>
    <TextUnit id="7039" loc="14.389">ἀλλὰ Δία ξένιον δείσας αὐτόν τ' ἐλεαίρων.”</TextUnit>
    <TextUnit id="7040" loc="14.390">τὸν δ' ἀπαμειβόμενος προσέφη πολύμητις ̓Οδυσσεύς</TextUnit>
    <TextUnit id="7041" loc="14.391">“ἦ μάλα τίς τοι θυμὸς ἐνὶ στήθεσσιν ἄπιστος,</TextUnit>
    <TextUnit id="7042" loc="14.392">οἷόν ς' οὐδ' ὀμόσας περ ἐπήγαγον οὐδέ σε πείθω.</TextUnit>
    <TextUnit id="7043" loc="14.393">ἀλλ' ἄγε νῦν ῥήτρην ποιησόμεθ': αὐτὰρ ὄπισθε</TextUnit>
    <TextUnit id="7044" loc="14.394">μάρτυροι ἀμφοτέροισι θεοί, τοὶ ̓́Ολυμπον ἔχουσιν.</TextUnit>
    <TextUnit id="7045" loc="14.395">εἰ μέν κεν νοστήσῃ ἄναξ τεὸς ἐς τόδε δῶμα,</TextUnit>
    <TextUnit id="7046" loc="14.396">ἕσσας με χλαῖνάν τε χιτῶνά τε εἵματα πέμψαι</TextUnit>
    <TextUnit id="7047" loc="14.397">Δουλίχιόνδ' ἰέναι, ὅθι μοι φίλον ἔπλετο θυμῷ:</TextUnit>
    <TextUnit id="7048" loc="14.398">εἰ δέ κε μὴ ἔλθῃσιν ἄναξ τεὸς ὡς ἀγορεύω,</TextUnit>
    <TextUnit id="7049" loc="14.399">δμῶας ἐπισσεύας βαλέειν μεγάλης κατὰ πέτρης,</TextUnit>
    <TextUnit id="7050" loc="14.400">ὄφρα καὶ ἄλλος πτωχὸς ἀλεύεται ἠπεροπεύειν.”</TextUnit>
    <TextUnit id="7051" loc="14.401">τὸν δ' ἀπαμειβόμενος προσεφώνεε δῖος ὑφορβός:</TextUnit>
    <TextUnit id="7052" loc="14.402">“ξεῖν', οὕτω γάρ κέν μοι ἐϋκλείη τ' ἀρετή τε</TextUnit>
    <TextUnit id="7053" loc="14.403">εἴη ἐπ' ἀνθρώπους ἅμα τ' αὐτίκα καὶ μετέπειτα,</TextUnit>
    <TextUnit id="7054" loc="14.404">ὅς ς' ἐπεὶ ἐς κλισίην ἄγαγον καὶ ξείνια δῶκα,</TextUnit>
    <TextUnit id="7055" loc="14.405">αὖτις δὲ κτείναιμι φίλον τ' ἀπὸ θυμὸν ἑλοίμην:</TextUnit>
    <TextUnit id="7056" loc="14.406">πρόφρων κεν δὴ ἔπειτα Δία Κρονίωνα λιτοίμην.</TextUnit>
    <TextUnit id="7057" loc="14.407">νῦν δ' ὥρη δόρποιο: τάχιστά μοι ἔνδον ἑταῖροι</TextUnit>
    <TextUnit id="7058" loc="14.408">εἶεν, ἵν' ἐν κλισίῃ λαρὸν τετυκοίμεθα δόρπον.”</TextUnit>
    <TextUnit id="7059" loc="14.409">ὣς οἱ μὲν τοιαῦτα πρὸς ἀλλήλους ἀγόρευον,</TextUnit>
    <TextUnit id="7060" loc="14.410">ἀγχίμολον δὲ σύες τε καὶ ἀνέρες ἦλθον ὑφορβοί.</TextUnit>
    <TextUnit id="7061" loc="14.411">τὰς μὲν ἄρα ἔρξαν κατὰ ἤθεα κοιμηθῆναι,</TextUnit>
    <TextUnit id="7062" loc="14.412">κλαγγὴ δ' ἄσπετος ὦρτο συῶν αὐλιζομενάων</TextUnit>
    <TextUnit id="7063" loc="14.413">αὐτὰρ ὁ οἷς ἑτάροισιν ἐκέκλετο δῖος ὑφορβός:</TextUnit>
    <TextUnit id="7064" loc="14.414">“ἄξεθ' ὑῶν τὸν ἄριστον, ἵνα ξείνῳ ἱερεύσω</TextUnit>
    <TextUnit id="7065" loc="14.415">τηλεδαπῷ: πρὸς δ' αὐτοὶ ὀνησόμεθ',  οἵ περ ὀϊζὺν</TextUnit>
    <TextUnit id="7066" loc="14.416">δὴν ἔχομεν πάσχοντες ὑῶν ἕνεκ' ἀργιοδόντων:</TextUnit>
    <TextUnit id="7067" loc="14.417">ἄλλοι δ' ἡμέτερον κάματον νήποινον ἔδουσιν.”</TextUnit>
    <TextUnit id="7068" loc="14.418">ὣς ἄρα φωνήσας κέασε ξύλα νηλέϊ χαλκῷ,</TextUnit>
    <TextUnit id="7069" loc="14.419">οἱ δ' ὗν εἰσῆγον μάλα πίονα πενταέτηρον.</TextUnit>
    <TextUnit id="7070" loc="14.420">τὸν μὲν ἔπειτ' ἔστησαν ἐπ' ἐσχάρῃ: οὐδὲ συβώτης</TextUnit>
    <TextUnit id="7071" loc="14.421">λήθετ' ἄρ' ἀθανάτων: φρεσὶ γὰρ κέχρητ' ἀγαθῇσιν:</TextUnit>
    <TextUnit id="7072" loc="14.422">ἀλλ' ὅγ' ἀπαρχόμενος κεφαλῆς τρίχας ἐν πυρὶ βάλλεν</TextUnit>
    <TextUnit id="7073" loc="14.423">ἀργιόδοντος ὑός, καὶ ἐπεύχετο πᾶσι θεοῖσιν</TextUnit>
    <TextUnit id="7074" loc="14.424">νοστῆσαι ̓Οδυσῆα πολύφρονα ὅνδε δόμονδε.</TextUnit>
    <TextUnit id="7075" loc="14.425">κόψε δ' ἀνασχόμενος σχίζῃ δρυός,  ἣν λίπε κείων:</TextUnit>
    <TextUnit id="7076" loc="14.426">τὸν δ' ἔλιπε ψυχή. τοὶ δ' ἔσφαξάν τε καὶ εὗσαν:</TextUnit>
    <TextUnit id="7077" loc="14.427">αἶψα δέ μιν διέχευαν: ὁ δ' ὠμοθετεῖτο συβώτης,</TextUnit>
    <TextUnit id="7078" loc="14.428">πάντων ἀρχόμενος μελέων, ἐς πίονα δημόν,</TextUnit>
    <TextUnit id="7079" loc="14.429">καὶ τὰ μὲν ἐν πυρὶ βάλλε, παλύνας ἀλφίτου ἀκτῇ,</TextUnit>
    <TextUnit id="7080" loc="14.430">μίστυλλόν τ' ἄρα τἆλλα καὶ ἀμφ' ὀβελοῖσιν ἔπειραν,</TextUnit>
    <TextUnit id="7081" loc="14.431">ὤπτησάν τε περιφραδέως ἐρύσαντό τε πάντα,</TextUnit>
    <TextUnit id="7082" loc="14.432">βάλλον δ' εἰν ἐλεοῖσιν ἀολλέα: ἂν δὲ συβώτης</TextUnit>
    <TextUnit id="7083" loc="14.433">ἵστατο δαιτρεύσων: περὶ γὰρ φρεσὶν αἴσιμα ᾔδη.</TextUnit>
    <TextUnit id="7084" loc="14.434">καὶ τὰ μὲν ἕπταχα πάντα διεμοιρᾶτο δαί̈ζων:</TextUnit>
    <TextUnit id="7085" loc="14.435">τὴν μὲν ἴαν νύμφῃσι καὶ ̔Ερμῇ,  Μαιάδος υἱεῖ,</TextUnit>
    <TextUnit id="7086" loc="14.436">θῆκεν ἐπευξάμενος, τὰς δ' ἄλλας νεῖμεν ἑκάστῳ:</TextUnit>
    <TextUnit id="7087" loc="14.437">νώτοισιν δ' ̓Οδυσῆα διηνεκέεσσι γέραιρεν</TextUnit>
    <TextUnit id="7088" loc="14.438">ἀργιόδοντος ὑός, κύδαινε δὲ θυμὸν ἄνακτος:</TextUnit>
    <TextUnit id="7089" loc="14.439">καί μιν φωνήσας προσέφη πολύμητις ̓Οδυσσεύς:</TextUnit>
    <TextUnit id="7090" loc="14.440">“αἴθ' οὕτως,  Εὔμαιε, φίλος Διὶ πατρὶ γένοιο</TextUnit>
    <TextUnit id="7091" loc="14.441">ὡς ἐμοί, ὅττι τε τοῖον ἐόντ' ἀγαθοῖσι γεραίρεις.”</TextUnit>
    <TextUnit id="7092" loc="14.442">τὸν δ' ἀπαμειβόμενος προσέφης, Εὔμαιε συβῶτα:</TextUnit>
    <TextUnit id="7093" loc="14.443">“ἔσθιε, δαιμόνιε ξείνων, καὶ τέρπεο τοῖσδε,</TextUnit>
    <TextUnit id="7094" loc="14.444">οἷα πάρεστι: θεὸς δὲ τὸ μὲν δώσει, τὸ δ' ἐάσει,</TextUnit>
    <TextUnit id="7095" loc="14.445">ὅττι κεν ᾧ θυμῷ ἐθέλῃ: δύναται γὰρ ἅπαντα.”</TextUnit>
    <TextUnit id="7096" loc="14.446">ἦ ῥα καὶ ἄργματα θῦσε θεοῖς αἰειγενέτῃσι,</TextUnit>
    <TextUnit id="7097" loc="14.447">σπείσας δ' αἴθοπα οἶνον ̓Οδυσσῆϊ πτολιπόρθῳ</TextUnit>
    <TextUnit id="7098" loc="14.448">ἐν χείρεσσιν ἔθηκεν: ὁ δ' ἕζετο ᾗ παρὰ μοίρῃ.</TextUnit>
    <TextUnit id="7099" loc="14.449">σῖτον δέ σφιν ἔνειμε Μεσαύλιος, ὅν ῥα συβώτης</TextUnit>
    <TextUnit id="7100" loc="14.450">αὐτὸς κτήσατο οἶος ἀποιχομένοιο ἄνακτος,</TextUnit>
    <TextUnit id="7101" loc="14.451">νόσφιν δεσποίνης καὶ Λαέρταο γέροντος:</TextUnit>
    <TextUnit id="7102" loc="14.452">πὰρ δ' ἄρα μιν Ταφίων πρίατο κτεάτεσσιν ἑοῖσιν.</TextUnit>
    <TextUnit id="7103" loc="14.453">οἱ δ' ἐπ' ὀνείαθ' ἑτοῖμα προκείμενα χεῖρας ἴαλλον.</TextUnit>
    <TextUnit id="7104" loc="14.454">αὐτὰρ ἐπεὶ πόσιος καὶ ἐδητύος ἐξ ἔρον ἕντο,</TextUnit>
    <TextUnit id="7105" loc="14.455">σῖτον μέν σφιν ἀφεῖλε Μεσαύλιος,  οἱ δ' ἐπὶ κοῖτον</TextUnit>
    <TextUnit id="7106" loc="14.456">σίτου καὶ κρειῶν κεκορημένοι ἐσσεύοντο.</TextUnit>
    <TextUnit id="7107" loc="14.457">νὺξ δ' ἄρ' ἐπῆλθε κακὴ σκοτομήνιος, ὗε δ' ἄρα Ζεὺς</TextUnit>
    <TextUnit id="7108" loc="14.458">πάννυχος, αὐτὰρ ἄη Ζέφυρος μέγας αἰὲν ἔφυδρος.</TextUnit>
    <TextUnit id="7109" loc="14.459">τοῖς δ' ̓Οδυσεὺς μετέειπε, συβώτεω πειρητίζων,</TextUnit>
    <TextUnit id="7110" loc="14.460">εἴ πώς οἱ ἐκδὺς χλαῖναν πόροι,  ἤ τιν' ἑταίρων</TextUnit>
    <TextUnit id="7111" loc="14.461">ἄλλον ἐποτρύνειεν, ἐπεί ἑο κήδετο λίην:</TextUnit>
    <TextUnit id="7112" loc="14.462">“κέκλυθι νῦν, Εὔμαιε καὶ ἄλλοι πάντες ἑταῖροι,</TextUnit>
    <TextUnit id="7113" loc="14.463">εὐξάμενός τι ἔπος ἐρέω: οἶνος γὰρ ἀνώγει</TextUnit>
    <TextUnit id="7114" loc="14.464">ἠλεός, ὅς τ' ἐφέηκε πολύφρονά περ μάλ' ἀεῖσαι</TextUnit>
    <TextUnit id="7115" loc="14.465">καί θ' ἁπαλὸν γελάσαι, καί τ' ὀρχήσασθαι ἀνῆκε,</TextUnit>
    <TextUnit id="7116" loc="14.466">καί τι ἔπος προέηκεν ὅ περ τ' ἄρρητον ἄμεινον.</TextUnit>
    <TextUnit id="7117" loc="14.467">ἀλλ' ἐπεὶ οὖν τὸ πρῶτον ἀνέκραγον, οὐκ ἐπικεύσω.</TextUnit>
    <TextUnit id="7118" loc="14.468">εἴθ' ὣς ἡβώοιμι βίη τέ μοι ἔμπεδος εἴη,</TextUnit>
    <TextUnit id="7119" loc="14.469">ὡς ὅθ' ὑπὸ Τροίην λόχον ἤγομεν ἀρτύναντες.</TextUnit>
    <TextUnit id="7120" loc="14.470">ἡγείσθην δ' ̓Οδυσεύς τε καὶ ̓Ατρεί̈δης Μενέλαος,</TextUnit>
    <TextUnit id="7121" loc="14.471">τοῖσι δ' ἅμα τρίτος ἄρχον ἐγών: αὐτοὶ γὰρ ἄνωγον.</TextUnit>
    <TextUnit id="7122" loc="14.472">ἀλλ' ὅτε δή ῥ' ἱκόμεσθα ποτὶ πτόλιν αἰπύ τε τεῖχος,</TextUnit>
    <TextUnit id="7123" loc="14.473">ἡμεῖς μὲν περὶ ἄστυ κατὰ ῥωπήϊα πυκνά,</TextUnit>
    <TextUnit id="7124" loc="14.474">ἂν δόνακας καὶ ἕλος, ὑπὸ τεύχεσι πεπτηῶτες</TextUnit>
    <TextUnit id="7125" loc="14.475">κείμεθα.  νὺξ δ' ἄρ' ἐπῆλθε κακὴ Βορέαο πεσόντος,</TextUnit>
    <TextUnit id="7126" loc="14.476">πηγυλίς: αὐτὰρ ὕπερθε χιὼν γένετ' ἠύ̈τε πάχνη,</TextUnit>
    <TextUnit id="7127" loc="14.477">ψυχρή, καὶ σακέεσσι περιτρέφετο κρύσταλλος.</TextUnit>
    <TextUnit id="7128" loc="14.478">ἔνθ' ἄλλοι πάντες χλαίνας ἔχον ἠδὲ χιτῶνας,</TextUnit>
    <TextUnit id="7129" loc="14.479">εὗδον δ' εὔκηλοι, σάκεσιν εἰλυμένοι ὤμους:</TextUnit>
    <TextUnit id="7130" loc="14.480">αὐτὰρ ἐγὼ χλαῖναν μὲν ἰὼν ἑτάροισιν ἔλειπον</TextUnit>
    <TextUnit id="7131" loc="14.481">ἀφραδίῃς, ἐπεὶ οὐκ ἐφάμην ῥιγωσέμεν ἔμπης,</TextUnit>
    <TextUnit id="7132" loc="14.482">ἀλλ' ἑπόμην σάκος οἶον ἔχων καὶ ζῶμα φαεινόν.</TextUnit>
    <TextUnit id="7133" loc="14.483">ἀλλ' ὅτε δὴ τρίχα νυκτὸς ἔην, μετὰ δ' ἄστρα βεβήκει,</TextUnit>
    <TextUnit id="7134" loc="14.484">καὶ τότ' ἐγὼν ̓Οδυσῆα προσηύδων ἐγγὺς ἐόντα</TextUnit>
    <TextUnit id="7135" loc="14.485">ἀγκῶνι νύξας: ὁ δ' ἄρ' ἐμμαπέως ὑπάκουσε:</TextUnit>
    <TextUnit id="7136" loc="14.486">“διογενὲς Λαερτιάδη, πολυμήχαν' ̓Οδυσσεῦ,</TextUnit>
    <TextUnit id="7137" loc="14.487">οὔ τοι ἔτι ζωοῖσι μετέσσομαι, ἀλλά με χεῖμα</TextUnit>
    <TextUnit id="7138" loc="14.488">δάμναται: οὐ γὰρ ἔχω χλαῖναν: παρά μ' ἤπαφε δαίμων</TextUnit>
    <TextUnit id="7139" loc="14.489">οἰοχίτων' ἔμεναι: νῦν δ' οὐκέτι φυκτὰ πέλονται.”</TextUnit>
    <TextUnit id="7140" loc="14.490">“ὣς ἐφάμην,  ὁ δ' ἔπειτα νόον σχέθε τόνδ' ἐνὶ θυμῷ,</TextUnit>
    <TextUnit id="7141" loc="14.491">οἷος κεῖνος ἔην βουλευέμεν ἠδὲ μάχεσθαι:</TextUnit>
    <TextUnit id="7142" loc="14.492">φθεγξάμενος δ' ὀλίγῃ ὀπί με πρὸς μῦθον ἔειπε:</TextUnit>
    <TextUnit id="7143" loc="14.493">“σίγα νῦν, μή τίς σευ ̓Αχαιῶν ἄλλος ἀκούσῃ.”</TextUnit>
    <TextUnit id="7144" loc="14.494">“ἦ καὶ ἐπ' ἀγκῶνος κεφαλὴν σχέθεν εἶπέ τε μῦθον:</TextUnit>
    <TextUnit id="7145" loc="14.495">‘κλῦτε,  φίλοι: θεῖός μοι ἐνύπνιον ἦλθεν ὄνειρος.</TextUnit>
    <TextUnit id="7146" loc="14.496">λίην γὰρ νηῶν ἑκὰς ἤλθομεν: ἀλλά τις εἴη</TextUnit>
    <TextUnit id="7147" loc="14.497">εἰπεῖν ̓Ατρεί̈δῃ ̓Αγαμέμνονι, ποιμένι λαῶν,</TextUnit>
    <TextUnit id="7148" loc="14.498">εἰ πλέονας παρὰ ναῦφιν ἐποτρύνειε νέεσθαι.’</TextUnit>
    <TextUnit id="7149" loc="14.499">“ὣς ἔφατ', ὦρτο δ' ἔπειτα Θόας, ̓Ανδραίμονος υἱός,</TextUnit>
    <TextUnit id="7150" loc="14.500">καρπαλίμως,  ἀπὸ δὲ χλαῖναν θέτο φοινικόεσσαν,</TextUnit>
    <TextUnit id="7151" loc="14.501">βῆ δὲ θέειν ἐπὶ νῆας: ἐγὼ δ' ἐνὶ εἵματι κείνου</TextUnit>
    <TextUnit id="7152" loc="14.502">κείμην ἀσπασίως, φάε δὲ χρυσόθρονος ̓Ηώς.</TextUnit>
    <TextUnit id="7153" loc="14.503">ὣς νῦν ἡβώοιμι βίη τέ μοι ἔμπεδος εἴη:</TextUnit>
    <TextUnit id="7154" loc="14.504">δοίη κέν τις χλαῖναν ἐνὶ σταθμοῖσι συφορβῶν,</TextUnit>
    <TextUnit id="7155" loc="14.505">ἀμφότερον,  φιλότητι καὶ αἰδοῖ φωτὸς ἑῆος:</TextUnit>
    <TextUnit id="7156" loc="14.506">νῦν δέ μ' ἀτιμάζουσι κακὰ χροὶ̈ εἵματ' ἔχοντα.”</TextUnit>
    <TextUnit id="7157" loc="14.507">τὸν δ' ἀπαμειβόμενος προσέφης, Εὔμαιε συβῶτα:</TextUnit>
    <TextUnit id="7158" loc="14.508">“ὦ γέρον, αἶνος μέν τοι ἀμύμων, ὃν κατέλεξας,</TextUnit>
    <TextUnit id="7159" loc="14.509">οὐδέ τί πω παρὰ μοῖραν ἔπος νηκερδὲς ἔειπες:</TextUnit>
    <TextUnit id="7160" loc="14.510">τῷ οὔτ' ἐσθῆτος δευήσεαι οὔτε τευ ἄλλου,</TextUnit>
    <TextUnit id="7161" loc="14.511">ὧν ἐπέοιχ' ἱκέτην ταλαπείριον ἀντιάσαντα,</TextUnit>
    <TextUnit id="7162" loc="14.512">νῦν: ἀτὰρ ἠῶθέν γε τὰ σὰ ῥάκεα δνοπαλίξεις.</TextUnit>
    <TextUnit id="7163" loc="14.513">οὐ γὰρ πολλαὶ χλαῖναι ἐπημοιβοί τε χιτῶνες</TextUnit>
    <TextUnit id="7164" loc="14.514">ἐνθάδε ἕννυσθαι, μία δ' οἴη φωτὶ ἑκάστῳ.</TextUnit>
    <TextUnit id="7165" loc="14.515">αὐτὰρ ἐπὴν ἔλθῃσιν ̓Οδυσσῆος φίλος υἱός,</TextUnit>
    <TextUnit id="7166" loc="14.516">αὐτός τοι χλαῖνάν τε χιτῶνά τε εἵματα δώσει,</TextUnit>
    <TextUnit id="7167" loc="14.517">πέμψει δ' ὅππῃ σε κραδίη θυμός τε κελεύει.”</TextUnit>
    <TextUnit id="7168" loc="14.518">“ὣς εἰπὼν ἀνόρουσε, τίθει δ' ἄρα οἱ πυρὸς ἐγγὺς</TextUnit>
    <TextUnit id="7169" loc="14.519">εὐνήν, ἐν δ' ὀί̈ων τε καὶ αἰγῶν δέρματ' ἔβαλλεν.</TextUnit>
    <TextUnit id="7170" loc="14.520">ἔνθ' ̓Οδυσεὺς κατέλεκτ': ἐπὶ δὲ χλαῖναν βάλεν αὐτῷ</TextUnit>
    <TextUnit id="7171" loc="14.521">πυκνὴν καὶ μεγάλην, ἥ οἱ παρεκέσκετ' ἀμοιβάς,</TextUnit>
    <TextUnit id="7172" loc="14.522">ἕννυσθαι ὅτε τις χειμὼν ἔκπαγλος ὄροιτο.</TextUnit>
    <TextUnit id="7173" loc="14.523">“ὣς ὁ μὲν ἔνθ' ̓Οδυσεὺς κοιμήσατο, τοὶ δὲ παρ' αὐτὸν</TextUnit>
    <TextUnit id="7174" loc="14.524">ἄνδρες κοιμήσαντο νεηνίαι: οὐδὲ συβώτῃ</TextUnit>
    <TextUnit id="7175" loc="14.525">ἥνδανεν αὐτόθι κοῖτος,  ὑῶν ἄπο κοιμηθῆναι,</TextUnit>
    <TextUnit id="7176" loc="14.526">ἀλλ' ὅ γ' ἄρ' ἔξω ἰὼν ὡπλίζετο: χαῖρε δ' ̓Οδυσσεύς,</TextUnit>
    <TextUnit id="7177" loc="14.527">ὅττι ῥά οἱ βιότου περικήδετο νόσφιν ἐόντος.</TextUnit>
    <TextUnit id="7178" loc="14.528">πρῶτον μὲν ξίφος ὀξὺ περὶ στιβαροῖς βάλετ' ὤμοις,</TextUnit>
    <TextUnit id="7179" loc="14.529">ἀμφὶ δὲ χλαῖναν ἑέσσατ' ἀλεξάνεμον, μάλα πυκνήν,</TextUnit>
    <TextUnit id="7180" loc="14.530">ἂν δὲ νάκην ἕλετ' αἰγὸς ἐϋτρεφέος μεγάλοιο,</TextUnit>
    <TextUnit id="7181" loc="14.531">εἵλετο δ' ὀξὺν ἄκοντα, κυνῶν ἀλκτῆρα καὶ ἀνδρῶν.</TextUnit>
    <TextUnit id="7182" loc="14.532">βῆ δ' ἴμεναι κείων ὅθι περ σύες ἀργιόδοντες</TextUnit>
    <TextUnit id="7183" loc="14.533">πέτρῃ ὕπο γλαφυρῇ εὗδον, Βορέω ὑπ' ἰωγῇ.</TextUnit>
    <TextUnit id="7184" loc="15.1">ἡ δ' εἰς εὐρύχορον Λακεδαίμονα Παλλὰς ̓Αθήνη</TextUnit>
    <TextUnit id="7185" loc="15.2">ᾤχετ', ̓Οδυσσῆος μεγαθύμου φαίδιμον υἱὸν</TextUnit>
    <TextUnit id="7186" loc="15.3">νόστου ὑπομνήσουσα καὶ ὀτρυνέουσα νέεσθαι.</TextUnit>
    <TextUnit id="7187" loc="15.4">εὗρε δὲ Τηλέμαχον καὶ Νέστορος ἀγλαὸν υἱὸν</TextUnit>
    <TextUnit id="7188" loc="15.5">εὕδοντ' ἐν προδόμῳ Μενελάου κυδαλίμοιο,</TextUnit>
    <TextUnit id="7189" loc="15.6">ἦ τοι Νεστορίδην μαλακῷ δεδμημένον ὕπνῳ:</TextUnit>
    <TextUnit id="7190" loc="15.7">Τηλέμαχον δ' οὐχ ὕπνος ἔχε γλυκύς, ἀλλ' ἐνὶ θυμῷ</TextUnit>
    <TextUnit id="7191" loc="15.8">νύκτα δι' ἀμβροσίην μελεδήματα πατρὸς ἔγειρεν.</TextUnit>
    <TextUnit id="7192" loc="15.9">ἀγχοῦ δ' ἱσταμένη προσέφη γλαυκῶπις ̓Αθήνη:</TextUnit>
    <TextUnit id="7193" loc="15.10">“Τηλέμαχ',  οὐκέτι καλὰ δόμων ἄπο τῆλ' ἀλάλησαι,</TextUnit>
    <TextUnit id="7194" loc="15.11">κτήματά τε προλιπὼν ἄνδρας τ' ἐν σοῖσι δόμοισιν</TextUnit>
    <TextUnit id="7195" loc="15.12">οὕτω ὑπερφιάλους: μή τοι κατὰ πάντα φάγωσι</TextUnit>
    <TextUnit id="7196" loc="15.13">κτήματα δασσάμενοι, σὺ δὲ τηϋσίην ὁδὸν ἔλθῃς.</TextUnit>
    <TextUnit id="7197" loc="15.14">ἀλλ' ὄτρυνε τάχιστα βοὴν ἀγαθὸν Μενέλαον</TextUnit>
    <TextUnit id="7198" loc="15.15">πεμπέμεν,  ὄφρ' ἔτι οἴκοι ἀμύμονα μητέρα τέτμῃς.</TextUnit>
    <TextUnit id="7199" loc="15.16">ἤδη γάρ ῥα πατήρ τε κασίγνητοί τε κέλονται</TextUnit>
    <TextUnit id="7200" loc="15.17">Εὐρυμάχῳ γήμασθαι: ὁ γὰρ περιβάλλει ἅπαντας</TextUnit>
    <TextUnit id="7201" loc="15.18">μνηστῆρας δώροισι καὶ ἐξώφελλεν ἔεδνα:</TextUnit>
    <TextUnit id="7202" loc="15.19">μή νύ τι σεῦ ἀέκητι δόμων ἐκ κτῆμα φέρηται.</TextUnit>
    <TextUnit id="7203" loc="15.20">οἶσθα γὰρ οἷος θυμὸς ἐνὶ στήθεσσι γυναικός:</TextUnit>
    <TextUnit id="7204" loc="15.21">κείνου βούλεται οἶκον ὀφέλλειν ὅς κεν ὀπυίῃ,</TextUnit>
    <TextUnit id="7205" loc="15.22">παίδων δὲ προτέρων καὶ κουριδίοιο φίλοιο</TextUnit>
    <TextUnit id="7206" loc="15.23">οὐκέτι μέμνηται τεθνηκότος οὐδὲ μεταλλᾷ.</TextUnit>
    <TextUnit id="7207" loc="15.24">ἀλλὰ σύ γ' ἐλθὼν αὐτὸς ἐπιτρέψειας ἕκαστα</TextUnit>
    <TextUnit id="7208" loc="15.25">δμῳάων ἥ τίς τοι ἀρίστη φαίνεται εἶναι,</TextUnit>
    <TextUnit id="7209" loc="15.26">εἰς ὅ κέ τοι φήνωσι θεοὶ κυδρὴν παράκοιτιν.</TextUnit>
    <TextUnit id="7210" loc="15.27">ἄλλο δέ τοί τι ἔπος ἐρέω, σὺ δὲ σύνθεο θυμῷ.</TextUnit>
    <TextUnit id="7211" loc="15.28">μνηστήρων ς' ἐπιτηδὲς ἀριστῆες λοχόωσιν</TextUnit>
    <TextUnit id="7212" loc="15.29">ἐν πορθμῷ ̓Ιθάκης τε Σάμοιό τε παιπαλοέσσης.</TextUnit>
    <TextUnit id="7213" loc="15.30">ἱέμενοι κτεῖναι,  πρὶν πατρίδα γαῖαν ἱκέσθαι.</TextUnit>
    <TextUnit id="7214" loc="15.31">ἀλλὰ τά γ' οὐκ ὀί̈ω: πρὶν καί τινα γαῖα καθέξει</TextUnit>
    <TextUnit id="7215" loc="15.32">ἀνδρῶν μνηστήρων, οἵ τοι βίοτον κατέδουσιν.</TextUnit>
    <TextUnit id="7216" loc="15.33">ἀλλὰ ἑκὰς νήσων ἀπέχειν εὐεργέα νῆα,</TextUnit>
    <TextUnit id="7217" loc="15.34">νυκτὶ δ' ὁμῶς πλείειν: πέμψει δέ τοι οὖρον ὄπισθεν</TextUnit>
    <TextUnit id="7218" loc="15.35">ἀθανάτων ὅς τίς σε φυλάσσει τε ῥύεταί τε.</TextUnit>
    <TextUnit id="7219" loc="15.36">αὐτὰρ ἐπὴν πρώτην ἀκτὴν ̓Ιθάκης ἀφίκηαι,</TextUnit>
    <TextUnit id="7220" loc="15.37">νῆα μὲν ἐς πόλιν ὀτρῦναι καὶ πάντας ἑταίρους,</TextUnit>
    <TextUnit id="7221" loc="15.38">αὐτὸς δὲ πρώτιστα συβώτην εἰσαφικέσθαι,</TextUnit>
    <TextUnit id="7222" loc="15.39">ὅς τοι ὑῶν ἐπίουρος, ὁμῶς δέ τοι ἤπια οἶδεν.</TextUnit>
    <TextUnit id="7223" loc="15.40">ἔνθα δὲ νύκτ' ἀέσαι: τὸν δ' ὀτρῦναι πόλιν εἴσω</TextUnit>
    <TextUnit id="7224" loc="15.41">ἀγγελίην ἐρέοντα περίφρονι Πηνελοπείῃ,</TextUnit>
    <TextUnit id="7225" loc="15.42">οὕνεκά οἱ σῶς ἐσσὶ καὶ ἐκ Πύλου εἰλήλουθας.”</TextUnit>
    <TextUnit id="7226" loc="15.43">ἡ μὲν ἄρ' ὣς εἰποῦς' ἀπέβη πρὸς μακρὸν ̓́Ολυμπον,</TextUnit>
    <TextUnit id="7227" loc="15.44">αὐτὰρ ὁ Νεστορίδην ἐξ ἡδέος ὕπνου ἔγειρεν</TextUnit>
    <TextUnit id="7228" loc="15.45">λὰξ ποδὶ κινήσας,  καί μιν πρὸς μῦθον ἔειπεν:</TextUnit>
    <TextUnit id="7229" loc="15.46">“ἔγρεο, Νεστορίδη Πεισίστρατε, μώνυχας ἵππους</TextUnit>
    <TextUnit id="7230" loc="15.47">ζεῦξον ὑφ' ἅρματ' ἄγων, ὄφρα πρήσσωμεν ὁδοῖο.”</TextUnit>
    <TextUnit id="7231" loc="15.48">τὸν δ' αὖ Νεστορίδης Πεισίστρατος ἀντίον ηὔδα:</TextUnit>
    <TextUnit id="7232" loc="15.49">“Τηλέμαχ', οὔ πως ἔστιν ἐπειγομένους περ ὁδοῖο</TextUnit>
    <TextUnit id="7233" loc="15.50">νύκτα διὰ δνοφερὴν ἐλάαν: τάχα δ' ἔσσεται ἠώς.</TextUnit>
    <TextUnit id="7234" loc="15.51">ἀλλὰ μέν' εἰς ὅ κε δῶρα φέρων ἐπιδίφρια θήῃ</TextUnit>
    <TextUnit id="7235" loc="15.52">ἥρως ̓Ατρείδης, δουρικλειτὸς Μενέλαος,</TextUnit>
    <TextUnit id="7236" loc="15.53">καὶ μύθοις ἀγανοῖσι παραυδήσας ἀποπέμψῃ.</TextUnit>
    <TextUnit id="7237" loc="15.54">τοῦ γάρ τε ξεῖνος μιμνήσκεται ἤματα πάντα</TextUnit>
    <TextUnit id="7238" loc="15.55">ἀνδρὸς ξεινοδόκου,  ὅς κεν φιλότητα παράσχῃ.”</TextUnit>
    <TextUnit id="7239" loc="15.56">ὣς ἔφατ', αὐτίκα δὲ χρυσόθρονος ἤλυθεν ̓Ηώς.</TextUnit>
    <TextUnit id="7240" loc="15.57">ἀγχίμολον δέ σφ' ἦλθε βοὴν ἀγαθὸς Μενέλαος,</TextUnit>
    <TextUnit id="7241" loc="15.58">ἀνστὰς ἐξ εὐνῆς, ̔Ελένης πάρα καλλικόμοιο.</TextUnit>
    <TextUnit id="7242" loc="15.59">τὸν δ' ὡς οὖν ἐνόησεν ̓Οδυσσῆος φίλος υἱός,</TextUnit>
    <TextUnit id="7243" loc="15.60">σπερχόμενός ῥα χιτῶνα περὶ χροὶ̈ σιγαλόεντα</TextUnit>
    <TextUnit id="7244" loc="15.61">δῦνεν, καὶ μέγα φᾶρος ἐπὶ στιβαροῖς βάλετ' ὤμοις</TextUnit>
    <TextUnit id="7245" loc="15.62">ἥρως, βῆ δὲ θύραζε, παριστάμενος δὲ προσηύδα</TextUnit>
    <TextUnit id="7246" loc="15.63">Τηλέμαχος, φίλος υἱὸς ̓Οδυσσῆος θείοιο:</TextUnit>
    <TextUnit id="7247" loc="15.64">“̓Ατρεί̈δη Μενέλαε διοτρεφές, ὄρχαμε λαῶν,</TextUnit>
    <TextUnit id="7248" loc="15.65">ἤδη νῦν μ' ἀπόπεμπε φίλην ἐς πατρίδα γαῖαν:</TextUnit>
    <TextUnit id="7249" loc="15.66">ἤδη γάρ μοι θυμὸς ἐέλδεται οἴκαδ' ἱκέσθαι.”</TextUnit>
    <TextUnit id="7250" loc="15.67">τὸν δ' ἠμείβετ' ἔπειτα βοὴν ἀγαθὸς Μενέλαος:</TextUnit>
    <TextUnit id="7251" loc="15.68">“Τηλέμαχ', οὔ τί ς' ἐγώ γε πολὺν χρόνον ἐνθάδ' ἐρύξω</TextUnit>
    <TextUnit id="7252" loc="15.69">ἱέμενον νόστοιο: νεμεσσῶμαι δὲ καὶ ἄλλῳ</TextUnit>
    <TextUnit id="7253" loc="15.70">ἀνδρὶ ξεινοδόκῳ,  ὅς κ' ἔξοχα μὲν φιλέῃσιν,</TextUnit>
    <TextUnit id="7254" loc="15.71">ἔξοχα δ' ἐχθαίρῃσιν: ἀμείνω δ' αἴσιμα πάντα.</TextUnit>
    <TextUnit id="7255" loc="15.72">ἶσόν τοι κακόν ἐσθ', ὅς τ' οὐκ ἐθέλοντα νέεσθαι</TextUnit>
    <TextUnit id="7256" loc="15.73">ξεῖνον ἐποτρύνει καὶ ὃς ἐσσύμενον κατερύκει.</TextUnit>
    <TextUnit id="7257" loc="15.74">χρὴ ξεῖνον παρεόντα φιλεῖν, ἐθέλοντα δὲ πέμπειν.</TextUnit>
    <TextUnit id="7258" loc="15.75">ἀλλὰ μέν' εἰς ὅ κε δῶρα φέρων ἐπιδίφρια θείω</TextUnit>
    <TextUnit id="7259" loc="15.76">καλά, σὺ δ' ὀφθαλμοῖσιν ἴδῃς, εἴπω δὲ γυναιξὶ</TextUnit>
    <TextUnit id="7260" loc="15.77">δεῖπνον ἐνὶ μεγάροις τετυκεῖν ἅλις ἔνδον ἐόντων.</TextUnit>
    <TextUnit id="7261" loc="15.78">ἀμφότερον, κῦδός τε καὶ ἀγλαί̈η καὶ ὄνειαρ,</TextUnit>
    <TextUnit id="7262" loc="15.79">δειπνήσαντας ἴμεν πολλὴν ἐπ' ἀπείρονα γαῖαν.</TextUnit>
    <TextUnit id="7263" loc="15.80">εἰ δ' ἐθέλεις τραφθῆναι ἀν' ̔Ελλάδα καὶ μέσον ̓́Αργος,</TextUnit>
    <TextUnit id="7264" loc="15.81">ὄφρα τοι αὐτὸς ἕπωμαι, ὑποζεύξω δέ τοι ἵππους,</TextUnit>
    <TextUnit id="7265" loc="15.82">ἄστεα δ' ἀνθρώπων ἡγήσομαι: οὐδέ τις ἡμέας</TextUnit>
    <TextUnit id="7266" loc="15.83">αὔτως ἀππέμψει, δώσει δέ τι ἕν γε φέρεσθαι,</TextUnit>
    <TextUnit id="7267" loc="15.84">ἠέ τινα τριπόδων εὐχάλκων ἠὲ λεβήτων,</TextUnit>
    <TextUnit id="7268" loc="15.85">ἠὲ δύ' ἡμιόνους ἠὲ χρύσειον ἄλεισον.”</TextUnit>
    <TextUnit id="7269" loc="15.86">τὸν δ' αὖ Τηλέμαχος πεπνυμένος ἀντίον ηὔδα:</TextUnit>
    <TextUnit id="7270" loc="15.87">“̓Ατρεί̈δη Μενέλαε διοτρεφές, ὄρχαμε λαῶν,</TextUnit>
    <TextUnit id="7271" loc="15.88">βούλομαι ἤδη νεῖσθαι ἐφ' ἡμέτερ': οὐ γὰρ ὄπισθεν</TextUnit>
    <TextUnit id="7272" loc="15.89">οὖρον ἰὼν κατέλειπον ἐπὶ κτεάτεσσιν ἐμοῖσιν:</TextUnit>
    <TextUnit id="7273" loc="15.90">μὴ πατέρ' ἀντίθεον διζήμενος αὐτὸς ὄλωμαι,</TextUnit>
    <TextUnit id="7274" loc="15.91">ἤ τί μοι ἐκ μεγάρων κειμήλιον ἐσθλὸν ὄληται.”</TextUnit>
    <TextUnit id="7275" loc="15.92">αὐτὰρ ἐπεὶ τό γ' ἄκουσε βοὴν ἀγαθὸς Μενέλαος,</TextUnit>
    <TextUnit id="7276" loc="15.93">αὐτίκ' ἄρ' ᾗ ἀλόχῳ ἠδὲ δμῳῇσι κέλευσε</TextUnit>
    <TextUnit id="7277" loc="15.94">δεῖπνον ἐνὶ μεγάροις τετυκεῖν ἅλις ἔνδον ἐόντων.</TextUnit>
    <TextUnit id="7278" loc="15.95">ἀγχίμολον δέ οἱ ἦλθε Βοηθοί̈δης ̓Ετεωνεύς,</TextUnit>
    <TextUnit id="7279" loc="15.96">ἀνστὰς ἐξ εὐνῆς, ἐπεὶ οὐ πολὺ ναῖεν ἀπ' αὐτοῦ:</TextUnit>
    <TextUnit id="7280" loc="15.97">τὸν πῦρ κῆαι ἄνωγε βοὴν ἀγαθὸς Μενέλαος</TextUnit>
    <TextUnit id="7281" loc="15.98">ὀπτῆσαί τε κρεῶν: ὁ δ' ἄρ' οὐκ ἀπίθησεν ἀκούσας.</TextUnit>
    <TextUnit id="7282" loc="15.99">αὐτὸς δ' ἐς θάλαμον κατεβήσετο κηώεντα,</TextUnit>
    <TextUnit id="7283" loc="15.100">οὐκ οἶος,  ἅμα τῷ γ' ̔Ελένη κίε καὶ Μεγαπένθης.</TextUnit>
    <TextUnit id="7284" loc="15.101">ἀλλ' ὅτε δή ῥ' ἵκανον ὅθι κειμήλια κεῖτο,</TextUnit>
    <TextUnit id="7285" loc="15.102">̓Ατρεί̈δης μὲν ἔπειτα δέπας λάβεν ἀμφικύπελλον,</TextUnit>
    <TextUnit id="7286" loc="15.103">υἱὸν δὲ κρητῆρα φέρειν Μεγαπένθε' ἄνωγεν</TextUnit>
    <TextUnit id="7287" loc="15.104">ἀργύρεον: ̔Ελένη δὲ παρίστατο φωριαμοῖσιν,</TextUnit>
    <TextUnit id="7288" loc="15.105">ἔνθ' ἔσαν οἱ πέπλοι παμποίκιλοι,  οὓς κάμεν αὐτή.</TextUnit>
    <TextUnit id="7289" loc="15.106">τῶν ἕν' ἀειραμένη ̔Ελένη φέρε, δῖα γυναικῶν,</TextUnit>
    <TextUnit id="7290" loc="15.107">ὃς κάλλιστος ἔην ποικίλμασιν ἠδὲ μέγιστος,</TextUnit>
    <TextUnit id="7291" loc="15.108">ἀστὴρ δ' ὣς ἀπέλαμπεν: ἔκειτο δὲ νείατος ἄλλων.</TextUnit>
    <TextUnit id="7292" loc="15.109">βὰν δ' ἰέναι προτέρω διὰ δώματος, ἧος ἵκοντο</TextUnit>
    <TextUnit id="7293" loc="15.110">Τηλέμαχον: τὸν δὲ προσέφη ξανθὸς Μενέλαος:</TextUnit>
    <TextUnit id="7294" loc="15.111">“Τηλέμαχ', ἦ τοι νόστον, ὅπως φρεσὶ σῇσι μενοινᾷς,</TextUnit>
    <TextUnit id="7295" loc="15.112">ὥς τοι Ζεὺς τελέσειεν, ἐρίγδουπος πόσις ̔́Ηρης.</TextUnit>
    <TextUnit id="7296" loc="15.113">δώρων δ', ὅσς' ἐν ἐμῷ οἴκῳ κειμήλια κεῖται,</TextUnit>
    <TextUnit id="7297" loc="15.114">δώσω ὃ κάλλιστον καὶ τιμηέστατόν ἐστι.</TextUnit>
    <TextUnit id="7298" loc="15.115">δώσω τοι κρητῆρα τετυγμένον: ἀργύρεος δὲ</TextUnit>
    <TextUnit id="7299" loc="15.116">ἐστὶν ἅπας, χρυσῷ δ' ἐπὶ χείλεα κεκράανται,</TextUnit>
    <TextUnit id="7300" loc="15.117">ἔργον δ' ̔Ηφαίστοιο: πόρεν δέ ἑ Φαίδιμος ἥρως,</TextUnit>
    <TextUnit id="7301" loc="15.118">Σιδονίων βασιλεύς, ὅθ' ἑὸς δόμος ἀμφεκάλυψε</TextUnit>
    <TextUnit id="7302" loc="15.119">κεῖσέ με νοστήσαντα: τεὶ̈ν δ' ἐθέλω τόδ' ὀπάσσαι.”</TextUnit>
    <TextUnit id="7303" loc="15.120">ὣς εἰπὼν ἐν χειρὶ τίθει δέπας ἀμφικύπελλον</TextUnit>
    <TextUnit id="7304" loc="15.121">ἥρως ̓Ατρεί̈δης: ὁ δ' ἄρα κρητῆρα φαεινὸν</TextUnit>
    <TextUnit id="7305" loc="15.122">θῆκ' αὐτοῦ προπάροιθε φέρων κρατερὸς Μεγαπένθης,</TextUnit>
    <TextUnit id="7306" loc="15.123">ἀργύρεον: ̔Ελένη δὲ παρίστατο καλλιπάρῃος</TextUnit>
    <TextUnit id="7307" loc="15.124">πέπλον ἔχους' ἐν χερσίν, ἔπος τ' ἔφατ' ἔκ τ' ὀνόμαζε:</TextUnit>
    <TextUnit id="7308" loc="15.125">“δῶρόν τοι καὶ ἐγώ,  τέκνον φίλε, τοῦτο δίδωμι,</TextUnit>
    <TextUnit id="7309" loc="15.126">μνῆμ' ̔Ελένης χειρῶν, πολυηράτου ἐς γάμου ὥρην,</TextUnit>
    <TextUnit id="7310" loc="15.127">σῇ ἀλόχῳ φορέειν: τῆος δὲ φίλῃ παρὰ μητρὶ</TextUnit>
    <TextUnit id="7311" loc="15.128">κείσθω ἐνὶ μεγάρῳ. σὺ δέ μοι χαίρων ἀφίκοιο</TextUnit>
    <TextUnit id="7312" loc="15.129">οἶκον ἐϋκτίμενον καὶ σὴν ἐς πατρίδα γαῖαν.”</TextUnit>
    <TextUnit id="7313" loc="15.130">ὣς εἰποῦς' ἐν χερσὶ τίθει,  ὁ δ' ἐδέξατο χαίρων.</TextUnit>
    <TextUnit id="7314" loc="15.131">καὶ τὰ μὲν ἐς πείρινθα τίθει Πεισίστρατος ἥρως</TextUnit>
    <TextUnit id="7315" loc="15.132">δεξάμενος, καὶ πάντα ἑῷ θηήσατο θυμῷ:</TextUnit>
    <TextUnit id="7316" loc="15.133">τοὺς δ' ἦγε πρὸς δῶμα κάρη ξανθὸς Μενέλαος.</TextUnit>
    <TextUnit id="7317" loc="15.134">ἑζέσθην δ' ἄρ' ἔπειτα κατὰ κλισμούς τε θρόνους τε.</TextUnit>
    <TextUnit id="7318" loc="15.135">χέρνιβα δ' ἀμφίπολος προχόῳ ἐπέχευε φέρουσα</TextUnit>
    <TextUnit id="7319" loc="15.136">καλῇ χρυσείῃ, ὑπὲρ ἀργυρέοιο λέβητος,</TextUnit>
    <TextUnit id="7320" loc="15.137">νίψασθαι: παρὰ δὲ ξεστὴν ἐτάνυσσε τράπεζαν.</TextUnit>
    <TextUnit id="7321" loc="15.138">σῖτον δ' αἰδοίη ταμίη παρέθηκε φέρουσα:</TextUnit>
    <TextUnit id="7322" loc="15.139">εἴδατα πόλλ' ἐπιθεῖσα, χαριζομένη παρεόντων:</TextUnit>
    <TextUnit id="7323" loc="15.140">πὰρ δὲ Βοηθοί̈δης κρέα δαίετο καὶ νέμε μοίρας:</TextUnit>
    <TextUnit id="7324" loc="15.141">οἰνοχόει δ' υἱὸς Μενελάου κυδαλίμοιο.</TextUnit>
    <TextUnit id="7325" loc="15.142">οἱ δ' ἐπ' ὀνείαθ' ἑτοῖμα προκείμενα χεῖρας ἴαλλον.</TextUnit>
    <TextUnit id="7326" loc="15.143">αὐτὰρ ἐπεὶ πόσιος καὶ ἐδητύος ἐξ ἔρον ἕντο,</TextUnit>
    <TextUnit id="7327" loc="15.144">δὴ τότε Τηλέμαχος καὶ Νέστορος ἀγλαὸς υἱὸς</TextUnit>
    <TextUnit id="7328" loc="15.145">ἵππους τε ζεύγνυντ' ἀνά θ' ἅρματα ποικίλ' ἔβαινον,</TextUnit>
    <TextUnit id="7329" loc="15.146">ἐκ δ' ἔλασαν προθύροιο καὶ αἰθούσης ἐριδούπου.</TextUnit>
    <TextUnit id="7330" loc="15.147">τοὺς δὲ μετ' ̓Ατρεί̈δης ἔκιε ξανθὸς Μενέλαος,</TextUnit>
    <TextUnit id="7331" loc="15.148">οἶνον ἔχων ἐν χειρὶ μελίφρονα δεξιτερῆφι,</TextUnit>
    <TextUnit id="7332" loc="15.149">ἐν δέπαϊ χρυσέῳ, ὄφρα λείψαντε κιοίτην.</TextUnit>
    <TextUnit id="7333" loc="15.150">στῆ δ' ἵππων προπάροιθε, δεδισκόμενος δὲ προσηύδα:</TextUnit>
    <TextUnit id="7334" loc="15.151">“χαίρετον,  ὦ κούρω, καὶ Νέστορι ποιμένι λαῶν</TextUnit>
    <TextUnit id="7335" loc="15.152">εἰπεῖν: ἦ γὰρ ἐμοί γε πατὴρ ὣς ἤπιος ἦεν,</TextUnit>
    <TextUnit id="7336" loc="15.153">ἧος ἐνὶ Τροίῃ πολεμίζομεν υἷες ̓Αχαιῶν.”</TextUnit>
    <TextUnit id="7337" loc="15.154">τὸν δ' αὖ Τηλέμαχος πεπνυμένος ἀντίον ηὔδα:</TextUnit>
    <TextUnit id="7338" loc="15.155">“καὶ λίην κείνῳ γε,  διοτρεφές, ὡς ἀγορεύεις,</TextUnit>
    <TextUnit id="7339" loc="15.156">πάντα τάδ' ἐλθόντες καταλέξομεν: αἲ γὰρ ἐγὼν ὣς</TextUnit>
    <TextUnit id="7340" loc="15.157">νοστήσας ̓Ιθάκηνδε, κιχὼν ̓Οδυσῆ' ἐνὶ οἴκῳ,</TextUnit>
    <TextUnit id="7341" loc="15.158">εἴποιμ' ὡς παρὰ σεῖο τυχὼν φιλότητος ἁπάσης</TextUnit>
    <TextUnit id="7342" loc="15.159">ἔρχομαι, αὐτὰρ ἄγω κειμήλια πολλὰ καὶ ἐσθλά.”</TextUnit>
    <TextUnit id="7343" loc="15.160">ὣς ἄρα οἱ εἰπόντι ἐπέπτατο δεξιὸς ὄρνις,</TextUnit>
    <TextUnit id="7344" loc="15.161">αἰετὸς ἀργὴν χῆνα φέρων ὀνύχεσσι πέλωρον,</TextUnit>
    <TextUnit id="7345" loc="15.162">ἥμερον ἐξ αὐλῆς: οἱ δ' ἰύ̈ζοντες ἕποντο</TextUnit>
    <TextUnit id="7346" loc="15.163">ἀνέρες ἠδὲ γυναῖκες: ὁ δέ σφισιν ἐγγύθεν ἐλθὼν</TextUnit>
    <TextUnit id="7347" loc="15.164">δεξιὸς ἤϊξε πρόσθ' ἵππων: οἱ δὲ ἰδόντες</TextUnit>
    <TextUnit id="7348" loc="15.165">γήθησαν,  καὶ πᾶσιν ἐνὶ φρεσὶ θυμὸς ἰάνθη.</TextUnit>
    <TextUnit id="7349" loc="15.166">τοῖσι δὲ Νεστορίδης Πεισίστρατος ἤρχετο μύθων:</TextUnit>
    <TextUnit id="7350" loc="15.167">“φράζεο δή, Μενέλαε διοτρεφές, ὄρχαμε λαῶν,</TextUnit>
    <TextUnit id="7351" loc="15.168">ἢ νῶϊν τόδ' ἔφηνε θεὸς τέρας ἦε σοὶ αὐτῷ.”</TextUnit>
    <TextUnit id="7352" loc="15.169">ὣς φάτο, μερμήριξε δ' ἀρηί̈φιλος Μενέλαος,</TextUnit>
    <TextUnit id="7353" loc="15.170">ὅππως οἱ κατὰ μοῖραν ὑποκρίναιτο νοήσας.</TextUnit>
    <TextUnit id="7354" loc="15.171">τὸν δ' ̔Ελένη τανύπεπλος ὑποφθαμένη φάτο μῦθον:</TextUnit>
    <TextUnit id="7355" loc="15.172">“κλῦτέ μευ: αὐτὰρ ἐγὼ μαντεύσομαι, ὡς ἐνὶ θυμῷ</TextUnit>
    <TextUnit id="7356" loc="15.173">ἀθάνατοι βάλλουσι καὶ ὡς τελέεσθαι ὀί̈ω.</TextUnit>
    <TextUnit id="7357" loc="15.174">ὡς ὅδε χῆν' ἥρπαξ' ἀτιταλλομένην ἐνὶ οἴκῳ</TextUnit>
    <TextUnit id="7358" loc="15.175">ἐλθὼν ἐξ ὄρεος,  ὅθι οἱ γενεή τε τόκος τε,</TextUnit>
    <TextUnit id="7359" loc="15.176">ὣς ̓Οδυσεὺς κακὰ πολλὰ παθὼν καὶ πόλλ' ἐπαληθεὶς</TextUnit>
    <TextUnit id="7360" loc="15.177">οἴκαδε νοστήσει καὶ τίσεται: ἠὲ καὶ ἤδη</TextUnit>
    <TextUnit id="7361" loc="15.178">οἴκοι, ἀτὰρ μνηστῆρσι κακὸν πάντεσσι φυτεύει.”</TextUnit>
    <TextUnit id="7362" loc="15.179">τὴν δ' αὖ Τηλέμαχος πεπνυμένος ἀντίον ηὔδα:</TextUnit>
    <TextUnit id="7363" loc="15.180">“οὕτω νῦν Ζεὺς θείη, ἐρίγδουπος πόσις ̔́Ηρης:</TextUnit>
    <TextUnit id="7364" loc="15.181">τῷ κέν τοι καὶ κεῖθι θεῷ ὣς εὐχετοῴμην.”</TextUnit>
    <TextUnit id="7365" loc="15.182">ἦ καὶ ἐφ' ἵπποιϊν μάστιν βάλεν: οἱ δὲ μάλ' ὦκα</TextUnit>
    <TextUnit id="7366" loc="15.183">ἤϊξαν πεδίονδε διὰ πτόλιος μεμαῶτες.</TextUnit>
    <TextUnit id="7367" loc="15.184">οἱ δὲ πανημέριοι σεῖον ζυγὸν ἀμφὶς ἔχοντες.</TextUnit>
    <TextUnit id="7368" loc="15.185">δύσετό τ' ἠέλιος σκιόωντό τε πᾶσαι ἀγυιαί:</TextUnit>
    <TextUnit id="7369" loc="15.186">ἐς Φηρὰς δ' ἵκοντο Διοκλῆος ποτὶ δῶμα,</TextUnit>
    <TextUnit id="7370" loc="15.187">υἱέος ̓Ορτιλόχοιο, τὸν ̓Αλφειὸς τέκε παῖδα.</TextUnit>
    <TextUnit id="7371" loc="15.188">ἔνθα δὲ νύκτ' ἄεσαν ὁ δὲ τοῖς πὰρ ξείνια θῆκεν.</TextUnit>
    <TextUnit id="7372" loc="15.189">ἦμος δ' ἠριγένεια φάνη ῥοδοδάκτυλος ̓Ηώς,</TextUnit>
    <TextUnit id="7373" loc="15.190">ἵππους τε ζεύγνυντ' ἀνά θ' ἅρματα ποικίλ' ἔβαινον,</TextUnit>
    <TextUnit id="7374" loc="15.191">ἐκ δ' ἔλασαν προθύροιο καὶ αἰθούσης ἐριδούπου:</TextUnit>
    <TextUnit id="7375" loc="15.192">μάστιξεν δ' ἐλάαν, τὼ δ' οὐκ ἄκοντε πετέσθην.</TextUnit>
    <TextUnit id="7376" loc="15.193">αἶψα δ' ἔπειθ' ἵκοντο Πύλου αἰπὺ πτολίεθρον:</TextUnit>
    <TextUnit id="7377" loc="15.194">καὶ τότε Τηλέμαχος προσεφώνεε Νέστορος υἱόν:</TextUnit>
    <TextUnit id="7378" loc="15.195">“Νεστορίδη,  πῶς κέν μοι ὑποσχόμενος τελέσειας</TextUnit>
    <TextUnit id="7379" loc="15.196">μῦθον ἐμόν; ξεῖνοι δὲ διαμπερὲς εὐχόμεθ' εἶναι</TextUnit>
    <TextUnit id="7380" loc="15.197">ἐκ πατέρων φιλότητος, ἀτὰρ καὶ ὁμήλικές εἰμεν:</TextUnit>
    <TextUnit id="7381" loc="15.198">ἥδε δ' ὁδὸς καὶ μᾶλλον ὁμοφροσύνῃσιν ἐνήσει.</TextUnit>
    <TextUnit id="7382" loc="15.199">μή με παρὲξ ἄγε νῆα, διοτρεφές, ἀλλὰ λίπ' αὐτοῦ,</TextUnit>
    <TextUnit id="7383" loc="15.200">μή μ' ὁ γέρων ἀέκοντα κατάσχῃ ᾧ ἐνὶ οἴκῳ</TextUnit>
    <TextUnit id="7384" loc="15.201">ἱέμενος φιλέειν: ἐμὲ δὲ χρεὼ θᾶσσον ἱκέσθαι.”</TextUnit>
    <TextUnit id="7385" loc="15.202">“ὣς φάτο, Νεστορίδης δ' ἄρ' ἑῷ συμφράσσατο θυμῷ,</TextUnit>
    <TextUnit id="7386" loc="15.203">ὅππως οἱ κατὰ μοῖραν ὑποσχόμενος τελέσειεν.</TextUnit>
    <TextUnit id="7387" loc="15.204">ὧδε δέ οἱ φρονέοντι δοάσσατο κέρδιον εἶναι:</TextUnit>
    <TextUnit id="7388" loc="15.205">στρέψ' ἵππους ἐπὶ νῆα θοὴν καὶ θῖνα θαλάσσης,</TextUnit>
    <TextUnit id="7389" loc="15.206">νηὶ̈ δ' ἐνὶ πρύμνῃ ἐξαίνυτο κάλλιμα δῶρα,</TextUnit>
    <TextUnit id="7390" loc="15.207">ἐσθῆτα χρυσόν τε, τά οἱ Μενέλαος ἔδωκε:</TextUnit>
    <TextUnit id="7391" loc="15.208">καί μιν ἐποτρύνων ἔπεα πτερόεντα προσηύδα:</TextUnit>
    <TextUnit id="7392" loc="15.209">“σπουδῇ νῦν ἀνάβαινε κέλευέ τε πάντας ἑταίρους,</TextUnit>
    <TextUnit id="7393" loc="15.210">πρὶν ἐμὲ οἴκαδ' ἱκέσθαι ἀπαγγεῖλαί τε γέροντι.</TextUnit>
    <TextUnit id="7394" loc="15.211">εὖ γὰρ ἐγὼ τόδε οἶδα κατὰ φρένα καὶ κατὰ θυμόν:</TextUnit>
    <TextUnit id="7395" loc="15.212">οἷος κείνου θυμὸς ὑπέρβιος, οὔ σε μεθήσει,</TextUnit>
    <TextUnit id="7396" loc="15.213">ἀλλ' αὐτὸς καλέων δεῦρ' εἴσεται, οὐδέ ἕ φημι</TextUnit>
    <TextUnit id="7397" loc="15.214">ἂψ ἰέναι κενεόν: μάλα γὰρ κεχολώσεται ἔμπης.”</TextUnit>
    <TextUnit id="7398" loc="15.215">ὣς ἄρα φωνήσας ἔλασεν καλλίτριχας ἵππους</TextUnit>
    <TextUnit id="7399" loc="15.216">ἂψ Πυλίων εἰς ἄστυ, θοῶς δ' ἄρα δώμαθ' ἵκανε.</TextUnit>
    <TextUnit id="7400" loc="15.217">Τηλέμαχος δ' ἑτάροισιν ἐποτρύνων ἐκέλευσεν:</TextUnit>
    <TextUnit id="7401" loc="15.218">“ἐγκοσμεῖτε τὰ τεύχε', ἑταῖροι, νηὶ̈ μελαίνῃ,</TextUnit>
    <TextUnit id="7402" loc="15.219">αὐτοί τ' ἀμβαίνωμεν, ἵνα πρήσσωμεν ὁδοῖο.”</TextUnit>
    <TextUnit id="7403" loc="15.220">“ὣς ἔφαθ', οἱ δ' ἄρα τοῦ μάλα μὲν κλύον ἠδ' ἐπίθοντο,</TextUnit>
    <TextUnit id="7404" loc="15.221">αἶψα δ' ἄρ' εἴσβαινον καὶ ἐπὶ κληῖ̈σι καθῖζον.</TextUnit>
    <TextUnit id="7405" loc="15.222">ἦ τοι ὁ μὲν τὰ πονεῖτο καὶ εὔχετο, θῦε δ' ̓Αθήνῃ</TextUnit>
    <TextUnit id="7406" loc="15.223">νηὶ̈ πάρα πρυμνῇ: σχεδόθεν δέ οἱ ἤλυθεν ἀνὴρ</TextUnit>
    <TextUnit id="7407" loc="15.224">τηλεδαπός, φεύγων ἐξ ̓́Αργεος ἄνδρα κατακτάς,</TextUnit>
    <TextUnit id="7408" loc="15.225">μάντις: ἀτὰρ γενεήν γε Μελάμποδος ἔκγονος ἦεν,</TextUnit>
    <TextUnit id="7409" loc="15.226">ὃς πρὶν μέν ποτ' ἔναιε Πύλῳ ἔνι, μητέρι μήλων,</TextUnit>
    <TextUnit id="7410" loc="15.227">ἀφνειὸς Πυλίοισι μέγ' ἔξοχα δώματα ναίων:</TextUnit>
    <TextUnit id="7411" loc="15.228">δὴ τότε γ' ἄλλων δῆμον ἀφίκετο, πατρίδα φεύγων</TextUnit>
    <TextUnit id="7412" loc="15.229">Νηλέα τε μεγάθυμον, ἀγαυότατον ζωόντων,</TextUnit>
    <TextUnit id="7413" loc="15.230">ὅς οἱ χρήματα πολλὰ τελεσφόρον εἰς ἐνιαυτὸν</TextUnit>
    <TextUnit id="7414" loc="15.231">εἶχε βίῃ. ὁ δὲ τῆος ἐνὶ μεγάροις Φυλάκοιο</TextUnit>
    <TextUnit id="7415" loc="15.232">δεσμῷ ἐν ἀργαλέῳ δέδετο, κρατέρ' ἄλγεα πάσχων</TextUnit>
    <TextUnit id="7416" loc="15.233">εἵνεκα Νηλῆος κούρης ἄτης τε βαρείης,</TextUnit>
    <TextUnit id="7417" loc="15.234">τήν οἱ ἐπὶ φρεσὶ θῆκε θεὰ δασπλῆτις ̓Ερινύς.</TextUnit>
    <TextUnit id="7418" loc="15.235">ἀλλ' ὁ μὲν ἔκφυγε κῆρα καὶ ἤλασε βοῦς ἐριμύκους</TextUnit>
    <TextUnit id="7419" loc="15.236">ἐς Πύλον ἐκ Φυλάκης καὶ ἐτίσατο ἔργον ἀεικὲς</TextUnit>
    <TextUnit id="7420" loc="15.237">ἀντίθεον Νηλῆα, κασιγνήτῳ δὲ γυναῖκα</TextUnit>
    <TextUnit id="7421" loc="15.238">ἠγάγετο πρὸς δώμαθ'. ὁ δ' ἄλλων ἵκετο δῆμον,</TextUnit>
    <TextUnit id="7422" loc="15.239">̓́Αργος ἐς ἱππόβοτον: τόθι γάρ νύ οἱ αἴσιμον ἦεν</TextUnit>
    <TextUnit id="7423" loc="15.240">ναιέμεναι πολλοῖσιν ἀνάσσοντ' ̓Αργείοισιν</TextUnit>
    <TextUnit id="7424" loc="15.241">ἔνθα δ' ἔγημε γυναῖκα καὶ ὑψερεφὲς θέτο δῶμα,</TextUnit>
    <TextUnit id="7425" loc="15.242">γείνατο δ' ̓Αντιφάτην καὶ Μάντιον, υἷε κραταιώ.</TextUnit>
    <TextUnit id="7426" loc="15.243">̓Αντιφάτης μὲν ἔτικτεν ̓Οϊκλῆα μεγάθυμον,</TextUnit>
    <TextUnit id="7427" loc="15.244">αὐτὰρ ̓Οϊκλείης λαοσσόον ̓Αμφιάραον,</TextUnit>
    <TextUnit id="7428" loc="15.245">ὃν περὶ κῆρι φίλει Ζεύς τ' αἰγίοχος καὶ ̓Απόλλων</TextUnit>
    <TextUnit id="7429" loc="15.246">παντοίην φιλότητ': οὐδ' ἵκετο γήραος οὐδόν,</TextUnit>
    <TextUnit id="7430" loc="15.247">ἀλλ' ὄλετ' ἐν Θήβῃσι γυναίων εἵνεκα δώρων.</TextUnit>
    <TextUnit id="7431" loc="15.248">τοῦ δ' υἱεῖς ἐγένοντ' ̓Αλκμαίων ̓Αμφίλοχός τε.</TextUnit>
    <TextUnit id="7432" loc="15.249">Μάντιος αὖ τέκετο Πολυφείδεά τε Κλεῖτόν τε:</TextUnit>
    <TextUnit id="7433" loc="15.250">ἀλλ' ἦ τοι Κλεῖτον χρυσόθρονος ἥρπασεν ̓Ηὼς</TextUnit>
    <TextUnit id="7434" loc="15.251">κάλλεος εἵνεκα οἷο, ἵν' ἀθανάτοισι μετείη:</TextUnit>
    <TextUnit id="7435" loc="15.252">αὐτὰρ ὑπέρθυμον Πολυφείδεα μάντιν ̓Απόλλων</TextUnit>
    <TextUnit id="7436" loc="15.253">θῆκε βροτῶν ὄχ' ἄριστον, ἐπεὶ θάνεν ̓Αμφιάραος:</TextUnit>
    <TextUnit id="7437" loc="15.254">ὅς ῥ' ̔Υπερησίηνδ' ἀπενάσσατο πατρὶ χολωθείς,</TextUnit>
    <TextUnit id="7438" loc="15.255">ἔνθ' ὅ γε ναιετάων μαντεύετο πᾶσι βροτοῖσιν.</TextUnit>
    <TextUnit id="7439" loc="15.256">τοῦ μὲν ἄρ' υἱὸς ἐπῆλθε, Θεοκλύμενος δ' ὄνομ' ἦεν,</TextUnit>
    <TextUnit id="7440" loc="15.257">ὃς τότε Τηλεμάχου πέλας ἵστατο: τὸν δ' ἐκίχανεν</TextUnit>
    <TextUnit id="7441" loc="15.258">σπένδοντ' εὐχόμενόν τε θοῇ παρὰ νηὶ̈ μελαίνῃ,</TextUnit>
    <TextUnit id="7442" loc="15.259">καί μιν φωνήσας ἔπεα πτερόεντα προσηύδα:</TextUnit>
    <TextUnit id="7443" loc="15.260">“ὦ φίλ',  ἐπεί σε θύοντα κιχάνω τῷδ' ἐνὶ χώρῳ,</TextUnit>
    <TextUnit id="7444" loc="15.261">λίσσομ' ὑπὲρ θυέων καὶ δαίμονος, αὐτὰρ ἔπειτα</TextUnit>
    <TextUnit id="7445" loc="15.262">σῆς τ' αὐτοῦ κεφαλῆς καὶ ἑταίρων, οἵ τοι ἕπονται,</TextUnit>
    <TextUnit id="7446" loc="15.263">εἰπέ μοι εἰρομένῳ νημερτέα μηδ' ἐπικεύσῃς:</TextUnit>
    <TextUnit id="7447" loc="15.264">τίς πόθεν εἶς ἀνδρῶν; πόθι τοι πόλις ἠδὲ τοκῆες;”</TextUnit>
    <TextUnit id="7448" loc="15.265">τὸν δ' αὖ Τηλέμαχος πεπνυμένος ἀντίον ηὔδα:</TextUnit>
    <TextUnit id="7449" loc="15.266">“τοιγὰρ ἐγώ τοι, ξεῖνε, μάλ' ἀτρεκέως ἀγορεύσω.</TextUnit>
    <TextUnit id="7450" loc="15.267">ἐξ ̓Ιθάκης γένος εἰμί, πατὴρ δέ μοί ἐστιν ̓Οδυσσεύς,</TextUnit>
    <TextUnit id="7451" loc="15.268">εἴ ποτ' ἔην: νῦν δ' ἤδη ἀπέφθιτο λυγρῷ ὀλέθρῳ.</TextUnit>
    <TextUnit id="7452" loc="15.269">τοὔνεκα νῦν ἑτάρους τε λαβὼν καὶ νῆα μέλαιναν</TextUnit>
    <TextUnit id="7453" loc="15.270">ἦλθον πευσόμενος πατρὸς δὴν οἰχομένοιο.”</TextUnit>
    <TextUnit id="7454" loc="15.271">τὸν δ' αὖτε προσέειπε Θεοκλύμενος θεοειδής:</TextUnit>
    <TextUnit id="7455" loc="15.272">“οὕτω τοι καὶ ἐγὼν ἐκ πατρίδος, ἄνδρα κατακτὰς</TextUnit>
    <TextUnit id="7456" loc="15.273">ἔμφυλον: πολλοὶ δὲ κασίγνητοί τε ἔται τε</TextUnit>
    <TextUnit id="7457" loc="15.274">̓́Αργος ἀν' ἱππόβοτον, μέγα δὲ κρατέουσιν ̓Αχαιῶν.</TextUnit>
    <TextUnit id="7458" loc="15.275">τῶν ὑπαλευάμενος θάνατον καὶ κῆρα μέλαιναν</TextUnit>
    <TextUnit id="7459" loc="15.276">φεύγω, ἐπεί νύ μοι αἶσα κατ' ἀνθρώπους ἀλάλησθαι.</TextUnit>
    <TextUnit id="7460" loc="15.277">ἀλλά με νηὸς ἔφεσσαι, ἐπεί σε φυγὼν ἱκέτευσα,</TextUnit>
    <TextUnit id="7461" loc="15.278">μή με κατακτείνωσι: διωκέμεναι γὰρ ὀί̈ω.”</TextUnit>
    <TextUnit id="7462" loc="15.279">τὸν δ' αὖ Τηλέμαχος πεπνυμένος ἀντίον ηὔδα:</TextUnit>
    <TextUnit id="7463" loc="15.280">“οὐ μὲν δή ς' ἐθέλοντά γ' ἀπώσω νηὸς ἐί̈σης,</TextUnit>
    <TextUnit id="7464" loc="15.281">ἀλλ' ἕπευ: αὐτὰρ κεῖθι φιλήσεαι, οἷά κ' ἔχωμεν.”</TextUnit>
    <TextUnit id="7465" loc="15.282">ὣς ἄρα φωνήσας οἱ ἐδέξατο χάλκεον ἔγχος,</TextUnit>
    <TextUnit id="7466" loc="15.283">καὶ τό γ' ἐπ' ἰκριόφιν τάνυσεν νεὸς ἀμφιελίσσης:</TextUnit>
    <TextUnit id="7467" loc="15.284">ἂν δὲ καὶ αὐτὸς νηὸς ἐβήσετο ποντοπόροιο.</TextUnit>
    <TextUnit id="7468" loc="15.285">ἐν πρύμνῃ δ' ἄρ' ἔπειτα καθέζετο, πὰρ δὲ οἷ αὐτῷ</TextUnit>
    <TextUnit id="7469" loc="15.286">εἷσε Θεοκλύμενον: τοὶ δὲ πρυμνήσι' ἔλυσαν.</TextUnit>
    <TextUnit id="7470" loc="15.287">Τηλέμαχος δ' ἑτάροισιν ἐποτρύνας ἐκέλευσεν</TextUnit>
    <TextUnit id="7471" loc="15.288">ὅπλων ἅπτεσθαι: τοὶ δ' ἐσσυμένως ἐπίθοντο.</TextUnit>
    <TextUnit id="7472" loc="15.289">ἱστὸν δ' εἰλάτινον κοίλης ἔντοσθε μεσόδμης</TextUnit>
    <TextUnit id="7473" loc="15.290">στῆσαν ἀείραντες,  κατὰ δὲ προτόνοισιν ἔδησαν,</TextUnit>
    <TextUnit id="7474" loc="15.291">ἕλκον δ' ἱστία λευκὰ ἐϋστρέπτοισι βοεῦσι.</TextUnit>
    <TextUnit id="7475" loc="15.292">τοῖσιν δ' ἴκμενον οὖρον ἵει γλαυκῶπις ̓Αθήνη,</TextUnit>
    <TextUnit id="7476" loc="15.293">λάβρον ἐπαιγίζοντα δι' αἰθέρος, ὄφρα τάχιστα</TextUnit>
    <TextUnit id="7477" loc="15.294">νηῦς ἀνύσειε θέουσα θαλάσσης ἁλμυρὸν ὕδωρ.</TextUnit>
    <TextUnit id="7478" loc="15.295">βὰν δὲ παρὰ Κρουνοὺς καὶ Χαλκίδα καλλιρέεθρον.</TextUnit>
    <TextUnit id="7479" loc="15.296">δύσετό τ' ἠέλιος σκιόωντό τε πᾶσαι ἀγυιαί:</TextUnit>
    <TextUnit id="7480" loc="15.297">ἡ δὲ Φεὰς ἐπέβαλλεν ἐπειγομένη Διὸς οὔρῳ</TextUnit>
    <TextUnit id="7481" loc="15.298">ἠδὲ παρ' ̓́Ηλιδα δῖαν, ὅθι κρατέουσιν ̓Επειοί.</TextUnit>
    <TextUnit id="7482" loc="15.299">ἔνθεν δ' αὖ νήσοισιν ἐπιπροέηκε θοῇσιν,</TextUnit>
    <TextUnit id="7483" loc="15.300">ὁρμαίνων ἤ κεν θάνατον φύγοι ἦ κεν ἁλώῃ.</TextUnit>
    <TextUnit id="7484" loc="15.301">τὼ δ' αὖτ' ἐν κλισίῃ ̓Οδυσεὺς καὶ δῖος ὑφορβὸς</TextUnit>
    <TextUnit id="7485" loc="15.302">δορπείτην: παρὰ δέ σφιν ἐδόρπεον ἀνέρες ἄλλοι.</TextUnit>
    <TextUnit id="7486" loc="15.303">αὐτὰρ ἐπεὶ πόσιος καὶ ἐδητύος ἐξ ἔρον ἕντο,</TextUnit>
    <TextUnit id="7487" loc="15.304">τοῖς δ' ̓Οδυσεὺς μετέειπε, συβώτεω πειρητίζων,</TextUnit>
    <TextUnit id="7488" loc="15.305">ἤ μιν ἔτ' ἐνδυκέως φιλέοι μεῖναί τε κελεύοι</TextUnit>
    <TextUnit id="7489" loc="15.306">αὐτοῦ ἐνὶ σταθμῷ, ἦ ὀτρύνειε πόλινδε:</TextUnit>
    <TextUnit id="7490" loc="15.307">“κέκλυθι νῦν, Εὔμαιε, καὶ ἄλλοι πάντες ἑταῖροι:</TextUnit>
    <TextUnit id="7491" loc="15.308">ἠῶθεν προτὶ ἄστυ λιλαίομαι ἀπονέεσθαι</TextUnit>
    <TextUnit id="7492" loc="15.309">πτωχεύσων,  ἵνα μή σε κατατρύχω καὶ ἑταίρους.</TextUnit>
    <TextUnit id="7493" loc="15.310">ἀλλά μοι εὖ θ' ὑπόθευ καὶ ἅμ' ἡγεμόν' ἐσθλὸν ὄπασσον</TextUnit>
    <TextUnit id="7494" loc="15.311">ὅς κέ με κεῖς' ἀγάγῃ: κατὰ δὲ πτόλιν αὐτὸς ἀνάγκῃ</TextUnit>
    <TextUnit id="7495" loc="15.312">πλάγξομαι, αἴ κέν τις κοτύλην καὶ πύρνον ὀρέξῃ.</TextUnit>
    <TextUnit id="7496" loc="15.313">καί κ' ἐλθὼν πρὸς δώματ' ̓Οδυσσῆος θείοιο</TextUnit>
    <TextUnit id="7497" loc="15.314">ἀγγελίην εἴποιμι περίφρονι Πηνελοπείῃ,</TextUnit>
    <TextUnit id="7498" loc="15.315">καί κε μνηστήρεσσιν ὑπερφιάλοισι μιγείην,</TextUnit>
    <TextUnit id="7499" loc="15.316">εἴ μοι δεῖπνον δοῖεν ὀνείατα μυρί' ἔχοντες.</TextUnit>
    <TextUnit id="7500" loc="15.317">αἶψά κεν εὖ δρώοιμι μετὰ σφίσιν ἅσς' ἐθέλοιεν.</TextUnit>
    <TextUnit id="7501" loc="15.318">ἐκ γάρ τοι ἐρέω, σὺ δὲ σύνθεο καί μευ ἄκουσον:</TextUnit>
    <TextUnit id="7502" loc="15.319">̔Ερμείαο ἕκητι διακτόρου, ὅς ῥά τε πάντων</TextUnit>
    <TextUnit id="7503" loc="15.320">ἀνθρώπων ἔργοισι χάριν καὶ κῦδος ὀπάζει,</TextUnit>
    <TextUnit id="7504" loc="15.321">δρηστοσύνῃ οὐκ ἄν μοι ἐρίσσειε βροτὸς ἄλλος,</TextUnit>
    <TextUnit id="7505" loc="15.322">πῦρ τ' εὖ νηῆσαι διά τε ξύλα δανὰ κεάσσαι,</TextUnit>
    <TextUnit id="7506" loc="15.323">δαιτρεῦσαί τε καὶ ὀπτῆσαι καὶ οἰνοχοῆσαι,</TextUnit>
    <TextUnit id="7507" loc="15.324">οἷά τε τοῖς ἀγαθοῖσι παραδρώωσι χέρηες.”</TextUnit>
    <TextUnit id="7508" loc="15.325">τὸν δὲ μέγ' ὀχθήσας προσέφης,  Εὔμαιε συβῶτα:</TextUnit>
    <TextUnit id="7509" loc="15.326">“ὤ μοι, ξεῖνε, τίη τοι ἐνὶ φρεσὶ τοῦτο νόημα</TextUnit>
    <TextUnit id="7510" loc="15.327">ἔπλετο; ἦ σύ γε πάγχυ λιλαίεαι αὐτόθ' ὀλέσθαι.</TextUnit>
    <TextUnit id="7511" loc="15.328">εἰ δὴ μνηστήρων ἐθέλεις καταδῦναι ὅμιλον,</TextUnit>
    <TextUnit id="7512" loc="15.329">τῶν ὕβρις τε βίη τε σιδήρεον οὐρανὸν ἵκει.</TextUnit>
    <TextUnit id="7513" loc="15.330">οὔ τοι τοιοίδ' εἰσὶν ὑποδρηστῆρες ἐκείνων,</TextUnit>
    <TextUnit id="7514" loc="15.331">ἀλλὰ νέοι, χλαίνας εὖ εἱμένοι ἠδὲ χιτῶνας,</TextUnit>
    <TextUnit id="7515" loc="15.332">αἰεὶ δὲ λιπαροὶ κεφαλὰς καὶ καλὰ πρόσωπα,</TextUnit>
    <TextUnit id="7516" loc="15.333">οἵ σφιν ὑποδρώωσιν: ἐύ̈ξεστοι δὲ τράπεζαι</TextUnit>
    <TextUnit id="7517" loc="15.334">σίτου καὶ κρειῶν ἠδ' οἴνου βεβρίθασιν.</TextUnit>
    <TextUnit id="7518" loc="15.335">ἀλλὰ μέν': οὐ γάρ τίς τοι ἀνιᾶται παρεόντι,</TextUnit>
    <TextUnit id="7519" loc="15.336">οὔτ' ἐγὼ οὔτε τις ἄλλος ἑταίρων, οἵ μοι ἔασιν.</TextUnit>
    <TextUnit id="7520" loc="15.337">αὐτὰρ ἐπὴν ἔλθῃσιν ̓Οδυσσῆος φίλος υἱός,</TextUnit>
    <TextUnit id="7521" loc="15.338">κεῖνός σε χλαῖνάν τε χιτῶνά τε εἵματα ἕσσει,</TextUnit>
    <TextUnit id="7522" loc="15.339">πέμψει δ' ὅππη σε κραδίη θυμός τε κελεύει.”</TextUnit>
    <TextUnit id="7523" loc="15.340">τὸν δ' ἠμείβετ' ἔπειτα πολύτλας δῖος ̓Οδυσσεύς:</TextUnit>
    <TextUnit id="7524" loc="15.341">“αἴθ' οὕτως, Εὔμαιε, φίλος Διὶ πατρὶ γένοιο</TextUnit>
    <TextUnit id="7525" loc="15.342">ὡς ἐμοί, ὅττι μ' ἔπαυσας ἄλης καὶ ὀϊζύος αἰνῆς.</TextUnit>
    <TextUnit id="7526" loc="15.343">πλαγκτοσύνης δ' οὐκ ἔστι κακώτερον ἄλλο βροτοῖσιν:</TextUnit>
    <TextUnit id="7527" loc="15.344">ἀλλ' ἕνεκ' οὐλομένης γαστρὸς κακὰ κήδε' ἔχουσιν</TextUnit>
    <TextUnit id="7528" loc="15.345">ἀνέρες,  ὅν τιν' ἵκηται ἄλη καὶ πῆμα καὶ ἄλγος.</TextUnit>
    <TextUnit id="7529" loc="15.346">νῦν δ' ἐπεὶ ἰσχανάᾳς μεῖναι τέ με κεῖνον ἄνωγας,</TextUnit>
    <TextUnit id="7530" loc="15.347">εἴπ' ἄγε μοι περὶ μητρὸς ̓Οδυσσῆος θείοιο</TextUnit>
    <TextUnit id="7531" loc="15.348">πατρός θ', ὃν κατέλειπεν ἰὼν ἐπὶ γήραος οὐδῷ,</TextUnit>
    <TextUnit id="7532" loc="15.349">ἤ που ἔτι ζώουσιν ὑπ' αὐγὰς ἠελίοιο,</TextUnit>
    <TextUnit id="7533" loc="15.350">ἦ ἤδη τεθνᾶσι καὶ εἰν ̓Αί̈δαο δόμοισι.”</TextUnit>
    <TextUnit id="7534" loc="15.351">τὸν δ' αὖτε προσέειπε συβώτης, ὄρχαμος ἀνδρὼν:</TextUnit>
    <TextUnit id="7535" loc="15.352">“τοιγὰρ ἐγώ τοι, ξεῖνε, μάλ' ἀτρεκέως ἀγορεύσω.</TextUnit>
    <TextUnit id="7536" loc="15.353">Λαέρτης μὲν ἔτι ζώει, Διὶ δ' εὔχεται αἰεὶ</TextUnit>
    <TextUnit id="7537" loc="15.354">θυμὸν ἀπὸ μελέων φθίσθαι οἷς ἐν μεγάροισιν:</TextUnit>
    <TextUnit id="7538" loc="15.355">ἐκπάγλως γὰρ παιδὸς ὀδύρεται οἰχομένοιο</TextUnit>
    <TextUnit id="7539" loc="15.356">κουριδίης τ' ἀλόχοιο δαί̈φρονος, ἥ ἑ μάλιστα</TextUnit>
    <TextUnit id="7540" loc="15.357">ἤκαχ' ἀποφθιμένη καὶ ἐν ὠμῷ γήραϊ θῆκεν.</TextUnit>
    <TextUnit id="7541" loc="15.358">ἡ δ' ἄχεϊ οὗ παιδὸς ἀπέφθιτο κυδαλίμοιο,</TextUnit>
    <TextUnit id="7542" loc="15.359">λευγαλέῳ θανάτῳ, ὡς μὴ θάνοι ὅς τις ἐμοί γε</TextUnit>
    <TextUnit id="7543" loc="15.360">ἐνθάδε ναιετάων φίλος εἴη καὶ φίλα ἔρδοι.</TextUnit>
    <TextUnit id="7544" loc="15.361">ὄφρα μὲν οὖν δὴ κείνη ἔην, ἀχέουσά περ ἔμπης,</TextUnit>
    <TextUnit id="7545" loc="15.362">τόφρα τί μοι φίλον ἔσκε μεταλλῆσαι καὶ ἐρέσθαι,</TextUnit>
    <TextUnit id="7546" loc="15.363">οὕνεκά μ' αὐτὴ θρέψεν ἅμα Κτιμένῃ τανυπέπλῳ,</TextUnit>
    <TextUnit id="7547" loc="15.364">θυγατέρ' ἰφθίμῃ, τὴν ὁπλοτάτην τέκε παίδων:</TextUnit>
    <TextUnit id="7548" loc="15.365">τῇ ὁμοῦ ἐτρεφόμην,  ὀλίγον δέ τί μ' ἧσσον ἐτίμα.</TextUnit>
    <TextUnit id="7549" loc="15.366">αὐτὰρ ἐπεί ῥ' ἥβην πολυήρατον ἱκόμεθ' ἄμφω,</TextUnit>
    <TextUnit id="7550" loc="15.367">τὴν μὲν ἔπειτα Σάμηνδ' ἔδοσαν καὶ μυρί' ἕλοντο,</TextUnit>
    <TextUnit id="7551" loc="15.368">αὐτὰρ ἐμὲ χλαῖνάν τε χιτῶνά τε εἵματ' ἐκείνη</TextUnit>
    <TextUnit id="7552" loc="15.369">καλὰ μάλ' ἀμφιέσασα, ποσὶν δ' ὑποδήματα δοῦσα</TextUnit>
    <TextUnit id="7553" loc="15.370">ἀγρόνδε προί̈αλλε: φίλει δέ με κηρόθι μᾶλλον.</TextUnit>
    <TextUnit id="7554" loc="15.371">νῦν δ' ἤδη τούτων ἐπιδεύομαι: ἀλλά μοι αὐτῷ</TextUnit>
    <TextUnit id="7555" loc="15.372">ἔργον ἀέξουσιν μάκαρες θεοὶ ᾧ ἐπιμίμνω:</TextUnit>
    <TextUnit id="7556" loc="15.373">τῶν ἔφαγόν τ' ἔπιόν τε καὶ αἰδοίοισιν ἔδωκα.</TextUnit>
    <TextUnit id="7557" loc="15.374">ἐκ δ' ἄρα δεσποίνης οὐ μείλιχον ἔστιν ἀκοῦσαι</TextUnit>
    <TextUnit id="7558" loc="15.375">οὔτ' ἔπος οὔτε τι ἔργον,  ἐπεὶ κακὸν ἔμπεσεν οἴκῳ,</TextUnit>
    <TextUnit id="7559" loc="15.376">ἄνδρες ὑπερφίαλοι: μέγα δὲ δμῶες χατέουσιν</TextUnit>
    <TextUnit id="7560" loc="15.377">ἀντία δεσποίνης φάσθαι καὶ ἕκαστα πυθέσθαι</TextUnit>
    <TextUnit id="7561" loc="15.378">καὶ φαγέμεν πιέμεν τε, ἔπειτα δὲ καί τι φέρεσθαι</TextUnit>
    <TextUnit id="7562" loc="15.379">ἀγρόνδ', οἷά τε θυμὸν ἀεὶ δμώεσσιν ἰαίνει.”</TextUnit>
    <TextUnit id="7563" loc="15.380">τὸν δ' ἀπαμειβόμενος προσέφη πολύμητις ̓Οδυσσεύς:</TextUnit>
    <TextUnit id="7564" loc="15.381">“ὢ πόποι,  ὡς ἄρα τυτθὸς ἐών, Εὔμαιε συβῶτα,</TextUnit>
    <TextUnit id="7565" loc="15.382">πολλὸν ἀπεπλάγχθης σῆς πατρίδος ἠδὲ τοκήων.</TextUnit>
    <TextUnit id="7566" loc="15.383">ἀλλ' ἄγε μοι τόδε εἰπὲ καὶ ἀτρεκέως κατάλεξον,</TextUnit>
    <TextUnit id="7567" loc="15.384">ἠὲ διεπράθετο πτόλις ἀνδρῶν εὐρυάγυια,</TextUnit>
    <TextUnit id="7568" loc="15.385">ᾗ ἔνι ναιετάασκε πατὴρ καὶ πότνια μήτηρ,</TextUnit>
    <TextUnit id="7569" loc="15.386">ἦ σέ γε μουνωθέντα παρ' οἴεσιν ἢ παρὰ βουσὶν</TextUnit>
    <TextUnit id="7570" loc="15.387">ἄνδρες δυσμενέες νηυσὶν λάβον ἠδ' ἐπέρασσαν</TextUnit>
    <TextUnit id="7571" loc="15.388">τοῦδ' ἀνδρὸς πρὸς δώμαθ', ὁ δ' ἄξιον ὦνον ἔδωκε.”</TextUnit>
    <TextUnit id="7572" loc="15.389">τὸν δ' αὖτε προσέειπε συβώτης, ὄρχαμος ἀνδρῶν:</TextUnit>
    <TextUnit id="7573" loc="15.390">“ξεῖν',  ἐπεὶ ἂρ δὴ ταῦτά μ' ἀνείρεαι ἠδὲ μεταλλᾷς,</TextUnit>
    <TextUnit id="7574" loc="15.391">σιγῇ νῦν ξυνίει καὶ τέρπεο, πῖνέ τε οἶνον</TextUnit>
    <TextUnit id="7575" loc="15.392">ἥμενος. αἵδε δὲ νύκτες ἀθέσφατοι: ἔστι μὲν εὕδειν,</TextUnit>
    <TextUnit id="7576" loc="15.393">ἔστι δὲ τερπομένοισιν ἀκούειν: οὐδέ τί σε χρή,</TextUnit>
    <TextUnit id="7577" loc="15.394">πρὶν ὥρη, καταλέχθαι: ἀνίη καὶ πολὺς ὕπνος.</TextUnit>
    <TextUnit id="7578" loc="15.395">τῶν δ' ἄλλων ὅτινα κραδίη καὶ θυμὸς ἀνώγει,</TextUnit>
    <TextUnit id="7579" loc="15.396">εὑδέτω ἐξελθών: ἅμα δ' ἠοῖ φαινομένηφι</TextUnit>
    <TextUnit id="7580" loc="15.397">δειπνήσας ἅμ' ὕεσσιν ἀνακτορίῃσιν ἑπέσθω.</TextUnit>
    <TextUnit id="7581" loc="15.398">νῶϊ δ' ἐνὶ κλισίῃ πίνοντέ τε δαινυμένω τε</TextUnit>
    <TextUnit id="7582" loc="15.399">κήδεσιν ἀλλήλων τερπώμεθα λευγαλέοισι,</TextUnit>
    <TextUnit id="7583" loc="15.400">μνωομένω: μετὰ γάρ τε καὶ ἄλγεσι τέρπεται ἀνήρ,</TextUnit>
    <TextUnit id="7584" loc="15.401">ὅς τις δὴ μάλα πολλὰ πάθῃ καὶ πόλλ' ἐπαληθῇ.</TextUnit>
    <TextUnit id="7585" loc="15.402">τοῦτο δέ τοι ἐρέω ὅ μ' ἀνείρεαι ἠδὲ μεταλλᾷς.</TextUnit>
    <TextUnit id="7586" loc="15.403">“νῆσός τις Συρίη κικλήσκεται, εἴ που ἀκούεις,</TextUnit>
    <TextUnit id="7587" loc="15.404">̓Ορτυγίης καθύπερθεν, ὅθι τροπαὶ ἠελίοιο,</TextUnit>
    <TextUnit id="7588" loc="15.405">οὔ τι περιπληθὴς λίην τόσον,  ἀλλ' ἀγαθὴ μέν,</TextUnit>
    <TextUnit id="7589" loc="15.406">εὔβοτος, εὔμηλος, οἰνοπληθής, πολύπυρος.</TextUnit>
    <TextUnit id="7590" loc="15.407">πείνη δ' οὔ ποτε δῆμον ἐσέρχεται, οὐδέ τις ἄλλη</TextUnit>
    <TextUnit id="7591" loc="15.408">νοῦσος ἐπὶ στυγερὴ πέλεται δειλοῖσι βροτοῖσιν:</TextUnit>
    <TextUnit id="7592" loc="15.409">ἀλλ' ὅτε γηράσκωσι πόλιν κάτα φῦλ' ἀνθρώπων,</TextUnit>
    <TextUnit id="7593" loc="15.410">ἐλθὼν ἀργυρότοξος ̓Απόλλων ̓Αρτέμιδι ξὺν</TextUnit>
    <TextUnit id="7594" loc="15.411">οἷς ἀγανοῖς βελέεσσιν ἐποιχόμενος κατέπεφνεν.</TextUnit>
    <TextUnit id="7595" loc="15.412">ἔνθα δύω πόλιες, δίχα δέ σφισι πάντα δέδασται:</TextUnit>
    <TextUnit id="7596" loc="15.413">τῇσιν δ' ἀμφοτέρῃσι πατὴρ ἐμὸς ἐμβασίλευε,</TextUnit>
    <TextUnit id="7597" loc="15.414">Κτήσιος ̓Ορμενίδης, ἐπιείκελος ἀθανάτοισιν.</TextUnit>
    <TextUnit id="7598" loc="15.415">“ἔνθα δὲ Φοίνικες ναυσίκλυτοι ἤλυθον ἄνδρες,</TextUnit>
    <TextUnit id="7599" loc="15.416">τρῶκται, μυρί' ἄγοντες ἀθύρματα νηὶ̈ μελαίνῃ.</TextUnit>
    <TextUnit id="7600" loc="15.417">ἔσκε δὲ πατρὸς ἐμοῖο γυνὴ Φοίνισς' ἐνὶ οἴκῳ,</TextUnit>
    <TextUnit id="7601" loc="15.418">καλή τε μεγάλη τε καὶ ἀγλαὰ ἔργα ἰδυῖα:</TextUnit>
    <TextUnit id="7602" loc="15.419">τὴν δ' ἄρα Φοίνικες πολυπαίπαλοι ἠπερόπευον.</TextUnit>
    <TextUnit id="7603" loc="15.420">πλυνούσῃ τις πρῶτα μίγη κοίλῃ παρὰ νηὶ̈</TextUnit>
    <TextUnit id="7604" loc="15.421">εὐνῇ καὶ φιλότητι, τά τε φρένας ἠπεροπεύει</TextUnit>
    <TextUnit id="7605" loc="15.422">θηλυτέρῃσι γυναιξί, καὶ ἥ κ' εὐεργὸς ἔῃσιν.</TextUnit>
    <TextUnit id="7606" loc="15.423">εἰρώτα δὴ ἔπειτα τίς εἴη καὶ πόθεν ἔλθοι:</TextUnit>
    <TextUnit id="7607" loc="15.424">ἡ δὲ μάλ' αὐτίκα πατρὸς ἐπέφραδεν ὑψερεφὲς δῶ:</TextUnit>
    <TextUnit id="7608" loc="15.425">“ἐκ μὲν Σιδῶνος πολυχάλκου εὔχομαι εἶναι,</TextUnit>
    <TextUnit id="7609" loc="15.426">κούρη δ' εἴμ' ̓Αρύβαντος ἐγὼ ῥυδὸν ἀφνειοῖο:</TextUnit>
    <TextUnit id="7610" loc="15.427">ἀλλά μ' ἀνήρπαξαν Τάφιοι ληί̈στορες ἄνδρες</TextUnit>
    <TextUnit id="7611" loc="15.428">ἀγρόθεν ἐρχομένην, πέρασαν δέ τε δεῦρ' ἀγαγόντες</TextUnit>
    <TextUnit id="7612" loc="15.429">τοῦδ' ἀνδρὸς πρὸς δώμαθ': ὁ δ' ἄξιον ὦνον ἔδωκε.”</TextUnit>
    <TextUnit id="7613" loc="15.430">“τὴν δ' αὖτε προσέειπεν ἀνήρ, ὃς ἐμίσγετο λάθρη:</TextUnit>
    <TextUnit id="7614" loc="15.431">‘ἦ ῥά κε νῦν πάλιν αὖτις ἅμ' ἡμῖν οἴκαδ' ἕποιο,</TextUnit>
    <TextUnit id="7615" loc="15.432">ὄφρα ἴδῃ πατρὸς καὶ μητέρος ὑψερεφὲς δῶ</TextUnit>
    <TextUnit id="7616" loc="15.433">αὐτούς τ'; ἦ γὰρ ἔτ' εἰσὶ καὶ ἀφνειοὶ καλέονται.‘</TextUnit>
    <TextUnit id="7617" loc="15.434">“τὸν δ' αὖτε προσέειπε γυνὴ καὶ ἀμείβετο μύθῳ:</TextUnit>
    <TextUnit id="7618" loc="15.435">‘εἴη κεν καὶ τοῦτ',  εἴ μοι ἐθέλοιτέ γε, ναῦται,</TextUnit>
    <TextUnit id="7619" loc="15.436">ὅρκῳ πιστωθῆναι ἀπήμονά μ' οἴκαδ' ἀπάξειν.’</TextUnit>
    <TextUnit id="7620" loc="15.437">“ὣς ἔφαθ', οἱ δ' ἄρα πάντες ἐπώμνυον ὡς ἐκέλευεν.</TextUnit>
    <TextUnit id="7621" loc="15.438">αὐτὰρ ἐπεί ῥ' ὄμοσάν τε τελεύτησάν τε τὸν ὅρκον,</TextUnit>
    <TextUnit id="7622" loc="15.439">τοῖς δ' αὖτις μετέειπε γυνὴ καὶ ἀμείβετο μύθῳ:</TextUnit>
    <TextUnit id="7623" loc="15.440">“σιγῇ νῦν,  μή τίς με προσαυδάτω ἐπέεσσιν</TextUnit>
    <TextUnit id="7624" loc="15.441">ὑμετέρων ἑτάρων, ξυμβλήμενος ἢ ἐν ἀγυιῇ,</TextUnit>
    <TextUnit id="7625" loc="15.442">ἤ που ἐπὶ κρήνῃ: μή τις ποτὶ δῶμα γέροντι</TextUnit>
    <TextUnit id="7626" loc="15.443">ἐλθὼν ἐξείπῃ, ὁ δ' ὀϊσάμενος καταδήσῃ</TextUnit>
    <TextUnit id="7627" loc="15.444">δεσμῷ ἐν ἀργαλέῳ, ὑμῖν δ' ἐπιφράσσετ' ὄλεθρον.</TextUnit>
    <TextUnit id="7628" loc="15.445">ἀλλ' ἔχετ' ἐν φρεσὶ μῦθον,  ἐπείγετε δ' ὦνον ὁδαίων.</TextUnit>
    <TextUnit id="7629" loc="15.446">ἀλλ' ὅτε κεν δὴ νηῦς πλείη βιότοιο γένηται,</TextUnit>
    <TextUnit id="7630" loc="15.447">ἀγγελίη μοι ἔπειτα θοῶς ἐς δώμαθ' ἱκέσθω:</TextUnit>
    <TextUnit id="7631" loc="15.448">οἴσω γὰρ καὶ χρυσόν, ὅτις χ' ὑποχείριος ἔλθῃ:</TextUnit>
    <TextUnit id="7632" loc="15.449">καὶ δέ κεν ἄλλ' ἐπίβαθρον ἐγὼν ἐθέλουσά γε δοίην.</TextUnit>
    <TextUnit id="7633" loc="15.450">παῖδα γὰρ ἀνδρὸς ἑῆος ἐνὶ μεγάροις ἀτιτάλλω,</TextUnit>
    <TextUnit id="7634" loc="15.451">κερδαλέον δὴ τοῖον, ἅμα τροχόωντα θύραζε:</TextUnit>
    <TextUnit id="7635" loc="15.452">τόν κεν ἄγοιμ' ἐπὶ νηός, ὁ δ' ὑμῖν μυρίον ὦνον</TextUnit>
    <TextUnit id="7636" loc="15.453">ἄλφοι, ὅπῃ περάσητε κατ' ἀλλοθρόους ἀνθρώπους.”</TextUnit>
    <TextUnit id="7637" loc="15.454">“ἡ μὲν ἄρ' ὣς εἰποῦς' ἀπέβη πρὸς δώματα καλά,</TextUnit>
    <TextUnit id="7638" loc="15.455">οἱ δ' ἐνιαυτὸν ἅπαντα παρ' ἡμῖν αὖθι μένοντες</TextUnit>
    <TextUnit id="7639" loc="15.456">ἐν νηὶ̈ γλαφυρῇ βίοτον πολὺν ἐμπολόωντο.</TextUnit>
    <TextUnit id="7640" loc="15.457">ἀλλ' ὅτε δὴ κοίλη νηῦς ἤχθετο τοῖσι νέεσθαι,</TextUnit>
    <TextUnit id="7641" loc="15.458">καὶ τότ' ἄρ' ἄγγελον ἧκαν, ὃς ἀγγείλειε γυναικί.</TextUnit>
    <TextUnit id="7642" loc="15.459">ἤλυθ' ἀνὴρ πολύϊδρις ἐμοῦ πρὸς δώματα πατρὸς</TextUnit>
    <TextUnit id="7643" loc="15.460">χρύσεον ὅρμον ἔχων,  μετὰ δ' ἠλέκτροισιν ἔερτο.</TextUnit>
    <TextUnit id="7644" loc="15.461">τὸν μὲν ἄρ' ἐν μεγάρῳ δμῳαὶ καὶ πότνια μήτηρ</TextUnit>
    <TextUnit id="7645" loc="15.462">χερσίν τ' ἀμφαφόωντο καὶ ὀφθαλμοῖσιν ὁρῶντο,</TextUnit>
    <TextUnit id="7646" loc="15.463">ὦνον ὑπισχόμεναι: ὁ δὲ τῇ κατένευσε σιωπῇ.</TextUnit>
    <TextUnit id="7647" loc="15.464">ἦ τοι ὁ καννεύσας κοίλην ἐπὶ νῆα βεβήκει,</TextUnit>
    <TextUnit id="7648" loc="15.465">ἡ δ' ἐμὲ χειρὸς ἑλοῦσα δόμων ἐξῆγε θύραζε.</TextUnit>
    <TextUnit id="7649" loc="15.466">εὗρε δ' ἐνὶ προδόμῳ ἠμὲν δέπα ἠδὲ τραπέζας</TextUnit>
    <TextUnit id="7650" loc="15.467">ἀνδρῶν δαιτυμόνων, οἵ μευ πατέρ' ἀμφεπένοντο.</TextUnit>
    <TextUnit id="7651" loc="15.468">οἱ μὲν ἄρ' ἐς θῶκον πρόμολον, δήμοιό τε φῆμιν,</TextUnit>
    <TextUnit id="7652" loc="15.469">ἡ δ' αἶψα τρί' ἄλεισα κατακρύψας' ὑπὸ κόλπῳ</TextUnit>
    <TextUnit id="7653" loc="15.470">ἔκφερεν: αὐτὰρ ἐγὼν ἑπόμην ἀεσιφροσύνῃσι.</TextUnit>
    <TextUnit id="7654" loc="15.471">δύσετό τ' ἠέλιος, σκιόωντό τε πᾶσαι ἀγυιαί:</TextUnit>
    <TextUnit id="7655" loc="15.472">ἡμεῖς δ' ἐς λιμένα κλυτὸν ἤλθομεν ὦκα κιόντες,</TextUnit>
    <TextUnit id="7656" loc="15.473">ἔνθ' ἄρα Φοινίκων ἀνδρῶν ἦν ὠκύαλος νηῦς.</TextUnit>
    <TextUnit id="7657" loc="15.474">οἱ μὲν ἔπειτ' ἀναβάντες ἐπέπλεον ὑγρὰ κέλευθα,</TextUnit>
    <TextUnit id="7658" loc="15.475">νὼ ἀναβησάμενοι: ἐπὶ δὲ Ζεὺς οὖρον ἴαλλεν.</TextUnit>
    <TextUnit id="7659" loc="15.476">ἑξῆμαρ μὲν ὁμῶς πλέομεν νύκτας τε καὶ ἦμαρ:</TextUnit>
    <TextUnit id="7660" loc="15.477">ἀλλ' ὅτε δὴ ἕβδομον ἦμαρ ἐπὶ Ζεὺς θῆκε Κρονίων,</TextUnit>
    <TextUnit id="7661" loc="15.478">τὴν μὲν ἔπειτα γυναῖκα βάλ' ̓́Αρτεμις ἰοχέαιρα,</TextUnit>
    <TextUnit id="7662" loc="15.479">ἄντλῳ δ' ἐνδούπησε πεσοῦς' ὡς εἰναλίη κήξ.</TextUnit>
    <TextUnit id="7663" loc="15.480">καὶ τὴν μὲν φώκῃσι καὶ ἰχθύσι κύρμα γενέσθαι</TextUnit>
    <TextUnit id="7664" loc="15.481">ἔκβαλον: αὐτὰρ ἐγὼ λιπόμην ἀκαχήμενος ἦτορ:</TextUnit>
    <TextUnit id="7665" loc="15.482">τοὺς δ' ̓Ιθάκῃ ἐπέλασσε φέρων ἄνεμός τε καὶ ὕδωρ,</TextUnit>
    <TextUnit id="7666" loc="15.483">ἔνθα με Λαέρτης πρίατο κτεάτεσσιν ἑοῖσιν.</TextUnit>
    <TextUnit id="7667" loc="15.484">οὕτω τήνδε τε γαῖαν ἐγὼν ἴδον ὀφθαλμοῖσι.”</TextUnit>
    <TextUnit id="7668" loc="15.485">τὸν δ' αὖ διογενὴς ̓Οδυσεὺς ἠμείβετο μύθῳ:</TextUnit>
    <TextUnit id="7669" loc="15.486">“Εὔμαι', ἦ μάλα δή μοι ἐνὶ φρεσὶ θυμὸν ὄρινας</TextUnit>
    <TextUnit id="7670" loc="15.487">ταῦτα ἕκαστα λέγων, ὅσα δὴ πάθες ἄλγεα θυμῷ.</TextUnit>
    <TextUnit id="7671" loc="15.488">ἀλλ' ἦ τοι σοὶ μὲν παρὰ καὶ κακῷ ἐσθλὸν ἔθηκε</TextUnit>
    <TextUnit id="7672" loc="15.489">Ζεύς, ἐπεὶ ἀνδρὸς δώματ' ἀφίκεο πολλὰ μογήσας</TextUnit>
    <TextUnit id="7673" loc="15.490">ἠπίου,  ὃς δή τοι παρέχει βρῶσίν τε πόσιν τε</TextUnit>
    <TextUnit id="7674" loc="15.491">ἐνδυκέως, ζώεις δ' ἀγαθὸν βίον: αὐτὰρ ἐγώ γε</TextUnit>
    <TextUnit id="7675" loc="15.492">πολλὰ βροτῶν ἐπὶ ἄστε' ἀλώμενος ἐνθάδ' ἱκάνω.”</TextUnit>
    <TextUnit id="7676" loc="15.493">ὣς οἱ μὲν τοιαῦτα πρὸς ἀλλήλους ἀγόρευον,</TextUnit>
    <TextUnit id="7677" loc="15.494">καδδραθέτην δ' οὐ πολλὸν ἐπὶ χρόνον, ἀλλὰ μίνυνθα:</TextUnit>
    <TextUnit id="7678" loc="15.495">αἶψα γὰρ ̓Ηὼς ἦλθεν ἐύ̈θρονος.  οἱ δ' ἐπὶ χέρσου</TextUnit>
    <TextUnit id="7679" loc="15.496">Τηλεμάχου ἕταροι λύον ἱστία, κὰδ δ' ἕλον ἱστὸν</TextUnit>
    <TextUnit id="7680" loc="15.497">καρπαλίμως, τὴν δ' εἰς ὅρμον προέρυσσαν ἐρετμοῖς:</TextUnit>
    <TextUnit id="7681" loc="15.498">ἐκ δ' εὐνὰς ἔβαλον, κατὰ δὲ πρυμνήσι' ἔδησαν:</TextUnit>
    <TextUnit id="7682" loc="15.499">ἐκ δὲ καὶ αὐτοὶ βαῖνον ἐπὶ ῥηγμῖνι θαλάσσης,</TextUnit>
    <TextUnit id="7683" loc="15.500">δεῖπνόν τ' ἐντύνοντο κερῶντό τε αἴθοπα οἶνον.</TextUnit>
    <TextUnit id="7684" loc="15.501">αὐτὰρ ἐπεὶ πόσιος καὶ ἐδητύος ἐξ ἔρον ἕντο,</TextUnit>
    <TextUnit id="7685" loc="15.502">τοῖσι δὲ Τηλέμαχος πεπνυμένος ἤρχετο μύθων:</TextUnit>
    <TextUnit id="7686" loc="15.503">“ὑμεῖς μὲν νῦν ἄστυδ' ἐλαύνετε νῆα μέλαιναν,</TextUnit>
    <TextUnit id="7687" loc="15.504">αὐτὰρ ἐγὼν ἀγροὺς ἐπιείσομαι ἠδὲ βοτῆρας:</TextUnit>
    <TextUnit id="7688" loc="15.505">ἑσπέριος δ' εἰς ἄστυ ἰδὼν ἐμὰ ἔργα κάτειμι.</TextUnit>
    <TextUnit id="7689" loc="15.506">ἠῶθεν δέ κεν ὔμμιν ὁδοιπόριον παραθείμην,</TextUnit>
    <TextUnit id="7690" loc="15.507">δαῖτ' ἀγαθὴν κρειῶν τε καὶ οἴνου ἡδυπότοιο.”</TextUnit>
    <TextUnit id="7691" loc="15.508">τὸν δ' αὖτε προσέειπε Θεοκλύμενος θεοειδής:</TextUnit>
    <TextUnit id="7692" loc="15.509">“πῆ γὰρ ἐγώ, φίλε τέκνον, ἴω; τεῦ δώμαθ' ἵκωμαι</TextUnit>
    <TextUnit id="7693" loc="15.510">ἀνδρῶν οἳ κραναὴν ̓Ιθάκην κάτα κοιρανέουσιν;</TextUnit>
    <TextUnit id="7694" loc="15.511">ἦ ἰθὺς σῆς μητρὸς ἴω καὶ σοῖο δόμοιο;”</TextUnit>
    <TextUnit id="7695" loc="15.512">τὸν δ' αὖ Τηλέμαχος πεπνυμένος ἀντίον ηὔδα:</TextUnit>
    <TextUnit id="7696" loc="15.513">“ἄλλως μέν ς' ἂν ἐγώ γε καὶ ἡμέτερόνδε κελοίμην</TextUnit>
    <TextUnit id="7697" loc="15.514">ἔρχεσθ': οὐ γάρ τι ξενίων ποθή: ἀλλὰ σοὶ αὐτῷ</TextUnit>
    <TextUnit id="7698" loc="15.515">χεῖρον,  ἐπεί τοι ἐγὼ μὲν ἀπέσσομαι, οὐδέ σε μήτηρ</TextUnit>
    <TextUnit id="7699" loc="15.516">ὄψεται: οὐ μὲν γάρ τι θαμὰ μνηστῆρς' ἐνὶ οἴκῳ</TextUnit>
    <TextUnit id="7700" loc="15.517">φαίνεται, ἀλλ' ἀπὸ τῶν ὑπερωί̈ῳ ἱστὸν ὑφαίνει.</TextUnit>
    <TextUnit id="7701" loc="15.518">ἀλλά τοι ἄλλον φῶτα πιφαύσκομαι ὅν κεν ἵκοιο,</TextUnit>
    <TextUnit id="7702" loc="15.519">Εὐρύμαχον, Πολύβοιο δαί̈φρονος ἀγλαὸν υἱόν,</TextUnit>
    <TextUnit id="7703" loc="15.520">τὸν νῦν ἶσα θεῷ ̓Ιθακήσιοι εἰσορόωσι:</TextUnit>
    <TextUnit id="7704" loc="15.521">καὶ γὰρ πολλὸν ἄριστος ἀνὴρ μέμονέν τε μάλιστα</TextUnit>
    <TextUnit id="7705" loc="15.522">μητέρ' ἐμὴν γαμέειν καὶ ̓Οδυσσῆος γέρας ἕξειν.</TextUnit>
    <TextUnit id="7706" loc="15.523">ἀλλὰ τά γε Ζεὺς οἶδεν ̓Ολύμπιος, αἰθέρι ναίων,</TextUnit>
    <TextUnit id="7707" loc="15.524">εἴ κέ σφι πρὸ γάμοιο τελευτήσει κακὸν ἦμαρ.”</TextUnit>
    <TextUnit id="7708" loc="15.525">ὣς ἄρα οἱ εἰπόντι ἐπέπτατο δεξιὸς ὄρνις,</TextUnit>
    <TextUnit id="7709" loc="15.526">κίρκος, ̓Απόλλωνος ταχὺς ἄγγελος: ἐν δὲ πόδεσσι</TextUnit>
    <TextUnit id="7710" loc="15.527">τίλλε πέλειαν ἔχων, κατὰ δὲ πτερὰ χεῦεν ἔραζε</TextUnit>
    <TextUnit id="7711" loc="15.528">μεσσηγὺς νηός τε καὶ αὐτοῦ Τηλεμάχοιο.</TextUnit>
    <TextUnit id="7712" loc="15.529">τὸν δὲ Θεοκλύμενος ἑτάρων ἀπονόσφι καλέσσας</TextUnit>
    <TextUnit id="7713" loc="15.530">ἔν τ' ἄρα οἱ φῦ χειρὶ ἔπος τ' ἔφατ' ἔκ τ' ὀνόμαζε:</TextUnit>
    <TextUnit id="7714" loc="15.531">“Τηλέμαχ', οὔ τοι ἄνευ θεοῦ ἔπτατο δεξιὸς ὄρνις</TextUnit>
    <TextUnit id="7715" loc="15.532">ἔγνων γάρ μιν ἐσάντα ἰδὼν οἰωνὸν ἐόντα.</TextUnit>
    <TextUnit id="7716" loc="15.533">ὑμετέρου δ' οὐκ ἔστι γένος βασιλεύτερον ἄλλο</TextUnit>
    <TextUnit id="7717" loc="15.534">ἐν δήμῳ ̓Ιθάκης, ἀλλ' ὑμεῖς καρτεροὶ αἰεί.”</TextUnit>
    <TextUnit id="7718" loc="15.535">τὸν δ' αὖ Τηλέμαχος πεπνυμένος ἀντίον ηὔδα:</TextUnit>
    <TextUnit id="7719" loc="15.536">“αἲ γὰρ τοῦτο, ξεῖνε, ἔπος τετελεσμένον εἴη:</TextUnit>
    <TextUnit id="7720" loc="15.537">τῷ κε τάχα γνοίης φιλότητά τε πολλά τε δῶρα</TextUnit>
    <TextUnit id="7721" loc="15.538">ἐξ ἐμεῦ, ὡς ἄν τίς σε συναντόμενος μακαρίζοι.”</TextUnit>
    <TextUnit id="7722" loc="15.539">ἦ καὶ Πείραιον προσεφώνεε, πιστὸν ἑταῖρον:</TextUnit>
    <TextUnit id="7723" loc="15.540">“Πείραιε Κλυτίδη,  σὺ δέ μοι τά περ ἄλλα μάλιστα</TextUnit>
    <TextUnit id="7724" loc="15.541">πείθῃ ἐμῶν ἑτάρων, οἵ μοι Πύλον εἰς ἅμ' ἕποντο:</TextUnit>
    <TextUnit id="7725" loc="15.542">καὶ νῦν μοι τὸν ξεῖνον ἄγων ἐν δώμασι σοῖσιν</TextUnit>
    <TextUnit id="7726" loc="15.543">ἐνδυκέως φιλέειν καὶ τιέμεν, εἰς ὅ κεν ἔλθω.”</TextUnit>
    <TextUnit id="7727" loc="15.544">τὸν δ' αὖ Πείραιος δουρικλυτὸς ἀντίον ηὔδα:</TextUnit>
    <TextUnit id="7728" loc="15.545">“Τηλέμαχ', εἰ γάρ κεν σὺ πολὺν χρόνον ἐνθάδε μίμνοι,</TextUnit>
    <TextUnit id="7729" loc="15.546">τόνδε τ' ἐγὼ κομιῶ,  ξενίων δέ οἱ οὐ ποθὴ ἔσται.”</TextUnit>
    <TextUnit id="7730" loc="15.547">ὣς εἰπὼν ἐπὶ νηὸς ἔβη, ἐκέλευσε δ' ἑταίρους</TextUnit>
    <TextUnit id="7731" loc="15.548">αὐτούς τ' ἀμβαίνειν ἀνά τε πρυμνήσια λῦσαι.</TextUnit>
    <TextUnit id="7732" loc="15.549">οἱ δ' αἶψ' εἴσβαινον καὶ ἐπὶ κληῖ̈σι καθῖζον.</TextUnit>
    <TextUnit id="7733" loc="15.550">Τηλέμαχος δ' ὑπὸ ποσσὶν ἐδήσατο καλὰ πέδιλα,</TextUnit>
    <TextUnit id="7734" loc="15.551">εἵλετο δ' ἄλκιμον ἔγχος, ἀκαχμένον ὀξέϊ χαλκῷ,</TextUnit>
    <TextUnit id="7735" loc="15.552">νηὸς ἀπ' ἰκριόφιν: τοὶ δὲ πρυμνήσι' ἔλυσαν.</TextUnit>
    <TextUnit id="7736" loc="15.553">οἱ μὲν ἀνώσαντες πλέον ἐς πόλιν, ὡς ἐκέλευσε</TextUnit>
    <TextUnit id="7737" loc="15.554">Τηλέμαχος, φίλος υἱὸς ̓Οδυσσῆος θείοιο:</TextUnit>
    <TextUnit id="7738" loc="15.555">τὸν δ' ὦκα προβιβάντα πόδες φέρον, ὄφρ' ἵκετ' αὐλήν,</TextUnit>
    <TextUnit id="7739" loc="15.556">ἔνθα οἱ ἦσαν ὕες μάλα μυρίαι, ᾗσι συβώτης</TextUnit>
    <TextUnit id="7740" loc="15.557">ἐσθλὸς ἐὼν ἐνίαυεν, ἀνάκτεσιν ἤπια εἰδώς,</TextUnit>
    <TextUnit id="7741" loc="16.1">τὼ δ' αὖτ' ἐν κλισίῃ ̓Οδυσεὺς καὶ δῖος ὑφορβὸς</TextUnit>
    <TextUnit id="7742" loc="16.2">ἐντύνοντο ἄριστον ἅμ' ἠοῖ, κηαμένω πῦρ,</TextUnit>
    <TextUnit id="7743" loc="16.3">ἔκπεμψάν τε νομῆας ἅμ' ἀγρομένοισι σύεσσι:</TextUnit>
    <TextUnit id="7744" loc="16.4">Τηλέμαχον δὲ περίσσαινον κύνες ὑλακόμωροι,</TextUnit>
    <TextUnit id="7745" loc="16.5">οὐδ' ὕλαον προσιόντα.  νόησε δὲ δῖος ̓Οδυσσεὺς</TextUnit>
    <TextUnit id="7746" loc="16.6">σαίνοντάς τε κύνας, περί τε κτύπος ἦλθε ποδοῖϊν.</TextUnit>
    <TextUnit id="7747" loc="16.7">αἶψα δ' ἄρ' Εὔμαιον ἔπεα πτερόεντα προσηύδα:</TextUnit>
    <TextUnit id="7748" loc="16.8">“Εὔμαι', ἦ μάλα τίς τοι ἐλεύσεται ἐνθάδ' ἑταῖρος</TextUnit>
    <TextUnit id="7749" loc="16.9">ἢ καὶ γνώριμος ἄλλος, ἐπεὶ κύνες οὐχ ὑλάουσιν,</TextUnit>
    <TextUnit id="7750" loc="16.10">ἀλλὰ περισσαίνουσι: ποδῶν δ' ὑπὸ δοῦπον ἀκούω.”</TextUnit>
    <TextUnit id="7751" loc="16.11">οὔ πω πᾶν εἴρητο ἔπος, ὅτε οἱ φίλος υἱὸς</TextUnit>
    <TextUnit id="7752" loc="16.12">ἔστη ἐνὶ προθύροισι. ταφὼν δ' ἀνόρουσε συβώτης,</TextUnit>
    <TextUnit id="7753" loc="16.13">ἐκ δ' ἄρα οἱ χειρῶν πέσον ἄγγεα, τοῖς ἐπονεῖτο,</TextUnit>
    <TextUnit id="7754" loc="16.14">κιρνὰς αἴθοπα οἶνον. ὁ δ' ἀντίος ἦλθεν ἄνακτος,</TextUnit>
    <TextUnit id="7755" loc="16.15">κύσσε δέ μιν κεφαλήν τε καὶ ἄμφω φάεα καλὰ</TextUnit>
    <TextUnit id="7756" loc="16.16">χεῖράς τ' ἀμφοτέρας: θαλερὸν δέ οἱ ἔκπεσε δάκρυ.</TextUnit>
    <TextUnit id="7757" loc="16.17">ὡς δὲ πατὴρ ὃν παῖδα φίλα φρονέων ἀγαπάζῃ</TextUnit>
    <TextUnit id="7758" loc="16.18">ἐλθόντ' ἐξ ἀπίης γαίης δεκάτῳ ἐνιαυτῷ,</TextUnit>
    <TextUnit id="7759" loc="16.19">μοῦνον τηλύγετον, τῷ ἔπ' ἄλγεα πολλὰ μογήσῃ,</TextUnit>
    <TextUnit id="7760" loc="16.20">ὣς τότε Τηλέμαχον θεοειδέα δῖος ὑφορβὸς</TextUnit>
    <TextUnit id="7761" loc="16.21">πάντα κύσεν περιφύς, ὡς ἐκ θανάτοιο φυγόντα:</TextUnit>
    <TextUnit id="7762" loc="16.22">καί ῥ' ὀλοφυρόμενος ἔπεα πτερόεντα προσηύδα:</TextUnit>
    <TextUnit id="7763" loc="16.23">“ἦλθες, Τηλέμαχε, γλυκερὸν φάος. οὔ ς' ἔτ' ἐγώ γε</TextUnit>
    <TextUnit id="7764" loc="16.24">ὄψεσθαι ἐφάμην, ἐπεὶ ᾤχεο νηὶ̈ Πύλονδε.</TextUnit>
    <TextUnit id="7765" loc="16.25">ἀλλ' ἄγε νῦν εἴσελθε,  φίλον τέκος, ὄφρα σε θυμῷ</TextUnit>
    <TextUnit id="7766" loc="16.26">τέρψομαι εἰσορόων νέον ἄλλοθεν ἔνδον ἐόντα.</TextUnit>
    <TextUnit id="7767" loc="16.27">οὐ μὲν γάρ τι θάμ' ἀγρὸν ἐπέρχεαι οὐδὲ νομῆας,</TextUnit>
    <TextUnit id="7768" loc="16.28">ἀλλ' ἐπιδημεύεις: ὣς γάρ νύ τοι εὔαδε θυμῷ,</TextUnit>
    <TextUnit id="7769" loc="16.29">ἀνδρῶν μνηστήρων ἐσορᾶν ἀί̈δηλον ὅμιλον.”</TextUnit>
    <TextUnit id="7770" loc="16.30">τὸν δ' αὖ Τηλέμαχος πεπνυμένος ἀντίον ηὔδα:</TextUnit>
    <TextUnit id="7771" loc="16.31">“ἔσσεται οὕτως, ἄττα: σέθεν δ' ἕνεκ' ἐνθάδ' ἱκάνω,</TextUnit>
    <TextUnit id="7772" loc="16.32">ὄφρα σέ τ' ὀφθαλμοῖσιν ἴδω καὶ μῦθον ἀκούσω,</TextUnit>
    <TextUnit id="7773" loc="16.33">ἤ μοι ἔτ' ἐν μεγάροις μήτηρ μένει, ἦέ τις ἤδη</TextUnit>
    <TextUnit id="7774" loc="16.34">ἀνδρῶν ἄλλος ἔγημεν, ̓Οδυσσῆος δέ που εὐνὴ</TextUnit>
    <TextUnit id="7775" loc="16.35">χήτει ἐνευναίων κάκ' ἀράχνια κεῖται ἔχουσα.”</TextUnit>
    <TextUnit id="7776" loc="16.36">τὸν δ' αὖτε προσέειπε συβώτης, ὄρχαμος ἀνδρῶν:</TextUnit>
    <TextUnit id="7777" loc="16.37">“καὶ λίην κείνη γε μένει τετληότι θυμῷ</TextUnit>
    <TextUnit id="7778" loc="16.38">σοῖσιν ἐνὶ μεγάροισιν: ὀϊζυραὶ δέ οἱ αἰεὶ</TextUnit>
    <TextUnit id="7779" loc="16.39">φθίνουσιν νύκτες τε καὶ ἤματα δάκρυ χεούσῃ.”</TextUnit>
    <TextUnit id="7780" loc="16.40">ὣς ἄρα φωνήσας οἱ ἐδέξατο χάλκεον ἔγχος:</TextUnit>
    <TextUnit id="7781" loc="16.41">αὐτὰρ ὅ γ' εἴσω ἴεν καὶ ὑπέρβη λάϊνον οὐδόν.</TextUnit>
    <TextUnit id="7782" loc="16.42">τῷ δ' ἕδρης ἐπιόντι πατὴρ ὑπόειξεν ̓Οδυσσεύς:</TextUnit>
    <TextUnit id="7783" loc="16.43">Τηλέμαχος δ' ἑτέρωθεν ἐρήτυε φώνησέν τε:</TextUnit>
    <TextUnit id="7784" loc="16.44">“ἧς', ὦ ξεῖν': ἡμεῖς δὲ καὶ ἄλλοθι δήομεν ἕδρην</TextUnit>
    <TextUnit id="7785" loc="16.45">σταθμῷ ἐν ἡμετέρῳ: πάρα δ' ἀνὴρ ὃς καταθήσει.”</TextUnit>
    <TextUnit id="7786" loc="16.46">ὣς φάθ', ὁ δ' αὖτις ἰὼν κατ' ἄρ' ἕζετο: τῷ δὲ συβώτης.</TextUnit>
    <TextUnit id="7787" loc="16.47">χεῦεν ὕπο χλωρὰς ῥῶπας καὶ κῶας ὕπερθεν:</TextUnit>
    <TextUnit id="7788" loc="16.48">ἔνθα καθέζετ' ἔπειτα ̓Οδυσσῆος φίλος υἱός.</TextUnit>
    <TextUnit id="7789" loc="16.49">τοῖσιν δ' αὖ κρειῶν πίνακας παρέθηκε συβώτης</TextUnit>
    <TextUnit id="7790" loc="16.50">ὀπταλέων,  ἅ ῥα τῇ προτέρῃ ὑπέλειπον ἔδοντες,</TextUnit>
    <TextUnit id="7791" loc="16.51">σῖτον δ' ἐσσυμένως παρενήνεεν ἐν κανέοισιν,</TextUnit>
    <TextUnit id="7792" loc="16.52">ἐν δ' ἄρα κισσυβίῳ κίρνη μελιηδέα οἶνον:</TextUnit>
    <TextUnit id="7793" loc="16.53">αὐτὸς δ' ἀντίον ἷζεν ̓Οδυσσῆος θείοιο.</TextUnit>
    <TextUnit id="7794" loc="16.54">οἱ δ' ἐπ' ὀνείαθ' ἑτοῖμα προκείμενα χεῖρας ἴαλλον.</TextUnit>
    <TextUnit id="7795" loc="16.55">αὐτὰρ ἐπεὶ πόσιος καὶ ἐδητύος ἐξ ἔρον ἕντο,</TextUnit>
    <TextUnit id="7796" loc="16.56">δὴ τότε Τηλέμαχος προσεφώνεε δῖον ὑφορβόν:</TextUnit>
    <TextUnit id="7797" loc="16.57">“ἄττα, πόθεν τοι ξεῖνος ὅδ' ἵκετο; πῶς δέ ἑ ναῦται</TextUnit>
    <TextUnit id="7798" loc="16.58">ἤγαγον εἰς ̓Ιθάκην; τίνες ἔμμεναι εὐχετόωντο;</TextUnit>
    <TextUnit id="7799" loc="16.59">οὐ μὲν γάρ τί ἑ πεζὸν ὀί̈ομαι ἐνθάδ' ἱκέσθαι.”</TextUnit>
    <TextUnit id="7800" loc="16.60">τὸν δ' ἀπαμειβόμενος προσέφης,  Εὔμαιε συβῶτα:</TextUnit>
    <TextUnit id="7801" loc="16.61">“τοιγὰρ ἐγώ τοι, τέκνον, ἀληθέα πάντ' ἀγορεύσω.</TextUnit>
    <TextUnit id="7802" loc="16.62">ἐκ μὲν Κρητάων γένος εὔχεται εὐρειάων,</TextUnit>
    <TextUnit id="7803" loc="16.63">φησὶ δὲ πολλὰ βροτῶν ἐπὶ ἄστεα δινηθῆναι</TextUnit>
    <TextUnit id="7804" loc="16.64">πλαζόμενος: ὣς γάρ οἱ ἐπέκλωσεν τά γε δαίμων.</TextUnit>
    <TextUnit id="7805" loc="16.65">νῦν αὖ Θεσπρωτῶν ἀνδρῶν ἐκ νηὸς ἀποδρὰς</TextUnit>
    <TextUnit id="7806" loc="16.66">ἤλυθ' ἐμὸν πρὸς σταθμόν, ἐγὼ δέ τοι ἐγγυαλίξω:</TextUnit>
    <TextUnit id="7807" loc="16.67">ἔρξον ὅπως ἐθέλεις: ἱκέτης δέ τοι εὔχεται εἶναι.”</TextUnit>
    <TextUnit id="7808" loc="16.68">τὸν δ' αὖ Τηλέμαχος πεπνυμένος ἀντίον ηὔδα:</TextUnit>
    <TextUnit id="7809" loc="16.69">“Εὔμαι', ἦ μάλα τοῦτο ἔπος θυμαλγὲς ἔειπες:</TextUnit>
    <TextUnit id="7810" loc="16.70">πῶς γὰρ δὴ τὸν ξεῖνον ἐγὼν ὑποδέξομαι οἴκῳ;</TextUnit>
    <TextUnit id="7811" loc="16.71">αὐτὸς μὲν νέος εἰμὶ καὶ οὔ πω χερσὶ πέποιθα</TextUnit>
    <TextUnit id="7812" loc="16.72">ἄνδρ' ἀπαμύνασθαι, ὅτε τις πρότερος χαλεπήνῃ:</TextUnit>
    <TextUnit id="7813" loc="16.73">μητρὶ δ' ἐμῇ δίχα θυμὸς ἐνὶ φρεσὶ μερμηρίζει,</TextUnit>
    <TextUnit id="7814" loc="16.74">ἢ αὐτοῦ παρ' ἐμοί τε μένῃ καὶ δῶμα κομίζῃ,</TextUnit>
    <TextUnit id="7815" loc="16.75">εὐνήν τ' αἰδομένη πόσιος δήμοιό τε φῆμιν,</TextUnit>
    <TextUnit id="7816" loc="16.76">ἦ ἤδη ἅμ' ἕπηται ̓Αχαιῶν ὅς τις ἄριστος</TextUnit>
    <TextUnit id="7817" loc="16.77">μνᾶται ἐνὶ μεγάροισιν ἀνὴρ καὶ πλεῖστα πόρῃσιν.</TextUnit>
    <TextUnit id="7818" loc="16.78">ἀλλ' ἦ τοὶ τὸν ξεῖνον, ἐπεὶ τεὸν ἵκετο δῶμα,</TextUnit>
    <TextUnit id="7819" loc="16.79">ἕσσω μιν χλαῖνάν τε χιτῶνά τε, εἵματα καλά,</TextUnit>
    <TextUnit id="7820" loc="16.80">δώσω δὲ ξίφος ἄμφηκες καὶ ποσσὶ πέδιλα,</TextUnit>
    <TextUnit id="7821" loc="16.81">πέμψω δ' ὅππη μιν κραδίη θυμός τε κελεύει.</TextUnit>
    <TextUnit id="7822" loc="16.82">εἰ δ' ἐθέλεις, σὺ κόμισσον ἐνὶ σταθμοῖσιν ἐρύξας:</TextUnit>
    <TextUnit id="7823" loc="16.83">εἵματα δ' ἐνθάδ' ἐγὼ πέμψω καὶ σῖτον ἅπαντα</TextUnit>
    <TextUnit id="7824" loc="16.84">ἔδμεναι, ὡς ἂν μή σε κατατρύχῃ καὶ ἑταίρους.</TextUnit>
    <TextUnit id="7825" loc="16.85">κεῖσε δ' ἂν οὔ μιν ἐγώ γε μετὰ μνηστῆρας ἐῷμι</TextUnit>
    <TextUnit id="7826" loc="16.86">ἔρχεσθαι: λίην γὰρ ἀτάσθαλον ὕβριν ἔχουσι:</TextUnit>
    <TextUnit id="7827" loc="16.87">μή μιν κερτομέωσιν, ἐμοὶ δ' ἄχος ἔσσεται αἰνόν.</TextUnit>
    <TextUnit id="7828" loc="16.88">πρῆξαι δ' ἀργαλέον τι μετὰ πλεόνεσσιν ἐόντα</TextUnit>
    <TextUnit id="7829" loc="16.89">ἄνδρα καὶ ἴφθιμον, ἐπεὶ ἦ πολὺ φέρτεροί εἰσι.”</TextUnit>
    <TextUnit id="7830" loc="16.90">τὸν δ' αὖτε προσέειπε πολύτλας δῖος ̓Οδυσσεύς:</TextUnit>
    <TextUnit id="7831" loc="16.91">“ὦ φίλ', ἐπεί θήν μοι καὶ ἀμείψασθαι θέμις ἐστίν,</TextUnit>
    <TextUnit id="7832" loc="16.92">ἦ μάλα μευ καταδάπτετ' ἀκούοντος φίλον ἦτορ,</TextUnit>
    <TextUnit id="7833" loc="16.93">οἷά φατε μνηστῆρας ἀτάσθαλα μηχανάασθαι</TextUnit>
    <TextUnit id="7834" loc="16.94">ἐν μεγάροις, ἀέκητι σέθεν τοιούτου ἐόντος.</TextUnit>
    <TextUnit id="7835" loc="16.95">εἰπέ μοι ἠὲ ἑκὼν ὑποδάμνασαι,  ἦ σέ γε λαοὶ</TextUnit>
    <TextUnit id="7836" loc="16.96">ἐχθαίρους' ἀνὰ δῆμον, ἐπισπόμενοι θεοῦ ὀμφῇ,</TextUnit>
    <TextUnit id="7837" loc="16.97">ἦ τι κασιγνήτοις ἐπιμέμφεαι, οἷσί περ ἀνὴρ</TextUnit>
    <TextUnit id="7838" loc="16.98">μαρναμένοισι πέποιθε, καὶ εἰ μέγα νεῖκος ὄρηται.</TextUnit>
    <TextUnit id="7839" loc="16.99">αἲ γάρ ἐγὼν οὕτω νέος εἴην τῷδ' ἐπὶ θυμῷ,</TextUnit>
    <TextUnit id="7840" loc="16.100">ἢ παῖς ἐξ ̓Οδυσῆος ἀμύμονος ἠὲ καὶ αὐτός:</TextUnit>
    <TextUnit id="7841" loc="16.102">αὐτίκ' ἔπειτ' ἀπ' ἐμεῖο κάρη τάμοι ἀλλότριος φώς,</TextUnit>
    <TextUnit id="7842" loc="16.103">εἰ μὴ ἐγὼ κείνοισι κακὸν πάντεσσι γενοίμην,</TextUnit>
    <TextUnit id="7843" loc="16.104">ἐλθὼν ἐς μέγαρον Λαερτιάδεω ̓Οδυσῆος.</TextUnit>
    <TextUnit id="7844" loc="16.105">εἰ δ' αὖ με πληθυῖ δαμασαίατο μοῦνον ἐόντα,</TextUnit>
    <TextUnit id="7845" loc="16.106">βουλοίμην κ' ἐν ἐμοῖσι κατακτάμενος μεγάροισι</TextUnit>
    <TextUnit id="7846" loc="16.107">τεθνάμεν ἢ τάδε γ' αἰὲν ἀεικέα ἔργ' ὁράασθαι,</TextUnit>
    <TextUnit id="7847" loc="16.108">ξείνους τε στυφελιζομένους δμῳάς τε γυναῖκας</TextUnit>
    <TextUnit id="7848" loc="16.109">ῥυστάζοντας ἀεικελίως κατὰ δώματα καλά,</TextUnit>
    <TextUnit id="7849" loc="16.110">καὶ οἶνον διαφυσσόμενον,  καὶ σῖτον ἔδοντας</TextUnit>
    <TextUnit id="7850" loc="16.111">μὰψ αὔτως, ἀτέλεστον, ἀνηνύστῳ ἐπὶ ἔργῳ.”</TextUnit>
    <TextUnit id="7851" loc="16.112">τὸν δ' αὖ Τηλέμαχος πεπνυμένος ἀντίον ηὔδα:</TextUnit>
    <TextUnit id="7852" loc="16.113">“τοιγὰρ ἐγώ τοι, ξεῖνε, μάλ' ἀτρεκέως ἀγορεύσω.</TextUnit>
    <TextUnit id="7853" loc="16.114">οὔτε τί μοι πᾶς δῆμος ἀπεχθόμενος χαλεπαίνει,</TextUnit>
    <TextUnit id="7854" loc="16.115">οὔτε κασιγνήτοις ἐπιμέμφομαι,  οἷσί περ ἀνὴρ</TextUnit>
    <TextUnit id="7855" loc="16.116">μαρναμένοισι πέποιθε, καὶ εἰ μέγα νεῖκος ὄρηται.</TextUnit>
    <TextUnit id="7856" loc="16.117">ὧδε γὰρ ἡμετέρην γενεὴν μούνωσε Κρονίων:</TextUnit>
    <TextUnit id="7857" loc="16.118">μοῦνον Λαέρτην ̓Αρκείσιος υἱὸν ἔτικτε,</TextUnit>
    <TextUnit id="7858" loc="16.119">μοῦνον δ' αὖτ' ̓Οδυσῆα πατὴρ τέκεν: αὐτὰρ ̓Οδυσσεὺς</TextUnit>
    <TextUnit id="7859" loc="16.120">μοῦνον ἔμ' ἐν μεγάροισι τεκὼν λίπεν οὐδ' ἀπόνητο.</TextUnit>
    <TextUnit id="7860" loc="16.121">τῷ νῦν δυσμενέες μάλα μυρίοι εἴς' ἐνὶ οἴκῳ.</TextUnit>
    <TextUnit id="7861" loc="16.122">ὅσσοι γὰρ νήσοισιν ἐπικρατέουσιν ἄριστοι,</TextUnit>
    <TextUnit id="7862" loc="16.123">Δουλιχίῳ τε Σάμῃ τε καὶ ὑλήεντι Ζακύνθῳ,</TextUnit>
    <TextUnit id="7863" loc="16.124">ἠδ' ὅσσοι κραναὴν ̓Ιθάκην κάτα κοιρανέουσι,</TextUnit>
    <TextUnit id="7864" loc="16.125">τόσσοι μητέρ' ἐμὴν μνῶνται,  τρύχουσι δὲ οἶκον.</TextUnit>
    <TextUnit id="7865" loc="16.126">ἡ δ' οὔτ' ἀρνεῖται στυγερὸν γάμον οὔτε τελευτὴν</TextUnit>
    <TextUnit id="7866" loc="16.127">ποιῆσαι δύναται: τοὶ δὲ φθινύθουσιν ἔδοντες</TextUnit>
    <TextUnit id="7867" loc="16.128">οἶκον ἐμόν: τάχα δή με διαρραίσουσι καὶ αὐτόν.</TextUnit>
    <TextUnit id="7868" loc="16.129">ἀλλ' ἦ τοι μὲν ταῦτα θεῶν ἐν γούνασι κεῖται:</TextUnit>
    <TextUnit id="7869" loc="16.130">ἄττα,  σὺ δ' ἔρχεο θᾶσσον, ἐχέφρονι Πηνελοπείῃ</TextUnit>
    <TextUnit id="7870" loc="16.131">εἴφ' ὅτι οἱ σῶς εἰμὶ καὶ ἐκ Πύλου εἰλήλουθα.</TextUnit>
    <TextUnit id="7871" loc="16.132">αὐτὰρ ἐγὼν αὐτοῦ μενέω, σὺ δὲ δεῦρο νέεσθαι,</TextUnit>
    <TextUnit id="7872" loc="16.133">οἴῃ ἀπαγγείλας: τῶν δ' ἄλλων μή τις ̓Αχαιῶν</TextUnit>
    <TextUnit id="7873" loc="16.134">πευθέσθω: πολλοὶ γὰρ ἐμοὶ κακὰ μηχανόωνται.”</TextUnit>
    <TextUnit id="7874" loc="16.135">τὸν δ' ἀπαμειβόμενος προσέφης,  Εὔμαιε συβῶτα:</TextUnit>
    <TextUnit id="7875" loc="16.136">“γιγνώσκω, φρονέω: τά γε δὴ νοέοντι κελεύεις.</TextUnit>
    <TextUnit id="7876" loc="16.137">ἀλλ' ἄγε μοι τόδε εἰπὲ καὶ ἀτρεκέως κατάλεξον,</TextUnit>
    <TextUnit id="7877" loc="16.138">ἦ καὶ Λαέρτῃ αὐτὴν ὁδὸν ἄγγελος ἔλθω</TextUnit>
    <TextUnit id="7878" loc="16.139">δυσμόρῳ, ὃς τῆος μὲν ̓Οδυσσῆος μέγ' ἀχεύων</TextUnit>
    <TextUnit id="7879" loc="16.140">ἔργα τ' ἐποπτεύεσκε μετὰ δμώων τ' ἐνὶ οἴκῳ</TextUnit>
    <TextUnit id="7880" loc="16.141">πῖνε καὶ ἦσθ', ὅτε θυμὸς ἐνὶ στήθεσσιν ἀνώγοι:</TextUnit>
    <TextUnit id="7881" loc="16.142">αὐτὰρ νῦν, ἐξ οὗ σύ γε ᾤχεο νηὶ̈ Πύλονδε,</TextUnit>
    <TextUnit id="7882" loc="16.143">οὔ πω μίν φασιν φαγέμεν καὶ πιέμεν αὔτως,</TextUnit>
    <TextUnit id="7883" loc="16.144">οὐδ' ἐπὶ ἔργα ἰδεῖν, ἀλλὰ στοναχῇ τε γόῳ τε</TextUnit>
    <TextUnit id="7884" loc="16.145">ἧσται ὀδυρόμενος,  φθινύθει δ' ἀμφ' ὀστεόφι χρώς.”</TextUnit>
    <TextUnit id="7885" loc="16.146">τὸν δ' αὖ Τηλέμαχος πεπνυμένος ἀντίον ηὔδα:</TextUnit>
    <TextUnit id="7886" loc="16.147">“ἄλγιον, ἀλλ' ἔμπης μιν ἐάσομεν, ἀχνύμενοί περ:</TextUnit>
    <TextUnit id="7887" loc="16.148">εἰ γὰρ πως εἴη αὐτάγρετα πάντα βροτοῖσι,</TextUnit>
    <TextUnit id="7888" loc="16.149">πρῶτόν κεν τοῦ πατρὸς ἑλοίμεθα νόστιμον ἦμαρ.</TextUnit>
    <TextUnit id="7889" loc="16.150">ἀλλὰ σύ γ' ἀγγείλας ὀπίσω κίε,  μηδὲ κατ' ἀγροὺς</TextUnit>
    <TextUnit id="7890" loc="16.151">πλάζεσθαι μετ' ἐκεῖνον: ἀτὰρ πρὸς μητέρα εἰπεῖν</TextUnit>
    <TextUnit id="7891" loc="16.152">ἀμφίπολον ταμίην ὀτρυνέμεν ὅττι τάχιστα</TextUnit>
    <TextUnit id="7892" loc="16.153">κρύβδην: κείνη γὰρ κεν ἀπαγγείλειε γέροντι.”</TextUnit>
    <TextUnit id="7893" loc="16.154">ἦ ῥα καὶ ὦρσε συφορβόν: ὁ δ' εἵλετο χερσὶ πέδιλα,</TextUnit>
    <TextUnit id="7894" loc="16.155">δησάμενος δ' ὑπὸ ποσσὶ πόλινδ' ἴεν. οὐδ' ἄρ' ̓Αθήνην</TextUnit>
    <TextUnit id="7895" loc="16.156">λῆθεν ἀπὸ σταθμοῖο κιὼν Εὔμαιος ὑφορβός,</TextUnit>
    <TextUnit id="7896" loc="16.157">ἀλλ' ἥ γε σχεδὸν ἦλθε: δέμας δ' ἤϊκτο γυναικὶ</TextUnit>
    <TextUnit id="7897" loc="16.158">καλῇ τε μεγάλῃ τε καὶ ἀγλαὰ ἔργα ἰδυίῃ.</TextUnit>
    <TextUnit id="7898" loc="16.159">στῆ δὲ κατ' ἀντίθυρον κλισίης ̓Οδυσῆϊ φανεῖσα:</TextUnit>
    <TextUnit id="7899" loc="16.160">οὐδ' ἄρα Τηλέμαχος ἴδεν ἀντίον οὐδ' ἐνόησεν,</TextUnit>
    <TextUnit id="7900" loc="16.161">οὐ γὰρ πω πάντεσσι θεοὶ φαίνονται ἐναργεῖς,</TextUnit>
    <TextUnit id="7901" loc="16.162">ἀλλ' ̓Οδυσεύς τε κύνες τε ἴδον, καί ῥ' οὐχ ὑλάοντο</TextUnit>
    <TextUnit id="7902" loc="16.163">κνυζηθμῷ δ' ἑτέρωσε διὰ σταθμοῖο φόβηθεν.</TextUnit>
    <TextUnit id="7903" loc="16.164">ἡ δ' ἄρ' ἐπ' ὀφρύσι νεῦσε: νόησε δὲ δῖος ̓Οδυσσεύς,</TextUnit>
    <TextUnit id="7904" loc="16.165">ἐκ δ' ἦλθεν μεγάροιο παρὲκ μέγα τειχίον αὐλῆς,</TextUnit>
    <TextUnit id="7905" loc="16.166">στῆ δὲ πάροιθ' αὐτῆς: τὸν δὲ προσέειπεν ̓Αθήνη:</TextUnit>
    <TextUnit id="7906" loc="16.167">“διογενὲς Λαερτιάδη, πολυμήχαν' ̓Οδυσσεῦ.</TextUnit>
    <TextUnit id="7907" loc="16.168">ἤδη νῦν σῷ παιδὶ ἔπος φάο μηδ' ἐπίκευθε,</TextUnit>
    <TextUnit id="7908" loc="16.169">ὡς ἄν μνηστῆρσιν θάνατον καὶ κῆρ' ἀραρόντε</TextUnit>
    <TextUnit id="7909" loc="16.170">ἔρχησθον προτὶ ἄστυ περικλυτόν: οὐδ' ἐγὼ αὐτὴ</TextUnit>
    <TextUnit id="7910" loc="16.171">δηρὸν ἀπὸ σφῶϊν ἔσομαι μεμαυῖα μάχεσθαι.”</TextUnit>
    <TextUnit id="7911" loc="16.172">ἦ καὶ χρυσείῃ ῥάβδῳ ἐπεμάσσατ' ̓Αθήνη.</TextUnit>
    <TextUnit id="7912" loc="16.173">φᾶρος μέν οἱ πρῶτον ἐϋπλυνὲς ἠδὲ χιτῶνα</TextUnit>
    <TextUnit id="7913" loc="16.174">θῆκ' ἀμφὶ στήθεσσι, δέμας δ' ὤφελλε καὶ ἥβην.</TextUnit>
    <TextUnit id="7914" loc="16.175">ἂψ δὲ μελαγχροιὴς γένετο,  γναθμοὶ δὲ τάνυσθεν,</TextUnit>
    <TextUnit id="7915" loc="16.176">κυάνεαι δ' ἐγένοντο γενειάδες ἀμφὶ γένειον.</TextUnit>
    <TextUnit id="7916" loc="16.177">ἡ μὲν ἄρ' ὣς ἔρξασα πάλιν κίεν: αὐτὰρ ̓Οδυσσεὺς</TextUnit>
    <TextUnit id="7917" loc="16.178">ἤϊεν ἐς κλισίην: θάμβησε δέ μιν φίλος υἱός,</TextUnit>
    <TextUnit id="7918" loc="16.179">ταρβήσας δ' ἑτέρωσε βάλ' ὄμματα, μὴ θεὸς εἴη,</TextUnit>
    <TextUnit id="7919" loc="16.180">καί μιν φωνήσας ἔπεα πτερόεντα προσηύδα:</TextUnit>
    <TextUnit id="7920" loc="16.181">“ἀλλοῖός μοι, ξεῖνε, φάνης νέον ἠὲ πάροιθεν,</TextUnit>
    <TextUnit id="7921" loc="16.182">ἄλλα δὲ εἵματ' ἔχεις, καί τοι χρὼς οὐκέθ' ὁμοῖος.</TextUnit>
    <TextUnit id="7922" loc="16.183">ἦ μάλα τις θεός ἐσσι, τοὶ οὐρανὸν εὐρὺν ἔχουσιν:</TextUnit>
    <TextUnit id="7923" loc="16.184">ἀλλ' ἵληθ', ἵνα τοι κεχαρισμένα δώομεν ἱρὰ</TextUnit>
    <TextUnit id="7924" loc="16.185">ἠδὲ χρύσεα δῶρα,  τετυγμένα: φείδεο δ' ἡμέων”</TextUnit>
    <TextUnit id="7925" loc="16.186">τὸν δ' ἠμείβετ' ἔπειτα πολύτλας δῖος ̓Οδυσσεύς:</TextUnit>
    <TextUnit id="7926" loc="16.187">“οὔ τίς τοι θεός εἰμι: τί μ' ἀθανάτοισιν ἐί̈σκεις;</TextUnit>
    <TextUnit id="7927" loc="16.188">ἀλλὰ πατὴρ τεός εἰμι, τοῦ εἵνεκα σὺ στεναχίζων</TextUnit>
    <TextUnit id="7928" loc="16.189">πάσχεις ἄλγεα πολλά, βίας ὑποδέγμενος ἀνδρῶν.”</TextUnit>
    <TextUnit id="7929" loc="16.190">ὣς ἄρα φωνήσας υἱὸν κύσε,  κὰδ δὲ παρειῶν</TextUnit>
    <TextUnit id="7930" loc="16.191">δάκρυον ἧκε χαμᾶζε: πάρος δ' ἔχε νωλεμὲς αἰεί.</TextUnit>
    <TextUnit id="7931" loc="16.192">Τηλέμαχος δ', οὐ γάρ πω ἐπείθετο ὃν πατέρ' εἶναι,</TextUnit>
    <TextUnit id="7932" loc="16.193">ἐξαῦτίς μιν ἔπεσσιν ἀμειβόμενος προσέειπεν:</TextUnit>
    <TextUnit id="7933" loc="16.194">“οὐ σύ γ' ̓Οδυσσεύς ἐσσι, πατὴρ ἐμός, ἀλλά με δαίμων</TextUnit>
    <TextUnit id="7934" loc="16.195">θέλγει,  ὄφρ' ἔτι μᾶλλον ὀδυρόμενος στεναχίζω.</TextUnit>
    <TextUnit id="7935" loc="16.196">οὐ γάρ πως ἂν θνητὸς ἀνὴρ τάδε μηχανόῳτο</TextUnit>
    <TextUnit id="7936" loc="16.197">ᾧ αὐτοῦ γε νόῳ, ὅτε μὴ θεὸς αὐτὸς ἐπελθὼν</TextUnit>
    <TextUnit id="7937" loc="16.198">ῥηϊδίως ἐθέλων θείη νέον ἠὲ γέροντα.</TextUnit>
    <TextUnit id="7938" loc="16.199">ἦ γάρ τοι νέον ἦσθα γέρων καὶ ἀεικέα ἕσσο:</TextUnit>
    <TextUnit id="7939" loc="16.200">νῦν δὲ θεοῖσιν ἔοικας,  οἳ οὐρανὸν εὐρὺν ἔχουσι.”</TextUnit>
    <TextUnit id="7940" loc="16.201">τὸν δ' ἀπαμειβόμενος προσέφη πολύμητις ̓Οδυσσεύς:</TextUnit>
    <TextUnit id="7941" loc="16.202">“Τηλέμαχ', οὔ σε ἔοικε φίλον πατέρ ἔνδον ἐόντα</TextUnit>
    <TextUnit id="7942" loc="16.203">οὔτε τι θαυμάζειν περιώσιον οὔτ' ἀγάασθαι:</TextUnit>
    <TextUnit id="7943" loc="16.204">οὐ μὲν γάρ τοι ἔτ' ἄλλος ἐλεύσεται ἐνθάδ' ̓Οδυσσεύς,</TextUnit>
    <TextUnit id="7944" loc="16.205">ἀλλ' ὅδ' ἐγὼ τοιόσδε,  παθὼν κακά, πολλὰ δ' ἀληθείς,</TextUnit>
    <TextUnit id="7945" loc="16.206">ἤλυθον εἰκοστῷ ἔτεϊ ἐς πατρίδα γαῖαν.</TextUnit>
    <TextUnit id="7946" loc="16.207">αὐτάρ τοι τόδε ἔργον ̓Αθηναίης ἀγελείης,</TextUnit>
    <TextUnit id="7947" loc="16.208">ἥ τέ με τοῖον ἔθηκεν, ὅπως ἐθέλει, δύναται γὰρ,</TextUnit>
    <TextUnit id="7948" loc="16.209">ἄλλοτε μὲν πτωχῷ ἐναλίγκιον, ἄλλοτε δ' αὖτε</TextUnit>
    <TextUnit id="7949" loc="16.210">ἀνδρὶ νέῳ καὶ καλὰ περὶ χροὶ̈ εἵματ' ἔχοντι.</TextUnit>
    <TextUnit id="7950" loc="16.211">ῥηί̈διον δὲ θεοῖσι, τοὶ οὐρανὸν εὐρὺν ἔχουσιν,</TextUnit>
    <TextUnit id="7951" loc="16.212">ἠμὲν κυδῆναι θνητὸν βροτὸν ἠδὲ κακῶσαι.”</TextUnit>
    <TextUnit id="7952" loc="16.213">ὣς ἄρα φωνήσας κατ' ἄρ' ἕζετο, Τηλέμαχος δὲ</TextUnit>
    <TextUnit id="7953" loc="16.214">ἀμφιχυθεὶς πατέρ' ἐσθλὸν ὀδύρετο, δάκρυα λείβων,</TextUnit>
    <TextUnit id="7954" loc="16.215">ἀμφοτέροισι δὲ τοῖσιν ὑφ' ἵμερος ὦρτο γόοιο:</TextUnit>
    <TextUnit id="7955" loc="16.216">κλαῖον δὲ λιγέως, ἀδινώτερον ἤ τ' οἰωνοί,</TextUnit>
    <TextUnit id="7956" loc="16.217">φῆναι ἢ αἰγυπιοὶ γαμψώνυχες, οἷσί τε τέκνα</TextUnit>
    <TextUnit id="7957" loc="16.218">ἀγρόται ἐξείλοντο πάρος πετεηνὰ γενέσθαι:</TextUnit>
    <TextUnit id="7958" loc="16.219">ὣς ἄρα τοί γ' ἐλεεινὸν ὑπ' ὀφρύσι δάκρυον εἶβον.</TextUnit>
    <TextUnit id="7959" loc="16.220">καί νύ κ' ὀδυρομένοισιν ἔδυ φάος ἠελίοιο,</TextUnit>
    <TextUnit id="7960" loc="16.221">εἰ μὴ Τηλέμαχος προσεφώνεεν ὃν πατέρ' αἶψα:</TextUnit>
    <TextUnit id="7961" loc="16.222">“ποίῃ γὰρ νῦν δεῦρο, πάτερ φίλε, νηί̈ σε ναῦται</TextUnit>
    <TextUnit id="7962" loc="16.223">ἤγαγον εἰς ̓Ιθάκην; τίνες ἔμμεναι εὐχετόωντο;</TextUnit>
    <TextUnit id="7963" loc="16.224">οὐ μὲν γάρ τί σε πεζὸν ὀί̈ομαι ἐνθάδ' ἱκέσθαι.”</TextUnit>
    <TextUnit id="7964" loc="16.225">τὸν δ' αὖτε προσέειπε πολύτλας δῖος ̓Οδυσσεύς:</TextUnit>
    <TextUnit id="7965" loc="16.226">“τοιγὰρ ἐγώ τοι, τέκνον, ἀληθείην καταλέξω.</TextUnit>
    <TextUnit id="7966" loc="16.227">Φαίηκές μ' ἄγαγον ναυσίκλυτοι, οἵ τε καὶ ἄλλους</TextUnit>
    <TextUnit id="7967" loc="16.228">ἀνθρώπους πέμπουσιν, ὅτις σφέας εἰσαφίκηται:</TextUnit>
    <TextUnit id="7968" loc="16.229">καί μ' εὕδοντ' ἐν νηὶ̈ θοῇ ἐπὶ πόντον ἄγοντες</TextUnit>
    <TextUnit id="7969" loc="16.230">κάτθεσαν εἰς ̓Ιθάκην,  ἔπορον δέ μοι ἀγλαὰ δῶρα,</TextUnit>
    <TextUnit id="7970" loc="16.231">χαλκόν τε χρυσόν τε ἅλις ἐσθῆτά θ' ὑφαντήν.</TextUnit>
    <TextUnit id="7971" loc="16.232">καὶ τὰ μὲν ἐν σπήεσσι θεῶν ἰότητι κέονται:</TextUnit>
    <TextUnit id="7972" loc="16.233">νῦν αὖ δεῦρ' ἱκόμην ὑποθημοσύνῃσιν ̓Αθήνης,</TextUnit>
    <TextUnit id="7973" loc="16.234">ὄφρα κε δυσμενέεσσι φόνου πέρι βουλεύσωμεν.</TextUnit>
    <TextUnit id="7974" loc="16.235">ἀλλ' ἄγε μοι μνηστῆρας ἀριθμήσας κατάλεξον,</TextUnit>
    <TextUnit id="7975" loc="16.236">ὄφρ' εἰδέω ὅσσοι τε καὶ οἵ τινες ἀνέρες εἰσί:</TextUnit>
    <TextUnit id="7976" loc="16.237">καί κεν ἐμὸν κατὰ θυμὸν ἀμύμονα μερμηρίξας</TextUnit>
    <TextUnit id="7977" loc="16.238">φράσσομαι, ἤ κεν νῶϊ δυνησόμεθ' ἀντιφέρεσθαι</TextUnit>
    <TextUnit id="7978" loc="16.239">μούνω ἄνευθ' ἄλλων, ἦ καὶ διζησόμεθ' ἄλλους.”</TextUnit>
    <TextUnit id="7979" loc="16.240">τὸν δ' αὖ Τηλέμαχος πεπνυμένος ἀντίον ηὔδα:</TextUnit>
    <TextUnit id="7980" loc="16.241">“ὦ πάτερ, ἦ τοι σεῖο μέγα κλέος αἰὲν ἄκουον,</TextUnit>
    <TextUnit id="7981" loc="16.242">χεῖράς τ' αἰχμητὴν ἔμεναι καὶ ἐπίφρονα βουλήν:</TextUnit>
    <TextUnit id="7982" loc="16.243">ἀλλὰ λίην μέγα εἶπες: ἄγη μ' ἔχει: οὐδέ κεν εἴη</TextUnit>
    <TextUnit id="7983" loc="16.244">ἄνδρε δύω πολλοῖσι καὶ ἰφθίμοισι μάχεσθαι.</TextUnit>
    <TextUnit id="7984" loc="16.245">μνηστήρων δ' οὔτ' ἂρ δεκὰς ἀτρεκὲς οὔτε δύ' οἶαι,</TextUnit>
    <TextUnit id="7985" loc="16.246">ἀλλὰ πολὺ πλέονες: τάχα δ' εἴσεαι ἐνθάδ'  ἀριθμόν.</TextUnit>
    <TextUnit id="7986" loc="16.247">ἐκ μὲν Δουλιχίοιο δύω καὶ πεντήκοντα</TextUnit>
    <TextUnit id="7987" loc="16.248">κοῦροι κεκριμένοι, ἓξ δὲ δρηστῆρες ἕπονται:</TextUnit>
    <TextUnit id="7988" loc="16.249">ἐκ δὲ Σάμης πίσυρές τε καὶ εἴκοσι φῶτες ἔασιν,</TextUnit>
    <TextUnit id="7989" loc="16.250">ἐκ δὲ Ζακύνθου ἔασιν ἐείκοσι κοῦροι ̓Αχαιῶν,</TextUnit>
    <TextUnit id="7990" loc="16.251">ἐκ δ' αὐτῆς ̓Ιθάκης δυοκαίδεκα πάντες ἄριστοι,</TextUnit>
    <TextUnit id="7991" loc="16.252">καί σφιν ἅμ' ἐστὶ Μέδων κῆρυξ καὶ θεῖος ἀοιδὸς</TextUnit>
    <TextUnit id="7992" loc="16.253">καὶ δοιὼ θεράποντε, δαήμονε δαιτροσυνάων.</TextUnit>
    <TextUnit id="7993" loc="16.254">τῶν εἴ κεν πάντων ἀντήσομεν ἔνδον ἐόντων,</TextUnit>
    <TextUnit id="7994" loc="16.255">μὴ πολύπικρα καὶ αἰνὰ βίας ἀποτίσεαι ἐλθών.</TextUnit>
    <TextUnit id="7995" loc="16.256">ἀλλὰ σύ γ', εἰ δύνασαί τιν' ἀμύντορα μερμηρίξαι,</TextUnit>
    <TextUnit id="7996" loc="16.257">φράζευ, ὅ κέν τις νῶϊν ἀμύνοι πρόφρονι θυμῷ.”</TextUnit>
    <TextUnit id="7997" loc="16.258">τὸν δ' αὖτε προσέειπε πολύτλας δῖος ̓Οδυσσεύς:</TextUnit>
    <TextUnit id="7998" loc="16.259">“τοιγὰρ ἐγὼν ἐρέω, σὺ δὲ σύνθεο καί μευ ἄκουσον:</TextUnit>
    <TextUnit id="7999" loc="16.260">καὶ φράσαι ἤ κεν νῶϊν ̓Αθήνη σὺν Διὶ πατρὶ</TextUnit>
    <TextUnit id="8000" loc="16.261">ἀρκέσει, ἦέ τιν' ἄλλον ἀμύντορα μερμηρίξω.”</TextUnit>
    <TextUnit id="8001" loc="16.262">τὸν δ' αὖ Τηλέμαχος πεπνυμένος ἀντίον ηὔδα:</TextUnit>
    <TextUnit id="8002" loc="16.263">“ἐσθλώ τοι τούτω γ' ἐπαμύντορε, τοὺς ἀγορεύεις,</TextUnit>
    <TextUnit id="8003" loc="16.264">ὕψι περ ἐν νεφέεσσι καθημένω: ὥ τε καὶ ἄλλοις</TextUnit>
    <TextUnit id="8004" loc="16.265">ἀνδράσι τε κρατέουσι καὶ ἀθανάτοισι θεοῖσι.”</TextUnit>
    <TextUnit id="8005" loc="16.266">τὸν δ' αὖτε προσέειπε πολύτλας δῖος ̓Οδυσσεύς:</TextUnit>
    <TextUnit id="8006" loc="16.267">“οὐ μέν τοι κείνω γε πολὺν χρόνον ἀμφὶς ἔσεσθον</TextUnit>
    <TextUnit id="8007" loc="16.268">φυλόπιδος κρατερῆς, ὁπότε μνηστῆρσι καὶ ἡμῖν</TextUnit>
    <TextUnit id="8008" loc="16.269">ἐν μεγάροισιν ἐμοῖσι μένος κρίνηται ̓́Αρηος.</TextUnit>
    <TextUnit id="8009" loc="16.270">ἀλλὰ σὺ μὲν νῦν ἔρχευ ἅμ' ἠοῖ φαινομένηφιν</TextUnit>
    <TextUnit id="8010" loc="16.271">οἴκαδε, καὶ μνηστῆρσιν ὑπερφιάλοισιν ὁμίλει:</TextUnit>
    <TextUnit id="8011" loc="16.272">αὐτὰρ ἐμὲ προτὶ ἄστυ συβώτης ὕστερον ἄξει,</TextUnit>
    <TextUnit id="8012" loc="16.273">πτωχῷ λευγαλέῳ ἐναλίγκιον ἠδὲ γέροντι.</TextUnit>
    <TextUnit id="8013" loc="16.274">εἰ δέ μ' ἀτιμήσουσι δόμον κάτα, σὸν δὲ φίλον κῆρ</TextUnit>
    <TextUnit id="8014" loc="16.275">τετλάτω ἐν στήθεσσι κακῶς πάσχοντος ἐμεῖο,</TextUnit>
    <TextUnit id="8015" loc="16.276">ἤν περ καὶ διὰ δῶμα ποδῶν ἕλκωσι θύραζε</TextUnit>
    <TextUnit id="8016" loc="16.277">ἢ βέλεσι βάλλωσι: σὺ δ' εἰσορόων ἀνέχεσθαι.</TextUnit>
    <TextUnit id="8017" loc="16.278">ἀλλ' ἦ τοι παύεσθαι ἀνωγέμεν ἀφροσυνάων,</TextUnit>
    <TextUnit id="8018" loc="16.279">μειλιχίοις ἐπέεσσι παραυδῶν: οἱ δέ τοι οὔ τι</TextUnit>
    <TextUnit id="8019" loc="16.280">πείσονται: δὴ γάρ σφι παρίσταται αἴσιμον ἦμαρ.</TextUnit>
    <TextUnit id="8020" loc="16.281">ἄλλο δέ τοι ἐρέω, σὺ δ' ἐνὶ φρεσὶ βάλλεο σῇσιν:</TextUnit>
    <TextUnit id="8021" loc="16.282">ὁππότε κεν πολύβουλος ἐνὶ φρεσὶ θῇσιν ̓Αθήνη,</TextUnit>
    <TextUnit id="8022" loc="16.283">νεύσω μέν τοι ἐγὼ κεφαλῇ, σὺ δ' ἔπειτα νοήσας</TextUnit>
    <TextUnit id="8023" loc="16.284">ὅσσα τοι ἐν μεγάροισιν ̓Αρήϊα τεύχεα κεῖται</TextUnit>
    <TextUnit id="8024" loc="16.285">ἐς μυχὸν ὑψηλοῦ θαλάμου καταθεῖναι ἀείρας</TextUnit>
    <TextUnit id="8025" loc="16.286">πάντα μάλ': αὐτὰρ μνηστῆρας μαλακοῖς ἐπέεσσι</TextUnit>
    <TextUnit id="8026" loc="16.287">παρφάσθαι, ὅτε κέν σε μεταλλῶσιν ποθέοντες:</TextUnit>
    <TextUnit id="8027" loc="16.288">“ἐκ καπνοῦ κατέθηκ', ἐπεὶ οὐκέτι τοῖσιν ἐῴκει</TextUnit>
    <TextUnit id="8028" loc="16.289">οἷά ποτε Τροίηνδε κιὼν κατέλειπεν ̓Οδυσσεύς,</TextUnit>
    <TextUnit id="8029" loc="16.290">ἀλλὰ κατῄκισται,  ὅσσον πυρὸς ἵκετ' ἀϋτμή.</TextUnit>
    <TextUnit id="8030" loc="16.291">πρὸς δ' ἔτι καὶ τόδε μεῖζον ἐνὶ φρεσὶ θῆκε Κρονίων,</TextUnit>
    <TextUnit id="8031" loc="16.292">μή πως οἰνωθέντες, ἔριν στήσαντες ἐν ὑμῖν,</TextUnit>
    <TextUnit id="8032" loc="16.293">ἀλλήλους τρώσητε καταισχύνητέ τε δαῖτα</TextUnit>
    <TextUnit id="8033" loc="16.294">καὶ μνηστύν: αὐτὸς γὰρ ἐφέλκεται ἄνδρα σίδηρος.”</TextUnit>
    <TextUnit id="8034" loc="16.295">“νῶϊν δ' οἴοισιν δύο φάσγανα καὶ δύο δοῦρε</TextUnit>
    <TextUnit id="8035" loc="16.296">καλλιπέειν καὶ δοιὰ βοάγρια χερσὶν ἑλέσθαι,</TextUnit>
    <TextUnit id="8036" loc="16.297">ὡς ἂν ἐπιθύσαντες ἑλοίμεθα: τοὺς δέ κ' ἔπειτα</TextUnit>
    <TextUnit id="8037" loc="16.298">Παλλὰς ̓Αθηναίη θέλξει καὶ μητίετα Ζεύς.</TextUnit>
    <TextUnit id="8038" loc="16.299">ἄλλο δέ τοι ἐρέω, σὺ δ' ἐνὶ φρεσὶ βάλλεο σῇσιν:</TextUnit>
    <TextUnit id="8039" loc="16.300">εἰ ἐτεόν γ' ἐμός ἐσσι καὶ αἵματος ἡμετέροιο,</TextUnit>
    <TextUnit id="8040" loc="16.301">μή τις ἔπειτ' ̓Οδυσῆος ἀκουσάτω ἔνδον ἐόντος,</TextUnit>
    <TextUnit id="8041" loc="16.302">μήτ' οὖν Λαέρτης ἴστω τό γε μήτε συβώτης</TextUnit>
    <TextUnit id="8042" loc="16.303">μήτε τις οἰκήων μήτ' αὐτὴ Πηνελόπεια,</TextUnit>
    <TextUnit id="8043" loc="16.304">ἀλλ' οἶοι σύ τ' ἐγώ τε γυναικῶν γνώομεν ἰθύν:</TextUnit>
    <TextUnit id="8044" loc="16.305">καί κέ τεο δμώων ἀνδρῶν ἔτι πειρηθεῖμεν,</TextUnit>
    <TextUnit id="8045" loc="16.306">ἠμὲν ὅπου τις νῶϊ τίει καὶ δείδιε θυμῷ,</TextUnit>
    <TextUnit id="8046" loc="16.307">ἠδ' ὅτις οὐκ ἀλέγει, σὲ δ' ἀτιμᾷ τοῖον ἐόντα.”</TextUnit>
    <TextUnit id="8047" loc="16.308">τὸν δ' ἀπαμειβόμενος προσεφώνεε φαίδιμος υἱός</TextUnit>
    <TextUnit id="8048" loc="16.309">“ὦ πάτερ, ἦ τοι ἐμὸν θυμὸν καὶ ἔπειτά γ', ὀί̈ω,</TextUnit>
    <TextUnit id="8049" loc="16.310">γνώσεαι: οὐ μὲν γάρ τι χαλιφροσύναι γέ μ' ἔχουσιν:</TextUnit>
    <TextUnit id="8050" loc="16.311">ἀλλ' οὔ τοι τόδε κέρδος ἐγὼν ἔσσεσθαι ὀί̈ω</TextUnit>
    <TextUnit id="8051" loc="16.312">ἡμῖν ἀμφοτέροισι: σὲ δὲ φράζεσθαι ἄνωγα.</TextUnit>
    <TextUnit id="8052" loc="16.313">δηθὰ γὰρ αὔτως εἴσῃ ἑκάστου πειρητίζων,</TextUnit>
    <TextUnit id="8053" loc="16.314">ἔργα μετερχόμενος: τοὶ δ' ἐν μεγάροισιν ἕκηλοι</TextUnit>
    <TextUnit id="8054" loc="16.315">χρήματα δαρδάπτουσιν ὑπέρβιον οὐδ' ἔπι φειδώ.</TextUnit>
    <TextUnit id="8055" loc="16.316">ἀλλ' ἦ τοί σε γυναῖκας ἐγὼ δεδάασθαι ἄνωγα,</TextUnit>
    <TextUnit id="8056" loc="16.317">αἵ τέ ς' ἀτιμάζουσι καὶ αἳ νηλείτιδές εἰσιν:</TextUnit>
    <TextUnit id="8057" loc="16.318">ἀνδρῶν δ' οὐκ ἂν ἐγώ γε κατὰ σταθμοὺς ἐθέλοιμι</TextUnit>
    <TextUnit id="8058" loc="16.319">ἡμέας πειράζειν, ἀλλ' ὕστερα ταῦτα πένεσθαι,</TextUnit>
    <TextUnit id="8059" loc="16.320">εἰ ἐτεόν γέ τι οἶσθα Διὸς τέρας αἰγιόχοιο.”</TextUnit>
    <TextUnit id="8060" loc="16.321">ὣς οἱ μὲν τοιαῦτα πρὸς ἀλλήλους ἀγόρευον,</TextUnit>
    <TextUnit id="8061" loc="16.322">ἡ δ' ἄρ' ἔπειτ' ̓Ιθάκηνδε κατήγετο νηῦς εὐεργής,</TextUnit>
    <TextUnit id="8062" loc="16.323">ἣ φέρε Τηλέμαχον Πυλόθεν καὶ πάντας ἑταίρους.</TextUnit>
    <TextUnit id="8063" loc="16.324">οἱ δ' ὅτε δὴ λιμένος πολυβενθέος ἐντὸς ἵκοντο,</TextUnit>
    <TextUnit id="8064" loc="16.325">νῆα μὲν οἵ γε μέλαιναν ἐπ' ἠπείροιο ἔρυσσαν,</TextUnit>
    <TextUnit id="8065" loc="16.326">τεύχεα δέ σφ' ἀπένεικαν ὑπέρθυμοι θεράποντες,</TextUnit>
    <TextUnit id="8066" loc="16.327">αὐτίκα δ' ἐς Κλυτίοιο φέρον περικαλλέα δῶρα.</TextUnit>
    <TextUnit id="8067" loc="16.328">αὐτὰρ κήρυκα πρόεσαν δόμον εἰς ̓Οδυσῆος,</TextUnit>
    <TextUnit id="8068" loc="16.329">ἀγγελίην ἐρέοντα περίφρονι Πηνελοπείῃ,</TextUnit>
    <TextUnit id="8069" loc="16.330">οὕνεκα Τηλέμαχος μὲν ἐπ' ἀγροῦ,  νῆα δ' ἀνώγει</TextUnit>
    <TextUnit id="8070" loc="16.331">ἄστυδ' ἀποπλείειν, ἵνα μὴ δείσας' ἐνὶ θυμῷ</TextUnit>
    <TextUnit id="8071" loc="16.332">ἰφθίμη βασίλεια τέρεν κατὰ δάκρυον εἴβοι</TextUnit>
    <TextUnit id="8072" loc="16.333">τὼ δὲ συναντήτην κῆρυξ καὶ δῖος ὑφορβὸς</TextUnit>
    <TextUnit id="8073" loc="16.334">τῆς αὐτῆς ἕνεκ' ἀγγελίης, ἐρέοντε γυναικί.</TextUnit>
    <TextUnit id="8074" loc="16.335">ἀλλ' ὅτε δή ῥ' ἵκοντο δόμον θείου βασιλῆος,</TextUnit>
    <TextUnit id="8075" loc="16.336">κῆρυξ μέν ῥα μέσῃσι μετὰ δμῳῇσιν ἔειπεν:</TextUnit>
    <TextUnit id="8076" loc="16.337">“ἤδη τοι, βασίλεια, φίλος πάϊς εἰλήλουθε.”</TextUnit>
    <TextUnit id="8077" loc="16.338">Πηνελοπείῃ δ' εἶπε συβώτης ἄγχι παραστὰς</TextUnit>
    <TextUnit id="8078" loc="16.339">πάνθ' ὅσα οἱ φίλος υἱὸς ἀνώγει μυθήσασθαι.</TextUnit>
    <TextUnit id="8079" loc="16.340">αὐτὰρ ἐπεὶ δὴ πᾶσαν ἐφημοσύνην ἀπέειπε,</TextUnit>
    <TextUnit id="8080" loc="16.341">βῆ ῥ' ἴμεναι μεθ' ὕας, λίπε δ' ἕρκεά τε μέγαρόν τε.</TextUnit>
    <TextUnit id="8081" loc="16.342">μνηστῆρες δ' ἀκάχοντο κατήφησάν τ' ἐνὶ θυμῷ,</TextUnit>
    <TextUnit id="8082" loc="16.343">ἐκ δ' ἦλθον μεγάροιο παρὲκ μέγα τειχίον αὐλῆς,</TextUnit>
    <TextUnit id="8083" loc="16.344">αὐτοῦ δὲ προπάροιθε θυράων ἑδριόωντο.</TextUnit>
    <TextUnit id="8084" loc="16.345">τοῖσιν δ' Εὐρύμαχος,  Πολύβου πάϊς, ἦρχ' ἀγορεύειν:</TextUnit>
    <TextUnit id="8085" loc="16.346">“ὦ φίλοι, ἦ μέγα ἔργον ὑπερφιάλως τετέλεσται</TextUnit>
    <TextUnit id="8086" loc="16.347">Τηλεμάχῳ ὁδὸς ἥδε: φάμεν δέ οἱ οὐ τελέεσθαι.</TextUnit>
    <TextUnit id="8087" loc="16.348">ἀλλ' ἄγε νῆα μέλαιναν ἐρύσσομεν ἥ τις ἀρίστη,</TextUnit>
    <TextUnit id="8088" loc="16.349">ἐς δ' ἐρέτας ἁλιῆας ἀγείρομεν, οἵ κε τάχιστα</TextUnit>
    <TextUnit id="8089" loc="16.350">κείνοις ἀγγείλωσι θοῶς οἶκόνδε νέεσθαι.”</TextUnit>
    <TextUnit id="8090" loc="16.351">οὔ πω πᾶν εἴρηθ', ὅτ' ἄρ' ̓Αμφίνομος ἴδε νῆα,</TextUnit>
    <TextUnit id="8091" loc="16.352">στρεφθεὶς ἐκ χώρης, λιμένος πολυβενθέος ἐντός,</TextUnit>
    <TextUnit id="8092" loc="16.353">ἱστία τε στέλλοντας ἐρετμά τε χερσὶν ἔχοντας.</TextUnit>
    <TextUnit id="8093" loc="16.354">ἡδὺ δ' ἄρ' ἐκγελάσας μετεφώνεεν οἷς ἑτάροισι:</TextUnit>
    <TextUnit id="8094" loc="16.355">“μή τιν' ἔτ' ἀγγελίην ὀτρύνομεν: οἵδε γὰρ ἔνδον.</TextUnit>
    <TextUnit id="8095" loc="16.356">ἤ τίς σφιν τόδ' ἔειπε θεῶν, ἢ εἴσιδον αὐτοὶ</TextUnit>
    <TextUnit id="8096" loc="16.357">νῆα παρερχομένην, τὴν δ' οὐκ ἐδύναντο κιχῆναι.”</TextUnit>
    <TextUnit id="8097" loc="16.358">ὣς ἔφαθ', οἱ δ' ἀνστάντες ἔβαν ἐπὶ θῖνα θαλάσσης,</TextUnit>
    <TextUnit id="8098" loc="16.359">αἶψα δὲ νῆα μέλαιναν ἐπ' ἠπείροιο ἔρυσσαν,</TextUnit>
    <TextUnit id="8099" loc="16.360">τεύχεα δέ σφ' ἀπένεικαν ὑπέρθυμοι θεράποντες.</TextUnit>
    <TextUnit id="8100" loc="16.361">αὐτοὶ δ' εἰς ἀγορὴν κίον ἀθρόοι, οὐδέ τιν' ἄλλον</TextUnit>
    <TextUnit id="8101" loc="16.362">εἴων οὔτε νέων μεταί̈ζειν οὔτε γερόντων.</TextUnit>
    <TextUnit id="8102" loc="16.363">τοῖσιν δ' ̓Αντίνοος μετέφη, Εὐπείθεος υἱός:</TextUnit>
    <TextUnit id="8103" loc="16.364">“ὢ πόποι, ὡς τόνδ' ἄνδρα θεοὶ κακότητος ἔλυσαν.</TextUnit>
    <TextUnit id="8104" loc="16.365">ἤματα μὲν σκοποὶ ἷζον ἐπ' ἄκριας ἠνεμοέσσας</TextUnit>
    <TextUnit id="8105" loc="16.366">αἰὲν ἐπασσύτεροι: ἅμα δ' ἠελίῳ καταδύντι</TextUnit>
    <TextUnit id="8106" loc="16.367">οὔ ποτ' ἐπ' ἠπείρου νύκτ' ἄσαμεν, ἀλλ' ἐνὶ πόντῳ</TextUnit>
    <TextUnit id="8107" loc="16.368">νηὶ̈ θοῇ πλείοντες ἐμίμνομεν ̓Ηῶ δῖαν,</TextUnit>
    <TextUnit id="8108" loc="16.369">Τηλέμαχον λοχόωντες, ἵνα φθίσωμεν ἑλόντες</TextUnit>
    <TextUnit id="8109" loc="16.370">αὐτόν: τὸν δ' ἄρα τῆος ἀπήγαγεν οἴκαδε δαίμων,</TextUnit>
    <TextUnit id="8110" loc="16.371">ἡμεῖς δ' ἐνθάδε οἱ φραζώμεθα λυγρὸν ὄλεθρον</TextUnit>
    <TextUnit id="8111" loc="16.372">Τηλεμάχῳ, μηδ' ἧμας ὑπεκφύγοι: οὐ γὰρ ὀί̈ω</TextUnit>
    <TextUnit id="8112" loc="16.373">τούτου γε ζώοντος ἀνύσσεσθαι τάδε ἔργα.</TextUnit>
    <TextUnit id="8113" loc="16.374">αὐτὸς μὲν γὰρ ἐπιστήμων βουλῇ τε νόῳ τε,</TextUnit>
    <TextUnit id="8114" loc="16.375">λαοὶ δ' οὐκέτι πάμπαν ἐφ' ἡμῖν ἦρα φέρουσιν.</TextUnit>
    <TextUnit id="8115" loc="16.376">ἀλλ' ἄγετε, πρὶν κεῖνον ὁμηγυρίσασθαι ̓Αχαιοὺς</TextUnit>
    <TextUnit id="8116" loc="16.377">εἰς ἀγορήν—οὐ γάρ τι μεθησέμεναί μιν ὀί̈ω,</TextUnit>
    <TextUnit id="8117" loc="16.378">ἀλλ' ἀπομηνίσει, ἐρέει δ' ἐν πᾶσιν ἀναστὰς</TextUnit>
    <TextUnit id="8118" loc="16.379">οὕνεκά οἱ φόνον αἰπὺν ἐράπτομεν οὐδ' ἐκίχημεν:</TextUnit>
    <TextUnit id="8119" loc="16.380">οἱ δ' οὐκ αἰνήσουσιν ἀκούοντες κακὰ ἔργα:</TextUnit>
    <TextUnit id="8120" loc="16.381">μή τι κακὸν ῥέξωσι καὶ ἡμέας ἐξελάσωσι</TextUnit>
    <TextUnit id="8121" loc="16.382">γαίης ἡμετέρης, ἄλλων δ' ἀφικώμεθα δῆμον:</TextUnit>
    <TextUnit id="8122" loc="16.383">ἀλλὰ φθέωμεν ἑλόντες ἐπ' ἀγροῦ νόσφι πόληος</TextUnit>
    <TextUnit id="8123" loc="16.384">ἢ ἐν ὁδῷ: βίοτον δ' αὐτοὶ καὶ κτήματ' ἔχωμεν,</TextUnit>
    <TextUnit id="8124" loc="16.385">δασσάμενοι κατὰ μοῖραν ἐφ' ἡμέας,  οἰκία δ' αὖτε</TextUnit>
    <TextUnit id="8125" loc="16.386">κείνου μητέρι δοῖμεν ἔχειν ἠδ' ὅστις ὀπυίοι.</TextUnit>
    <TextUnit id="8126" loc="16.387">εἰ δ' ὑμῖν ὅδε μῦθος ἀφανδάνει, ἀλλὰ βόλεσθε</TextUnit>
    <TextUnit id="8127" loc="16.388">αὐτόν τε ζώειν καὶ ἔχειν πατρώϊα πάντα,</TextUnit>
    <TextUnit id="8128" loc="16.389">μή οἱ χρήματ' ἔπειτα ἅλις θυμηδέ' ἔδωμεν</TextUnit>
    <TextUnit id="8129" loc="16.390">ἐνθάδ' ἀγειρόμενοι,  ἀλλ' ἐκ μεγάροιο ἕκαστος</TextUnit>
    <TextUnit id="8130" loc="16.391">μνάσθω ἐέδνοισιν διζήμενος: ἡ δέ κ' ἔπειτα</TextUnit>
    <TextUnit id="8131" loc="16.392">γήμαιθ' ὅς κε πλεῖστα πόροι καὶ μόρσιμος ἔλθοι.”</TextUnit>
    <TextUnit id="8132" loc="16.393">ὣς ἔφαθ', οἱ δ' ἄρα πάντες ἀκὴν ἐγένοντο σιωπῇ.</TextUnit>
    <TextUnit id="8133" loc="16.394">τοῖσιν δ' ̓Αμφίνομος ἀγορήσατο καὶ μετέειπε,</TextUnit>
    <TextUnit id="8134" loc="16.395">Νίσου φαίδιμος υἱός,  ̓Αρητιάδαο ἄνακτος,</TextUnit>
    <TextUnit id="8135" loc="16.396">ὅς ῥ' ἐκ Δουλιχίου πολυπύρου, ποιήεντος,</TextUnit>
    <TextUnit id="8136" loc="16.397">ἡγεῖτο μνηστῆρσι, μάλιστα δὲ Πηνελοπείῃ</TextUnit>
    <TextUnit id="8137" loc="16.398">ἥνδανε μύθοισι: φρεσὶ γὰρ κέχρητ' ἀγαθῇσιν:</TextUnit>
    <TextUnit id="8138" loc="16.399">ὅ σφιν ἐϋφρονέων ἀγορήσατο καὶ μετέειπεν:</TextUnit>
    <TextUnit id="8139" loc="16.400">“ὦ φίλοι,  οὐκ ἂν ἐγώ γε κατακτείνειν ἐθέλοιμι</TextUnit>
    <TextUnit id="8140" loc="16.401">Τηλέμαχον: δεινὸν δὲ γένος βασιλήϊόν ἐστιν</TextUnit>
    <TextUnit id="8141" loc="16.402">κτείνειν: ἀλλὰ πρῶτα θεῶν εἰρώμεθα βουλάς.</TextUnit>
    <TextUnit id="8142" loc="16.403">εἰ μέν κ' αἰνήσωσι Διὸς μεγάλοιο θέμιστες,</TextUnit>
    <TextUnit id="8143" loc="16.404">αὐτός τε κτενέω τούς τ' ἄλλους πάντας ἀνώξω:</TextUnit>
    <TextUnit id="8144" loc="16.405">εἰ δέ κ' ἀποτρωπῶσι θεοί,  παύσασθαι ἄνωγα.”</TextUnit>
    <TextUnit id="8145" loc="16.406">ὣς ἔφατ' ̓Αμφίνομος, τοῖσιν δ' ἐπιήνδανε μῦθος.</TextUnit>
    <TextUnit id="8146" loc="16.407">αὐτίκ' ἔπειτ' ἀνστάντες ἔβαν δόμον εἰς ̓Οδυσῆος,</TextUnit>
    <TextUnit id="8147" loc="16.408">ἐλθόντες δὲ καθῖζον ἐπὶ ξεστοῖσι θρόνοισιν.</TextUnit>
    <TextUnit id="8148" loc="16.409">ἡ δ' αὖτ' ἄλλ' ἐνόησε περίφρων Πηνελόπεια,</TextUnit>
    <TextUnit id="8149" loc="16.410">μνηστήρεσσι φανῆναι ὑπέρβιον ὕβριν ἔχουσι.</TextUnit>
    <TextUnit id="8150" loc="16.411">πεύθετο γὰρ οὗ παιδὸς ἐνὶ μεγάροισιν ὄλεθρον:</TextUnit>
    <TextUnit id="8151" loc="16.412">κῆρυξ γὰρ οἱ ἔειπε Μέδων, ὃς ἐπεύθετο βουλάς.</TextUnit>
    <TextUnit id="8152" loc="16.413">βῆ δ' ἰέναι μέγαρόνδε σὺν ἀμφιπόλοισι γυναιξίν.</TextUnit>
    <TextUnit id="8153" loc="16.414">ἀλλ' ὅτε δὴ μνηστῆρας ἀφίκετο δῖα γυναικῶν,</TextUnit>
    <TextUnit id="8154" loc="16.415">στῆ ῥα παρὰ σταθμὸν τέγεος πύκα ποιητοῖο,</TextUnit>
    <TextUnit id="8155" loc="16.416">ἄντα παρειάων σχομένη λιπαρὰ κρήδεμνα,</TextUnit>
    <TextUnit id="8156" loc="16.417">̓Αντίνοον δ' ἐνένιπεν ἔπος τ' ἔφατ' ἔκ τ' ὀνόμαζεν:</TextUnit>
    <TextUnit id="8157" loc="16.418">“̓Αντίνο', ὕβριν ἔχων, κακομήχανε, καὶ δέ σέ φασιν</TextUnit>
    <TextUnit id="8158" loc="16.419">ἐν δήμῳ ̓Ιθάκης μεθ' ὁμήλικας ἔμμεν ἄριστον</TextUnit>
    <TextUnit id="8159" loc="16.420">βουλῇ καὶ μύθοισι: σὺ δ' οὐκ ἄρα τοῖος ἔησθα.</TextUnit>
    <TextUnit id="8160" loc="16.421">μάργε, τίη δὲ σὺ Τηλεμάχῳ θάνατόν τε μόρον τε</TextUnit>
    <TextUnit id="8161" loc="16.422">ῥάπτεις, οὐδ' ἱκέτας ἐμπάζεαι, οἷσιν ἄρα Ζεὺς</TextUnit>
    <TextUnit id="8162" loc="16.423">μάρτυρος; οὐδ' ὁσίη κακὰ ῥάπτειν ἀλλήλοισιν.</TextUnit>
    <TextUnit id="8163" loc="16.424">ἦ οὐκ οἶσθ' ὅτε δεῦρο πατὴρ τεὸς ἵκετο φεύγων,</TextUnit>
    <TextUnit id="8164" loc="16.425">δῆμον ὑποδείσας;  δὴ γὰρ κεχολώατο λίην,</TextUnit>
    <TextUnit id="8165" loc="16.426">οὕνεκα ληϊστῆρσιν ἐπισπόμενος Ταφίοισιν</TextUnit>
    <TextUnit id="8166" loc="16.427">ἤκαχε Θεσπρωτούς: οἱ δ' ἡμῖν ἄρθμιοι ἦσαν:</TextUnit>
    <TextUnit id="8167" loc="16.428">τόν ῥ' ἔθελον φθῖσαι καὶ ἀπορραῖσαι φίλον ἦτορ</TextUnit>
    <TextUnit id="8168" loc="16.429">ἠδὲ κατὰ ζωὴν φαγέειν μενοεικέα πολλήν:</TextUnit>
    <TextUnit id="8169" loc="16.430">ἀλλ' ̓Οδυσεὺς κατέρυκε καὶ ἔσχεθεν ἱεμένους περ.</TextUnit>
    <TextUnit id="8170" loc="16.431">τοῦ νῦν οἶκον ἄτιμον ἔδεις, μνάᾳ δὲ γυναῖκα</TextUnit>
    <TextUnit id="8171" loc="16.432">παῖδά τ' ἀποκτείνεις, ἐμὲ δὲ μεγάλως ἀκαχίζεις:</TextUnit>
    <TextUnit id="8172" loc="16.433">ἀλλά σε παύσασθαι κέλομαι καὶ ἀνωγέμεν ἄλλους.”</TextUnit>
    <TextUnit id="8173" loc="16.434">τὴν δ' αὖτ' Εὐρύμαχος, Πολύβου πάϊς, ἀντίον ηὔδα:</TextUnit>
    <TextUnit id="8174" loc="16.435">“κούρη ̓Ικαρίοιο,  περίφρον Πηνελόπεια,</TextUnit>
    <TextUnit id="8175" loc="16.436">θάρσει: μή τοι ταῦτα μετὰ φρεσὶ σῇσι μελόντων.</TextUnit>
    <TextUnit id="8176" loc="16.437">οὐκ ἔσθ' οὗτος ἀνὴρ οὐδ' ἔσσεται οὐδὲ γένηται,</TextUnit>
    <TextUnit id="8177" loc="16.438">ὅς κεν Τηλεμάχῳ σῷ υἱέϊ χεῖρας ἐποίσει</TextUnit>
    <TextUnit id="8178" loc="16.439">ζώοντός γ' ἐμέθεν καὶ ἐπὶ χθονὶ δερκομένοιο.</TextUnit>
    <TextUnit id="8179" loc="16.440">ὧδε γὰρ ἐξερέω,  καὶ μὴν τετελεσμένον ἔσται:</TextUnit>
    <TextUnit id="8180" loc="16.441">αἶψά οἱ αἷμα κελαινὸν ἐρωήσει περὶ δουρὶ</TextUnit>
    <TextUnit id="8181" loc="16.442">ἡμετέρῳ, ἐπεὶ ἦ καὶ ἐμὲ πτολίπορθος ̓Οδυσσεὺς</TextUnit>
    <TextUnit id="8182" loc="16.443">πολλάκι γούνασιν οἷσιν ἐφεσσάμενος κρέας ὀπτὸν</TextUnit>
    <TextUnit id="8183" loc="16.444">ἐν χείρεσσιν ἔθηκεν, ἐπέσχε τε οἶνον ἐρυθρόν.</TextUnit>
    <TextUnit id="8184" loc="16.445">τῷ μοι Τηλέμαχος πάντων πολὺ φίλτατός ἐστιν</TextUnit>
    <TextUnit id="8185" loc="16.446">ἀνδρῶν, οὐδέ τί μιν θάνατον τρομέεσθαι ἄνωγα</TextUnit>
    <TextUnit id="8186" loc="16.447">ἔκ γε μνηστήρων: θεόθεν δ' οὐκ ἔστ' ἀλέασθαι.”</TextUnit>
    <TextUnit id="8187" loc="16.448">ὣς φάτο θαρσύνων, τῷ δ' ἤρτυεν αὐτὸς ὄλεθρον.</TextUnit>
    <TextUnit id="8188" loc="16.449">ἡ μὲν ἄρ' εἰσαναβᾶς' ὑπερώϊα σιγαλόεντα</TextUnit>
    <TextUnit id="8189" loc="16.450">κλαῖεν ἔπειτ' ̓Οδυσῆα,  φίλον πόσιν, ὄφρα οἱ ὕπνον</TextUnit>
    <TextUnit id="8190" loc="16.451">ἡδὺν ἐπὶ βλεφάροισι βάλε γλαυκῶπις ̓Αθήνη.</TextUnit>
    <TextUnit id="8191" loc="16.452">ἑσπέριος δ' ̓Οδυσῆϊ καὶ υἱέϊ δῖος ὑφορβὸς</TextUnit>
    <TextUnit id="8192" loc="16.453">ἤλυθεν: οἱ δ' ἄρα δόρπον ἐπισταδὸν ὡπλίζοντο,</TextUnit>
    <TextUnit id="8193" loc="16.454">σῦν ἱερεύσαντες ἐνιαύσιον. αὐτὰρ ̓Αθήνη,</TextUnit>
    <TextUnit id="8194" loc="16.455">ἄγχι παρισταμένη,  Λαερτιάδην ̓Οδυσῆα</TextUnit>
    <TextUnit id="8195" loc="16.456">ῥάβδῳ πεπληγυῖα πάλιν ποίησε γέροντα,</TextUnit>
    <TextUnit id="8196" loc="16.457">λυγρὰ δὲ εἵματα ἕσσε περὶ χροί̈, μή ἑ συβώτης</TextUnit>
    <TextUnit id="8197" loc="16.458">γνοίη ἐσάντα ἰδὼν καὶ ἐχέφρονι Πηνελοπείῃ</TextUnit>
    <TextUnit id="8198" loc="16.459">ἔλθοι ἀπαγγέλλων μηδὲ φρεσὶν εἰρύσσαιτο.</TextUnit>
    <TextUnit id="8199" loc="16.460">τὸν καὶ Τηλέμαχος πρότερος πρὸς μῦθον ἔειπεν:</TextUnit>
    <TextUnit id="8200" loc="16.461">“ἦλθες, δῖ' Εὔμαιε. τί δὴ κλέος ἔστ' ἀνὰ ἄστυ;</TextUnit>
    <TextUnit id="8201" loc="16.462">ἦ ῥ' ἤδη μνηστῆρες ἀγήνορες ἔνδον ἔασιν</TextUnit>
    <TextUnit id="8202" loc="16.463">ἐκ λόχου, ἦ ἔτι μ' αὖτ' εἰρύαται οἴκαδ' ἰόντα;”</TextUnit>
    <TextUnit id="8203" loc="16.464">τὸν δ' ἀπαμειβόμενος προσέφης, Εὔμαιε συβῶτα:</TextUnit>
    <TextUnit id="8204" loc="16.465">“οὐκ ἔμελέν μοι ταῦτα μεταλλῆσαι καὶ ἐρέσθαι</TextUnit>
    <TextUnit id="8205" loc="16.466">ἄστυ καταβλώσκοντα: τάχιστά με θυμὸς ἀνώγει</TextUnit>
    <TextUnit id="8206" loc="16.467">ἀγγελίην εἰπόντα πάλιν δεῦρ' ἀπονέεσθαι.</TextUnit>
    <TextUnit id="8207" loc="16.468">ὡμήρησε δέ μοι παρ' ἑταίρων ἄγγελος ὠκύς,</TextUnit>
    <TextUnit id="8208" loc="16.469">κῆρυξ, ὃς δὴ πρῶτος ἔπος σῇ μητρὶ ἔειπεν.</TextUnit>
    <TextUnit id="8209" loc="16.470">ἄλλο δέ τοι τό γε οἶδα: τὸ γὰρ ἴδον ὀφθαλμοῖσιν.</TextUnit>
    <TextUnit id="8210" loc="16.471">ἤδη ὑπὲρ πόλιος, ὅθι θ' ̔́Ερμαιος λόφος ἐστίν,</TextUnit>
    <TextUnit id="8211" loc="16.472">ἦα κιών, ὅτε νῆα θοὴν ἰδόμην κατιοῦσαν</TextUnit>
    <TextUnit id="8212" loc="16.473">ἐς λιμέν' ἡμέτερον: πολλοὶ δ' ἔσαν ἄνδρες ἐν αὐτῇ,</TextUnit>
    <TextUnit id="8213" loc="16.474">βεβρίθει δὲ σάκεσσι καὶ ἔγχεσιν ἀμφιγύοισι:</TextUnit>
    <TextUnit id="8214" loc="16.475">καὶ σφέας ὠί̈σθην τοὺς ἔμμεναι, οὐδέ τι οἶδα.”</TextUnit>
    <TextUnit id="8215" loc="16.476">ὣς φάτο, μείδησεν δ' ἱερὴ ἲς Τηλεμάχοιο</TextUnit>
    <TextUnit id="8216" loc="16.477">ἐς πατέρ' ὀφθαλμοῖσιν ἰδών, ἀλέεινε δ' ὑφορβόν.</TextUnit>
    <TextUnit id="8217" loc="16.478">οἱ δ' ἐπεὶ οὖν παύσαντο πόνου τετύκοντό τε δαῖτα,</TextUnit>
    <TextUnit id="8218" loc="16.479">δαίνυντ', οὐδέ τι θυμὸς ἐδεύετο δαιτὸς ἐί̈σης.</TextUnit>
    <TextUnit id="8219" loc="16.480">αὐτὰρ ἐπεὶ πόσιος καὶ ἐδητύος ἐξ ἔρον ἕντο,</TextUnit>
    <TextUnit id="8220" loc="16.481">κοίτου τε μνήσαντο καὶ ὕπνου δῶρον ἕλοντο.</TextUnit>
    <TextUnit id="8221" loc="17.1">ἦμος δ' ἠριγένεια φάνη ῥοδοδάκτυλος ̓Ηώς,</TextUnit>
    <TextUnit id="8222" loc="17.2">δὴ τότ' ἔπειθ' ὑπὸ ποσσὶν ἐδήσατο καλὰ πέδιλα</TextUnit>
    <TextUnit id="8223" loc="17.3">Τηλέμαχος, φίλος υἱὸς ̓Οδυσσῆος θείοιο,</TextUnit>
    <TextUnit id="8224" loc="17.4">εἵλετο δ' ἄλκιμον ἔγχος, ὅ οἱ παλάμηφιν ἀρήρει,</TextUnit>
    <TextUnit id="8225" loc="17.5">ἄστυδε ἱέμενος,  καὶ ἑὸν προσέειπε συβώτην:</TextUnit>
    <TextUnit id="8226" loc="17.6">“ἄττ', ἦ τοι μὲν ἐγὼν εἶμ' ἐς πόλιν, ὄφρα με μήτηρ</TextUnit>
    <TextUnit id="8227" loc="17.7">ὄψεται: οὐ γάρ μιν πρόσθεν παύσεσθαι ὀί̈ω</TextUnit>
    <TextUnit id="8228" loc="17.8">κλαυθμοῦ τε στυγεροῖο γόοιό τε δακρυόεντος,</TextUnit>
    <TextUnit id="8229" loc="17.9">πρίν γ' αὐτόν με ἴδηται: ἀτὰρ σοί γ' ὧδ' ἐπιτέλλω.</TextUnit>
    <TextUnit id="8230" loc="17.10">τὸν ξεῖνον δύστηνον ἄγ' ἐς πόλιν,  ὄφρ' ἂν ἐκεῖθι</TextUnit>
    <TextUnit id="8231" loc="17.11">δαῖτα πτωχεύῃ: δώσει δέ οἱ ὅς κ' ἐθέλῃσι</TextUnit>
    <TextUnit id="8232" loc="17.12">πύρνον καὶ κοτύλην: ἐμὲ δ' οὔ πως ἔστιν ἅπαντας</TextUnit>
    <TextUnit id="8233" loc="17.13">ἀνθρώπους ἀνέχεσθαι, ἔχοντά περ ἄλγεα θυμῷ:</TextUnit>
    <TextUnit id="8234" loc="17.14">ὁ ξεῖνος δ' εἴ περ μάλα μηνίει, ἄλγιον αὐτῷ</TextUnit>
    <TextUnit id="8235" loc="17.15">ἔσσεται: ἦ γὰρ ἐμοὶ φίλ' ἀληθέα μυθήσασθαι.”</TextUnit>
    <TextUnit id="8236" loc="17.16">τὸν δ' ἀπαμειβόμενος προσέφη πολύμητις ̓Οδυσσεύς:</TextUnit>
    <TextUnit id="8237" loc="17.17">“ὦ φίλος, οὐδέ τοι αὐτὸς ἐρύκεσθαι μενεαίνω:</TextUnit>
    <TextUnit id="8238" loc="17.18">πτωχῷ βέλτερόν ἐστι κατὰ πτόλιν ἠὲ κατ' ἀγροὺς</TextUnit>
    <TextUnit id="8239" loc="17.19">δαῖτα πτωχεύειν: δώσει δέ μοι ὅς κ' ἐθέλῃσιν.</TextUnit>
    <TextUnit id="8240" loc="17.20">οὐ γὰρ ἐπὶ σταθμοῖσι μένειν ἔτι τηλίκος εἰμί,</TextUnit>
    <TextUnit id="8241" loc="17.21">ὥστ' ἐπιτειλαμένῳ σημάντορι πάντα πιθέσθαι.</TextUnit>
    <TextUnit id="8242" loc="17.22">ἀλλ' ἔρχευ: ἐμὲ δ' ἄξει ἀνὴρ ὅδε, τὸν σὺ κελεύεις,</TextUnit>
    <TextUnit id="8243" loc="17.23">αὐτίκ' ἐπεί κε πυρὸς θερέω ἀλέη τε γένηται.</TextUnit>
    <TextUnit id="8244" loc="17.24">αἰνῶς γὰρ τάδε εἵματ' ἔχω κακά: μή με δαμάσσῃ</TextUnit>
    <TextUnit id="8245" loc="17.25">στίβη ὑπηοίη: ἕκαθεν δέ τε ἄστυ φάτ' εἶναι.”</TextUnit>
    <TextUnit id="8246" loc="17.26">ὣς φάτο, Τηλέμαχος δὲ διὰ σταθμοῖο βεβήκει,</TextUnit>
    <TextUnit id="8247" loc="17.27">κραιπνὰ ποσὶ προβιβάς, κακὰ δὲ μνηστῆρσι φύτευεν.</TextUnit>
    <TextUnit id="8248" loc="17.28">αὐτὰρ ἐπεί ῥ' ἵκανε δόμους εὖ ναιετάοντας,</TextUnit>
    <TextUnit id="8249" loc="17.29">ἔγχος μέν ῥ' ἔστησε φέρων πρὸς κίονα μακρήν,</TextUnit>
    <TextUnit id="8250" loc="17.30">αὐτὸς δ' εἴσω ἴεν καὶ ὑπέρβη λάϊνον οὐδόν.</TextUnit>
    <TextUnit id="8251" loc="17.31">τὸν δὲ πολὺ πρώτη εἶδε τροφὸς Εὐρύκλεια,</TextUnit>
    <TextUnit id="8252" loc="17.32">κώεα καστορνῦσα θρόνοις ἔνι δαιδαλέοισι,</TextUnit>
    <TextUnit id="8253" loc="17.33">δακρύσασα δ' ἔπειτ' ἰθὺς κίεν: ἀμφὶ δ' ἄρ' ἄλλαι</TextUnit>
    <TextUnit id="8254" loc="17.34">δμῳαὶ ̓Οδυσσῆος ταλασίφρονος ἠγερέθοντο,</TextUnit>
    <TextUnit id="8255" loc="17.35">καὶ κύνεον ἀγαπαζόμεναι κεφαλήν τε καὶ ὤμους.</TextUnit>
    <TextUnit id="8256" loc="17.36">ἡ δ' ἴεν ἐκ θαλάμοιο περίφρων Πηνελόπεια,</TextUnit>
    <TextUnit id="8257" loc="17.37">̓Αρτέμιδι ἰκέλη ἠὲ χρυσέῃ ̓Αφροδίτῃ,</TextUnit>
    <TextUnit id="8258" loc="17.38">ἀμφὶ δὲ παιδὶ φίλῳ βάλε πήχεε δακρύσασα,</TextUnit>
    <TextUnit id="8259" loc="17.39">κύσσε δέ μιν κεφαλήν τε καὶ ἄμφω φάεα καλά,</TextUnit>
    <TextUnit id="8260" loc="17.40">καί ῥ' ὀλοφυρομένη ἔπεα πτερόεντα προσηύδα:</TextUnit>
    <TextUnit id="8261" loc="17.41">“ἦλθες, Τηλέμαχε, γλυκερὸν φάος. οὔ ς' ἔτ' ἐγώ γε</TextUnit>
    <TextUnit id="8262" loc="17.42">ὄψεσθαι ἐφάμην, ἐπεὶ ᾤχεο νηὶ̈ Πύλονδε</TextUnit>
    <TextUnit id="8263" loc="17.43">λάθρη, ἐμεῦ ἀέκητι, φίλου μετὰ πατρὸς ἀκουήν.</TextUnit>
    <TextUnit id="8264" loc="17.44">ἀλλ' ἄγε μοι κατάλεξον ὅπως ἤντησας ὀπωπῆς.”</TextUnit>
    <TextUnit id="8265" loc="17.45">τὴν δ' αὖ Τηλέμαχος πεπνυμένος ἀντίον ηὔδα:</TextUnit>
    <TextUnit id="8266" loc="17.46">“μῆτερ ἐμή, μή μοι γόον ὄρνυθι μηδέ μοι ἦτορ</TextUnit>
    <TextUnit id="8267" loc="17.47">ἐν στήθεσσιν ὄρινε φυγόντι περ αἰπὺν ὄλεθρον:</TextUnit>
    <TextUnit id="8268" loc="17.48">ἀλλ' ὑδρηναμένη, καθαρὰ χροὶ̈ εἵμαθ' ἑλοῦσα,</TextUnit>
    <TextUnit id="8269" loc="17.49">εἰς ὑπερῷ' ἀναβᾶσα σὺν ἀμφιπόλοισι γυναιξὶν</TextUnit>
    <TextUnit id="8270" loc="17.50">εὔχεο πᾶσι θεοῖσι τεληέσσας ἑκατόμβας</TextUnit>
    <TextUnit id="8271" loc="17.51">ῥέξειν, αἴ κέ ποθι Ζεὺς ἄντιτα ἔργα τελέσσῃ.</TextUnit>
    <TextUnit id="8272" loc="17.52">αὐτὰρ ἐγὼν ἀγορὴν ἐσελεύσομαι, ὄφρα καλέσσω</TextUnit>
    <TextUnit id="8273" loc="17.53">ξεῖνον, ὅτις μοι κεῖθεν ἅμ' ἕσπετο δεῦρο κιόντι.</TextUnit>
    <TextUnit id="8274" loc="17.54">τὸν μὲν ἐγὼ προὔπεμψα σὺν ἀντιθέοις ἑτάροισι,</TextUnit>
    <TextUnit id="8275" loc="17.55">Πείραιον δέ μιν ἠνώγεα προτὶ οἶκον ἄγοντα</TextUnit>
    <TextUnit id="8276" loc="17.56">ἐνδυκέως φιλέειν καὶ τιέμεν, εἰς ὅ κεν ἔλθω.”</TextUnit>
    <TextUnit id="8277" loc="17.57">ὣς ἄρ' ἐφώνησεν, τῇ δ' ἄπτερος ἔπλετο μῦθος.</TextUnit>
    <TextUnit id="8278" loc="17.58">ἡ δ' ὑδρηναμένη, καθαρὰ χροὶ̈ εἵμαθ' ἑλοῦσα,</TextUnit>
    <TextUnit id="8279" loc="17.59">εὔχετο πᾶσι θεοῖσι τεληέσσας ἑκατόμβας</TextUnit>
    <TextUnit id="8280" loc="17.60">ῥέξειν,  αἴ κέ ποθι Ζεὺς ἄντιτα ἔργα τελέσσῃ.</TextUnit>
    <TextUnit id="8281" loc="17.61">Τηλέμαχος δ' ἄρ' ἔπειτα διὲκ μεγάροιο βεβήκει</TextUnit>
    <TextUnit id="8282" loc="17.62">ἔγχος ἔχων: ἅμα τῷ γε δύω κύνες  ἀργοὶ ἕποντο.</TextUnit>
    <TextUnit id="8283" loc="17.63">θεσπεσίην δ' ἄρα τῷ γε χάριν κατέχευεν ̓Αθήνη:</TextUnit>
    <TextUnit id="8284" loc="17.64">τὸν δ' ἄρα πάντες λαοὶ ἐπερχόμενον θηεῦντο.</TextUnit>
    <TextUnit id="8285" loc="17.65">ἀμφὶ δέ μιν μνηστῆρες ἀγήνορες ἠγερέθοντο</TextUnit>
    <TextUnit id="8286" loc="17.66">ἔσθλ' ἀγορεύοντες, κακὰ δὲ φρεσὶ βυσσοδόμευον.</TextUnit>
    <TextUnit id="8287" loc="17.67">αὐτὰρ ὁ τῶν μὲν ἔπειτα ἀλεύατο πουλὺν ὅμιλον,</TextUnit>
    <TextUnit id="8288" loc="17.68">ἀλλ' ἵνα Μέντωρ ἧστο καὶ ̓́Αντιφος ἠδ' ̔Αλιθέρσης,</TextUnit>
    <TextUnit id="8289" loc="17.69">οἵ τε οἱ ἐξ ἀρχῆς πατρώϊοι ἦσαν ἑταῖροι,</TextUnit>
    <TextUnit id="8290" loc="17.70">ἔνθα καθέζετ' ἰών: τοὶ δ' ἐξερέεινον ἕκαστα.</TextUnit>
    <TextUnit id="8291" loc="17.71">τοῖσι δὲ Πείραιος δουρικλυτὸς ἐγγύθεν ἦλθεν</TextUnit>
    <TextUnit id="8292" loc="17.72">ξεῖνον ἄγων ἀγορήνδε διὰ πτόλιν: οὐδ' ἄρ' ἔτι δὴν</TextUnit>
    <TextUnit id="8293" loc="17.73">Τηλέμαχος ξείνοιο ἑκὰς τράπετ', ἀλλὰ παρέστη.</TextUnit>
    <TextUnit id="8294" loc="17.74">τὸν καὶ Πείραιος πρότερος πρὸς μῦθον ἔειπε:</TextUnit>
    <TextUnit id="8295" loc="17.75">“Τηλέμαχ', αἶψ' ὄτρυνον ἐμὸν ποτὶ δῶμα γυναῖκας,</TextUnit>
    <TextUnit id="8296" loc="17.76">ὥς τοι δῶρ' ἀποπέμψω,  ἅ τοι Μενέλαος ἔδωκε.”</TextUnit>
    <TextUnit id="8297" loc="17.77">τὸν δ' αὖ Τηλέμαχος πεπνυμένος ἀντίον ηὔδα:</TextUnit>
    <TextUnit id="8298" loc="17.78">“Πείραι', οὐ γάρ τ' ἴδμεν ὅπως ἔσται τάδε ἔργα.</TextUnit>
    <TextUnit id="8299" loc="17.79">εἴ κεν ἐμὲ μνηστῆρες ἀγήνορες ἐν μεγάροισι</TextUnit>
    <TextUnit id="8300" loc="17.80">λάθρη κτείναντες πατρώϊα πάντα δάσωνται,</TextUnit>
    <TextUnit id="8301" loc="17.81">αὐτὸν ἔχοντά σε βούλομ' ἐπαυρέμεν, ἤ τινα τῶνδε:</TextUnit>
    <TextUnit id="8302" loc="17.82">εἰ δέ κ' ἐγὼ τούτοισι φόνον καὶ κῆρα φυτεύσω,</TextUnit>
    <TextUnit id="8303" loc="17.83">δὴ τότε μοι χαίροντι φέρειν πρὸς δώματα χαίρων.”</TextUnit>
    <TextUnit id="8304" loc="17.84">ὣς εἰπὼν ξεῖνον ταλαπείριον ἦγεν ἐς οἶκον.</TextUnit>
    <TextUnit id="8305" loc="17.85">αὐτὰρ ἐπεί ῥ' ἵκοντο δόμους εὖ ναιετάοντας,</TextUnit>
    <TextUnit id="8306" loc="17.86">χλαίνας μὲν κατέθεντο κατὰ κλισμούς τε θρόνους τε,</TextUnit>
    <TextUnit id="8307" loc="17.87">ἐς δ' ἀσαμίνθους βάντες ἐϋξέστας λούσαντο.</TextUnit>
    <TextUnit id="8308" loc="17.88">τοὺς δ' ἐπεὶ οὖν δμῳαὶ λοῦσαν καὶ χρῖσαν ἐλαίῳ,</TextUnit>
    <TextUnit id="8309" loc="17.89">ἀμφὶ δ' ἄρα χλαίνας οὔλας βάλον ἠδὲ χιτῶνας,</TextUnit>
    <TextUnit id="8310" loc="17.90">ἔκ ῥ' ἀσαμίνθων βάντες ἐπὶ κλισμοῖσι καθῖζον.</TextUnit>
    <TextUnit id="8311" loc="17.91">χέρνιβα δ' ἀμφίπολος προχόῳ ἐπέχευε φέρουσα</TextUnit>
    <TextUnit id="8312" loc="17.92">καλῇ χρυσείῃ, ὑπὲρ ἀργυρέοιο λέβητος,</TextUnit>
    <TextUnit id="8313" loc="17.93">νίψασθαι: παρὰ δὲ ξεστὴν ἐτάνυσσε τράπεζαν.</TextUnit>
    <TextUnit id="8314" loc="17.94">σῖτον δ' αἰδοίη ταμίη παρέθηκε φέρουσα,</TextUnit>
    <TextUnit id="8315" loc="17.95">εἴδατα πόλλ' ἐπιθεῖσα,  χαριζομένη παρεόντων.</TextUnit>
    <TextUnit id="8316" loc="17.96">μήτηρ δ' ἀντίον ἷζε παρὰ σταθμὸν μεγάροιο</TextUnit>
    <TextUnit id="8317" loc="17.97">κλισμῷ κεκλιμένη, λέπτ' ἠλάκατα στρωφῶσα.</TextUnit>
    <TextUnit id="8318" loc="17.98">οἱ δ' ἐπ' ὀνείαθ' ἑτοῖμα προκείμενα χεῖρας ἴαλλον,</TextUnit>
    <TextUnit id="8319" loc="17.99">αὐτὰρ ἐπεὶ πόσιος καὶ ἐδητύος ἐξ ἔρον ἕντο,</TextUnit>
    <TextUnit id="8320" loc="17.100">τοῖσι δὲ μύθων ἦρχε περίφρων Πηνελόπεια:</TextUnit>
    <TextUnit id="8321" loc="17.101">“Τηλέμαχ', ἦ τοι ἐγὼν ὑπερώϊον εἰσαναβᾶσα</TextUnit>
    <TextUnit id="8322" loc="17.102">λέξομαι εἰς εὐνήν, ἥ μοι στονόεσσα τέτυκται,</TextUnit>
    <TextUnit id="8323" loc="17.103">αἰεὶ δάκρυς' ἐμοῖσι πεφυρμένη, ἐξ οὗ ̓Οδυσσεὺς</TextUnit>
    <TextUnit id="8324" loc="17.104">ᾤχεθ' ἅμ' ̓Ατρεί̈δῃσιν ἐς ̓́Ιλιον: οὐδέ μοι ἔτλης,</TextUnit>
    <TextUnit id="8325" loc="17.105">πρὶν ἐλθεῖν μνηστῆρας ἀγήνορας ἐς τόδε δῶμα,</TextUnit>
    <TextUnit id="8326" loc="17.106">νόστον σοῦ πατρὸς σάφα εἰπέμεν, εἴ που ἄκουσας.”</TextUnit>
    <TextUnit id="8327" loc="17.107">τὴν δ' αὖ Τηλέμαχος πεπνυμένος ἀντίον ηὔδα:</TextUnit>
    <TextUnit id="8328" loc="17.108">“τοιγὰρ ἐγώ τοι, μῆτερ, ἀληθείην καταλέξω.</TextUnit>
    <TextUnit id="8329" loc="17.109">ᾠχόμεθ' ἔς τε Πύλον καὶ Νέστορα, ποιμένα λαῶν:</TextUnit>
    <TextUnit id="8330" loc="17.110">δεξάμενος δέ με κεῖνος ἐν ὑψηλοῖσι δόμοισιν</TextUnit>
    <TextUnit id="8331" loc="17.111">ἐνδυκέως ἐφίλει, ὡς εἴ τε πατὴρ ἑὸν υἱὸν</TextUnit>
    <TextUnit id="8332" loc="17.112">ἐλθόντα χρόνιον νέον ἄλλοθεν: ὣς ἐμὲ κεῖνος</TextUnit>
    <TextUnit id="8333" loc="17.113">ἐνδυκέως ἐκόμιζε σὺν υἱάσι κυδαλίμοισιν.</TextUnit>
    <TextUnit id="8334" loc="17.114">αὐτὰρ ̓Οδυσσῆος ταλασίφρονος οὔ ποτ' ἔφασκεν,</TextUnit>
    <TextUnit id="8335" loc="17.115">ζωοῦ οὐδὲ θανόντος,  ἐπιχθονίων τευ ἀκοῦσαι:</TextUnit>
    <TextUnit id="8336" loc="17.116">ἀλλά μ' ἐς ̓Ατρεί̈δην, δουρικλειτὸν Μενέλαον,</TextUnit>
    <TextUnit id="8337" loc="17.117">ἵπποισι προὔπεμψε καὶ ἅρμασι κολλητοῖσιν.</TextUnit>
    <TextUnit id="8338" loc="17.118">ἔνθ' ἴδον ̓Αργείην ̔Ελένην, ἧς εἵνεκα πολλὰ</TextUnit>
    <TextUnit id="8339" loc="17.119">̓Αργεῖοι Τρῶές τε θεῶν ἰότητι μόγησαν.</TextUnit>
    <TextUnit id="8340" loc="17.120">εἴρετο δ' αὐτίκ' ἔπειτα βοὴν ἀγαθὸς Μενέλαος</TextUnit>
    <TextUnit id="8341" loc="17.121">ὅττευ χρηί̈ζων ἱκόμην Λακεδαίμονα δῖαν:</TextUnit>
    <TextUnit id="8342" loc="17.122">αὐτὰρ ἐγὼ τῷ πᾶσαν ἀληθείην κατέλεξα:</TextUnit>
    <TextUnit id="8343" loc="17.123">καὶ τότε δή με ἔπεσσιν ἀμειβόμενος προσέειπεν:</TextUnit>
    <TextUnit id="8344" loc="17.124">“ὢ πόποι, ἦ μάλα δὴ κρατερόφρονος ἀνδρὸς ἐν εὐνῇ</TextUnit>
    <TextUnit id="8345" loc="17.125">ἤθελον εὐνηθῆναι,  ἀνάλκιδες αὐτοὶ ἐόντες.</TextUnit>
    <TextUnit id="8346" loc="17.126">ὡς δ' ὁπότ' ἐν ξυλόχῳ ἔλαφος κρατεροῖο λέοντος</TextUnit>
    <TextUnit id="8347" loc="17.127">νεβροὺς κοιμήσασα νεηγενέας γαλαθηνοὺς</TextUnit>
    <TextUnit id="8348" loc="17.128">κνημοὺς ἐξερέῃσι καὶ ἄγκεα ποιήεντα</TextUnit>
    <TextUnit id="8349" loc="17.129">βοσκομένη, ὁ δ' ἔπειτα ἑὴν εἰσήλυθεν εὐνήν,</TextUnit>
    <TextUnit id="8350" loc="17.130">ἀμφοτέροισι δὲ τοῖσιν ἀεικέα πότμον ἐφῆκεν,</TextUnit>
    <TextUnit id="8351" loc="17.131">ὣς ̓Οδυσεὺς κείνοισιν ἀεικέα πότμον ἐφήσει.</TextUnit>
    <TextUnit id="8352" loc="17.132">αἲ γάρ, Ζεῦ τε πάτερ καὶ ̓Αθηναίη καὶ ̓́Απολλον,</TextUnit>
    <TextUnit id="8353" loc="17.133">τοῖος ἐὼν οἷός ποτ' ἐϋκτιμένῃ ἐνὶ Λέσβῳ</TextUnit>
    <TextUnit id="8354" loc="17.134">ἐξ ἔριδος Φιλομηλεί̈δῃ ἐπάλαισεν ἀναστάς,</TextUnit>
    <TextUnit id="8355" loc="17.135">κὰδ δ' ἔβαλε κρατερῶς,  κεχάροντο δὲ πάντες ̓Αχαιοί,</TextUnit>
    <TextUnit id="8356" loc="17.136">τοῖος ἐὼν μνηστῆρσιν ὁμιλήσειεν ̓Οδυσσεύς:</TextUnit>
    <TextUnit id="8357" loc="17.137">πάντες κ' ὠκύμοροί τε γενοίατο πικρόγαμοί τε.</TextUnit>
    <TextUnit id="8358" loc="17.138">ταῦτα δ' ἅ μ' εἰρωτᾷς καὶ λίσσεαι, οὐκ ἂν ἐγώ γε</TextUnit>
    <TextUnit id="8359" loc="17.139">ἄλλα παρὲξ εἴποιμι παρακλιδὸν οὐδ' ἀπατήσω,</TextUnit>
    <TextUnit id="8360" loc="17.140">ἀλλὰ τὰ μέν μοι ἔειπε γέρων ἅλιος νημερτής,</TextUnit>
    <TextUnit id="8361" loc="17.141">τῶν οὐδέν τοι ἐγὼ κρύψω ἔπος οὐδ' ἐπικεύσω.</TextUnit>
    <TextUnit id="8362" loc="17.142">φῆ μιν ὅ γ' ἐν νήσῳ ἰδέειν κρατέρ' ἄλγε' ἔχοντα,</TextUnit>
    <TextUnit id="8363" loc="17.143">νύμφης ἐν μεγάροισι Καλυψοῦς, ἥ μιν ἀνάγκῃ</TextUnit>
    <TextUnit id="8364" loc="17.144">ἴσχει: ὁ δ' οὐ δύναται ἣν πατρίδα γαῖαν ἱκέσθαι.</TextUnit>
    <TextUnit id="8365" loc="17.145">οὐ γάρ οἱ πάρα νῆες ἐπήρετμοι καὶ ἑταῖροι,</TextUnit>
    <TextUnit id="8366" loc="17.146">οἵ κέν μιν πέμποιεν ἐπ' εὐρέα νῶτα θαλάσσης”</TextUnit>
    <TextUnit id="8367" loc="17.147">“ὣς ἔφατ' ̓Ατρεί̈δης, δουρικλειτὸς Μενέλαος.</TextUnit>
    <TextUnit id="8368" loc="17.148">ταῦτα τελευτήσας νεόμην: ἔδοσαν δέ μοι οὖρον</TextUnit>
    <TextUnit id="8369" loc="17.149">ἀθάνατοι, τοί μ' ὦκα φίλην ἐς πατρίδ' ἔπεμψαν.”</TextUnit>
    <TextUnit id="8370" loc="17.150">ὣς φάτο,  τῇ δ' ἄρα θυμὸν ἐνὶ στήθεσσιν ὄρινε.</TextUnit>
    <TextUnit id="8371" loc="17.151">τοῖσι δὲ καὶ μετέειπε Θεοκλύμενος θεοειδής:</TextUnit>
    <TextUnit id="8372" loc="17.152">“ὦ γύναι αἰδοίη Λαερτιάδεω ̓Οδυσῆος,</TextUnit>
    <TextUnit id="8373" loc="17.153">ἦ τοι ὅ γ' οὐ σάφα οἶδεν, ἐμεῖο δὲ σύνθεο μῦθον:</TextUnit>
    <TextUnit id="8374" loc="17.154">ἀτρεκέως γάρ σοι μαντεύσομαι οὐδ' ἐπικεύσω:</TextUnit>
    <TextUnit id="8375" loc="17.155">ἴστω νῦν Ζεὺς πρῶτα θεῶν,  ξενίη τε τράπεζα</TextUnit>
    <TextUnit id="8376" loc="17.156">ἱστίη τ' ̓Οδυσῆος ἀμύμονος, ἣν ἀφικάνω,</TextUnit>
    <TextUnit id="8377" loc="17.157">ὡς ἦ τοι ̓Οδυσεὺς ἤδη ἐν πατρίδι γαίῃ,</TextUnit>
    <TextUnit id="8378" loc="17.158">ἥμενος ἢ ἕρπων, τάδε πευθόμενος κακὰ ἔργα,</TextUnit>
    <TextUnit id="8379" loc="17.159">ἔστιν, ἀτὰρ μνηστῆρσι κακὸν πάντεσσι φυτεύει:</TextUnit>
    <TextUnit id="8380" loc="17.160">τοῖον ἐγὼν οἰωνὸν ἐϋσσέλμου ἐπὶ νηὸς</TextUnit>
    <TextUnit id="8381" loc="17.161">ἥμενος ἐφρασάμην καὶ Τηλεμάχῳ ἐγεγώνευν.”</TextUnit>
    <TextUnit id="8382" loc="17.162">τὸν δ' αὖτε προσέειπε περίφρων Πηνελόπεια:</TextUnit>
    <TextUnit id="8383" loc="17.163">“αἲ γὰρ τοῦτο, ξεῖνε, ἔπος τετελεσμένον εἴη:</TextUnit>
    <TextUnit id="8384" loc="17.164">τῷ κε τάχα γνοίης φιλότητά τε πολλά τε δῶρα</TextUnit>
    <TextUnit id="8385" loc="17.165">ἐξ ἐμεῦ,  ὡς ἄν τίς σε συναντόμενος μακαρίζοι.”</TextUnit>
    <TextUnit id="8386" loc="17.166">ὣς οἱ μὲν τοιαῦτα πρὸς ἀλλήλους ἀγόρευον,</TextUnit>
    <TextUnit id="8387" loc="17.167">μνηστῆρες δὲ πάροιθεν ̓Οδυσσῆος μεγάροιο</TextUnit>
    <TextUnit id="8388" loc="17.168">δίσκοισιν τέρποντο καὶ αἰγανέῃσιν ἱέντες,</TextUnit>
    <TextUnit id="8389" loc="17.169">ἐν τυκτῷ δαπέδῳ, ὅθι περ πάρος ὕβριν ἔχοντες.</TextUnit>
    <TextUnit id="8390" loc="17.170">ἀλλ' ὅτε δὴ δείπνηστος ἔην καὶ ἐπήλυθε μῆλα</TextUnit>
    <TextUnit id="8391" loc="17.171">πάντοθεν ἐξ ἀγρῶν, οἱ δ' ἤγαγον οἳ τὸ πάρος περ,</TextUnit>
    <TextUnit id="8392" loc="17.172">καὶ τότε δή σφιν ἔειπε Μέδων: ὃς γάρ ῥα μάλιστα</TextUnit>
    <TextUnit id="8393" loc="17.173">ἥνδανε κηρύκων, καὶ σφιν παρεγίγνετο δαιτί:</TextUnit>
    <TextUnit id="8394" loc="17.174">“κοῦροι, ἐπεὶ δὴ πάντες ἐτέρφθητε φρέν' ἀέθλοις,</TextUnit>
    <TextUnit id="8395" loc="17.175">ἔρχεσθε πρὸς δώμαθ',  ἵν' ἐντυνώμεθα δαῖτα:</TextUnit>
    <TextUnit id="8396" loc="17.176">οὐ μὲν γάρ τι χέρειον ἐν ὥρῃ δεῖπνον ἑλέσθαι.”</TextUnit>
    <TextUnit id="8397" loc="17.177">ὣς ἔφαθ', οἱ δ' ἀνστάντες ἔβαν πείθοντό τε μύθῳ.</TextUnit>
    <TextUnit id="8398" loc="17.178">αὐτὰρ ἐπεί ῥ' ἵκοντο δόμους εὖ ναιετάοντας,</TextUnit>
    <TextUnit id="8399" loc="17.179">χλαίνας μὲν κατέθεντο κατὰ κλισμούς τε θρόνους τε,</TextUnit>
    <TextUnit id="8400" loc="17.180">οἱ δ' ἱέρευον ὄϊς μεγάλους καὶ πίονας αἶγας,</TextUnit>
    <TextUnit id="8401" loc="17.181">ἵρευον δὲ σύας σιάλους καὶ βοῦν ἀγελαίην,</TextUnit>
    <TextUnit id="8402" loc="17.182">δαῖτ' ἐντυνόμενοι. τοὶ δ' ἐξ ἀγροῖο πόλινδε</TextUnit>
    <TextUnit id="8403" loc="17.183">ὠτρύνοντ' ̓Οδυσεύς τ' ἰέναι καὶ δῖος ὑφορβός.</TextUnit>
    <TextUnit id="8404" loc="17.184">τοῖσι δὲ μύθων ἦρχε συβώτης, ὄρχαμος ἀνδρῶν:</TextUnit>
    <TextUnit id="8405" loc="17.185">“ξεῖν',  ἐπεὶ ἂρ δὴ ἔπειτα πόλινδ' ἰέναι μενεαίνεις</TextUnit>
    <TextUnit id="8406" loc="17.186">σήμερον, ὡς ἐπέτελλεν ἄναξ ἐμός—ἦ ς' ἂν ἐγώ γε</TextUnit>
    <TextUnit id="8407" loc="17.187">αὐτοῦ βουλοίμην σταθμῶν ῥυτῆρα λιπέσθαι:</TextUnit>
    <TextUnit id="8408" loc="17.188">ἀλλὰ τὸν αἰδέομαι καὶ δείδια, μή μοι ὀπίσσω</TextUnit>
    <TextUnit id="8409" loc="17.189">νεικείῃ: χαλεπαὶ δέ τ' ἀνάκτων εἰσὶν ὁμοκλαί—</TextUnit>
    <TextUnit id="8410" loc="17.190">ἀλλ' ἄγε νῦν ἴομεν: δὴ γὰρ μέμβλωκε μάλιστα</TextUnit>
    <TextUnit id="8411" loc="17.191">ἦμαρ, ἀτὰρ τάχα τοι ποτὶ ἕσπερα ῥίγιον ἔσται.”</TextUnit>
    <TextUnit id="8412" loc="17.192">τὸν δ' ἀπαμειβόμενος προσέφη πολύμητις ̓Οδυσσεύς:</TextUnit>
    <TextUnit id="8413" loc="17.193">“γιγνώσκω, φρονέω: τά γε δὴ νοέοντι κελεύεις.</TextUnit>
    <TextUnit id="8414" loc="17.194">ἀλλ' ἴομεν, σὺ δ' ἔπειτα διαμπερὲς ἡγεμόνευε.</TextUnit>
    <TextUnit id="8415" loc="17.195">δὸς δέ μοι,  εἴ ποθί τοι ῥόπαλον τετμημένον ἐστίν,</TextUnit>
    <TextUnit id="8416" loc="17.196">σκηρίπτεσθ', ἐπεὶ ἦ φατ' ἀρισφαλέ' ἔμμεναι οὐδόν.”</TextUnit>
    <TextUnit id="8417" loc="17.197">ἦ ῥα καὶ ἀμφ' ὤμοισιν ἀεικέα βάλλετο πήρην,</TextUnit>
    <TextUnit id="8418" loc="17.198">πυκνὰ ῥωγαλέην: ἐν δὲ στρόφος ἦεν ἀορτήρ:</TextUnit>
    <TextUnit id="8419" loc="17.199">Εὔμαιος δ' ἄρα οἱ σκῆπτρον θυμαρὲς ἔδωκε.</TextUnit>
    <TextUnit id="8420" loc="17.200">τὼ βήτην,  σταθμὸν δὲ κύνες καὶ βώτορες ἄνδρες</TextUnit>
    <TextUnit id="8421" loc="17.201">ῥύατ' ὄπισθε μένοντες: ὁ δ' ἐς πόλιν ἦγεν ἄνακτα</TextUnit>
    <TextUnit id="8422" loc="17.202">πτωχῷ λευγαλέῳ ἐναλίγκιον ἠδὲ γέροντι,</TextUnit>
    <TextUnit id="8423" loc="17.203">σκηπτόμενον: τὰ δὲ λυγρὰ περὶ χροὶ̈ εἵματα ἕστο.</TextUnit>
    <TextUnit id="8424" loc="17.204">ἀλλ' ὅτε δὴ στείχοντες ὁδὸν κάτα παιπαλόεσσαν</TextUnit>
    <TextUnit id="8425" loc="17.205">ἄστεος ἐγγὺς ἔσαν καὶ ἐπὶ κρήνην ἀφίκοντο</TextUnit>
    <TextUnit id="8426" loc="17.206">τυκτὴν καλλίροον, ὅθεν ὑδρεύοντο πολῖται,</TextUnit>
    <TextUnit id="8427" loc="17.207">τὴν ποίης' ̓́Ιθακος καὶ Νήριτος ἠδὲ Πολύκτωρ:</TextUnit>
    <TextUnit id="8428" loc="17.208">ἀμφὶ δ' ἄρ' αἰγείρων ὑδατοτρεφέων ἦν ἄλσος,</TextUnit>
    <TextUnit id="8429" loc="17.209">πάντοσε κυκλοτερές, κατὰ δὲ ψυχρὸν ῥέεν ὕδωρ</TextUnit>
    <TextUnit id="8430" loc="17.210">ὑψόθεν ἐκ πέτρης: βωμὸς δ' ἐφύπερθε τέτυκτο</TextUnit>
    <TextUnit id="8431" loc="17.211">νυμφάων, ὅθι πάντες ἐπιρρέζεσκον ὁδῖται:</TextUnit>
    <TextUnit id="8432" loc="17.212">ἔνθα σφέας ἐκίχαν' υἱὸς Δολίοιο Μελανθεὺς</TextUnit>
    <TextUnit id="8433" loc="17.213">αἶγας ἄγων, αἳ πᾶσι μετέπρεπον αἰπολίοισι,</TextUnit>
    <TextUnit id="8434" loc="17.214">δεῖπνον μνηστήρεσσι: δύω δ' ἅμ' ἕποντο νομῆες.</TextUnit>
    <TextUnit id="8435" loc="17.215">τοὺς δὲ ἰδὼν νείκεσσεν ἔπος τ' ἔφατ' ἔκ τ' ὀνόμαζεν,</TextUnit>
    <TextUnit id="8436" loc="17.216">ἔκπαγλον καὶ ἀεικές: ὄρινε δὲ κῆρ ̓Οδυσῆος:</TextUnit>
    <TextUnit id="8437" loc="17.217">“νῦν μὲν δὴ μάλα πάγχυ κακὸς κακὸν ἡγηλάζει,</TextUnit>
    <TextUnit id="8438" loc="17.218">ὡς αἰεὶ τὸν ὁμοῖον ἄγει θεὸς ὡς τὸν ὁμοῖν.</TextUnit>
    <TextUnit id="8439" loc="17.219">πῇ δὴ τόνδε μολοβρὸν ἄγεις, ἀμέγαρτε συβῶτα,</TextUnit>
    <TextUnit id="8440" loc="17.220">πτωχὸν ἀνιηρόν δαιτῶν ἀπολυμαντῆρα;</TextUnit>
    <TextUnit id="8441" loc="17.221">ὃς πολλῇς φλιῇσι παραστὰς θλίψεται ὤμους,</TextUnit>
    <TextUnit id="8442" loc="17.222">αἰτίζων ἀκόλους, οὐκ ἄορας οὐδὲ λέβητας:</TextUnit>
    <TextUnit id="8443" loc="17.223">τόν κ' εἴ μοι δοίης σταθμῶν ῥυτῆρα γενέσθαι</TextUnit>
    <TextUnit id="8444" loc="17.224">σηκοκόρον τ' ἔμεναι θαλλόν τ' ἐρίφοισι φορῆναι,</TextUnit>
    <TextUnit id="8445" loc="17.225">καί κεν ὀρὸν πίνων μεγάλην ἐπιγουνίδα θεῖτο.</TextUnit>
    <TextUnit id="8446" loc="17.226">ἀλλ' ἐπεὶ οὖν δὴ ἔργα κάκ' ἔμμαθεν, οὐκ ἐθελήσει</TextUnit>
    <TextUnit id="8447" loc="17.227">ἔργον ἐποίχεσθαι, ἀλλὰ πτώσσων κατὰ δῆμον</TextUnit>
    <TextUnit id="8448" loc="17.228">βούλεται αἰτίζων βόσκειν ἣν γαστέρ' ἄναλτον.</TextUnit>
    <TextUnit id="8449" loc="17.229">ἀλλ' ἔκ τοι ἐρέω, τὸ δὲ καὶ τετελεσμένον ἔσται:</TextUnit>
    <TextUnit id="8450" loc="17.230">αἴ κ' ἔλθῃ πρὸς δώματ' ̓Οδυσσῆος θείοιο,</TextUnit>
    <TextUnit id="8451" loc="17.231">πολλά οἱ ἀμφὶ κάρη σφέλα ἀνδρῶν ἐκ παλαμάων</TextUnit>
    <TextUnit id="8452" loc="17.232">πλευραὶ ἀποτρίψουσι δόμον κάτα βαλλομένοιο.”</TextUnit>
    <TextUnit id="8453" loc="17.233">ὣς φάτο, καὶ παριὼν λὰξ ἔνθορεν ἀφραδίῃσιν</TextUnit>
    <TextUnit id="8454" loc="17.234">ἰσχίῳ: οὐδέ μιν ἐκτὸς ἀταρπιτοῦ ἐστυφέλιξεν,</TextUnit>
    <TextUnit id="8455" loc="17.235">ἀλλ' ἔμεν' ἀσφαλέως: ὁ δὲ μερμήριξεν ̓Οδυσσεὺς</TextUnit>
    <TextUnit id="8456" loc="17.236">ἠὲ μεταί̈ξας ῥοπάλῳ ἐκ θυμὸν ἕλοιτο,</TextUnit>
    <TextUnit id="8457" loc="17.237">ἦ πρὸς γῆν ἐλάσειε κάρη ἀμφουδὶς ἀείρας.</TextUnit>
    <TextUnit id="8458" loc="17.238">ἀλλ' ἐπετόλμησε, φρεσὶ δ' ἔσχετο: τὸν δὲ συβώτης</TextUnit>
    <TextUnit id="8459" loc="17.239">νείκες' ἐσάντα ἰδών, μέγα δ' εὔξατο χεῖρας ἀνασχών:</TextUnit>
    <TextUnit id="8460" loc="17.240">“νύμφαι κρηναῖαι,  κοῦραι Διός, εἴ ποτ' ̓Οδυσσεὺς</TextUnit>
    <TextUnit id="8461" loc="17.241">ὔμμ' ἐπὶ μηρί' ἔκηε, καλύψας πίονι δημῷ,</TextUnit>
    <TextUnit id="8462" loc="17.242">ἀρνῶν ἠδ' ἐρίφων, τόδε μοι κρηήνατ' ἐέλδωρ,</TextUnit>
    <TextUnit id="8463" loc="17.243">ὡς ἔλθοι μὲν κεῖνος ἀνήρ, ἀγάγοι δέ ἑ δαίμων:</TextUnit>
    <TextUnit id="8464" loc="17.244">τῷ κέ τοι ἀγλαί̈ας γε διασκεδάσειεν ἁπάσας,</TextUnit>
    <TextUnit id="8465" loc="17.245">τὰς νῦν ὑβρίζων φορέεις,  ἀλαλήμενος αἰεὶ</TextUnit>
    <TextUnit id="8466" loc="17.246">ἄστυ κάτ': αὐτὰρ μῆλα κακοὶ φθείρουσι νομῆες.”</TextUnit>
    <TextUnit id="8467" loc="17.247">τὸν δ' αὖτε προσέειπε Μελάνθιος, αἰπόλος αἰγῶν:</TextUnit>
    <TextUnit id="8468" loc="17.248">“ὢ πόποι, οἶον ἔειπε κύων ὀλοφώϊα εἰδώς,</TextUnit>
    <TextUnit id="8469" loc="17.249">τόν ποτ' ἐγὼν ἐπὶ νηὸς ἐϋσσέλμοιο μελαίνης</TextUnit>
    <TextUnit id="8470" loc="17.250">ἄξω τῆλ' ̓Ιθάκης, ἵνα μοι βίοτον πολὺν ἄλφοι.</TextUnit>
    <TextUnit id="8471" loc="17.251">αἲ γὰρ Τηλέμαχον βάλοι ἀργυρότοξος ̓Απόλλων</TextUnit>
    <TextUnit id="8472" loc="17.252">σήμερον ἐν μεγάροις, ἢ ὑπὸ μνηστῆρσι δαμείη,</TextUnit>
    <TextUnit id="8473" loc="17.253">ὡς ̓Οδυσῆί̈ γε τηλοῦ ἀπώλετο νόστιμον ἦμαρ.”</TextUnit>
    <TextUnit id="8474" loc="17.254">ὣς εἰπὼν τοὺς μὲν λίπεν αὐτοῦ ἦκα κιόντας,</TextUnit>
    <TextUnit id="8475" loc="17.255">αὐτὰρ ὁ βῆ,  μάλα δ' ὦκα δόμους ἵκανεν ἄνακτος.</TextUnit>
    <TextUnit id="8476" loc="17.256">αὐτίκα δ' εἴσω ἴεν, μετὰ δὲ μνηστῆρσι καθῖζεν,</TextUnit>
    <TextUnit id="8477" loc="17.257">ἀντίον Εὐρυμάχου: τὸν γὰρ φιλέεσκε μάλιστα.</TextUnit>
    <TextUnit id="8478" loc="17.258">τῷ πάρα μὲν κρειῶν μοῖραν θέσαν οἳ πονέοντο,</TextUnit>
    <TextUnit id="8479" loc="17.259">σῖτον δ' αἰδοίη ταμίη παρέθηκε φέρουσα</TextUnit>
    <TextUnit id="8480" loc="17.260">ἔδμεναι.  ἀγχίμολον δ' ̓Οδυσεὺς καὶ δῖος ὑφορβὸς</TextUnit>
    <TextUnit id="8481" loc="17.261">στήτην ἐρχομένω, περὶ δέ σφεας ἤλυθ' ἰωὴ</TextUnit>
    <TextUnit id="8482" loc="17.262">φόρμιγγος γλαφυρῆς: ἀνὰ γάρ σφισι βάλλετ' ἀείδειν</TextUnit>
    <TextUnit id="8483" loc="17.263">Φήμιος: αὐτὰρ ὁ χειρὸς ἑλὼν προσέειπε συβώτην:</TextUnit>
    <TextUnit id="8484" loc="17.264">“Εὔμαι', ἦ μάλα δὴ τάδε δώματα κάλ' ̓Οδυσῆος,</TextUnit>
    <TextUnit id="8485" loc="17.265">ῥεῖα δ' ἀρίγνωτ' ἐστὶ καὶ ἐν πολλοῖσιν ἰδέσθαι.</TextUnit>
    <TextUnit id="8486" loc="17.266">ἐξ ἑτέρων ἕτερ' ἐστίν, ἐπήσκηται δέ οἱ αὐλὴ</TextUnit>
    <TextUnit id="8487" loc="17.267">τοίχῳ καὶ θριγκοῖσι, θύραι δ' εὐερκέες εἰσὶ</TextUnit>
    <TextUnit id="8488" loc="17.268">δικλίδες: οὐκ ἄν τίς μιν ἀνὴρ ὑπεροπλίσσαιτο.</TextUnit>
    <TextUnit id="8489" loc="17.269">γιγνώσκω δ' ὅτι πολλοὶ ἐν αὐτῷ δαῖτα τίθενται</TextUnit>
    <TextUnit id="8490" loc="17.270">ἄνδρες,  ἐπεὶ κνίση μὲν ἀνήνοθεν, ἐν δέ τε φόρμιγξ</TextUnit>
    <TextUnit id="8491" loc="17.271">ἠπύει, ἣν ἄρα δαιτὶ θεοὶ ποίησαν ἑταίρην.”</TextUnit>
    <TextUnit id="8492" loc="17.272">τὸν δ' ἀπαμειβόμενος προσέφης, Εὔμαιε συβῶτα:</TextUnit>
    <TextUnit id="8493" loc="17.273">“ῥεῖ' ἔγνως, ἐπεὶ οὐδὲ τά τ' ἄλλα πέρ ἐσς' ἀνοήμων.</TextUnit>
    <TextUnit id="8494" loc="17.274">ἀλλ' ἄγε δὴ φραζώμεθ' ὅπως ἔσται τάδε ἔργα.</TextUnit>
    <TextUnit id="8495" loc="17.275">ἠὲ σὺ πρῶτος ἔσελθε δόμους εὖ ναιετάοντας,</TextUnit>
    <TextUnit id="8496" loc="17.276">δύσεο δὲ μνηστῆρας, ἐγὼ δ' ὑπολείψομαι αὐτοῦ:</TextUnit>
    <TextUnit id="8497" loc="17.277">εἰ δ' ἐθέλεις, ἐπίμεινον, ἐγὼ δ' εἶμι προπάροιθε:</TextUnit>
    <TextUnit id="8498" loc="17.278">μηδὲ σὺ δηθύνειν, μή τίς ς' ἔκτοσθε νοήσας</TextUnit>
    <TextUnit id="8499" loc="17.279">ἢ βάλῃ ἢ ἐλάσῃ: τὰ δέ σε φράζεσθαι ἄνωγα.”</TextUnit>
    <TextUnit id="8500" loc="17.280">τὸν δ' ἠμείβετ' ἔπειτα πολύτλας δῖος ̓Οδυσσεύς:</TextUnit>
    <TextUnit id="8501" loc="17.281">γιγνώσκω, φρονέω: τά γε δὴ νοέοντι κελεύεις.</TextUnit>
    <TextUnit id="8502" loc="17.282">ἀλλ' ἔρχευ προπάροιθεν, ἐγὼ δ' ὑπολείψομαι αὐτοῦ.</TextUnit>
    <TextUnit id="8503" loc="17.283">οὐ γάρ τι πληγέων ἀδαήμων οὐδὲ βολάων:</TextUnit>
    <TextUnit id="8504" loc="17.284">τολμήεις μοι θυμός, ἐπεὶ κακὰ πολλὰ πέπονθα</TextUnit>
    <TextUnit id="8505" loc="17.285">κύμασι καὶ πολέμῳ: μετὰ καὶ τόδε τοῖσι γενέσθω:</TextUnit>
    <TextUnit id="8506" loc="17.286">γαστέρα δ' οὔ πως ἔστιν ἀποκρύψαι μεμαυῖαν,</TextUnit>
    <TextUnit id="8507" loc="17.287">οὐλομένην, ἣ πολλὰ κάκ' ἀνθρώποισι δίδωσι,</TextUnit>
    <TextUnit id="8508" loc="17.288">τῆς ἕνεκεν καὶ νῆες ἐύ̈ζυγοι ὁπλίζονται</TextUnit>
    <TextUnit id="8509" loc="17.289">πόντον ἐπ' ἀτρύγετον, κακὰ δυσμενέεσσι φέρουσαι.”</TextUnit>
    <TextUnit id="8510" loc="17.290">ὣς οἱ μὲν τοιαῦτα πρὸς ἀλλήλους ἀγόρευον:</TextUnit>
    <TextUnit id="8511" loc="17.291">ἂν δὲ κύων κεφαλήν τε καὶ οὔατα κείμενος ἔσχεν,</TextUnit>
    <TextUnit id="8512" loc="17.292">̓́Αργος, ̓Οδυσσῆος ταλασίφρονος, ὅν ῥά ποτ' αὐτὸς</TextUnit>
    <TextUnit id="8513" loc="17.293">θρέψε μέν, οὐδ' ἀπόνητο, πάρος δ' εἰς ̓́Ιλιον ἱρὴν</TextUnit>
    <TextUnit id="8514" loc="17.294">ᾤχετο. τὸν δὲ πάροιθεν ἀγίνεσκον νέοι ἄνδρες</TextUnit>
    <TextUnit id="8515" loc="17.295">αἶγας ἐπ' ἀγροτέρας ἠδὲ πρόκας ἠδὲ λαγωούς:</TextUnit>
    <TextUnit id="8516" loc="17.296">δὴ τότε κεῖτ' ἀπόθεστος ἀποιχομένοιο ἄνακτος,</TextUnit>
    <TextUnit id="8517" loc="17.297">ἐν πολλῇ κόπρῳ, ἥ οἱ προπάροιθε θυράων</TextUnit>
    <TextUnit id="8518" loc="17.298">ἡμιόνων τε βοῶν τε ἅλις κέχυτ', ὄφρ' ἂν ἄγοιεν</TextUnit>
    <TextUnit id="8519" loc="17.299">δμῶες ̓Οδυσσῆος τέμενος μέγα κοπρήσοντες:</TextUnit>
    <TextUnit id="8520" loc="17.300">ἔνθα κύων κεῖτ' ̓́Αργος,  ἐνίπλειος κυνοραιστέων.</TextUnit>
    <TextUnit id="8521" loc="17.301">δὴ τότε γ', ὡς ἐνόησεν ̓Οδυσσέα ἐγγὺς ἐόντα,</TextUnit>
    <TextUnit id="8522" loc="17.302">οὐρῇ μέν ῥ' ὅ γ' ἔσηνε καὶ οὔατα κάββαλεν ἄμφω,</TextUnit>
    <TextUnit id="8523" loc="17.303">ἆσσον δ' οὐκέτ' ἔπειτα δυνήσατο οἷο ἄνακτος</TextUnit>
    <TextUnit id="8524" loc="17.304">ἐλθέμεν: αὐτὰρ ὁ νόσφιν ἰδὼν ἀπομόρξατο δάκρυ,</TextUnit>
    <TextUnit id="8525" loc="17.305">ῥεῖα λαθὼν Εὔμαιον,  ἄφαρ δ' ἐρεείνετο μύθῳ:</TextUnit>
    <TextUnit id="8526" loc="17.306">“Εὔμαι', ἦ μάλα θαῦμα, κύων ὅδε κεῖτ' ἐνὶ κόπρῳ.</TextUnit>
    <TextUnit id="8527" loc="17.307">καλὸς μὲν δέμας ἐστίν, ἀτὰρ τόδε γ' οὐ σάφα οἶδα,</TextUnit>
    <TextUnit id="8528" loc="17.308">εἰ δὴ καὶ ταχὺς ἔσκε θέειν ἐπὶ εἴδεϊ τῷδε,</TextUnit>
    <TextUnit id="8529" loc="17.309">ἦ αὔτως οἷοί τε τραπεζῆες κύνες ἀνδρῶν</TextUnit>
    <TextUnit id="8530" loc="17.310">γίγνοντ': ἀγλαί̈ης δ' ἕνεκεν κομέουσιν ἄνακτες.”</TextUnit>
    <TextUnit id="8531" loc="17.311">τὸν δ' ἀπαμειβόμενος προσέφης, Εὔμαιε συβῶτα:</TextUnit>
    <TextUnit id="8532" loc="17.312">“καὶ λίην ἀνδρός γε κύων ὅδε τῆλε θανόντος.</TextUnit>
    <TextUnit id="8533" loc="17.313">εἰ τοιόσδ' εἴη ἠμὲν δέμας ἠδὲ καὶ ἔργα,</TextUnit>
    <TextUnit id="8534" loc="17.314">οἷόν μιν Τροίηνδε κιὼν κατέλειπεν ̓Οδυσσεύς,</TextUnit>
    <TextUnit id="8535" loc="17.315">αἶψά κε θηήσαιο ἰδὼν ταχυτῆτα καὶ ἀλκήν.</TextUnit>
    <TextUnit id="8536" loc="17.316">οὐ μὲν γάρ τι φύγεσκε βαθείης βένθεσιν ὕλης</TextUnit>
    <TextUnit id="8537" loc="17.317">κνώδαλον, ὅττι δίοιτο: καὶ ἴχνεσι γὰρ περιῄδη:</TextUnit>
    <TextUnit id="8538" loc="17.318">νῦν δ' ἔχεται κακότητι, ἄναξ δέ οἱ ἄλλοθι πάτρης</TextUnit>
    <TextUnit id="8539" loc="17.319">ὤλετο, τὸν δὲ γυναῖκες ἀκηδέες οὐ κομέουσι.</TextUnit>
    <TextUnit id="8540" loc="17.320">δμῶες δ',  εὖτ' ἂν μηκέτ' ἐπικρατέωσιν ἄνακτες,</TextUnit>
    <TextUnit id="8541" loc="17.321">οὐκέτ' ἔπειτ' ἐθέλουσιν ἐναίσιμα ἐργάζεσθαι:</TextUnit>
    <TextUnit id="8542" loc="17.322">ἥμισυ γάρ τ' ἀρετῆς ἀποαίνυται εὐρύοπα Ζεὺς</TextUnit>
    <TextUnit id="8543" loc="17.323">ἀνέρος, εὖτ' ἄν μιν κατὰ δούλιον ἦμαρ ἕλῃσιν.”</TextUnit>
    <TextUnit id="8544" loc="17.324">ὣς εἰπὼν εἰσῆλθε δόμους εὖ ναιετάοντας,</TextUnit>
    <TextUnit id="8545" loc="17.325">βῆ δ' ἰθὺς μεγάροιο μετὰ μνηστῆρας ἀγαυούς.</TextUnit>
    <TextUnit id="8546" loc="17.326">̓́Αργον δ' αὖ κατὰ μοῖρ' ἔλαβεν μέλανος θανάτοιο,</TextUnit>
    <TextUnit id="8547" loc="17.327">αὐτίκ' ἰδόντ' ̓Οδυσῆα ἐεικοστῷ ἐνιαυτῷ.</TextUnit>
    <TextUnit id="8548" loc="17.328">τὸν δὲ πολὺ πρῶτος ἴδε Τηλέμαχος θεοειδὴς</TextUnit>
    <TextUnit id="8549" loc="17.329">ἐρχόμενον κατὰ δῶμα συβώτην, ὦκα δ' ἔπειτα</TextUnit>
    <TextUnit id="8550" loc="17.330">νεῦς' ἐπὶ οἷ καλέσας: ὁ δὲ παπτήνας ἕλε δίφρον</TextUnit>
    <TextUnit id="8551" loc="17.331">κείμενον, ἔνθα τε δαιτρὸς ἐφίζεσκε κρέα πολλὰ</TextUnit>
    <TextUnit id="8552" loc="17.332">δαιόμενος μνηστῆρσι δόμον κάτα δαινυμένοισι:</TextUnit>
    <TextUnit id="8553" loc="17.333">τὸν κατέθηκε φέρων πρὸς Τηλεμάχοιο τράπεζαν</TextUnit>
    <TextUnit id="8554" loc="17.334">ἀντίον, ἔνθα δ' ἄρ' αὐτὸς ἐφέζετο: τῷ δ' ἄρα κῆρυξ</TextUnit>
    <TextUnit id="8555" loc="17.335">μοῖραν ἑλὼν ἐτίθει κανέου τ' ἐκ σῖτον ἀείρας.</TextUnit>
    <TextUnit id="8556" loc="17.336">ἀγχίμολον δὲ μετ' αὐτὸν ἐδύσετο δώματ' ̓Οδυσσεύς,</TextUnit>
    <TextUnit id="8557" loc="17.337">πτωχῷ λευγαλέῳ ἐναλίγκιος ἠδὲ γέροντι,</TextUnit>
    <TextUnit id="8558" loc="17.338">σκηπτόμενος: τὰ δὲ λυγρὰ περὶ χροί̈ εἵματα ἕστο.</TextUnit>
    <TextUnit id="8559" loc="17.339">ἷζε δ' ἐπὶ μελίνου οὐδοῦ ἔντοσθε θυράων,</TextUnit>
    <TextUnit id="8560" loc="17.340">κλινάμενος σταθμῷ κυπαρισσίνῳ,  ὅν ποτε τέκτων</TextUnit>
    <TextUnit id="8561" loc="17.341">ξέσσεν ἐπισταμένως καὶ ἐπὶ στάθμην ἴθυνεν.</TextUnit>
    <TextUnit id="8562" loc="17.342">Τηλέμαχος δ' ἐπὶ οἷ καλέσας προσέειπε συβώτην,</TextUnit>
    <TextUnit id="8563" loc="17.343">ἄρτον τ' οὖλον ἑλὼν περικαλλέος ἐκ κανέοιο</TextUnit>
    <TextUnit id="8564" loc="17.344">καὶ κρέας, ὥς οἱ χεῖρες ἐχάνδανον ἀμφιβαλόντι:</TextUnit>
    <TextUnit id="8565" loc="17.345">“δὸς τῷ ξείνῳ ταῦτα φέρων αὐτόν τε κέλευε</TextUnit>
    <TextUnit id="8566" loc="17.346">αἰτίζειν μάλα πάντας ἐποιχόμενον μνηστῆρας:</TextUnit>
    <TextUnit id="8567" loc="17.347">αἰδὼς δ' οὐκ ἀγαθὴ κεχρημένῳ ἀνδρὶ παρεῖναι.”</TextUnit>
    <TextUnit id="8568" loc="17.348">ὣς φάτο, βῆ δὲ συφορβός, ἐπεὶ τὸν μῦθον ἄκουσεν,</TextUnit>
    <TextUnit id="8569" loc="17.349">ἀγχοῦ δ' ἱστάμενος ἔπεα πτερόεντ' ἀγόρευε:</TextUnit>
    <TextUnit id="8570" loc="17.350">“Τηλέμαχός τοι,  ξεῖνε, διδοῖ τάδε, καί σε κελεύει</TextUnit>
    <TextUnit id="8571" loc="17.351">αἰτίζειν μάλα πάντας ἐποιχόμενον μνηστῆρας:</TextUnit>
    <TextUnit id="8572" loc="17.352">αἰδῶ δ' οὐκ ἀγαθήν φης' ἔμμεναι ἀνδρὶ προί̈κτῃ.”</TextUnit>
    <TextUnit id="8573" loc="17.353">τὸν δ' ἀπαμειβόμενος προσέφη πολύμητις ̓Οδυσσεύς:</TextUnit>
    <TextUnit id="8574" loc="17.354">“Ζεῦ ἄνα, Τηλέμαχόν μοι ἐν ἀνδράσιν ὄλβιον εἶναι,</TextUnit>
    <TextUnit id="8575" loc="17.355">καί οἱ πάντα γένοιθ' ὅσσα φρεσὶν ᾗσι μενοινᾷ.”</TextUnit>
    <TextUnit id="8576" loc="17.356">ἦ ῥα καὶ ἀμφοτέρῃσιν ἐδέξατο καὶ κατέθηκεν</TextUnit>
    <TextUnit id="8577" loc="17.357">αὖθι ποδῶν προπάροιθεν, ἀεικελίης ἐπὶ πήρης,</TextUnit>
    <TextUnit id="8578" loc="17.358">ἤσθιε δ' ἧος ἀοιδὸς ἐνὶ μεγάροισιν ἄειδεν:</TextUnit>
    <TextUnit id="8579" loc="17.359">εὖθ' ὁ δεδειπνήκειν, ὁ δ' ἐπαύετο θεῖος ἀοιδός.</TextUnit>
    <TextUnit id="8580" loc="17.360">μνηστῆρες δ' ὁμάδησαν ἀνὰ μέγαρ'.  αὐτὰρ ̓Αθήνη,</TextUnit>
    <TextUnit id="8581" loc="17.361">ἄγχι παρισταμένη Λαερτιάδην ̓Οδυσῆα</TextUnit>
    <TextUnit id="8582" loc="17.362">ὤτρυν', ὡς ἂν πύρνα κατὰ μνηστῆρας ἀγείροι,</TextUnit>
    <TextUnit id="8583" loc="17.363">γνοίη θ' οἵ τινές εἰσιν ἐναίσιμοι οἵ τ' ἀθέμιστοι:</TextUnit>
    <TextUnit id="8584" loc="17.364">ἀλλ' οὐδ' ὥς τιν' ἔμελλ' ἀπαλεξήσειν κακότητος.</TextUnit>
    <TextUnit id="8585" loc="17.365">βῆ δ' ἴμεν αἰτήσων ἐνδέξια φῶτα ἕκαστον,</TextUnit>
    <TextUnit id="8586" loc="17.366">πάντοσε χεῖρ' ὀρέγων, ὡς εἰ πτωχὸς πάλαι εἴη.</TextUnit>
    <TextUnit id="8587" loc="17.367">οἱ δ' ἐλεαίροντες δίδοσαν, καὶ ἐθάμβεον αὐτόν,</TextUnit>
    <TextUnit id="8588" loc="17.368">ἀλλήλους τ' εἴροντο τίς εἴη καὶ πόθεν ἔλθοι.</TextUnit>
    <TextUnit id="8589" loc="17.369">τοῖσι δὲ καὶ μετέειπε Μελάνθιος, αἰπόλος αἰγῶν:</TextUnit>
    <TextUnit id="8590" loc="17.370">“κέκλυτέ μευ,  μνηστῆρες ἀγακλειτῆς βασιλείης,</TextUnit>
    <TextUnit id="8591" loc="17.371">τοῦδε περὶ ξείνου: ἦ γάρ μιν πρόσθεν ὄπωπα.</TextUnit>
    <TextUnit id="8592" loc="17.372">ἦ τοι μέν οἱ δεῦρο συβώτης ἡγεμόνευεν,</TextUnit>
    <TextUnit id="8593" loc="17.373">αὐτὸν δ' οὐ σάφα οἶδα, πόθεν γένος εὔχεται εἶναι.”</TextUnit>
    <TextUnit id="8594" loc="17.374">ὣς ἔφατ', ̓Αντίνοος δ' ἔπεσιν νείκεσσε συβώτην:</TextUnit>
    <TextUnit id="8595" loc="17.375">“ὦ ἀρίγνωτε συβῶτα,  τίη δὲ σὺ τόνδε πόλινδε</TextUnit>
    <TextUnit id="8596" loc="17.376">ἤγαγες; ἦ οὐχ ἅλις ἧμιν ἀλήμονές εἰσι καὶ ἄλλοι,</TextUnit>
    <TextUnit id="8597" loc="17.377">πτωχοὶ ἀνιηροί, δαιτῶν ἀπολυμαντῆρες;</TextUnit>
    <TextUnit id="8598" loc="17.378">ἦ ὄνοσαι ὅτι τοι βίοτον κατέδουσιν ἄνακτος</TextUnit>
    <TextUnit id="8599" loc="17.379">ἐνθάδ' ἀγειρόμενοι, σὺ δὲ καὶ προτὶ τόνδ' ἐκάλεσσας;”</TextUnit>
    <TextUnit id="8600" loc="17.380">τὸν δ' ἀπαμειβόμενος προσέφης,  Εὔμαιε συβῶτα:</TextUnit>
    <TextUnit id="8601" loc="17.381">“̓Αντίνο', οὐ μὲν καλὰ καὶ ἐσθλὸς ἐὼν ἀγορεύεις:</TextUnit>
    <TextUnit id="8602" loc="17.382">τίς γὰρ δὴ ξεῖνον καλεῖ ἄλλοθεν αὐτὸς ἐπελθὼν</TextUnit>
    <TextUnit id="8603" loc="17.383">ἄλλον γ', εἰ μὴ τῶν οἳ δημιοεργοὶ ἔασι,</TextUnit>
    <TextUnit id="8604" loc="17.384">μάντιν ἢ ἰητῆρα κακῶν ἢ τέκτονα δούρων,</TextUnit>
    <TextUnit id="8605" loc="17.385">ἢ καὶ θέσπιν ἀοιδόν,  ὅ κεν τέρπῃσιν ἀείδων;</TextUnit>
    <TextUnit id="8606" loc="17.386">οὗτοι γὰρ κλητοί γε βροτῶν ἐπ' ἀπείρονα γαῖαν:</TextUnit>
    <TextUnit id="8607" loc="17.387">πτωχὸν δ' οὐκ ἄν τις καλέοι τρύξοντα ἓ αὐτόν.</TextUnit>
    <TextUnit id="8608" loc="17.388">ἀλλ' αἰεὶ χαλεπὸς περὶ πάντων εἶς μνηστήρων</TextUnit>
    <TextUnit id="8609" loc="17.389">δμωσὶν ̓Οδυσσῆος, πέρι δ' αὖτ' ἐμοί: αὐτὰρ ἐγώ γε</TextUnit>
    <TextUnit id="8610" loc="17.390">οὐκ ἀλέγω,  ἧός μοι ἐχέφρων Πηνελόπεια</TextUnit>
    <TextUnit id="8611" loc="17.391">ζώει ἐνὶ μεγάροις καὶ Τηλέμαχος θεοειδής.”</TextUnit>
    <TextUnit id="8612" loc="17.392">τὸν δ' αὖ Τηλέμαχος πεπνυμένος ἀντίον ηὔδα:</TextUnit>
    <TextUnit id="8613" loc="17.393">“σίγα, μή μοι τοῦτον ἀμείβεο πολλὰ ἔπεσσιν:</TextUnit>
    <TextUnit id="8614" loc="17.394">̓Αντίνοος δ' εἴωθε κακῶς ἐρεθιζέμεν αἰεὶ</TextUnit>
    <TextUnit id="8615" loc="17.395">μύθοισιν χαλεποῖσιν,  ἐποτρύνει δὲ καὶ ἄλλους.”</TextUnit>
    <TextUnit id="8616" loc="17.396">ἦ ῥα καὶ ̓Αντίνοον ἔπεα πτερόεντα προσηύδα:</TextUnit>
    <TextUnit id="8617" loc="17.397">“̓Αντίνο', ἦ μευ καλὰ πατὴρ ὣς κήδεαι υἷος,</TextUnit>
    <TextUnit id="8618" loc="17.398">ὃς τὸν ξεῖνον ἄνωγας ἀπὸ μεγάροιο διέσθαι</TextUnit>
    <TextUnit id="8619" loc="17.399">μύθῳ ἀναγκαίῳ: μὴ τοῦτο θεὸς τελέσειε.</TextUnit>
    <TextUnit id="8620" loc="17.400">δός οἱ ἑλών: οὔ τοι φθονέω: κέλομαι γὰρ ἐγώ γε:</TextUnit>
    <TextUnit id="8621" loc="17.401">μήτ' οὖν μητέρ' ἐμὴν ἅζευ τό γε μήτε τιν' ἄλλον</TextUnit>
    <TextUnit id="8622" loc="17.402">δμώων, οἳ κατὰ δώματ' ̓Οδυσσῆος θείοιο.</TextUnit>
    <TextUnit id="8623" loc="17.403">ἀλλ' οὔ τοι τοιοῦτον ἐνὶ στήθεσσι νόημα:</TextUnit>
    <TextUnit id="8624" loc="17.404">αὐτὸς γὰρ φαγέμεν πολὺ βούλεαι ἢ δόμεν ἄλλῳ.”</TextUnit>
    <TextUnit id="8625" loc="17.405">τὸν δ' αὖτ' ̓Αντίνοος ἀπαμειβόμενος προσέειπε:</TextUnit>
    <TextUnit id="8626" loc="17.406">“Τηλέμαχ' ὑψαγόρη, μένος ἄσχετε, ποῖον ἔειπες.</TextUnit>
    <TextUnit id="8627" loc="17.407">εἴ οἱ τόσσον ἅπαντες ὀρέξειαν μνηστῆρες,</TextUnit>
    <TextUnit id="8628" loc="17.408">καί κέν μιν τρεῖς μῆνας ἀπόπροθεν οἶκος ἐρύκοι.”</TextUnit>
    <TextUnit id="8629" loc="17.409">ὣς ἄρ' ἔφη, καὶ θρῆνυν ἑλὼν ὑπέφηνε τραπέζης</TextUnit>
    <TextUnit id="8630" loc="17.410">κείμενον,  ᾧ ῥ' ἔπεχεν λιπαροὺς πόδας εἰλαπινάζων:</TextUnit>
    <TextUnit id="8631" loc="17.411">οἱ δ' ἄλλοι πάντες δίδοσαν, πλῆσαν δ' ἄρα πήρην</TextUnit>
    <TextUnit id="8632" loc="17.412">σίτου καὶ κρειῶν: τάχα δὴ καὶ ἔμελλεν ̓Οδυσσεὺς</TextUnit>
    <TextUnit id="8633" loc="17.413">αὖτις ἐπ' οὐδὸν ἰὼν προικὸς γεύσεσθαι ̓Αχαιῶν:</TextUnit>
    <TextUnit id="8634" loc="17.414">στῆ δὲ παρ' ̓Αντίνοον, καί μιν πρὸς μῦθον ἔειπε:</TextUnit>
    <TextUnit id="8635" loc="17.415">“δός,  φίλος: οὐ μέν μοι δοκέεις ὁ κάκιστος ̓Αχαιῶν</TextUnit>
    <TextUnit id="8636" loc="17.416">ἔμμεναι, ἀλλ' ὤριστος, ἐπεὶ βασιλῆϊ ἔοικας.</TextUnit>
    <TextUnit id="8637" loc="17.417">τῷ σε χρὴ δόμεναι καὶ λώϊον ἠέ περ ἄλλοι</TextUnit>
    <TextUnit id="8638" loc="17.418">σίτου: ἐγὼ δέ κέ σε κλείω κατ' ἀπείρονα γαῖαν.</TextUnit>
    <TextUnit id="8639" loc="17.419">καὶ γὰρ ἐγώ ποτε οἶκον ἐν ἀνθρώποισιν ἔναιον</TextUnit>
    <TextUnit id="8640" loc="17.420">ὄλβιος ἀφνειὸν καὶ πολλάκι δόσκον ἀλήτῃ,</TextUnit>
    <TextUnit id="8641" loc="17.421">τοίῳ ὁποῖος ἔοι καὶ ὅτευ κεχρημένος ἔλθοι:</TextUnit>
    <TextUnit id="8642" loc="17.422">ἦσαν δὲ δμῶες μάλα μυρίοι ἄλλα τε πολλὰ</TextUnit>
    <TextUnit id="8643" loc="17.423">οἷσίν τ' εὖ ζώουσι καὶ ἀφνειοὶ καλέονται.</TextUnit>
    <TextUnit id="8644" loc="17.424">ἀλλὰ Ζεὺς ἀλάπαξε Κρονίων—ἤθελε γάρ που—</TextUnit>
    <TextUnit id="8645" loc="17.425">ὅς μ' ἅμα ληϊστῆρσι πολυπλάγκτοισιν ἀνῆκεν</TextUnit>
    <TextUnit id="8646" loc="17.426">Αἴγυπτόνδ' ἰέναι, δολιχὴν ὁδόν, ὄφρ' ἀπολοίμην.</TextUnit>
    <TextUnit id="8647" loc="17.427">στῆσα δ' ἐν Αἰγύπτῳ ποταμῷ νέας ἀμφιελίσσας.</TextUnit>
    <TextUnit id="8648" loc="17.428">ἔνθ' ἦ τοι μὲν ἐγὼ κελόμην ἐρίηρας ἑταίρους</TextUnit>
    <TextUnit id="8649" loc="17.429">αὐτοῦ πὰρ νήεσσι μένειν καὶ νῆας ἔρυσθαι,</TextUnit>
    <TextUnit id="8650" loc="17.430">ὀπτῆρας δὲ κατὰ σκοπιὰς ὤτρυνα νέεσθαι.</TextUnit>
    <TextUnit id="8651" loc="17.431">οἱ δ' ὕβρει εἴξαντες, ἐπισπόμενοι μένεϊ σφῷ,</TextUnit>
    <TextUnit id="8652" loc="17.432">αἶψα μάλ' Αἰγυπτίων ἀνδρῶν περικαλλέας ἀγροὺς</TextUnit>
    <TextUnit id="8653" loc="17.433">πόρθεον, ἐκ δὲ γυναῖκας ἄγον καὶ νήπια τέκνα,</TextUnit>
    <TextUnit id="8654" loc="17.434">αὐτούς τ' ἔκτεινον: τάχα δ' ἐς πόλιν ἵκετ' ἀϋτή.</TextUnit>
    <TextUnit id="8655" loc="17.435">οἱ δὲ βοῆς ἀί̈οντες ἅμ' ἠοῖ φαινομένηφιν</TextUnit>
    <TextUnit id="8656" loc="17.436">ἦλθον: πλῆτο δὲ πᾶν πεδίον πεζῶν τε καὶ ἵππων</TextUnit>
    <TextUnit id="8657" loc="17.437">χαλκοῦ τε στεροπῆς: ἐν δὲ Ζεὺς τερπικέραυνος</TextUnit>
    <TextUnit id="8658" loc="17.438">φύζαν ἐμοῖς ἑτάροισι κακὴν βάλεν, οὐδέ τις ἔτλη</TextUnit>
    <TextUnit id="8659" loc="17.439">στῆναι ἐναντίβιον: περὶ γὰρ κακὰ πάντοθεν ἔστη.</TextUnit>
    <TextUnit id="8660" loc="17.440">ἔνθ' ἡμέων πολλοὺς μὲν ἀπέκτανον ὀξέϊ χαλκῷ,</TextUnit>
    <TextUnit id="8661" loc="17.441">τοὺς δ' ἄναγον ζωούς, σφίσιν ἐργάζεσθαι ἀνάγκῃ.</TextUnit>
    <TextUnit id="8662" loc="17.442">αὐτὰρ ἔμ' ἐς Κύπρον ξείνῳ δόσαν ἀντιάσαντι,</TextUnit>
    <TextUnit id="8663" loc="17.443">Δμήτορι ̓Ιασίδῃ, ὃς Κύπρου ἶφι ἄνασσεν:</TextUnit>
    <TextUnit id="8664" loc="17.444">ἔνθεν δὴ νῦν δεῦρο τόδ' ἵκω πήματα πάσχων.”</TextUnit>
    <TextUnit id="8665" loc="17.445">τὸν δ' αὖτ' ̓Αντίνοος ἀπαμείβετο φώνησέν τε:</TextUnit>
    <TextUnit id="8666" loc="17.446">“τίς δαίμων τόδε πῆμα προσήγαγε, δαιτὸς ἀνίην;</TextUnit>
    <TextUnit id="8667" loc="17.447">στῆθ' οὕτως ἐς μέσσον, ἐμῆς ἀπάνευθε τραπέζης,</TextUnit>
    <TextUnit id="8668" loc="17.448">μὴ τάχα πικρὴν Αἴγυπτον καὶ Κύπρον ἵκηαι:</TextUnit>
    <TextUnit id="8669" loc="17.449">ὥς τις θαρσαλέος καὶ ἀναιδής ἐσσι προί̈κτης.</TextUnit>
    <TextUnit id="8670" loc="17.450">ἑξείης πάντεσσι παρίστασαι: οἱ δὲ διδοῦσι</TextUnit>
    <TextUnit id="8671" loc="17.451">μαψιδίως, ἐπεὶ οὔ τις ἐπίσχεσις οὐδ' ἐλεητὺς</TextUnit>
    <TextUnit id="8672" loc="17.452">ἀλλοτρίων χαρίσασθαι, ἐπεὶ πάρα πολλὰ ἑκάστῳ.”</TextUnit>
    <TextUnit id="8673" loc="17.453">τὸν δ' ἀναχωρήσας προσέφη πολύμητις ̓Οδυσσεύς:</TextUnit>
    <TextUnit id="8674" loc="17.454">“ὢ πόποι, οὐκ ἄρα σοί γ' ἐπὶ εἴδεϊ καὶ φρένες ἦσαν:</TextUnit>
    <TextUnit id="8675" loc="17.455">οὐ σύ γ' ἂν ἐξ οἴκου σῷ ἐπιστάτῃ οὐδ' ἅλα δοίης,</TextUnit>
    <TextUnit id="8676" loc="17.456">ὃς νῦν ἀλλοτρίοισι παρήμενος οὔ τί μοι ἔτλης</TextUnit>
    <TextUnit id="8677" loc="17.457">σίτου ἀποπροελὼν δόμεναι: τὰ δὲ πολλὰ πάρεστιν.”</TextUnit>
    <TextUnit id="8678" loc="17.458">ὣς ἔφατ', ̓Αντίνοος δ' ἐχολώσατο κηρόθι μᾶλλον,</TextUnit>
    <TextUnit id="8679" loc="17.459">καί μιν ὑπόδρα ἰδὼν ἔπεα πτερόεντα προσηύδα:</TextUnit>
    <TextUnit id="8680" loc="17.460">“νῦν δή ς' οὐκέτι καλὰ διὲκ μεγάροιό γ' ὀί̈ω</TextUnit>
    <TextUnit id="8681" loc="17.461">ἂψ ἀναχωρήσειν, ὅτε δὴ καὶ ὀνείδεα βάζεις.”</TextUnit>
    <TextUnit id="8682" loc="17.462">ὣς ἄρ' ἔφη, καὶ θρῆνυν ἑλὼν βάλε δεξιὸν ὦμον,</TextUnit>
    <TextUnit id="8683" loc="17.463">πρυμνότατον κατὰ νῶτον: ὁ δ' ἐστάθη ἠύ̈τε πέτρη</TextUnit>
    <TextUnit id="8684" loc="17.464">ἔμπεδον, οὐδ' ἄρα μιν σφῆλεν βέλος ̓Αντινόοιο,</TextUnit>
    <TextUnit id="8685" loc="17.465">ἀλλ' ἀκέων κίνησε κάρη,  κακὰ βυσσοδομεύων.</TextUnit>
    <TextUnit id="8686" loc="17.466">ἂψ δ' ὅ γ' ἐπ' οὐδὸν ἰὼν κατ' ἄρ' ἕζετο, κὰδ δ' ἄρα πήρην</TextUnit>
    <TextUnit id="8687" loc="17.467">θῆκεν ἐϋπλείην, μετὰ δὲ μνηστῆρσιν ἔειπε:</TextUnit>
    <TextUnit id="8688" loc="17.468">“κέκλυτέ μευ, μνηστῆρες ἀγακλειτῆς βασιλείης,</TextUnit>
    <TextUnit id="8689" loc="17.469">ὄφρ' εἴπω τά με θυμὸς ἐνὶ στήθεσσι κελεύει.</TextUnit>
    <TextUnit id="8690" loc="17.470">οὐ μὰν οὔτ' ἄχος ἐστὶ μετὰ φρεσὶν οὔτε τι πένθος,</TextUnit>
    <TextUnit id="8691" loc="17.471">ὁππότ' ἀνὴρ περὶ οἷσι μαχειόμενος κτεάτεσσι</TextUnit>
    <TextUnit id="8692" loc="17.472">βλήεται, ἢ περὶ βουσὶν ἢ ἀργεννῇς ὀί̈εσσιν:</TextUnit>
    <TextUnit id="8693" loc="17.473">αὐτὰρ ἔμ' ̓Αντίνοος βάλε γαστέρος εἵνεκα λυγρῆς,</TextUnit>
    <TextUnit id="8694" loc="17.474">οὐλομένης, ἣ πολλὰ κάκ' ἀνθρώποισι δίδωσιν.</TextUnit>
    <TextUnit id="8695" loc="17.475">ἀλλ' εἴ που πτωχῶν γε θεοὶ καὶ ̓Ερινύες εἰσίν,</TextUnit>
    <TextUnit id="8696" loc="17.476">̓Αντίνοον πρὸ γάμοιο τέλος θανάτοιο κιχείη.”</TextUnit>
    <TextUnit id="8697" loc="17.477">τὸν δ' αὖτ' ̓Αντίνοος προσέφη, Εὐπείθεος υἱός:</TextUnit>
    <TextUnit id="8698" loc="17.478">“ἔσθι' ἕκηλος, ξεῖνε, καθήμενος, ἢ ἄπιθ' ἄλλῃ,</TextUnit>
    <TextUnit id="8699" loc="17.479">μή σε νέοι διὰ δώματ' ἐρύσσως', οἷ' ἀγορεύεις,</TextUnit>
    <TextUnit id="8700" loc="17.480">ἢ ποδὸς ἢ καὶ χειρός,  ἀποδρύψωσι δὲ πάντα.”</TextUnit>
    <TextUnit id="8701" loc="17.481">ὣς ἔφαθ', οἱ δ' ἄρα πάντες ὑπερφιάλως νεμέσησαν:</TextUnit>
    <TextUnit id="8702" loc="17.482">ὧδε δέ τις εἴπεσκε νέων ὑπερηνορεόντων:</TextUnit>
    <TextUnit id="8703" loc="17.483">“̓Αντίνο', οὐ μὲν κάλ' ἔβαλες δύστηνον ἀλήτην,</TextUnit>
    <TextUnit id="8704" loc="17.484">οὐλόμεν', εἰ δή πού τις ἐπουράνιος θεός ἐστιν.</TextUnit>
    <TextUnit id="8705" loc="17.485">καί τε θεοὶ ξείνοισιν ἐοικότες ἀλλοδαποῖσι,</TextUnit>
    <TextUnit id="8706" loc="17.486">παντοῖοι τελέθοντες, ἐπιστρωφῶσι πόληας,</TextUnit>
    <TextUnit id="8707" loc="17.487">ἀνθρώπων ὕβριν τε καὶ εὐνομίην ἐφορῶντες.”</TextUnit>
    <TextUnit id="8708" loc="17.488">ὣς ἄρ' ἔφαν μνηστῆρες, ὁ δ' οὐκ ἐμπάζετο μύθων.</TextUnit>
    <TextUnit id="8709" loc="17.489">Τηλέμαχος δ' ἐν μὲν κραδίῃ μέγα πένθος ἄεξε</TextUnit>
    <TextUnit id="8710" loc="17.490">βλημένου, οὐδ' ἄρα δάκρυ χαμαὶ βάλεν ἐκ βλεφάροιϊν,</TextUnit>
    <TextUnit id="8711" loc="17.491">ἀλλ' ἀκέων κίνησε κάρη,  κακὰ βυσσοδομεύων.</TextUnit>
    <TextUnit id="8712" loc="17.492">τοῦ δ' ὡς οὖν ἤκουσε περίφρων Πηνελόπεια</TextUnit>
    <TextUnit id="8713" loc="17.493">βλημένου ἐν μεγάρῳ, μετ' ἄρα δμῳῇσιν ἔειπεν:</TextUnit>
    <TextUnit id="8714" loc="17.494">“αἴθ' οὕτως αὐτόν σε βάλοι κλυτότοξος ̓Απόλλων.”</TextUnit>
    <TextUnit id="8715" loc="17.495">τὴν δ' αὖτ' Εὐρυνόμη ταμίη πρὸς μῦθον ἔειπεν:</TextUnit>
    <TextUnit id="8716" loc="17.496">“εἰ γὰρ ἐπ' ἀρῇσιν τέλος ἡμετέρῃσι γένοιτο:</TextUnit>
    <TextUnit id="8717" loc="17.497">οὐκ ἄν τις τούτων γε ἐύ̈θρονον ̓Ηῶ ἵκοιτο.”</TextUnit>
    <TextUnit id="8718" loc="17.498">τὴν δ' αὖτε προσέειπε περίφρων Πηνελόπεια:</TextUnit>
    <TextUnit id="8719" loc="17.499">“μαῖ', ἐχθροὶ μὲν πάντες, ἐπεὶ κακὰ μηχανόωνται:</TextUnit>
    <TextUnit id="8720" loc="17.500">̓Αντίνοος δὲ μάλιστα μελαίνῃ κηρὶ ἔοικε.</TextUnit>
    <TextUnit id="8721" loc="17.501">ξεῖνός τις δύστηνος ἀλητεύει κατὰ δῶμα</TextUnit>
    <TextUnit id="8722" loc="17.502">ἀνέρας αἰτίζων: ἀχρημοσύνη γὰρ ἀνώγει:</TextUnit>
    <TextUnit id="8723" loc="17.503">ἔνθ' ἄλλοι μὲν πάντες ἐνέπλησάν τ' ἔδοσάν τε,</TextUnit>
    <TextUnit id="8724" loc="17.504">οὗτος δὲ θρήνυι πρυμνὸν βάλε δεξιὸν ὦμον.”</TextUnit>
    <TextUnit id="8725" loc="17.505">ἡ μὲν ἄρ' ὣς ἀγόρευε μετὰ δμῳῇσι γυναιξίν,</TextUnit>
    <TextUnit id="8726" loc="17.506">ἡμένη ἐν θαλάμῳ: ὁ δ' ἐδείπνεε δῖος ̓Οδυσσεύς:</TextUnit>
    <TextUnit id="8727" loc="17.507">ἡ δ' ἐπὶ οἷ καλέσασα προσηύδα δῖον ὑφορβόν:</TextUnit>
    <TextUnit id="8728" loc="17.508">“ἔρχεο, δῖ' Εὔμαιε, κιὼν τὸν ξεῖνον ἄνωχθι</TextUnit>
    <TextUnit id="8729" loc="17.509">ἐλθέμεν, ὄφρα τί μιν προσπτύξομαι ἠδ' ἐρέωμαι</TextUnit>
    <TextUnit id="8730" loc="17.510">εἴ που ̓Οδυσσῆος ταλασίφρονος ἠὲ πέπυσται</TextUnit>
    <TextUnit id="8731" loc="17.511">ἢ ἴδεν ὀφθαλμοῖσι: πολυπλάγκτῳ γὰρ ἔοικε.”</TextUnit>
    <TextUnit id="8732" loc="17.512">τὴν δ' ἀπαμειβόμενος προσέφης, Εὔμαιε συβῶτα</TextUnit>
    <TextUnit id="8733" loc="17.513">“εἰ γάρ τοι, βασίλεια, σιωπήσειαν ̓Αχαιοί:</TextUnit>
    <TextUnit id="8734" loc="17.514">οἷ' ὅ γε μυθεῖται, θέλγοιτό κέ τοι φίλον ἦτορ.</TextUnit>
    <TextUnit id="8735" loc="17.515">τρεῖς γὰρ δή μιν νύκτας ἔχον,  τρία δ' ἤματ' ἔρυξα</TextUnit>
    <TextUnit id="8736" loc="17.516">ἐν κλισίῃ: πρῶτον γὰρ ἔμ' ἵκετο νηὸς ἀποδράς:</TextUnit>
    <TextUnit id="8737" loc="17.517">ἀλλ' οὔ πω κακότητα διήνυσεν ἣν ἀγορεύων.</TextUnit>
    <TextUnit id="8738" loc="17.518">ὡς δ' ὅτ' ἀοιδὸν ἀνὴρ ποτιδέρκεται, ὅς τε θεῶν ἒξ</TextUnit>
    <TextUnit id="8739" loc="17.519">ἀείδει δεδαὼς ἔπε' ἱμερόεντα βροτοῖσι,</TextUnit>
    <TextUnit id="8740" loc="17.520">τοῦ δ' ἄμοτον μεμάασιν ἀκουέμεν,  ὁππότ' ἀείδῃ:</TextUnit>
    <TextUnit id="8741" loc="17.521">ὣς ἐμὲ κεῖνος ἔθελγε παρήμενος ἐν μεγάροισι.</TextUnit>
    <TextUnit id="8742" loc="17.522">φησὶ δ' ̓Οδυσσῆος ξεῖνος πατρώϊος εἶναι,</TextUnit>
    <TextUnit id="8743" loc="17.523">Κρήτῃ ναιετάων, ὅθι Μίνωος γένος ἐστίν.</TextUnit>
    <TextUnit id="8744" loc="17.524">ἔνθεν δὴ νῦν δεῦρο τόδ' ἵκετο πήματα πάσχων,</TextUnit>
    <TextUnit id="8745" loc="17.525">προπροκυλινδόμενος: στεῦται δ' ̓Οδυσῆος ἀκοῦσαι,</TextUnit>
    <TextUnit id="8746" loc="17.526">ἀγχοῦ, Θεσπρωτῶν ἀνδρῶν ἐν πίονι δήμῳ,</TextUnit>
    <TextUnit id="8747" loc="17.527">ζωοῦ: πολλὰ δ' ἄγει κειμήλια ὅνδε δόμονδε.”</TextUnit>
    <TextUnit id="8748" loc="17.528">τὸν δ' αὖτε προσέειπε περίφρων Πηνελόπεια:</TextUnit>
    <TextUnit id="8749" loc="17.529">“ἔρχεο, δεῦρο κάλεσσον, ἵν' ἀντίον αὐτὸς ἐνίσπῃ.</TextUnit>
    <TextUnit id="8750" loc="17.530">οὗτοι δ' ἠὲ θύρῃσι καθήμενοι ἑψιαάσθων.</TextUnit>
    <TextUnit id="8751" loc="17.531">ἢ αὐτοῦ κατὰ δώματ', ἐπεί σφισι θυμὸς ἐύ̈φρων.</TextUnit>
    <TextUnit id="8752" loc="17.532">αὐτῶν μὲν γὰρ κτήματ' ἀκήρατα κεῖτ' ἐνὶ οἴκῳ,</TextUnit>
    <TextUnit id="8753" loc="17.533">σῖτος καὶ μέθυ ἡδύ: τὰ μὲν οἰκῆες ἔδουσιν,</TextUnit>
    <TextUnit id="8754" loc="17.534">οἱ δ' εἰς ἡμέτερον πωλεύμενοι ἤματα πάντα,</TextUnit>
    <TextUnit id="8755" loc="17.535">βοῦς ἱερεύοντες καὶ ὄϊς καὶ πίονας αἶγας,</TextUnit>
    <TextUnit id="8756" loc="17.536">εἰλαπινάζουσιν πίνουσί τε αἴθοπα οἶνον,</TextUnit>
    <TextUnit id="8757" loc="17.537">μαψιδίως: τὰ δὲ πολλὰ κατάνεται. οὐ γὰρ ἔπ' ἀνήρ,</TextUnit>
    <TextUnit id="8758" loc="17.538">οἷος ̓Οδυσσεὺς ἔσκεν, ἀρὴν ἀπὸ οἴκου ἀμῦναι.</TextUnit>
    <TextUnit id="8759" loc="17.539">εἰ δ' ̓Οδυσεὺς ἔλθοι καὶ ἵκοιτ' ἐς πατρίδα γαῖαν,</TextUnit>
    <TextUnit id="8760" loc="17.540">αἶψά κε σὺν ᾧ παιδὶ βίας ἀποτίσεται ἀνδρῶν.”</TextUnit>
    <TextUnit id="8761" loc="17.541">ὣς φάτο, Τηλέμαχος δὲ μέγ' ἔπταρεν, ἀμφὶ δὲ δῶμα</TextUnit>
    <TextUnit id="8762" loc="17.542">σμερδαλέον κονάβησε: γέλασσε δὲ Πηνελόπεια,</TextUnit>
    <TextUnit id="8763" loc="17.543">αἶψα δ' ἄρ' Εὔμαιον ἔπεα πτερόεντα προσηύδα:</TextUnit>
    <TextUnit id="8764" loc="17.544">“ἔρχεό μοι, τὸν ξεῖνον ἐναντίον ὧδε κάλεσσον.</TextUnit>
    <TextUnit id="8765" loc="17.545">οὐχ ὁράᾳς ὅ μοι υἱὸς ἐπέπταρε πᾶσιν ἔπεσσι;</TextUnit>
    <TextUnit id="8766" loc="17.546">τῷ κε καὶ οὐκ ἀτελὴς θάνατος μνηστῆρσι γένοιτο</TextUnit>
    <TextUnit id="8767" loc="17.547">πᾶσι μάλ', οὐδέ κέ τις θάνατον καὶ κῆρας ἀλύξει.</TextUnit>
    <TextUnit id="8768" loc="17.548">ἄλλο δέ τοι ἐρέω, σὺ δ' ἐνὶ φρεσὶ βάλλεο σῇσιν:</TextUnit>
    <TextUnit id="8769" loc="17.549">αἴ κ' αὐτὸν γνώω νημερτέα πάντ' ἐνέποντα,</TextUnit>
    <TextUnit id="8770" loc="17.550">ἕσσω μιν χλαῖνάν τε χιτῶνά τε,  εἵματα καλά.”</TextUnit>
    <TextUnit id="8771" loc="17.551">ὣς φάτο, βῆ δὲ συφορβός, ἐπεὶ τὸν μῦθον ἄκουσεν:</TextUnit>
    <TextUnit id="8772" loc="17.552">ἀγχοῦ δ' ἱστάμενος ἔπεα πτερόεντα προσηύδα:</TextUnit>
    <TextUnit id="8773" loc="17.553">“ξεῖνε πάτερ, καλέει σε περίφρων Πηνελόπεια,</TextUnit>
    <TextUnit id="8774" loc="17.554">μήτηρ Τηλεμάχοιο: μεταλλῆσαί τί ἑ θυμὸς</TextUnit>
    <TextUnit id="8775" loc="17.555">ἀμφὶ πόσει κέλεται,  καὶ κήδεά περ πεπαθυίῃ.</TextUnit>
    <TextUnit id="8776" loc="17.556">εἰ δέ κέ σε γνώῃ νημερτέα πάντ' ἐνέποντα,</TextUnit>
    <TextUnit id="8777" loc="17.557">ἕσσει σε χλαῖνάν τε χιτῶνά τε, τῶν σὺ μάλιστα</TextUnit>
    <TextUnit id="8778" loc="17.558">χρηί̈ζεις: σῖτον δὲ καὶ αἰτίζων κατὰ δῆμον</TextUnit>
    <TextUnit id="8779" loc="17.559">γαστέρα βοσκήσεις: δώσει δέ τοι ὅς κ' ἐθέλῃσι.”</TextUnit>
    <TextUnit id="8780" loc="17.560">τὸν δ' αὖτε προσέειπε πολύτλας δῖος ̓Οδυσσεύς:</TextUnit>
    <TextUnit id="8781" loc="17.561">“Εὔμαι', αἶψά κ' ἐγὼ νημερτέα πάντ' ἐνέποιμι</TextUnit>
    <TextUnit id="8782" loc="17.562">κούρῃ ̓Ικαρίοιο, περίφρονι Πηνελοπείῃ:</TextUnit>
    <TextUnit id="8783" loc="17.563">οἶδα γὰρ εὖ περὶ κείνου, ὁμὴν δ' ἀνεδέγμεθ' ὀϊζύν.</TextUnit>
    <TextUnit id="8784" loc="17.564">ἀλλὰ μνηστήρων χαλεπῶν ὑποδείδι' ὅμιλον,</TextUnit>
    <TextUnit id="8785" loc="17.565">τῶν ὕβρις τε βίη τε σιδήρεον οὐρανὸν ἵκει.</TextUnit>
    <TextUnit id="8786" loc="17.566">καὶ γὰρ νῦν, ὅτε μ' οὗτος ἀνὴρ κατὰ δῶμα κιόντα</TextUnit>
    <TextUnit id="8787" loc="17.567">οὔ τι κακὸν ῥέξαντα βαλὼν ὀδύνῃσιν ἔδωκεν,</TextUnit>
    <TextUnit id="8788" loc="17.568">οὔτε τι Τηλέμαχος τό γ' ἐπήρκεσεν οὔτε τις ἄλλος.</TextUnit>
    <TextUnit id="8789" loc="17.569">τῷ νῦν Πηνελόπειαν ἐνὶ μεγάροισιν ἄνωχθι</TextUnit>
    <TextUnit id="8790" loc="17.570">μεῖναι,  ἐπειγομένην περ, ἐς ἠέλιον καταδύντα:</TextUnit>
    <TextUnit id="8791" loc="17.571">καὶ τότε μ' εἰρέσθω πόσιος πέρι νόστιμον ἦμαρ,</TextUnit>
    <TextUnit id="8792" loc="17.572">ἀσσοτέρω καθίσασα παραὶ πυρί: εἵματα γάρ τοι</TextUnit>
    <TextUnit id="8793" loc="17.573">λύγρ' ἔχω: οἶσθα καὶ αὐτός, ἐπεί σε πρῶθ' ἱκέτευσα.”</TextUnit>
    <TextUnit id="8794" loc="17.574">ὣς φάτο, βῆ δὲ συφορβός, ἐπεὶ τὸν μῦθον ἄκουσε.</TextUnit>
    <TextUnit id="8795" loc="17.575">τὸν δ' ὑπὲρ οὐδοῦ βάντα προσηύδα Πηνελόπεια:</TextUnit>
    <TextUnit id="8796" loc="17.576">“οὐ σύ γ' ἄγεις, Εὔμαιε: τί τοῦτ' ἐνόησεν ἀλήτης;</TextUnit>
    <TextUnit id="8797" loc="17.577">ἦ τινά που δείσας ἐξαίσιον ἦε καὶ ἄλλως</TextUnit>
    <TextUnit id="8798" loc="17.578">αἰδεῖται κατὰ δῶμα; κακὸς δ' αἰδοῖος ἀλήτης.”</TextUnit>
    <TextUnit id="8799" loc="17.579">τὴν δ' ἀπαμειβόμενος προσέφης, Εὔμαιε συβῶτα:</TextUnit>
    <TextUnit id="8800" loc="17.580">“μυθεῖται κατὰ μοῖραν,  ἅ πέρ κ' οἴοιτο καὶ ἄλλος,</TextUnit>
    <TextUnit id="8801" loc="17.581">ὕβριν ἀλυσκάζων ἀνδρῶν ὑπερηνορεόντων.</TextUnit>
    <TextUnit id="8802" loc="17.582">ἀλλά σε μεῖναι ἄνωγεν ἐς ἠέλιον καταδύντα.</TextUnit>
    <TextUnit id="8803" loc="17.583">καὶ δὲ σοὶ ὧδ' αὐτῇ πολὺ κάλλιον, ὦ βασίλεια,</TextUnit>
    <TextUnit id="8804" loc="17.584">οἴην πρὸς ξεῖνον φάσθαι ἔπος ἠδ' ἐπακοῦσαι.”</TextUnit>
    <TextUnit id="8805" loc="17.585">τὸν δ' αὖτε προσέειπε περίφρων Πηνελόπεια:</TextUnit>
    <TextUnit id="8806" loc="17.586">“οὐκ ἄφρων ὁ ξεῖνος: ὀί̈εται, ὥς περ ἂν εἴη:</TextUnit>
    <TextUnit id="8807" loc="17.587">οὐ γάρ πού τινες ὧδε καταθνητῶν ἀνθρώπων</TextUnit>
    <TextUnit id="8808" loc="17.588">ἀνέρες ὑβρίζοντες ἀτάσθαλα μηχανόωνται.”</TextUnit>
    <TextUnit id="8809" loc="17.589">ἡ μὲν ἄρ' ὣς ἀγόρευεν, ὁ δ' ᾤχετο δῖος ὑφορβὸς</TextUnit>
    <TextUnit id="8810" loc="17.590">μνηστήρων ἐς ὅμιλον,  ἐπεὶ διεπέφραδε πάντα.</TextUnit>
    <TextUnit id="8811" loc="17.591">αἶψα δὲ Τηλέμαχον ἔπεα πτερόεντα προσηύδα,</TextUnit>
    <TextUnit id="8812" loc="17.592">ἄγχι σχὼν κεφαλήν, ἵνα μὴ πευθοίαθ' οἱ ἄλλοι:</TextUnit>
    <TextUnit id="8813" loc="17.593">“ὦ φίλ', ἐγὼ μὲν ἄπειμι, σύας καὶ κεῖνα φυλάξων,</TextUnit>
    <TextUnit id="8814" loc="17.594">σὸν καὶ ἐμὸν βίοτον: σοὶ δ' ἐνθάδε πάντα μελόντων.</TextUnit>
    <TextUnit id="8815" loc="17.595">αὐτὸν μέν σε πρῶτα σάω,  καὶ φράζεο θυμῷ</TextUnit>
    <TextUnit id="8816" loc="17.596">μή τι πάθῃς: πολλοὶ δὲ κακὰ φρονέουσιν ̓Αχαιῶν,</TextUnit>
    <TextUnit id="8817" loc="17.597">τοὺς Ζεὺς ἐξολέσειε πρὶν ἡμῖν πῆμα γενέσθαι.”</TextUnit>
    <TextUnit id="8818" loc="17.598">τὸν δ' αὖ Τηλέμαχος πεπνυμένος ἀντίον ηὔδα:</TextUnit>
    <TextUnit id="8819" loc="17.599">“ἔσσεται οὕτως, ἄττα: σὺ δ' ἔρχεο δειελιήσας:</TextUnit>
    <TextUnit id="8820" loc="17.600">ἠῶθεν δ' ἰέναι καὶ ἄγειν ἱερήϊα καλά:</TextUnit>
    <TextUnit id="8821" loc="17.601">αὐτὰρ ἐμοὶ τάδε πάντα καὶ ἀθανάτοισι μελήσει.”</TextUnit>
    <TextUnit id="8822" loc="17.602">ὣς φάθ', ὁ δ' αὖτις ἄρ' ἕζετ' ἐϋξέστου ἐπὶ δίφρου,</TextUnit>
    <TextUnit id="8823" loc="17.603">πλησάμενος δ' ἄρα θυμὸν ἐδητύος ἠδὲ ποτῆτος</TextUnit>
    <TextUnit id="8824" loc="17.604">βῆ ῥ' ἴμεναι μεθ' ὕας, λίπε δ' ἕρκεά τε μέγαρόν τε,</TextUnit>
    <TextUnit id="8825" loc="17.605">πλεῖον δαιτυμόνων: οἱ δ' ὀρχηστυῖ καὶ ἀοιδῇ</TextUnit>
    <TextUnit id="8826" loc="17.606">τέρποντ': ἤδη γὰρ καὶ ἐπήλυθε δείελον ἦμαρ.</TextUnit>
    <TextUnit id="8827" loc="18.1">ἦλθε δ' ἐπὶ πτωχὸς πανδήμιος, ὃς κατὰ ἄστυ</TextUnit>
    <TextUnit id="8828" loc="18.2">πτωχεύεσκ' ̓Ιθάκης, μετὰ δ' ἔπρεπε γαστέρι μάργῃ</TextUnit>
    <TextUnit id="8829" loc="18.3">ἀζηχὲς φαγέμεν καὶ πιέμεν: οὐδέ οἱ ἦν ἲς</TextUnit>
    <TextUnit id="8830" loc="18.4">οὐδὲ βίη, εἶδος δὲ μάλα μέγας ἦν ὁράασθαι.</TextUnit>
    <TextUnit id="8831" loc="18.5">̓Αρναῖος δ' ὄνομ' ἔσκε: τὸ γὰρ θέτο πότνια μήτηρ</TextUnit>
    <TextUnit id="8832" loc="18.6">ἐκ γενετῆς: ̓͂Ιρον δὲ νέοι κίκλησκον ἅπαντες,</TextUnit>
    <TextUnit id="8833" loc="18.7">οὕνεκ' ἀπαγγέλλεσκε κιών, ὅτε πού τις ἀνώγοι:</TextUnit>
    <TextUnit id="8834" loc="18.8">ὅς ῥ' ἐλθὼν ̓Οδυσῆα διώκετο οἷο δόμοιο,</TextUnit>
    <TextUnit id="8835" loc="18.9">καί μιν νεικείων ἔπεα πτερόεντα προσηύδα:</TextUnit>
    <TextUnit id="8836" loc="18.10">“εἶκε,  γέρον, προθύρου, μὴ δὴ τάχα καὶ ποδὸς ἕλκῃ.</TextUnit>
    <TextUnit id="8837" loc="18.11">οὐκ ἀί̈εις ὅτι δή μοι ἐπιλλίζουσιν ἅπαντες,</TextUnit>
    <TextUnit id="8838" loc="18.12">ἑλκέμεναι δὲ κέλονται; ἐγὼ δ' αἰσχύνομαι ἔμπης.</TextUnit>
    <TextUnit id="8839" loc="18.13">ἀλλ' ἄνα, μὴ τάχα νῶϊν ἔρις καὶ χερσὶ γένηται.”</TextUnit>
    <TextUnit id="8840" loc="18.14">τὸν δ' ἄρ' ὑπόδρα ἰδὼν προσέφη πολύμητις ̓Οδυσσεύς:</TextUnit>
    <TextUnit id="8841" loc="18.15">“δαιμόνι',  οὔτε τί σε ῥέζω κακὸν οὔτ' ἀγορεύω,</TextUnit>
    <TextUnit id="8842" loc="18.16">οὔτε τινὰ φθονέω δόμεναι καὶ πόλλ' ἀνελόντα.</TextUnit>
    <TextUnit id="8843" loc="18.17">οὐδὸς δ' ἀμφοτέρους ὅδε χείσεται, οὐδέ τί σε χρὴ</TextUnit>
    <TextUnit id="8844" loc="18.18">ἀλλοτρίων φθονέειν: δοκέεις δέ μοι εἶναι ἀλήτης</TextUnit>
    <TextUnit id="8845" loc="18.19">ὥς περ ἐγών, ὄλβον δὲ θεοὶ μέλλουσιν ὀπάζειν.</TextUnit>
    <TextUnit id="8846" loc="18.20">χερσὶ δὲ μή τι λίην προκαλίζεο,  μή με χολώσῃς,</TextUnit>
    <TextUnit id="8847" loc="18.21">μή σε γέρων περ ἐὼν στῆθος καὶ χείλεα φύρσω</TextUnit>
    <TextUnit id="8848" loc="18.22">αἵματος: ἡσυχίη δ' ἂν ἐμοὶ καὶ μᾶλλον ἔτ' εἴη</TextUnit>
    <TextUnit id="8849" loc="18.23">αὔριον: οὐ μὲν γάρ τί ς' ὑποστρέψεσθαι ὀί̈ω</TextUnit>
    <TextUnit id="8850" loc="18.24">δεύτερον ἐς μέγαρον Λαερτιάδεω ̓Οδυσῆος.”</TextUnit>
    <TextUnit id="8851" loc="18.25">τὸν δὲ χολωσάμενος προσεφώνεεν ̓͂Ιρος ἀλήτης:</TextUnit>
    <TextUnit id="8852" loc="18.26">“ὢ πόποι, ὡς ὁ μολοβρὸς ἐπιτροχάδην ἀγορεύει,</TextUnit>
    <TextUnit id="8853" loc="18.27">γρηὶ̈ καμινοῖ ἶσος: ὃν ἂν κακὰ μητισαίμην</TextUnit>
    <TextUnit id="8854" loc="18.28">κόπτων ἀμφοτέρῃσι, χαμαὶ δέ κε πάντας ὀδόντας</TextUnit>
    <TextUnit id="8855" loc="18.29">γναθμῶν ἐξελάσαιμι συὸς ὣς ληϊβοτείρης.</TextUnit>
    <TextUnit id="8856" loc="18.30">ζῶσαι νῦν,  ἵνα πάντες ἐπιγνώωσι καὶ οἵδε</TextUnit>
    <TextUnit id="8857" loc="18.31">μαρναμένους: πῶς δ' ἂν σὺ νεωτέρῳ ἀνδρὶ μάχοιο;”</TextUnit>
    <TextUnit id="8858" loc="18.32">ὣς οἱ μὲν προπάροιθε θυράων ὑψηλάων</TextUnit>
    <TextUnit id="8859" loc="18.33">οὐδοῦ ἔπι ξεστοῦ πανθυμαδὸν ὀκριόωντο.</TextUnit>
    <TextUnit id="8860" loc="18.34">τοῖϊν δὲ ξυνέηχ' ἱερὸν μένος ̓Αντινόοιο,</TextUnit>
    <TextUnit id="8861" loc="18.35">ἡδὺ δ' ἄρ' ἐκγελάσας μετεφώνει μνηστήρεσσιν:</TextUnit>
    <TextUnit id="8862" loc="18.36">“ὦ φίλοι, οὐ μέν πώ τι πάρος τοιοῦτον ἐτύχθη,</TextUnit>
    <TextUnit id="8863" loc="18.37">οἵην τερπωλὴν θεὸς ἤγαγεν ἐς τόδε δῶμα.</TextUnit>
    <TextUnit id="8864" loc="18.38">ὁ ξεῖνός τε καὶ ̓͂Ιρος ἐρίζετον ἀλλήλοιϊν</TextUnit>
    <TextUnit id="8865" loc="18.39">χερσὶ μαχέσσασθαι: ἀλλὰ ξυνελάσσομεν ὦκα.”</TextUnit>
    <TextUnit id="8866" loc="18.40">ὣς ἔφαθ',  οἱ δ' ἄρα πάντες ἀνήϊξαν γελόωντες,</TextUnit>
    <TextUnit id="8867" loc="18.41">ἀμφὶ δ' ἄρα πτωχοὺς κακοείμονας ἠγερέθοντο.</TextUnit>
    <TextUnit id="8868" loc="18.42">τοῖσιν δ' ̓Αντίνοος μετέφη, Εὐπείθεος υἱός:</TextUnit>
    <TextUnit id="8869" loc="18.43">“κέκλυτέ μευ, μνηστῆρες ἀγήνορες, ὄφρα τι εἴπω.</TextUnit>
    <TextUnit id="8870" loc="18.44">γαστέρες αἵδ' αἰγῶν κέατ' ἐν πυρί, τὰς ἐπὶ δόρπῳ</TextUnit>
    <TextUnit id="8871" loc="18.45">κατθέμεθα κνίσης τε καὶ αἵματος ἐμπλήσαντες:</TextUnit>
    <TextUnit id="8872" loc="18.46">ὁππότερος δέ κε νικήσῃ κρείσσων τε γένηται,</TextUnit>
    <TextUnit id="8873" loc="18.47">τάων ἥν κ' ἐθέλῃσιν ἀναστὰς αὐτὸς ἑλέσθω:</TextUnit>
    <TextUnit id="8874" loc="18.48">αἰεὶ αὖθ' ἡμῖν μεταδαίσεται, οὐδέ τιν' ἄλλον</TextUnit>
    <TextUnit id="8875" loc="18.49">πτωχὸν ἔσω μίσγεσθαι ἐάσομεν αἰτήσοντα.”</TextUnit>
    <TextUnit id="8876" loc="18.50">ὣς ἔφατ' ̓Αντίνοος,  τοῖσιν δ' ἐπιήνδανε μῦθος.</TextUnit>
    <TextUnit id="8877" loc="18.51">τοῖς δὲ δολοφρονέων μετέφη πολύμητις ̓Οδυσσεύς:</TextUnit>
    <TextUnit id="8878" loc="18.52">“ὦ φίλοι, οὔ πως ἔστι νεωτέρῳ ἀνδρὶ μάχεσθαι</TextUnit>
    <TextUnit id="8879" loc="18.53">ἄνδρα γέροντα, δύῃ ἀρημένον: ἀλλά με γαστὴρ</TextUnit>
    <TextUnit id="8880" loc="18.54">ὀτρύνει κακοεργός, ἵνα πληγῇσι δαμείω.</TextUnit>
    <TextUnit id="8881" loc="18.55">ἀλλ' ἄγε νῦν μοι πάντες ὀμόσσατε καρτερὸν ὅρκον,</TextUnit>
    <TextUnit id="8882" loc="18.56">μή τις ἐπ' ̓́Ιρῳ ἦρα φέρων ἐμὲ χειρὶ βαρείῃ</TextUnit>
    <TextUnit id="8883" loc="18.57">πλήξῃ ἀτασθάλλων, τούτῳ δέ με ἶφι δαμάσσῃ.”</TextUnit>
    <TextUnit id="8884" loc="18.58">ὣς ἔφαθ', οἱ δ' ἄρα πάντες ἀπώμνυον ὡς ἐκέλευεν.</TextUnit>
    <TextUnit id="8885" loc="18.59">αὐτὰρ ἐπεί ῥ' ὄμοσάν τε τελεύτησάν τε τὸν ὅρκον,</TextUnit>
    <TextUnit id="8886" loc="18.60">τοῖς δ' αὖτις μετέειφ' ἱερὴ ἲς Τηλεμάχοιο:</TextUnit>
    <TextUnit id="8887" loc="18.61">“ξεῖν', εἴ ς' ὀτρύνει κραδίη καὶ θυμὸς ἀγήνωρ</TextUnit>
    <TextUnit id="8888" loc="18.62">τοῦτον ἀλέξασθαι, τῶν δ' ἄλλων μή τιν' ̓Αχαιῶν</TextUnit>
    <TextUnit id="8889" loc="18.63">δείδιθ', ἐπεὶ πλεόνεσσι μαχήσεται ὅς κέ σε θείνῃ:</TextUnit>
    <TextUnit id="8890" loc="18.64">ξεινοδόκος μὲν ἐγών, ἐπὶ δ' αἰνεῖτον βασιλῆες,</TextUnit>
    <TextUnit id="8891" loc="18.65">̓Αντίνοός τε καὶ Εὐρύμαχος,  πεπνυμένω ἄμφω.”</TextUnit>
    <TextUnit id="8892" loc="18.66">ὣς ἔφαθ', οἱ δ' ἄρα πάντες ἐπῄνεον: αὐτὰρ ̓Οδυσσεὺς</TextUnit>
    <TextUnit id="8893" loc="18.67">ζώσατο μὲν ῥάκεσιν περὶ μήδεα, φαῖνε δὲ μηροὺς</TextUnit>
    <TextUnit id="8894" loc="18.68">καλούς τε μεγάλους τε, φάνεν δέ οἱ εὐρέες ὦμοι</TextUnit>
    <TextUnit id="8895" loc="18.69">στήθεά τε στιβαροί τε βραχίονες: αὐτὰρ ̓Αθήνη</TextUnit>
    <TextUnit id="8896" loc="18.70">ἄγχι παρισταμένη μέλε' ἤλδανε ποιμένι λαῶν.</TextUnit>
    <TextUnit id="8897" loc="18.71">μνηστῆρες δ' ἄρα πάντες ὑπερφιάλως ἀγάσαντο:</TextUnit>
    <TextUnit id="8898" loc="18.72">ὧδε δέ τις εἴπεσκεν ἰδὼν ἐς πλησίον ἄλλον:</TextUnit>
    <TextUnit id="8899" loc="18.73">“ἦ τάχα ̓͂Ιρος ̓́Αϊρος ἐπίσπαστον κακὸν ἕξει,</TextUnit>
    <TextUnit id="8900" loc="18.74">οἵην ἐκ ῥακέων ὁ γέρων ἐπιγουνίδα φαίνει.”</TextUnit>
    <TextUnit id="8901" loc="18.75">ὣς ἄρ' ἔφαν,  ̓́Ιρῳ δὲ κακῶς ὠρίνετο θυμός.</TextUnit>
    <TextUnit id="8902" loc="18.76">ἀλλὰ καὶ ὣς δρηστῆρες ἄγον ζώσαντες ἀνάγκῃ</TextUnit>
    <TextUnit id="8903" loc="18.77">δειδιότα: σάρκες δὲ περιτρομέοντο μέλεσσιν.</TextUnit>
    <TextUnit id="8904" loc="18.78">̓Αντίνοος δ' ἐνένιπεν ἔπος τ' ἔφατ' ἔκ τ' ὀνόμαζεν:</TextUnit>
    <TextUnit id="8905" loc="18.79">“νῦν μὲν μήτ' εἴης, βουγάϊε, μήτε γένοιο,</TextUnit>
    <TextUnit id="8906" loc="18.80">εἰ δὴ τοῦτόν γε τρομέεις καὶ δείδιας αἰνῶς,</TextUnit>
    <TextUnit id="8907" loc="18.81">ἄνδρα γέροντα, δύῃ ἀρημένον, ἥ μιν ἱκάνει.</TextUnit>
    <TextUnit id="8908" loc="18.82">ἀλλ' ἔκ τοι ἐρέω, τὸ δὲ καὶ τετελεσμένον ἔσται:</TextUnit>
    <TextUnit id="8909" loc="18.83">αἴ κέν ς' οὗτος νικήσῃ κρείσσων τε γένηται,</TextUnit>
    <TextUnit id="8910" loc="18.84">πέμψω ς' ἤπειρόνδε, βαλὼν ἐν νηὶ μελαίνῃ,</TextUnit>
    <TextUnit id="8911" loc="18.85">εἰς ̓́Εχετον βασιλῆα,  βροτῶν δηλήμονα πάντων,</TextUnit>
    <TextUnit id="8912" loc="18.86">ὅς κ' ἀπὸ ῥῖνα τάμῃσι καὶ οὔατα νηλέϊ χαλκῷ,</TextUnit>
    <TextUnit id="8913" loc="18.87">μήδεά τ' ἐξερύσας δώῃ κυσὶν ὠμὰ δάσασθαι.”</TextUnit>
    <TextUnit id="8914" loc="18.88">ὣς φάτο, τῷ δ' ἔτι μᾶλλον ὑπὸ τρόμος ἔλλαβε γυῖα.</TextUnit>
    <TextUnit id="8915" loc="18.89">ἐς μέσσον δ' ἄναγον: τὼ δ' ἄμφω χεῖρας ἀνέσχον.</TextUnit>
    <TextUnit id="8916" loc="18.90">δὴ τότε μερμήριξε πολύτλας δῖος ̓Οδυσσεὺς</TextUnit>
    <TextUnit id="8917" loc="18.91">ἢ ἐλάσει' ὥς μιν ψυχὴ λίποι αὖθι πεσόντα,</TextUnit>
    <TextUnit id="8918" loc="18.92">ἦέ μιν ἦκ' ἐλάσειε τανύσσειέν τ' ἐπὶ γαίῃ.</TextUnit>
    <TextUnit id="8919" loc="18.93">ὧδε δέ οἱ φρονέοντι δοάσσατο κέρδιον εἶναι,</TextUnit>
    <TextUnit id="8920" loc="18.94">ἦκ' ἐλάσαι, ἵνα μή μιν ἐπιφρασσαίατ' ̓Αχαιοί.</TextUnit>
    <TextUnit id="8921" loc="18.95">δὴ τότ' ἀνασχομένω ὁ μὲν ἤλασε δεξιὸν ὦμον</TextUnit>
    <TextUnit id="8922" loc="18.96">̓͂Ιρος, ὁ δ' αὐχέν' ἔλασσεν ὑπ' οὔατος, ὀστέα δ' εἴσω</TextUnit>
    <TextUnit id="8923" loc="18.97">ἔθλασεν: αὐτίκα δ' ἦλθε κατὰ στόμα φοίνιον αἷμα,</TextUnit>
    <TextUnit id="8924" loc="18.98">κὰδ δ' ἔπες' ἐν κονίῃσι μακών, σὺν δ' ἤλας' ὀδόντας</TextUnit>
    <TextUnit id="8925" loc="18.99">λακτίζων ποσὶ γαῖαν: ἀτὰρ μνηστῆρες ἀγαυοὶ</TextUnit>
    <TextUnit id="8926" loc="18.100">χεῖρας ἀνασχόμενοι γέλῳ ἔκθανον.  αὐτὰρ ̓Οδυσσεὺς</TextUnit>
    <TextUnit id="8927" loc="18.101">ἕλκε διὲκ προθύροιο λαβὼν ποδός, ὄφρ' ἵκετ' αὐλήν,</TextUnit>
    <TextUnit id="8928" loc="18.102">αἰθούσης τε θύρας: καί μιν ποτὶ ἑρκίον αὐλῆς</TextUnit>
    <TextUnit id="8929" loc="18.103">εἷσεν ἀνακλίνας: σκῆπτρον δέ οἱ ἔμβαλε χειρί,</TextUnit>
    <TextUnit id="8930" loc="18.104">καί μιν φωνήσας ἔπεα πτερόεντα προσηύδα:</TextUnit>
    <TextUnit id="8931" loc="18.105">“ἐνταυθοῖ νῦν ἧσο σύας τε κύνας τ' ἀπερύκων,</TextUnit>
    <TextUnit id="8932" loc="18.106">μηδὲ σύ γε ξείνων καὶ πτωχῶν κοίρανος εἶναι</TextUnit>
    <TextUnit id="8933" loc="18.107">λυγρὸς ἐών, μή πού τι κακὸν καὶ μεῖζον ἐπαύρῃ.”</TextUnit>
    <TextUnit id="8934" loc="18.108">ἦ ῥα καὶ ἀμφ' ὤμοισιν ἀεικέα βάλλετο πήρην,</TextUnit>
    <TextUnit id="8935" loc="18.109">πυκνὰ ῥωγαλέην: ἐν δὲ στρόφος ἦεν ἀορτήρ.</TextUnit>
    <TextUnit id="8936" loc="18.110">ἂψ δ' ὅ γ' ἐπ' οὐδὸν ἰὼν κατ' ἄρ' ἕζετο: τοὶ δ' ἴσαν εἴσω</TextUnit>
    <TextUnit id="8937" loc="18.111">ἡδὺ γελώοντες καὶ δεικανόωντ' ἐπέεσσι:</TextUnit>
    <TextUnit id="8938" loc="18.112">“Ζεύς τοι δοίη, ξεῖνε, καὶ ἀθάνατοι θεοὶ ἄλλοι,</TextUnit>
    <TextUnit id="8939" loc="18.113">ὅττι μάλιστ' ἐθέλεις καί τοι φίλον ἔπλετο θυμῷ,</TextUnit>
    <TextUnit id="8940" loc="18.114">ὃς τοῦτον τὸν ἄναλτον ἀλητεύειν ἀπέπαυσας</TextUnit>
    <TextUnit id="8941" loc="18.115">ἐν δήμῳ: τάχα γάρ μιν ἀνάξομεν ἤπειρόνδε</TextUnit>
    <TextUnit id="8942" loc="18.116">εἰς ̓́Εχετον βασιλῆα, βροτῶν δηλήμονα πάντων.”</TextUnit>
    <TextUnit id="8943" loc="18.117">ὣς ἄρ' ἔφαν, χαῖρεν δὲ κλεηδόνι δῖος ̓Οδυσσεύς.</TextUnit>
    <TextUnit id="8944" loc="18.118">̓Αντίνοος δ' ἄρα οἱ μεγάλην παρὰ γαστέρα θῆκεν,</TextUnit>
    <TextUnit id="8945" loc="18.119">ἐμπλείην κνίσης τε καὶ αἵματος: ̓Αμφίνομος δὲ</TextUnit>
    <TextUnit id="8946" loc="18.120">ἄρτους ἐκ κανέοιο δύω παρέθηκεν ἀείρας</TextUnit>
    <TextUnit id="8947" loc="18.121">καὶ δέπαϊ χρυσέῳ δειδίσκετο, φώνησέν τε:</TextUnit>
    <TextUnit id="8948" loc="18.122">“χαῖρε, πάτερ ὦ ξεῖνε, γένοιτό τοι ἔς περ ὀπίσσω</TextUnit>
    <TextUnit id="8949" loc="18.123">ὄλβος: ἀτὰρ μὲν νῦν γε κακοῖς ἔχεαι πολέεσσι.”</TextUnit>
    <TextUnit id="8950" loc="18.124">τὸν δ' ἀπαμειβόμενος προσέφη πολύμητις ̓Οδυσσεύς:</TextUnit>
    <TextUnit id="8951" loc="18.125">“̓Αμφίνομ',  ἦ μάλα μοι δοκέεις πεπνυμένος εἶναι:</TextUnit>
    <TextUnit id="8952" loc="18.126">τοίου γὰρ καὶ πατρός, ἐπεὶ κλέος ἐσθλὸν ἄκουον,</TextUnit>
    <TextUnit id="8953" loc="18.127">Νῖσον Δουλιχιῆα ἐύ̈ν τ' ἔμεν ἀφνειόν τε:</TextUnit>
    <TextUnit id="8954" loc="18.128">τοῦ ς' ἔκ φασι γενέσθαι, ἐπητῇ δ' ἀνδρὶ ἔοικας.</TextUnit>
    <TextUnit id="8955" loc="18.129">τοὔνεκά τοι ἐρέω, σὺ δὲ σύνθεο καί μευ ἄκουσον:</TextUnit>
    <TextUnit id="8956" loc="18.130">οὐδὲν ἀκιδνότερον γαῖα τρέφει ἀνθρώποιο,</TextUnit>
    <TextUnit id="8957" loc="18.131">πάντων ὅσσα τε γαῖαν ἔπι πνείει τε καὶ ἕρπει.</TextUnit>
    <TextUnit id="8958" loc="18.132">οὐ μὲν γάρ ποτέ φησι κακὸν πείσεσθαι ὀπίσσω,</TextUnit>
    <TextUnit id="8959" loc="18.133">ὄφρ' ἀρετὴν παρέχωσι θεοὶ καὶ γούνατ' ὀρώρῃ:</TextUnit>
    <TextUnit id="8960" loc="18.134">ἀλλ' ὅτε δὴ καὶ λυγρὰ θεοὶ μάκαρες τελέσωσι,</TextUnit>
    <TextUnit id="8961" loc="18.135">καὶ τὰ φέρει ἀεκαζόμενος τετληότι θυμῷ:</TextUnit>
    <TextUnit id="8962" loc="18.136">τοῖος γὰρ νόος ἐστὶν ἐπιχθονίων ἀνθρώπων</TextUnit>
    <TextUnit id="8963" loc="18.137">οἷον ἐπ' ἦμαρ ἄγησι πατὴρ ἀνδρῶν τε θεῶν τε.</TextUnit>
    <TextUnit id="8964" loc="18.138">καὶ γὰρ ἐγώ ποτ' ἔμελλον ἐν ἀνδράσιν ὄλβιος εἶναι,</TextUnit>
    <TextUnit id="8965" loc="18.139">πολλὰ δ' ἀτάσθαλ' ἔρεξα βίῃ καὶ κάρτεϊ εἴκων,</TextUnit>
    <TextUnit id="8966" loc="18.140">πατρί τ' ἐμῷ πίσυνος καὶ ἐμοῖσι κασιγνήτοισι.</TextUnit>
    <TextUnit id="8967" loc="18.141">τῷ μή τίς ποτε πάμπαν ἀνὴρ ἀθεμίστιος εἴη,</TextUnit>
    <TextUnit id="8968" loc="18.142">ἀλλ' ὅ γε σιγῇ δῶρα θεῶν ἔχοι, ὅττι διδοῖεν.</TextUnit>
    <TextUnit id="8969" loc="18.143">οἷ' ὁρόω μνηστῆρας ἀτάσθαλα μηχανόωντας,</TextUnit>
    <TextUnit id="8970" loc="18.144">κτήματα κείροντας καὶ ἀτιμάζοντας ἄκοιτιν</TextUnit>
    <TextUnit id="8971" loc="18.145">ἀνδρός,  ὃν οὐκέτι φημὶ φίλων καὶ πατρίδος αἴης</TextUnit>
    <TextUnit id="8972" loc="18.146">δηρὸν ἀπέσσεσθαι: μάλα δὲ σχεδόν. ἀλλά σε δαίμων</TextUnit>
    <TextUnit id="8973" loc="18.147">οἴκαδ' ὑπεξαγάγοι, μηδ' ἀντιάσειας ἐκείνῳ,</TextUnit>
    <TextUnit id="8974" loc="18.148">ὁππότε νοστήσειε φίλην ἐς πατρίδα γαῖαν:</TextUnit>
    <TextUnit id="8975" loc="18.149">οὐ γὰρ ἀναιμωτί γε διακρινέεσθαι ὀί̈ω</TextUnit>
    <TextUnit id="8976" loc="18.150">μνηστῆρας καὶ κεῖνον,  ἐπεί κε μέλαθρον ὑπέλθῃ.”</TextUnit>
    <TextUnit id="8977" loc="18.151">ὣς φάτο, καὶ σπείσας ἔπιεν μελιηδέα οἶνον,</TextUnit>
    <TextUnit id="8978" loc="18.152">ἂψ δ' ἐν χερσὶν ἔθηκε δέπας κοσμήτορι λαῶν.</TextUnit>
    <TextUnit id="8979" loc="18.153">αὐτὰρ ὁ βῆ διὰ δῶμα φίλον τετιημένος ἦτορ,</TextUnit>
    <TextUnit id="8980" loc="18.154">νευστάζων κεφαλῇ: δὴ γὰρ κακὸν ὄσσετο θυμός.</TextUnit>
    <TextUnit id="8981" loc="18.155">ἀλλ' οὐδ' ὣς φύγε κῆρα: πέδησε δὲ καὶ τὸν ̓Αθήνη</TextUnit>
    <TextUnit id="8982" loc="18.156">Τηλεμάχου ὑπὸ χερσὶ καὶ ἔγχεϊ ἶφι δαμῆναι.</TextUnit>
    <TextUnit id="8983" loc="18.157">ἂψ δ' αὖτις κατ' ἄρ' ἕζετ' ἐπὶ θρόνου ἔνθεν ἀνέστη.</TextUnit>
    <TextUnit id="8984" loc="18.158">τῇ δ' ἄρ' ἐπὶ φρεσὶ θῆκε θεὰ γλαυκῶπις ̓Αθήνη,</TextUnit>
    <TextUnit id="8985" loc="18.159">κούρῃ ̓Ικαρίοιο, περίφρονι Πηνελοπείῃ,</TextUnit>
    <TextUnit id="8986" loc="18.160">μνηστήρεσσι φανῆναι,  ὅπως πετάσειε μάλιστα</TextUnit>
    <TextUnit id="8987" loc="18.161">θυμὸν μνηστήρων ἰδὲ τιμήεσσα γένοιτο</TextUnit>
    <TextUnit id="8988" loc="18.162">μᾶλλον πρὸς πόσιός τε καὶ υἱέος ἢ πάρος ἦεν.</TextUnit>
    <TextUnit id="8989" loc="18.163">ἀχρεῖον δ' ἐγέλασσεν ἔπος τ' ἔφατ' ἔκ τ' ὀνόμαζεν:</TextUnit>
    <TextUnit id="8990" loc="18.164">“Εὐρυνόμη, θυμός μοι ἐέλδεται, οὔ τι πάρος γε,</TextUnit>
    <TextUnit id="8991" loc="18.165">μνηστήρεσσι φανῆναι,  ἀπεχθομένοισί περ ἔμπης:</TextUnit>
    <TextUnit id="8992" loc="18.166">παιδὶ δέ κεν εἴποιμι ἔπος, τό κε κέρδιον εἴη,</TextUnit>
    <TextUnit id="8993" loc="18.167">μὴ πάντα μνηστῆρσιν ὑπερφιάλοισιν ὁμιλεῖν,</TextUnit>
    <TextUnit id="8994" loc="18.168">οἵ τ' εὖ μὲν βάζουσι, κακῶς δ' ὄπιθεν φρονέουσι.”</TextUnit>
    <TextUnit id="8995" loc="18.169">τὴν δ' αὖτ' Εὐρυνόμη ταμίη πρὸς μῦθον ἔειπεν:</TextUnit>
    <TextUnit id="8996" loc="18.170">“ναὶ δὴ ταῦτά γε πάντα,  τέκος, κατὰ μοῖραν ἔειπες.</TextUnit>
    <TextUnit id="8997" loc="18.171">ἀλλ' ἴθι καὶ σῷ παιδὶ ἔπος φάο μηδ' ἐπίκευθε,</TextUnit>
    <TextUnit id="8998" loc="18.172">χρῶτ' ἀπονιψαμένη καὶ ἐπιχρίσασα παρειάς:</TextUnit>
    <TextUnit id="8999" loc="18.173">μηδ' οὕτω δακρύοισι πεφυρμένη ἀμφὶ πρόσωπα</TextUnit>
    <TextUnit id="9000" loc="18.174">ἔρχευ, ἐπεὶ κάκιον πενθήμεναι ἄκριτον αἰεί.</TextUnit>
    <TextUnit id="9001" loc="18.175">ἤδη μὲν γάρ τοι παῖς τηλίκος,  ὃν σὺ μάλιστα</TextUnit>
    <TextUnit id="9002" loc="18.176">ἠρῶ ἀθανάτοισι γενειήσαντα ἰδέσθαι.”</TextUnit>
    <TextUnit id="9003" loc="18.177">τὴν δ' αὖτε προσέειπε περίφρων Πηνελόπεια:</TextUnit>
    <TextUnit id="9004" loc="18.178">“Εὐρυνόμη, μὴ ταῦτα παραύδα, κηδομένη περ,</TextUnit>
    <TextUnit id="9005" loc="18.179">χρῶτ' ἀπονίπτεσθαι καὶ ἐπιχρίεσθαι ἀλοιφῇ:</TextUnit>
    <TextUnit id="9006" loc="18.180">ἀγλαί̈ην γὰρ ἐμοί γε θεοί,  τοὶ ̓́Ολυμπον ἔχουσιν,</TextUnit>
    <TextUnit id="9007" loc="18.181">ὤλεσαν, ἐξ οὗ κεῖνος ἔβη κοίλῃς ἐνὶ νηυσίν.</TextUnit>
    <TextUnit id="9008" loc="18.182">ἀλλά μοι Αὐτονόην τε καὶ ̔Ιπποδάμειαν ἄνωχθι</TextUnit>
    <TextUnit id="9009" loc="18.183">ἐλθέμεν, ὄφρα κέ μοι παρστήετον ἐν μεγάροισιν:</TextUnit>
    <TextUnit id="9010" loc="18.184">οἴη δ' οὐκ εἴσειμι μετ' ἀνέρας: αἰδέομαι γάρ.”</TextUnit>
    <TextUnit id="9011" loc="18.185">“ὣς ἄρ' ἔφη,  γρηὺ̈ς δὲ διὲκ μεγάροιο βεβήκει</TextUnit>
    <TextUnit id="9012" loc="18.186">ἀγγελέουσα γυναιξὶ καὶ ὀτρυνέουσα νέεσθαι.</TextUnit>
    <TextUnit id="9013" loc="18.187">ἔνθ' αὖτ' ἄλλ' ἐνόησε θεὰ γλαυκῶπις ̓Αθήνη:</TextUnit>
    <TextUnit id="9014" loc="18.188">κούρῃ ̓Ικαρίοιο κατὰ γλυκὺν ὕπνον ἔχευεν,</TextUnit>
    <TextUnit id="9015" loc="18.189">εὗδε δ' ἀνακλινθεῖσα, λύθεν δέ οἱ ἅψεα πάντα</TextUnit>
    <TextUnit id="9016" loc="18.190">αὐτοῦ ἐνὶ κλιντῆρι: τέως δ' ἄρα δῖα θεάων</TextUnit>
    <TextUnit id="9017" loc="18.191">ἄμβροτα δῶρα δίδου, ἵνα μιν θησαίατ' ̓Αχαιοί.</TextUnit>
    <TextUnit id="9018" loc="18.192">κάλλεϊ μέν οἱ πρῶτα προσώπατα καλὰ κάθηρεν</TextUnit>
    <TextUnit id="9019" loc="18.193">ἀμβροσίῳ, οἵῳ περ ἐϋστέφανος Κυθέρεια</TextUnit>
    <TextUnit id="9020" loc="18.194">χρίεται, εὖτ' ἂν ἴῃ Χαρίτων χορὸν ἱμερόεντα:</TextUnit>
    <TextUnit id="9021" loc="18.195">καί μιν μακροτέρην καὶ πάσσονα θῆκεν ἰδέσθαι,</TextUnit>
    <TextUnit id="9022" loc="18.196">λευκοτέρην δ' ἄρα μιν θῆκε πριστοῦ ἐλέφαντος.</TextUnit>
    <TextUnit id="9023" loc="18.197">ἡ μὲν ἄρ' ὣς ἔρξας' ἀπεβήσετο δῖα θεάων,</TextUnit>
    <TextUnit id="9024" loc="18.198">ἦλθον δ' ἀμφίπολοι λευκώλενοι ἐκ μεγάροιο</TextUnit>
    <TextUnit id="9025" loc="18.199">φθόγγῳ ἐπερχόμεναι: τὴν δὲ γλυκὺς ὕπνος ἀνῆκε,</TextUnit>
    <TextUnit id="9026" loc="18.200">καί ῥ' ἀπομόρξατο χερσὶ παρειὰς φώνησέν τε:</TextUnit>
    <TextUnit id="9027" loc="18.201">“ἦ με μάλ' αἰνοπαθῆ μαλακὸν περὶ κῶμ' ἐκάλυψεν.</TextUnit>
    <TextUnit id="9028" loc="18.202">αἴθε μοι ὣς μαλακὸν θάνατον πόροι ̓́Αρτεμις ἁγνὴ</TextUnit>
    <TextUnit id="9029" loc="18.203">αὐτίκα νῦν, ἵνα μηκέτ' ὀδυρομένη κατὰ θυμὸν</TextUnit>
    <TextUnit id="9030" loc="18.204">αἰῶνα φθινύθω, πόσιος ποθέουσα φίλοιο</TextUnit>
    <TextUnit id="9031" loc="18.205">παντοίην ἀρετήν,  ἐπεὶ ἔξοχος ἦεν ̓Αχαιῶν.”</TextUnit>
    <TextUnit id="9032" loc="18.206">ὣς φαμένη κατέβαιν' ὑπερώϊα σιγαλόεντα,</TextUnit>
    <TextUnit id="9033" loc="18.207">οὐκ οἴη: ἅμα τῇ γε καὶ ἀμφίπολοι δύ' ἕποντο.</TextUnit>
    <TextUnit id="9034" loc="18.208">ἡ δ' ὅτε δὴ μνηστῆρας ἀφίκετο δῖα γυναικῶν,</TextUnit>
    <TextUnit id="9035" loc="18.209">στῆ ῥα παρὰ σταθμὸν τέγεος πύκα ποιητοῖο,</TextUnit>
    <TextUnit id="9036" loc="18.210">ἄντα παρειάων σχομένη λιπαρὰ κρήδεμνα:</TextUnit>
    <TextUnit id="9037" loc="18.211">ἀμφίπολος δ' ἄρα οἱ κεδνὴ ἑκάτερθε παρέστη.</TextUnit>
    <TextUnit id="9038" loc="18.212">τῶν δ' αὐτοῦ λύτο γούνατ', ἔρῳ δ' ἄρα θυμὸν ἔθελχθεν,</TextUnit>
    <TextUnit id="9039" loc="18.213">πάντες δ' ἠρήσαντο παραὶ λεχέεσσι κλιθῆναι.</TextUnit>
    <TextUnit id="9040" loc="18.214">ἡ δ' αὖ Τηλέμαχον προσεφώνεεν, ὃν φίλον υἱόν:</TextUnit>
    <TextUnit id="9041" loc="18.215">“Τηλέμαχ',  οὐκέτι τοι φρένες ἔμπεδοι οὐδὲ νόημα:</TextUnit>
    <TextUnit id="9042" loc="18.216">παῖς ἔτ' ἐὼν καὶ μᾶλλον ἐνὶ φρεσὶ κέρδε' ἐνώμας:</TextUnit>
    <TextUnit id="9043" loc="18.217">νῦν δ', ὅτε δὴ μέγας ἐσσὶ καὶ ἥβης μέτρον ἱκάνεις,</TextUnit>
    <TextUnit id="9044" loc="18.218">καί κέν τις φαίη γόνον ἔμμεναι ὀλβίου ἀνδρός,</TextUnit>
    <TextUnit id="9045" loc="18.219">ἐς μέγεθος καὶ κάλλος ὁρώμενος, ἀλλότριος φώς,</TextUnit>
    <TextUnit id="9046" loc="18.220">οὐκέτι τοι φρένες εἰσὶν ἐναίσιμοι οὐδὲ νόημα.</TextUnit>
    <TextUnit id="9047" loc="18.221">οἷον δὴ τόδε ἔργον ἐνὶ μεγάροισιν ἐτύχθη,</TextUnit>
    <TextUnit id="9048" loc="18.222">ὃς τὸν ξεῖνον ἔασας ἀεικισθήμεναι οὕτως.</TextUnit>
    <TextUnit id="9049" loc="18.223">πῶς νῦν, εἴ τι ξεῖνος ἐν ἡμετέροισι δόμοισιν</TextUnit>
    <TextUnit id="9050" loc="18.224">ἥμενος ὧδε πάθοι ῥυστακτύος ἐξ ἀλεγεινῆς;</TextUnit>
    <TextUnit id="9051" loc="18.225">σοί κ' αἶσχος λώβη τε μετ' ἀνθρώποισι πέλοιτο.”</TextUnit>
    <TextUnit id="9052" loc="18.226">τὴν δ' αὖ Τηλέμαχος πεπνυμένος ἀντίον ηὔδα:</TextUnit>
    <TextUnit id="9053" loc="18.227">“μῆτερ ἐμή, τὸ μὲν οὔ σε νεμεσσῶμαι κεχολῶσθαι:</TextUnit>
    <TextUnit id="9054" loc="18.228">αὐτὰρ ἐγὼ θυμῷ νοέω καὶ οἶδα ἕκαστα,</TextUnit>
    <TextUnit id="9055" loc="18.229">ἐσθλά τε καὶ τὰ χέρεια: πάρος δ' ἔτι νήπιος ἦα.</TextUnit>
    <TextUnit id="9056" loc="18.230">ἀλλά τοι οὐ δύναμαι πεπνυμένα πάντα νοῆσαι:</TextUnit>
    <TextUnit id="9057" loc="18.231">ἐκ γάρ με πλήσσουσι παρήμενοι ἄλλοθεν ἄλλος</TextUnit>
    <TextUnit id="9058" loc="18.232">οἵδε κακὰ φρονέοντες, ἐμοὶ δ' οὐκ εἰσὶν ἀρωγοί.</TextUnit>
    <TextUnit id="9059" loc="18.233">οὐ μέν τοι ξείνου γε καὶ ̓́Ιρου μῶλος ἐτύχθη</TextUnit>
    <TextUnit id="9060" loc="18.234">μνηστήρων ἰότητι, βίῃ δ' ὅ γε φέρτερος ἦεν.</TextUnit>
    <TextUnit id="9061" loc="18.235">αἲ γάρ,  Ζεῦ τε πάτερ καὶ ̓Αθηναίη καὶ ̓́Απολλον,</TextUnit>
    <TextUnit id="9062" loc="18.236">οὕτω νῦν μνηστῆρες ἐν ἡμετέροισι δόμοισι</TextUnit>
    <TextUnit id="9063" loc="18.237">νεύοιεν κεφαλὰς δεδμημένοι, οἱ μὲν ἐν αὐλῇ,</TextUnit>
    <TextUnit id="9064" loc="18.238">οἱ δ' ἔντοσθε δόμοιο, λελῦτο δὲ γυῖα ἑκάστου,</TextUnit>
    <TextUnit id="9065" loc="18.239">ὡς νῦν ̓͂Ιρος κεῖνος ἐπ' αὐλείῃσι θύρῃσιν</TextUnit>
    <TextUnit id="9066" loc="18.240">ἧσται νευστάζων κεφαλῇ,  μεθύοντι ἐοικώς,</TextUnit>
    <TextUnit id="9067" loc="18.241">οὐδ' ὀρθὸς στῆναι δύναται ποσὶν οὐδὲ νέεσθαι</TextUnit>
    <TextUnit id="9068" loc="18.242">οἴκαδ', ὅπη οἱ νόστος, ἐπεὶ φίλα γυῖα λέλυνται.”</TextUnit>
    <TextUnit id="9069" loc="18.243">ὣς οἱ μὲν τοιαῦτα πρὸς ἀλλήλους ἀγόρευον:</TextUnit>
    <TextUnit id="9070" loc="18.244">Εὐρύμαχος δ' ἐπέεσσι προσηύδα Πηνελόπειαν:</TextUnit>
    <TextUnit id="9071" loc="18.245">“κούρη ̓Ικαρίοιο,  περίφρον Πηνελόπεια,</TextUnit>
    <TextUnit id="9072" loc="18.246">εἰ πάντες σε ἴδοιεν ἀν' ̓́Ιασον ̓́Αργος ̓Αχαιοί,</TextUnit>
    <TextUnit id="9073" loc="18.247">πλέονές κε μνηστῆρες ἐν ὑμετέροισι δόμοισιν</TextUnit>
    <TextUnit id="9074" loc="18.248">ἠῶθεν δαινύατ', ἐπεὶ περίεσσι γυναικῶν</TextUnit>
    <TextUnit id="9075" loc="18.249">εἶδός τε μέγεθός τε ἰδὲ φρένας ἔνδον ἐί̈σας.”</TextUnit>
    <TextUnit id="9076" loc="18.250">τὸν δ' ἠμείβετ' ἔπειτα περίφρων Πηνελόπεια:</TextUnit>
    <TextUnit id="9077" loc="18.251">“Εὐρύμαχ', ἦ τοι ἐμὴν ἀρετὴν εἶδός τε δέμας τε</TextUnit>
    <TextUnit id="9078" loc="18.252">ὤλεσαν ἀθάνατοι, ὅτε ̓́Ιλιον εἰσανέβαινον</TextUnit>
    <TextUnit id="9079" loc="18.253">̓Αργεῖοι, μετὰ τοῖσι δ' ἐμὸς πόσις ᾖεν ̓Οδυσσεύς.</TextUnit>
    <TextUnit id="9080" loc="18.254">εἰ κεῖνός γ' ἐλθὼν τὸν ἐμὸν βίον ἀμφιπολεύοι,</TextUnit>
    <TextUnit id="9081" loc="18.255">μεῖζόν κε κλέος εἴη ἐμὸν καὶ κάλλιον οὕτως.</TextUnit>
    <TextUnit id="9082" loc="18.256">νῦν δ' ἄχομαι: τόσα γάρ μοι ἐπέσσευεν κακὰ δαίμων.</TextUnit>
    <TextUnit id="9083" loc="18.257">ἦ μὲν δὴ ὅτε τ' ᾖε λιπὼν κάτα πατρίδα γαῖαν,</TextUnit>
    <TextUnit id="9084" loc="18.258">δεξιτερὴν ἐπὶ καρπῷ ἑλὼν ἐμὲ χεῖρα προσηύδα:</TextUnit>
    <TextUnit id="9085" loc="18.259">“ὦ γύναι, οὐ γὰρ ὀί̈ω ἐϋκνήμιδας ̓Αχαιοὺς</TextUnit>
    <TextUnit id="9086" loc="18.260">ἐκ Τροίης εὖ πάντας ἀπήμονας ἀπονέεσθαι:</TextUnit>
    <TextUnit id="9087" loc="18.261">καὶ γὰρ Τρῶάς φασι μαχητὰς ἔμμεναι ἄνδρας,</TextUnit>
    <TextUnit id="9088" loc="18.262">ἠμὲν ἀκοντιστὰς ἠδὲ ῥυτῆρας ὀϊστῶν</TextUnit>
    <TextUnit id="9089" loc="18.263">ἵππων τ' ὠκυπόδων ἐπιβήτορας, οἵ κε τάχιστα</TextUnit>
    <TextUnit id="9090" loc="18.264">ἔκριναν μέγα νεῖκος ὁμοιί̈ου πολέμοιο.</TextUnit>
    <TextUnit id="9091" loc="18.265">τῷ οὐκ οἶδ' ἤ κέν μ' ἀνέσει θεός,  ἦ κεν ἁλώω</TextUnit>
    <TextUnit id="9092" loc="18.266">αὐτοῦ ἐνὶ Τροίῃ: σοὶ δ' ἐνθάδε πάντα μελόντων.</TextUnit>
    <TextUnit id="9093" loc="18.267">μεμνῆσθαι πατρὸς καὶ μητέρος ἐν μεγάροισιν</TextUnit>
    <TextUnit id="9094" loc="18.268">ὡς νῦν, ἢ ἔτι μᾶλλον ἐμεῦ ἀπονόσφιν ἐόντος:</TextUnit>
    <TextUnit id="9095" loc="18.269">αὐτὰρ ἐπὴν δὴ παῖδα γενειήσαντα ἴδηαι,</TextUnit>
    <TextUnit id="9096" loc="18.270">γήμασθ' ᾧ κ' ἐθέλῃσθα,  τεὸν κατὰ δῶμα λιποῦσα.</TextUnit>
    <TextUnit id="9097" loc="18.271">“κεῖνος τὼς ἀγόρευε: τὰ δὴ νῦν πάντα τελεῖται.</TextUnit>
    <TextUnit id="9098" loc="18.272">νὺξ δ' ἔσται ὅτε δὴ στυγερὸς γάμος ἀντιβολήσει</TextUnit>
    <TextUnit id="9099" loc="18.273">οὐλομένης ἐμέθεν, τῆς τε Ζεὺς ὄλβον ἀπηύρα.</TextUnit>
    <TextUnit id="9100" loc="18.274">ἀλλὰ τόδ' αἰνὸν ἄχος κραδίην καὶ θυμὸν ἱκάνει:</TextUnit>
    <TextUnit id="9101" loc="18.275">μνηστήρων οὐχ ἥδε δίκη τὸ πάροιθε τέτυκτο:</TextUnit>
    <TextUnit id="9102" loc="18.276">οἵ τ' ἀγαθήν τε γυναῖκα καὶ ἀφνειοῖο θύγατρα</TextUnit>
    <TextUnit id="9103" loc="18.277">μνηστεύειν ἐθέλωσι καὶ ἀλλήλοις ἐρίσωσιν,</TextUnit>
    <TextUnit id="9104" loc="18.278">αὐτοὶ τοί γ' ἀπάγουσι βόας καὶ ἴφια μῆλα,</TextUnit>
    <TextUnit id="9105" loc="18.279">κούρης δαῖτα φίλοισι, καὶ ἀγλαὰ δῶρα διδοῦσιν:</TextUnit>
    <TextUnit id="9106" loc="18.280">ἀλλ' οὐκ ἀλλότριον βίοτον νήποινον ἔδουσιν.”</TextUnit>
    <TextUnit id="9107" loc="18.281">ὣς φάτο, γήθησεν δὲ πολύτλας δῖος ̓Οδυσσεύς,</TextUnit>
    <TextUnit id="9108" loc="18.282">οὕνεκα τῶν μὲν δῶρα παρέλκετο, θέλγε δὲ θυμὸν</TextUnit>
    <TextUnit id="9109" loc="18.283">μειλιχίοις ἐπέεσσι, νόος δέ οἱ ἄλλα μενοίνα.</TextUnit>
    <TextUnit id="9110" loc="18.284">τὴν δ' αὖτ' ̓Αντίνοος προσέφη, Εὐπείθεος υἱός,</TextUnit>
    <TextUnit id="9111" loc="18.285">“κούρη ̓Ικαρίοιο,  περίφρον Πηνελόπεια,</TextUnit>
    <TextUnit id="9112" loc="18.286">δῶρα μὲν ὅς κ' ἐθέλῃσιν ̓Αχαιῶν ἐνθάδ' ἐνεῖκαι,</TextUnit>
    <TextUnit id="9113" loc="18.287">δέξασθ'. οὐ γὰρ καλὸν ἀνήνασθαι δόσιν ἐστίν:</TextUnit>
    <TextUnit id="9114" loc="18.288">ἡμεῖς δ' οὔτ' ἐπὶ ἔργα πάρος γ' ἴμεν οὔτε πῃ ἄλλῃ,</TextUnit>
    <TextUnit id="9115" loc="18.289">πρίν γέ σε τῷ γήμασθαι ̓Αχαιῶν ὅς τις ἄριστος.”</TextUnit>
    <TextUnit id="9116" loc="18.290">ὣς ἔφατ' ̓Αντίνοος,  τοῖσιν δ' ἐπιήνδανε μῦθος:</TextUnit>
    <TextUnit id="9117" loc="18.291">δῶρα δ' ἄρ' οἰσέμεναι πρόεσαν κήρυκα ἕκαστος.</TextUnit>
    <TextUnit id="9118" loc="18.292">̓Αντινόῳ μὲν ἔνεικε μέγαν περικαλλέα πέπλον,</TextUnit>
    <TextUnit id="9119" loc="18.293">ποικίλον: ἐν δ' ἀρ' ἔσαν περόναι δυοκαίδεκα πᾶσαι</TextUnit>
    <TextUnit id="9120" loc="18.294">χρύσειαι, κληῖ̈σιν ἐϋγνάμπτοις ἀραρυῖαι.</TextUnit>
    <TextUnit id="9121" loc="18.295">ὅρμον δ' Εὐρυμάχῳ πολυδαίδαλον αὐτίκ' ἔνεικε.</TextUnit>
    <TextUnit id="9122" loc="18.296">χρύσεον, ἠλέκτροισιν ἐερμένον ἠέλιον ὥς.</TextUnit>
    <TextUnit id="9123" loc="18.297">ἕρματα δ' Εὐρυδάμαντι δύω θεράποντες ἔνεικαν,</TextUnit>
    <TextUnit id="9124" loc="18.298">τρίγληνα μορόεντα: χάρις δ' ἀπελάμπετο πολλή.</TextUnit>
    <TextUnit id="9125" loc="18.299">ἐκ δ' ἄρα Πεισάνδροιο Πολυκτορίδαο ἄνακτος</TextUnit>
    <TextUnit id="9126" loc="18.300">ἴσθμιον ἤνεικεν θεράπων,  περικαλλὲς ἄγαλμα.</TextUnit>
    <TextUnit id="9127" loc="18.301">ἄλλο δ' ἄρ' ἄλλος δῶρον ̓Αχαιῶν καλὸν ἔνεικεν.</TextUnit>
    <TextUnit id="9128" loc="18.302">ἡ μὲν ἔπειτ' ἀνέβαιν' ὑπερώϊα δῖα γυναικῶν,</TextUnit>
    <TextUnit id="9129" loc="18.303">τῇ δ' ἄρ' ἅμ' ἀμφίπολοι ἔφερον περικαλλέα δῶρα</TextUnit>
    <TextUnit id="9130" loc="18.304">οἱ δ' εἰς ὀρχηστύν τε καὶ ἱμερόεσσαν ἀοιδὴν</TextUnit>
    <TextUnit id="9131" loc="18.305">τρεψάμενοι τέρποντο,  μένον δ' ἐπὶ ἕσπερον ἐλθεῖν.</TextUnit>
    <TextUnit id="9132" loc="18.306">τοῖσι δὲ τερπομένοισι μέλας ἐπὶ ἕσπερος ἦλθεν.</TextUnit>
    <TextUnit id="9133" loc="18.307">αὐτίκα λαμπτῆρας τρεῖς ἵστασαν ἐν μεγάροισιν,</TextUnit>
    <TextUnit id="9134" loc="18.308">ὄφρα φαείνοιεν: περὶ δὲ ξύλα κάγκανα θῆκαν,</TextUnit>
    <TextUnit id="9135" loc="18.309">αὖα πάλαι, περίκηλα, νέον κεκεασμένα χαλκῷ,</TextUnit>
    <TextUnit id="9136" loc="18.310">καὶ δαί̈δας μετέμισγον: ἀμοιβηδὶς δ' ἀνέφαινον</TextUnit>
    <TextUnit id="9137" loc="18.311">δμῳαὶ ̓Οδυσσῆος ταλασίφρονος. αὐτὰρ ὁ τῇσιν</TextUnit>
    <TextUnit id="9138" loc="18.312">αὐτὸς διογενῆς μετέφη πολύμητις ̓Οδυσσεύς:</TextUnit>
    <TextUnit id="9139" loc="18.313">“δμῳαὶ ̓Οδυσσῆος, δὴν οἰχομένοιο ἄνακτος,</TextUnit>
    <TextUnit id="9140" loc="18.314">ἔρχεσθε πρὸς δώμαθ', ἵν' αἰδοίη βασίλεια:</TextUnit>
    <TextUnit id="9141" loc="18.315">τῇ δὲ παρ' ἠλάκατα στροφαλίζετε,  τέρπετε δ' αὐτὴν</TextUnit>
    <TextUnit id="9142" loc="18.316">ἥμεναι ἐν μεγάρῳ, ἢ εἴρια πείκετε χερσίν:</TextUnit>
    <TextUnit id="9143" loc="18.317">αὐτὰρ ἐγὼ τούτοισι φάος πάντεσσι παρέξω.</TextUnit>
    <TextUnit id="9144" loc="18.318">ἤν περ γάρ κ' ἐθέλωσιν ἐύ̈θρονον ̓Ηῶ μίμνειν,</TextUnit>
    <TextUnit id="9145" loc="18.319">οὔ τί με νικήσουσι: πολυτλήμων δὲ μάλ' εἰμί.”</TextUnit>
    <TextUnit id="9146" loc="18.320">ὣς ἔφαθ',  αἱ δ' ἐγέλασσαν, ἐς ἀλλήλας δὲ ἴδοντο.</TextUnit>
    <TextUnit id="9147" loc="18.321">τὸν δ' αἰσχρῶς ἐνένιπε Μελανθὼ καλλιπάρῃος,</TextUnit>
    <TextUnit id="9148" loc="18.322">τὴν Δολίος μὲν ἔτικτε, κόμισσε δὲ Πηνελόπεια,</TextUnit>
    <TextUnit id="9149" loc="18.323">παῖδα δὲ ὣς ἀτίταλλε, δίδου δ' ἄρ' ἀθύρματα θυμῷ:</TextUnit>
    <TextUnit id="9150" loc="18.324">ἀλλ' οὐδ' ὣς ἔχε πένθος ἐνὶ φρεσὶ Πηνελοπείης,</TextUnit>
    <TextUnit id="9151" loc="18.325">ἀλλ' ἥ γ' Εὐρυμάχῳ μισγέσκετο καὶ φιλέεσκεν.</TextUnit>
    <TextUnit id="9152" loc="18.326">ἥ ῥ' ̓Οδυσῆ' ἐνένιπεν ὀνειδείοις ἐπέεσσιν:</TextUnit>
    <TextUnit id="9153" loc="18.327">“ξεῖνε τάλαν, σύ γέ τις φρένας ἐκπεπαταγμένος ἐσσί,</TextUnit>
    <TextUnit id="9154" loc="18.328">οὐδ' ἐθέλεις εὕδειν χαλκήϊον ἐς δόμον ἐλθών,</TextUnit>
    <TextUnit id="9155" loc="18.329">ἠέ που ἐς λέσχην, ἀλλ' ἐνθάδε πόλλ' ἀγορεύεις,</TextUnit>
    <TextUnit id="9156" loc="18.330">θαρσαλέως πολλοῖσι μετ' ἀνδράσιν,  οὐδέ τι θυμῷ</TextUnit>
    <TextUnit id="9157" loc="18.331">ταρβεῖς: ἦ ῥά σε οἶνος ἔχει φρένας, ἤ νύ τοι αἰεὶ</TextUnit>
    <TextUnit id="9158" loc="18.332">τοιοῦτος νόος ἐστίν: ὃ καὶ μεταμώνια βάζεις.</TextUnit>
    <TextUnit id="9159" loc="18.333">ἦ ἀλύεις, ὅτι ̓͂Ιρον ἐνίκησας τὸν ἀλήτην;</TextUnit>
    <TextUnit id="9160" loc="18.334">μή τίς τοι τάχα ̓́Ιρου ἀμείνων ἄλλος ἀναστῇ,</TextUnit>
    <TextUnit id="9161" loc="18.335">ὅς τίς ς' ἀμφὶ κάρη κεκοπὼς χερσὶ στιβαρῇσι</TextUnit>
    <TextUnit id="9162" loc="18.336">δώματος ἐκπέμψῃσι, φορύξας αἵματι πολλῷ.”</TextUnit>
    <TextUnit id="9163" loc="18.337">τὴν δ' ἄρ' ὑπόδρα ἰδὼν προσέφη πολύμητις ̓Οδυσσεύς:</TextUnit>
    <TextUnit id="9164" loc="18.338">“ἦ τάχα Τηλεμάχῳ ἐρέω, κύον, οἷ' ἀγορεύεις,</TextUnit>
    <TextUnit id="9165" loc="18.339">κεῖς' ἐλθών, ἵνα ς' αὖθι διὰ μελεϊστὶ τάμῃσιν.”</TextUnit>
    <TextUnit id="9166" loc="18.340">ὣς εἰπὼν ἐπέεσσι διεπτοίησε γυναῖκας.</TextUnit>
    <TextUnit id="9167" loc="18.341">βὰν δ' ἴμεναι διὰ δῶμα, λύθεν δ' ὑπὸ γυῖα ἑκάστης</TextUnit>
    <TextUnit id="9168" loc="18.342">ταρβοσύνῃ: φὰν γάρ μιν ἀληθέα μυθήσασθαι.</TextUnit>
    <TextUnit id="9169" loc="18.343">αὐτὰρ ὁ πὰρ λαμπτῆρσι φαείνων αἰθομένοισιν</TextUnit>
    <TextUnit id="9170" loc="18.344">ἑστήκειν ἐς πάντας ὁρώμενος: ἄλλα δέ οἱ κῆρ</TextUnit>
    <TextUnit id="9171" loc="18.345">ὥρμαινε φρεσὶν ᾗσιν,  ἅ ῥ' οὐκ ἀτέλεστα γένοντο.</TextUnit>
    <TextUnit id="9172" loc="18.346">μνηστῆρας δ' οὐ πάμπαν ἀγήνορας εἴα ̓Αθήνη</TextUnit>
    <TextUnit id="9173" loc="18.347">λώβης ἴσχεσθαι θυμαλγέος, ὄφρ' ἔτι μᾶλλον</TextUnit>
    <TextUnit id="9174" loc="18.348">δύη ἄχος κραδίην Λαερτιάδεω ̓Οδυσῆος.</TextUnit>
    <TextUnit id="9175" loc="18.349">τοῖσιν δ' Εὐρύμαχος, Πολύβου πάϊς, ἦρχ' ἀγορεύειν,</TextUnit>
    <TextUnit id="9176" loc="18.350">κερτομέων ̓Οδυσῆα: γέλω δ' ἑτάροισιν ἔτευχε.</TextUnit>
    <TextUnit id="9177" loc="18.351">“κέκλυτέ μευ, μνηστῆρες ἀγακλειτῆς βασιλείης,</TextUnit>
    <TextUnit id="9178" loc="18.352">ὄφρ' εἴπω τά με θυμὸς ἐνὶ στήθεσσι κελεύει.</TextUnit>
    <TextUnit id="9179" loc="18.353">οὐκ ἀθεεὶ ὅδ' ἀνὴρ ̓Οδυσήϊον ἐς δόμον ἵκει:</TextUnit>
    <TextUnit id="9180" loc="18.354">ἔμπης μοι δοκέει δαίδων σέλας ἔμμεναι αὐτοῦ</TextUnit>
    <TextUnit id="9181" loc="18.355">κὰκ κεφαλῆς,  ἐπεὶ οὔ οἱ ἔνι τρίχες οὐδ' ἠβαιαί.”</TextUnit>
    <TextUnit id="9182" loc="18.356">ἦ ῥ', ἅμα τε προσέειπεν ̓Οδυσσῆα πτολίπορθον:</TextUnit>
    <TextUnit id="9183" loc="18.357">“ξεῖν', ἦ ἄρ κ' ἐθέλοις θητευέμεν, εἴ ς' ἀνελοίμην,</TextUnit>
    <TextUnit id="9184" loc="18.358">ἀγροῦ ἐπ' ἐσχατιῆς—μισθὸς δέ τοι ἄρκιος ἔσται—</TextUnit>
    <TextUnit id="9185" loc="18.359">αἱμασιάς τε λέγων καὶ δένδρεα μακρὰ φυτεύων;</TextUnit>
    <TextUnit id="9186" loc="18.360">ἔνθα κ' ἐγὼ σῖτον μὲν ἐπηετανὸν παρέχοιμι,</TextUnit>
    <TextUnit id="9187" loc="18.361">εἵματα δ' ἀμφιέσαιμι ποσίν θ' ὑποδήματα δοίην.</TextUnit>
    <TextUnit id="9188" loc="18.362">ἀλλ' ἐπεὶ οὖν δὴ ἔργα κάκ' ἔμμαθες, οὐκ ἐθελήσεις</TextUnit>
    <TextUnit id="9189" loc="18.363">ἔργον ἐποίχεσθαι, ἀλλὰ πτώσσειν κατὰ δῆμον</TextUnit>
    <TextUnit id="9190" loc="18.364">βούλεαι, ὄφρ' ἄν ἔχῃς βόσκειν σὴν γαστέρ' ἄναλτον.”</TextUnit>
    <TextUnit id="9191" loc="18.365">τὸν δ' ἀπαμειβόμενος προσέφη πολύμητις ̓Οδυσσεύς:</TextUnit>
    <TextUnit id="9192" loc="18.366">“Εὐρύμαχ',  εἰ γὰρ νῶϊν ἔρις ἔργοιο γένοιτο</TextUnit>
    <TextUnit id="9193" loc="18.367">ὥρῃ ἐν εἰαρινῇ, ὅτε τ' ἤματα μακρὰ πέλονται,</TextUnit>
    <TextUnit id="9194" loc="18.368">ἐν ποίῃ, δρέπανον μὲν ἐγὼν εὐκαμπὲς ἔχοιμι,</TextUnit>
    <TextUnit id="9195" loc="18.369">καὶ δὲ σὺ τοῖον ἔχοις, ἵνα πειρησαίμεθα ἔργου</TextUnit>
    <TextUnit id="9196" loc="18.370">νήστιες ἄχρι μάλα κνέφαος,  ποίη δὲ παρείη.</TextUnit>
    <TextUnit id="9197" loc="18.371">εἰ δ' αὖ καὶ βόες εἶεν ἐλαυνέμεν, οἵ περ ἄριστοι,</TextUnit>
    <TextUnit id="9198" loc="18.372">αἴθωνες, μεγάλοι, ἄμφω κεκορηότε ποίης,</TextUnit>
    <TextUnit id="9199" loc="18.373">ἥλικες, ἰσοφόροι, τῶν τε σθένος οὐκ ἀλαπαδνόν,</TextUnit>
    <TextUnit id="9200" loc="18.374">τετράγυον δ' εἴη, εἴκοι δ' ὑπὸ βῶλος ἀρότρῳ:</TextUnit>
    <TextUnit id="9201" loc="18.375">τῷ κέ μ' ἴδοις,  εἰ ὦλκα διηνεκέα προταμοίμην.</TextUnit>
    <TextUnit id="9202" loc="18.376">εἰ δ' αὖ καὶ πόλεμόν ποθεν ὁρμήσειε Κρονίων</TextUnit>
    <TextUnit id="9203" loc="18.377">σήμερον, αὐτὰρ ἐμοὶ σάκος εἴη καὶ δύο δοῦρε</TextUnit>
    <TextUnit id="9204" loc="18.378">καὶ κυνέη πάγχαλκος, ἐπὶ κροτάφοις ἀραρυῖα,</TextUnit>
    <TextUnit id="9205" loc="18.379">τῷ κέ μ' ἴδοις πρώτοισιν ἐνὶ προμάχοισι μιγέντα,</TextUnit>
    <TextUnit id="9206" loc="18.380">οὐδ' ἄν μοι τὴν γαστέρ' ὀνειδίζων ἀγορεύοις.</TextUnit>
    <TextUnit id="9207" loc="18.381">ἀλλὰ μάλ' ὑβρίξεις, καί τοι νόος ἐστὶν ἀπηνής:</TextUnit>
    <TextUnit id="9208" loc="18.382">καί πού τις δοκέεις μέγας ἔμμεναι ἠδὲ κραταιός,</TextUnit>
    <TextUnit id="9209" loc="18.383">οὕνεκα πὰρ παύροισι καὶ οὐκ ἀγαθοῖσιν ὁμιλεῖς.</TextUnit>
    <TextUnit id="9210" loc="18.384">εἰ δ' ̓Οδυσεὺς ἔλθοι καὶ ἵκοιτ' ἐς πατρίδα γαῖαν,</TextUnit>
    <TextUnit id="9211" loc="18.385">αἶψά κέ τοι τὰ θύρετρα,  καὶ εὐρέα περ μάλ' ἐόντα,</TextUnit>
    <TextUnit id="9212" loc="18.386">φεύγοντι στείνοιτο διὲκ προθύροιο θύραζε.”</TextUnit>
    <TextUnit id="9213" loc="18.387">ὣς ἔφατ', Εὐρύμαχος δ' ἐχολώσατο κηρόθι μᾶλλον,</TextUnit>
    <TextUnit id="9214" loc="18.388">καί μιν ὑπόδρα ἰδὼν ἔπεα πτερόεντα προσηύδα:</TextUnit>
    <TextUnit id="9215" loc="18.389">“ἆ δείλ', ἦ τάχα τοι τελέω κακόν, οἷ' ἀγορεύεις</TextUnit>
    <TextUnit id="9216" loc="18.390">θαρσαλέως πολλοῖσι μετ' ἀνδράσιν,  οὐδέ τι θυμῷ</TextUnit>
    <TextUnit id="9217" loc="18.391">ταρβεῖς: ἦ ῥά σε οἶνος ἔχει φρένας, ἤ νύ τοι αἰεὶ</TextUnit>
    <TextUnit id="9218" loc="18.392">τοιοῦτος νόος ἐστίν: ὃ καὶ μεταμώνια βάζεις.</TextUnit>
    <TextUnit id="9219" loc="18.393">ἦ ἀλύεις, ὅτι ̓͂Ιρον ἐνίκησας τὸν ἀλήτην;”</TextUnit>
    <TextUnit id="9220" loc="18.394">ὣς ἄρα φωνήσας σφέλας ἔλλαβεν: αὐτὰρ ̓Οδυσσεὺς</TextUnit>
    <TextUnit id="9221" loc="18.395">̓Αμφινόμου πρὸς γοῦνα καθέζετο Δουλιχιῆος,</TextUnit>
    <TextUnit id="9222" loc="18.396">Εὐρύμαχον δείσας: ὁ δ' ἄρ' οἰνοχόον βάλε χεῖρα</TextUnit>
    <TextUnit id="9223" loc="18.397">δεξιτερήν: πρόχοος δὲ χαμαὶ βόμβησε πεσοῦσα,</TextUnit>
    <TextUnit id="9224" loc="18.398">αὐτὰρ ὅ γ' οἰμώξας πέσεν ὕπτιος ἐν κονίῃσι.</TextUnit>
    <TextUnit id="9225" loc="18.399">μνηστῆρες δ' ὁμάδησαν ἀνὰ μέγαρα σκιόεντα,</TextUnit>
    <TextUnit id="9226" loc="18.400">ὧδε δέ τις εἴπεσκεν ἰδὼν ἐς πλησίον ἄλλον:</TextUnit>
    <TextUnit id="9227" loc="18.401">“αἴθ' ὤφελλ' ὁ ξεῖνος ἀλώμενος ἄλλοθ' ὀλέσθαι</TextUnit>
    <TextUnit id="9228" loc="18.402">πρὶν ἐλθεῖν: τῷ οὔ τι τόσον κέλαδον μετέθηκε.</TextUnit>
    <TextUnit id="9229" loc="18.403">νῦν δὲ περὶ πτωχῶν ἐριδαίνομεν, οὐδέ τι δαιτὸς</TextUnit>
    <TextUnit id="9230" loc="18.404">ἐσθλῆς ἔσσεται ἦδος, ἐπεὶ τὰ χερείονα νικᾷ.”</TextUnit>
    <TextUnit id="9231" loc="18.405">τοῖσι δὲ καὶ μετέειφ' ἱερὴ ἲς Τηλεμάχοιο</TextUnit>
    <TextUnit id="9232" loc="18.406">“δαιμόνιοι, μαίνεσθε καὶ οὐκέτι κεύθετε θυμῷ</TextUnit>
    <TextUnit id="9233" loc="18.407">βρωτὺν οὐδὲ ποτῆτα: θεῶν νύ τις ὔμμ' ὀροθύνει.</TextUnit>
    <TextUnit id="9234" loc="18.408">ἀλλ' εὖ δαισάμενοι κατακείετε οἴκαδ' ἰόντες,</TextUnit>
    <TextUnit id="9235" loc="18.409">ὁππότε θυμὸς ἄνωγε: διώκω δ' οὔ τιν' ἐγώ γε.”</TextUnit>
    <TextUnit id="9236" loc="18.410">ὣς ἔφαθ', οἱ δ' ἄρα πάντες ὀδὰξ ἐν χείλεσι φύντες</TextUnit>
    <TextUnit id="9237" loc="18.411">Τηλέμαχον θαύμαζον,  ὃ θαρσαλέως ἀγόρευε.</TextUnit>
    <TextUnit id="9238" loc="18.412">τοῖσιν δ' ̓Αμφίνομος ἀγορήσατο καὶ μετέειπε</TextUnit>
    <TextUnit id="9239" loc="18.413">Νίσου φαίδιμος υἱός, ̓Αρητιάδαο ἄνακτος:</TextUnit>
    <TextUnit id="9240" loc="18.414">“ὦ φίλοι, οὐκ ἂν δή τις ἐπὶ ῥηθέντι δικαίῳ</TextUnit>
    <TextUnit id="9241" loc="18.415">ἀντιβίοις ἐπέεσσι καθαπτόμενος χαλεπαίνοι:</TextUnit>
    <TextUnit id="9242" loc="18.416">μήτε τι τὸν ξεῖνον στυφελίζετε μήτε τιν' ἄλλον</TextUnit>
    <TextUnit id="9243" loc="18.417">δμώων, οἳ κατὰ δώματ' ̓Οδυσσῆος θείοιο.</TextUnit>
    <TextUnit id="9244" loc="18.418">ἀλλ' ἄγετ', οἰνοχόος μὲν ἐπαρξάσθω δεπάεσσιν,</TextUnit>
    <TextUnit id="9245" loc="18.419">ὄφρα σπείσαντες κατακείομεν οἴκαδ' ἰόντες:</TextUnit>
    <TextUnit id="9246" loc="18.420">τὸν ξεῖνον δὲ ἐῶμεν ἐνὶ μεγάροις ̓Οδυσῆος</TextUnit>
    <TextUnit id="9247" loc="18.421">Τηλεμάχῳ μελέμεν: τοῦ γὰρ φίλον ἵκετο δῶμα.”</TextUnit>
    <TextUnit id="9248" loc="18.422">ὣς φάτο, τοῖσι δὲ πᾶσιν ἑαδότα μῦθον ἔειπε.</TextUnit>
    <TextUnit id="9249" loc="18.423">τοῖσιν δὲ κρητῆρα κεράσσατο Μούλιος ἥρως,</TextUnit>
    <TextUnit id="9250" loc="18.424">κῆρυξ Δουλιχιεύς: θεράπων δ' ἦν ̓Αμφινόμοιο:</TextUnit>
    <TextUnit id="9251" loc="18.425">νώμησεν δ' ἄρα πᾶσιν ἐπισταδόν: οἱ δὲ θεοῖσι</TextUnit>
    <TextUnit id="9252" loc="18.426">σπείσαντες μακάρεσσι πίον μελιηδέα οἶνον.</TextUnit>
    <TextUnit id="9253" loc="18.427">αὐτὰρ ἐπεὶ σπεῖσάν τ' ἔπιόν θ' ὅσον ἤθελε θυμός,</TextUnit>
    <TextUnit id="9254" loc="18.428">βάν ῥ' ἴμεναι κείοντες ἑὰ πρὸς δώμαθ' ἕκαστος.</TextUnit>
    <TextUnit id="9255" loc="19.1">αὐτὰρ ὁ ἐν μεγάρῳ ὑπελείπετο δῖος ̓Οδυσσεύς,</TextUnit>
    <TextUnit id="9256" loc="19.2">μνηστήρεσσι φόνον σὺν ̓Αθήνῃ μερμηρίζων:</TextUnit>
    <TextUnit id="9257" loc="19.3">αἶψα δὲ Τηλέμαχον ἔπεα πτερόεντα προσηύδα:</TextUnit>
    <TextUnit id="9258" loc="19.4">“Τηλέμαχε, χρὴ τεύχε' ἀρήϊα κατθέμεν εἴσω</TextUnit>
    <TextUnit id="9259" loc="19.5">πάντα μάλ': αὐτὰρ μνηστῆρας μαλακοῖς ἐπέεσσι</TextUnit>
    <TextUnit id="9260" loc="19.6">παρφάσθαι, ὅτε κέν σε μεταλλῶσιν ποθέοντες:</TextUnit>
    <TextUnit id="9261" loc="19.7">‘ἐκ καπνοῦ κατέθηκ', ἐπεὶ οὐκέτι τοῖσιν ἐῴκει</TextUnit>
    <TextUnit id="9262" loc="19.8">οἷά ποτε Τροίηνδε κιὼν κατέλειπεν ̓Οδυσσεύς,</TextUnit>
    <TextUnit id="9263" loc="19.9">ἀλλὰ κατῄκισται, ὅσσον πυρὸς ἵκετ' ἀϋτμή.</TextUnit>
    <TextUnit id="9264" loc="19.10">πρὸς δ' ἔτι καὶ τόδε μεῖζον ἐνὶ φρεσὶν ἔβαλε δαίμων</TextUnit>
    <TextUnit id="9265" loc="19.11">μή πως οἰνωθέντες, ἔριν στήσαντες ἐν ὑμῖν,</TextUnit>
    <TextUnit id="9266" loc="19.12">ἀλλήλους τρώσητε καταισχύνητέ τε δαῖτα</TextUnit>
    <TextUnit id="9267" loc="19.13">καὶ μνηστύν: αὐτὸς γὰρ ἐφέλκεται ἄνδρα σίδηρος.’”</TextUnit>
    <TextUnit id="9268" loc="19.14">ὣς φάτο, Τηλέμαχος δὲ φίλῳ ἐπεπείθετο πατρί,</TextUnit>
    <TextUnit id="9269" loc="19.15">ἐκ δὲ καλεσσάμενος προσέφη τροφὸν Εὐρύκλειαν:</TextUnit>
    <TextUnit id="9270" loc="19.16">“μαῖ', ἄγε δή μοι ἔρυξον ἐνὶ μεγάροισι γυναῖκας,</TextUnit>
    <TextUnit id="9271" loc="19.17">ὄφρα κεν ἐς θάλαμον καταθείομαι ἔντεα πατρὸς</TextUnit>
    <TextUnit id="9272" loc="19.18">καλά, τά μοι κατὰ οἶκον ἀκηδέα καπνὸς ἀμέρδει</TextUnit>
    <TextUnit id="9273" loc="19.19">πατρὸς ἀποιχομένοιο: ἐγὼ δ' ἔτι νήπιος ἦα.</TextUnit>
    <TextUnit id="9274" loc="19.20">νῦν δ' ἐθέλω καταθέσθαι,  ἵν' οὐ πυρὸς ἵξετ' ἀϋτμή.”</TextUnit>
    <TextUnit id="9275" loc="19.21">τὸν δ' αὖτε προσέειπε φίλη τροφὸς Εὐρύκλεια:</TextUnit>
    <TextUnit id="9276" loc="19.22">“αἲ γὰρ δή ποτε, τέκνον, ἐπιφροσύνας ἀνέλοιο</TextUnit>
    <TextUnit id="9277" loc="19.23">οἴκου κήδεσθαι καὶ κτήματα πάντα φυλάσσειν.</TextUnit>
    <TextUnit id="9278" loc="19.24">ἀλλ' ἄγε, τίς τοι ἔπειτα μετοιχομένη φάος οἴσει;</TextUnit>
    <TextUnit id="9279" loc="19.25">δμῳὰς δ' οὐκ εἴας προβλωσκέμεν,  αἵ κεν ἔφαινον.”</TextUnit>
    <TextUnit id="9280" loc="19.26">τὴν δ' αὖ Τηλέμαχος πεπνυμένος ἀντίον ηὔδα:</TextUnit>
    <TextUnit id="9281" loc="19.27">“ξεῖνος ὅδ': οὐ γὰρ ἀεργὸν ἀνέξομαι ὅς κεν ἐμῆς γε</TextUnit>
    <TextUnit id="9282" loc="19.28">χοίνικος ἅπτηται, καὶ τηλόθεν εἰληλουθώς.”</TextUnit>
    <TextUnit id="9283" loc="19.29">ὣς ἄρ' ἐφώνησεν, τῇ δ' ἄπτερος ἔπλετο μῦθος.</TextUnit>
    <TextUnit id="9284" loc="19.30">κλήϊσεν δὲ θύρας μεγάρων εὖ ναιεταόντων.</TextUnit>
    <TextUnit id="9285" loc="19.31">τὼ δ' ἄρ' ἀναί̈ξαντ' ̓Οδυσεὺς καὶ φαίδιμος υἱὸς</TextUnit>
    <TextUnit id="9286" loc="19.32">ἐσφόρεον κόρυθάς τε καὶ ἀσπίδας ὀμφαλοέσσας</TextUnit>
    <TextUnit id="9287" loc="19.33">ἔγχεά τ' ὀξυόεντα: πάροιθε δὲ Παλλὰς ̓Αθήνη,</TextUnit>
    <TextUnit id="9288" loc="19.34">χρύσεον λύχνον ἔχουσα, φάος περικαλλὲς ἐποίει.</TextUnit>
    <TextUnit id="9289" loc="19.35">δὴ τότε Τηλέμαχος προσεφώνεεν ὃν πατέρ' αἶψα:</TextUnit>
    <TextUnit id="9290" loc="19.36">“ὦ πάτερ, ἦ μέγα θαῦμα τόδ' ὀφθαλμοῖσιν ὁρῶμαι.</TextUnit>
    <TextUnit id="9291" loc="19.37">ἔμπης μοι τοῖχοι μεγάρων καλαί τε μεσόδμαι,</TextUnit>
    <TextUnit id="9292" loc="19.38">εἰλάτιναί τε δοκοί, καὶ κίονες ὑψός' ἔχοντες</TextUnit>
    <TextUnit id="9293" loc="19.39">φαίνοντ' ὀφθαλμοῖς ὡς εἰ πυρὸς αἰθομένοιο.</TextUnit>
    <TextUnit id="9294" loc="19.40">ἦ μάλα τις θεὸς ἔνδον,  οἳ οὐρανὸν εὐρὺν ἔχουσι.”</TextUnit>
    <TextUnit id="9295" loc="19.41">τὸν δ' ἀπαμειβόμενος προσέφη πολύμητις ̓Οδυσσεύς:</TextUnit>
    <TextUnit id="9296" loc="19.42">“σίγα καὶ κατὰ σὸν νόον ἴσχανε μηδ' ἐρέεινε:</TextUnit>
    <TextUnit id="9297" loc="19.43">αὕτη τοι δίκη ἐστὶ θεῶν, οἳ ̓́Ολυμπον ἔχουσιν.</TextUnit>
    <TextUnit id="9298" loc="19.44">ἀλλὰ σὺ μὲν κατάλεξαι, ἐγὼ δ' ὑπολείψομαι αὐτοῦ,</TextUnit>
    <TextUnit id="9299" loc="19.45">ὄφρα κ' ἔτι δμῳὰς καὶ μητέρα σὴν ἐρεθίζω:</TextUnit>
    <TextUnit id="9300" loc="19.46">ἡ δέ μ' ὀδυρομένη εἰρήσεται ἀμφὶς ἕκαστα.”</TextUnit>
    <TextUnit id="9301" loc="19.47">ὣς φάτο, Τηλέμαχος δὲ διὲκ μεγάροιο βεβήκει</TextUnit>
    <TextUnit id="9302" loc="19.48">κείων ἐς θάλαμον, δαί̈δων ὕπο λαμπομενάων,</TextUnit>
    <TextUnit id="9303" loc="19.49">ἔνθα πάρος κοιμᾶθ', ὅτε μιν γλυκὺς ὕπνος ἱκάνοι:</TextUnit>
    <TextUnit id="9304" loc="19.50">ἔνθ' ἄρα καὶ τότ' ἔλεκτο καὶ ̓Ηῶ δῖαν ἔμιμνεν.</TextUnit>
    <TextUnit id="9305" loc="19.51">αὐτὰρ ὁ ἐν μεγάρῳ ὑπελείπετο δῖος ̓Οδυσσεύς,</TextUnit>
    <TextUnit id="9306" loc="19.52">μνηστήρεσσι φόνον σὺν ̓Αθήνῃ μερμηρίζων.</TextUnit>
    <TextUnit id="9307" loc="19.53">ἡ δ' ἴεν ἐκ θαλάμοιο περίφρων Πηνελόπεια,</TextUnit>
    <TextUnit id="9308" loc="19.54">̓Αρτέμιδι ἰκέλη ἠὲ χρυσέῃ ̓Αφροδίτῃ.</TextUnit>
    <TextUnit id="9309" loc="19.55">τῇ παρὰ μὲν κλισίην πυρὶ κάτθεσαν,  ἔνθ' ἄρ' ἐφῖζε,</TextUnit>
    <TextUnit id="9310" loc="19.56">δινωτὴν ἐλέφαντι καὶ ἀργύρῳ: ἥν ποτε τέκτων</TextUnit>
    <TextUnit id="9311" loc="19.57">ποίης' ̓Ικμάλιος, καὶ ὑπὸ θρῆνυν ποσὶν ἧκε</TextUnit>
    <TextUnit id="9312" loc="19.58">προσφυέ' ἐξ αὐτῆς, ὅθ' ἐπὶ μέγα βάλλετο κῶας.</TextUnit>
    <TextUnit id="9313" loc="19.59">ἔνθα καθέζετ' ἔπειτα περίφρων Πηνελόπεια.</TextUnit>
    <TextUnit id="9314" loc="19.60">ἦλθον δὲ δμῳαὶ λευκώλενοι ἐκ μεγάροιο.</TextUnit>
    <TextUnit id="9315" loc="19.61">αἱ δ' ἀπὸ μὲν σῖτον πολὺν ᾕρεον ἠδὲ τραπέζας</TextUnit>
    <TextUnit id="9316" loc="19.62">καὶ δέπα, ἔνθεν ἄρ' ἄνδρες ὑπερμενέοντες ἔπινον:</TextUnit>
    <TextUnit id="9317" loc="19.63">πῦρ δ' ἀπὸ λαμπτήρων χαμάδις βάλον, ἄλλα δ' ἐπ' αὐτῶν</TextUnit>
    <TextUnit id="9318" loc="19.64">νήησαν ξύλα πολλά, φόως ἔμεν ἠδὲ θέρεσθαι.</TextUnit>
    <TextUnit id="9319" loc="19.65">ἡ δ' ̓Οδυσῆ' ἐνένιπε Μελανθὼ δεύτερον αὖτις:</TextUnit>
    <TextUnit id="9320" loc="19.66">“ξεῖν', ἔτι καὶ νῦν ἐνθάδ' ἀνιήσεις διὰ νύκτα</TextUnit>
    <TextUnit id="9321" loc="19.67">δινεύων κατὰ οἶκον, ὀπιπεύσεις δὲ γυναῖκας;</TextUnit>
    <TextUnit id="9322" loc="19.68">ἀλλ' ἔξελθε θύραζε, τάλαν, καὶ δαιτὸς ὄνησο:</TextUnit>
    <TextUnit id="9323" loc="19.69">ἢ τάχα καὶ δαλῷ βεβλημένος εἶσθα θύραζε.”</TextUnit>
    <TextUnit id="9324" loc="19.70">τὴν δ' ἄρ' ὑπόδρα ἰδὼν προσέφη πολύμητις ̓Οδυσσεύς:</TextUnit>
    <TextUnit id="9325" loc="19.71">“δαιμονίη,  τί μοι ὧδ' ἐπέχεις κεκοτηότι θυμῷ;</TextUnit>
    <TextUnit id="9326" loc="19.72">ἦ ὅτι δὴ ῥυπόω, κακὰ δὲ χροὶ̈ εἵματα εἷμαι,</TextUnit>
    <TextUnit id="9327" loc="19.73">πτωχεύω δ' ἀνὰ δῆμον; ἀναγκαίη γὰρ ἐπείγει.</TextUnit>
    <TextUnit id="9328" loc="19.74">τοιοῦτοι πτωχοὶ καὶ ἀλήμονες ἄνδρες ἔασι</TextUnit>
    <TextUnit id="9329" loc="19.75">καὶ γὰρ ἐγώ ποτε οἶκον ἐν ἀνθρώποισιν ἔναιον</TextUnit>
    <TextUnit id="9330" loc="19.76">ὄλβιος ἀφνειὸν καὶ πολλάκι δόσκον ἀλήτῃ,</TextUnit>
    <TextUnit id="9331" loc="19.77">τοίῳ ὁποῖος ἔοι καὶ ὅτευ κεχρημένος ἔλθοι:</TextUnit>
    <TextUnit id="9332" loc="19.78">ἦσαν δὲ δμῶες μάλα μυρίοι, ἄλλα τε πολλὰ</TextUnit>
    <TextUnit id="9333" loc="19.79">οἷσίν τ' εὖ ζώουσι καὶ ἀφνειοὶ καλέονται.</TextUnit>
    <TextUnit id="9334" loc="19.80">ἀλλὰ Ζεὺς ἀλάπαξε Κρονίων: ἤθελε γάρ που:</TextUnit>
    <TextUnit id="9335" loc="19.81">τῷ νῦν μήποτε καὶ σύ, γύναι, ἀπὸ πᾶσαν ὀλέσσῃς</TextUnit>
    <TextUnit id="9336" loc="19.82">ἀγλαί̈ην, τῇ νῦν γε μετὰ δμῳῇσι κέκασσαι:</TextUnit>
    <TextUnit id="9337" loc="19.83">μή πώς τοι δέσποινα κοτεσσαμένη χαλεπήνῃ,</TextUnit>
    <TextUnit id="9338" loc="19.84">ἢ ̓Οδυσεὺς ἔλθῃ: ἔτι γὰρ καὶ ἐλπίδος αἶσα.</TextUnit>
    <TextUnit id="9339" loc="19.85">εἰ δ' ὁ μὲν ὣς ἀπόλωλε καὶ οὐκέτι νόστιμός ἐστιν,</TextUnit>
    <TextUnit id="9340" loc="19.86">ἀλλ' ἤδη παῖς τοῖος ̓Απόλλωνός γε ἕκητι,</TextUnit>
    <TextUnit id="9341" loc="19.87">Τηλέμαχος: τὸν δ' οὔ τις ἐνὶ μεγάροισι γυναικῶν</TextUnit>
    <TextUnit id="9342" loc="19.88">λήθει ἀτασθάλλους', ἐπεὶ οὐκέτι τηλίκος ἐστίν.”</TextUnit>
    <TextUnit id="9343" loc="19.89">ὣς φάτο, τοῦ δ' ἤκουσε περίφρων Πηνελόπεια,</TextUnit>
    <TextUnit id="9344" loc="19.90">ἀμφίπολον δ' ἐνένιπεν ἔπος τ' ἔφατ' ἔκ τ' ὀνόμαζε:</TextUnit>
    <TextUnit id="9345" loc="19.91">“πάντως, θαρσαλέη, κύον ἀδεές, οὔ τί με λήθεις</TextUnit>
    <TextUnit id="9346" loc="19.92">ἔρδουσα μέγα ἔργον, ὃ σῇ κεφαλῇ ἀναμάξεις:</TextUnit>
    <TextUnit id="9347" loc="19.93">πάντα γὰρ εὖ ᾔδησθ', ἐπεὶ ἐξ ἐμεῦ ἔκλυες αὐτῆς</TextUnit>
    <TextUnit id="9348" loc="19.94">ὡς τὸν ξεῖνον ἔμελλον ἐνὶ μεγάροισιν ἐμοῖσιν</TextUnit>
    <TextUnit id="9349" loc="19.95">ἀμφὶ πόσει εἴρεσθαι,  ἐπεὶ πυκινῶς ἀκάχημαι.”</TextUnit>
    <TextUnit id="9350" loc="19.96">ἦ ῥα καὶ Εὐρυνόμην ταμίην πρὸς μῦθον ἔειπεν:</TextUnit>
    <TextUnit id="9351" loc="19.97">“Εὐρυνόμη, φέρε δὴ δίφρον καὶ κῶας ἐπ' αὐτοῦ,</TextUnit>
    <TextUnit id="9352" loc="19.98">ὄφρα καθεζόμενος εἴπῃ ἔπος ἠδ' ἐπακούσῃ</TextUnit>
    <TextUnit id="9353" loc="19.99">ὁ ξεῖνος ἐμέθεν: ἐθέλω δέ μιν ἐξερέεσθαι.”</TextUnit>
    <TextUnit id="9354" loc="19.100">ὣς ἔφαθ',  ἡ δὲ μάλ' ὀτραλέως κατέθηκε φέρουσα</TextUnit>
    <TextUnit id="9355" loc="19.101">δίφρον ἐύ̈ξεστον καὶ ἐπ' αὐτῷ κῶας ἔβαλλεν:</TextUnit>
    <TextUnit id="9356" loc="19.102">ἔνθα καθέζετ' ἔπειτα πολύτλας δῖος ̓Οδυσσεύς.</TextUnit>
    <TextUnit id="9357" loc="19.103">τοῖσι δὲ μύθων ἦρχε περίφρων Πηνελόπεια:</TextUnit>
    <TextUnit id="9358" loc="19.104">“ξεῖνε, τὸ μέν σε πρῶτον ἐγὼν εἰρήσομαι αὐτή:</TextUnit>
    <TextUnit id="9359" loc="19.105">τίς πόθεν εἶς ἀνδρῶν;  πόθι τοι πόλις ἠδὲ τοκῆες;”</TextUnit>
    <TextUnit id="9360" loc="19.106">τὴν δ' ἀπαμειβόμενος προσέφη πολύμητις ̓Οδυσσεύς:</TextUnit>
    <TextUnit id="9361" loc="19.107">“ὦ γύναι, οὐκ ἄν τίς σε βροτῶν ἐπ' ἀπείρονα γαῖαν</TextUnit>
    <TextUnit id="9362" loc="19.108">νεικέοι: ἦ γάρ σευ κλέος οὐρανὸν εὐρὺν ἱκάνει,</TextUnit>
    <TextUnit id="9363" loc="19.109">ὥς τέ τευ ἢ βασιλῆος ἀμύμονος, ὅς τε θεουδὴς</TextUnit>
    <TextUnit id="9364" loc="19.110">ἀνδράσιν ἐν πολλοῖσι καὶ ἰφθίμοισιν ἀνάσσων</TextUnit>
    <TextUnit id="9365" loc="19.111">εὐδικίας ἀνέχῃσι, φέρῃσι δὲ γαῖα μέλαινα</TextUnit>
    <TextUnit id="9366" loc="19.112">πυροὺς καὶ κριθάς, βρίθῃσι δὲ δένδρεα καρπῷ,</TextUnit>
    <TextUnit id="9367" loc="19.113">τίκτῃ δ' ἔμπεδα μῆλα, θάλασσα δὲ παρέχῃ ἰχθῦς</TextUnit>
    <TextUnit id="9368" loc="19.114">ἐξ εὐηγεσίης, ἀρετῶσι δὲ λαοὶ ὑπ' αὐτοῦ.</TextUnit>
    <TextUnit id="9369" loc="19.115">τῷ ἐμὲ νῦν τὰ μὲν ἄλλα μετάλλα σῷ ἐνὶ οἴκῳ,</TextUnit>
    <TextUnit id="9370" loc="19.116">μηδ' ἐμὸν ἐξερέεινε γένος καὶ πατρίδα γαῖαν,</TextUnit>
    <TextUnit id="9371" loc="19.117">μή μοι μᾶλλον θυμὸν ἐνιπλήσῃς ὀδυνάων</TextUnit>
    <TextUnit id="9372" loc="19.118">μνησαμένῳ μάλα δ' εἰμὶ πολύστονος: οὐδέ τί με χρὴ</TextUnit>
    <TextUnit id="9373" loc="19.119">οἴκῳ ἐν ἀλλοτρίῳ γοόωντά τε μυρόμενόν τε</TextUnit>
    <TextUnit id="9374" loc="19.120">ἧσθαι,  ἐπεὶ κάκιον πενθήμεναι ἄκριτον αἰεί:</TextUnit>
    <TextUnit id="9375" loc="19.121">μή τίς μοι δμῳῶν νεμεσήσεται, ἠὲ σύ γ' αὐτή,</TextUnit>
    <TextUnit id="9376" loc="19.122">φῇ δὲ δακρυπλώειν βεβαρηότα με φρένας οἴνῳ.”</TextUnit>
    <TextUnit id="9377" loc="19.123">τὸν δ' ἠμείβετ' ἔπειτα περίφρων Πηνελόπεια:</TextUnit>
    <TextUnit id="9378" loc="19.124">“ξεῖν', ἦ τοι μὲν ἐμὴν ἀρετὴν εἶδός τε δέμας τε</TextUnit>
    <TextUnit id="9379" loc="19.125">ὤλεσαν ἀθάνατοι,  ὅτε ̓́Ιλιον εἰσανέβαινον</TextUnit>
    <TextUnit id="9380" loc="19.126">̓Αργεῖοι, μετὰ τοῖσι δ' ἐμὸς πόσις ᾖεν ̓Οδυσσεύς</TextUnit>
    <TextUnit id="9381" loc="19.127">εἰ κεῖνός γ' ἐλθὼν τὸν ἐμὸν βίον ἀμφιπολεύοι,</TextUnit>
    <TextUnit id="9382" loc="19.128">μεῖζον κε κλέος εἴη ἐμὸν καὶ κάλλιον οὕτως.</TextUnit>
    <TextUnit id="9383" loc="19.129">νῦν δ' ἄχομαι: τόσα γάρ μοι ἐπέσσευεν κακὰ δαίμων.</TextUnit>
    <TextUnit id="9384" loc="19.130">ὅσσοι γὰρ νήσοισιν ἐπικρατέουσιν ἄριστοι,</TextUnit>
    <TextUnit id="9385" loc="19.131">Δουλιχίῳ τε Σάμῃ τε καὶ ὑλήεντι Ζακύνθῳ,</TextUnit>
    <TextUnit id="9386" loc="19.132">οἵ τ' αὐτὴν ̓Ιθάκην εὐδείελον ἀμφινέμονται,</TextUnit>
    <TextUnit id="9387" loc="19.133">οἵ μ' ἀεκαζομένην μνῶνται, τρύχουσι δὲ οἶκον.</TextUnit>
    <TextUnit id="9388" loc="19.134">τῷ οὔτε ξείνων ἐμπάξομαι οὔθ' ἱκετάων</TextUnit>
    <TextUnit id="9389" loc="19.135">οὔτε τι κηρύκων,  οἳ δημιοεργοὶ ἔασιν:</TextUnit>
    <TextUnit id="9390" loc="19.136">ἀλλ' ̓Οδυσῆ ποθέουσα φίλον κατατήκομαι ἦτορ.</TextUnit>
    <TextUnit id="9391" loc="19.137">οἱ δὲ γάμον σπεύδουσιν: ἐγὼ δὲ δόλους τολυπεύω.</TextUnit>
    <TextUnit id="9392" loc="19.138">φᾶρος μέν μοι πρῶτον ἐνέπνευσε φρεσὶ δαίμων,</TextUnit>
    <TextUnit id="9393" loc="19.139">στησαμένῃ μέγαν ἱστόν, ἐνὶ μεγάροισιν ὑφαίνειν,</TextUnit>
    <TextUnit id="9394" loc="19.140">λεπτὸν καὶ περίμετρον: ἄφαρ δ' αὐτοῖς μετέειπον:</TextUnit>
    <TextUnit id="9395" loc="19.141">“κοῦροι, ἐμοὶ μνηστῆρες, ἐπεὶ θάνε δῖος ̓Οδυσσεύς,</TextUnit>
    <TextUnit id="9396" loc="19.142">μίμνετ' ἐπειγόμενοι τὸν ἐμὸν γάμον, εἰς ὅ κε φᾶρος</TextUnit>
    <TextUnit id="9397" loc="19.143">ἐκτελέσω—μή μοι μεταμώνια νήματ' ὄληται—</TextUnit>
    <TextUnit id="9398" loc="19.144">Λαέρτῃ ἥρωϊ ταφήϊον, εἰς ὅτε κέν μιν</TextUnit>
    <TextUnit id="9399" loc="19.145">μοῖρ' ὀλοὴ καθέλῃσι τανηλεγέος θανάτοιο:</TextUnit>
    <TextUnit id="9400" loc="19.146">μή τίς μοι κατὰ δῆμον ̓Αχαιϊάδων νεμεσήσῃ,</TextUnit>
    <TextUnit id="9401" loc="19.147">αἴ κεν ἄτερ σπείρου κεῖται πολλὰ κτεατίσσας.</TextUnit>
    <TextUnit id="9402" loc="19.148">“ὣς ἐφάμην, τοῖσιν δ' ἐπεπείθετο θυμὸς ἀγήνωρ.</TextUnit>
    <TextUnit id="9403" loc="19.149">ἔνθα καὶ ἠματίη μὲν ὑφαίνεσκον μέγαν ἱστόν,</TextUnit>
    <TextUnit id="9404" loc="19.150">νύκτας δ' ἀλλύεσκον,  ἐπεὶ δαί̈δας παραθείμην.</TextUnit>
    <TextUnit id="9405" loc="19.151">ὣς τρίετες μὲν ἔληθον ἐγὼ καὶ ἔπειθον ̓Αχαιούς:</TextUnit>
    <TextUnit id="9406" loc="19.152">ἀλλ' ὅτε τέτρατον ἦλθεν ἔτος καὶ ἐπήλυθον ὧραι,</TextUnit>
    <TextUnit id="9407" loc="19.153">μηνῶν φθινόντων, περὶ δ' ἤματα πόλλ' ἐτελέσθη,</TextUnit>
    <TextUnit id="9408" loc="19.154">καὶ τότε δή με διὰ δμῳάς, κύνας οὐκ ἀλεγούσας,</TextUnit>
    <TextUnit id="9409" loc="19.155">εἷλον ἐπελθόντες καὶ ὁμόκλησαν ἐπέεσσιν.</TextUnit>
    <TextUnit id="9410" loc="19.156">ὣς τὸ μὲν ἐξετέλεσσα, καὶ οὐκ ἐθέλους', ὑπ' ἀνάγκης:</TextUnit>
    <TextUnit id="9411" loc="19.157">νῦν δ' οὔτ' ἐκφυγέειν δύναμαι γάμον οὔτε τιν' ἄλλην</TextUnit>
    <TextUnit id="9412" loc="19.158">μῆτιν ἔθ' εὑρίσκω: μάλα δ' ὀτρύνουσι τοκῆες</TextUnit>
    <TextUnit id="9413" loc="19.159">γήμασθ', ἀσχαλάᾳ δὲ πάϊς βίοτον κατεδόντων,</TextUnit>
    <TextUnit id="9414" loc="19.160">γιγνώσκων: ἤδη γὰρ ἀνὴρ οἶός τε μάλιστα</TextUnit>
    <TextUnit id="9415" loc="19.161">οἴκου κήδεσθαι, τῷ τε Ζεὺς κῦδος ὀπάζει.</TextUnit>
    <TextUnit id="9416" loc="19.162">ἀλλὰ καὶ ὥς μοι εἰπὲ τεὸν γένος, ὁππόθεν ἐσσί.</TextUnit>
    <TextUnit id="9417" loc="19.163">οὐ γὰρ ἀπὸ δρυός ἐσσι παλαιφάτου οὐδ' ἀπὸ πέτρης.”</TextUnit>
    <TextUnit id="9418" loc="19.164">τὴν δ' ἀπαμειβόμενος προσέφη πολύμητις ̓Οδυσσεύς:</TextUnit>
    <TextUnit id="9419" loc="19.165">“ὦ γύναι αἰδοίη Λαερτιάδεω ̓Οδυσῆος,</TextUnit>
    <TextUnit id="9420" loc="19.166">οὐκέτ' ἀπολλήξεις τὸν ἐμὸν γόνον ἐξερέουσα;</TextUnit>
    <TextUnit id="9421" loc="19.167">ἀλλ' ἔκ τοι ἐρέω: ἦ μέν μ' ἀχέεσσί γε δώσεις</TextUnit>
    <TextUnit id="9422" loc="19.168">πλείοσιν ἢ ἔχομαι: ἡ γὰρ δίκη, ὁππότε πάτρης</TextUnit>
    <TextUnit id="9423" loc="19.169">ἧς ἀπέῃσιν ἀνὴρ τόσσον χρόνον ὅσσον ἐγὼ νῦν,</TextUnit>
    <TextUnit id="9424" loc="19.170">πολλὰ βροτῶν ἐπὶ ἄστε' ἀλώμενος,  ἄλγεα πάσχων:</TextUnit>
    <TextUnit id="9425" loc="19.171">ἀλλὰ καὶ ὣς ἐρέω ὅ μ' ἀνείρεαι ἠδὲ μεταλλᾷς.</TextUnit>
    <TextUnit id="9426" loc="19.172">Κρήτη τις γαῖ' ἔστι, μέσῳ ἐνὶ οἴνοπι πόντῳ,</TextUnit>
    <TextUnit id="9427" loc="19.173">καλὴ καὶ πίειρα, περίρρυτος: ἐν δ' ἄνθρωποι</TextUnit>
    <TextUnit id="9428" loc="19.174">πολλοί, ἀπειρέσιοι, καὶ ἐννήκοντα πόληες.</TextUnit>
    <TextUnit id="9429" loc="19.175">ἄλλη δ' ἄλλων γλῶσσα μεμιγμένη: ἐν μὲν ̓Αχαιοί,</TextUnit>
    <TextUnit id="9430" loc="19.176">ἐν δ' ̓Ετεόκρητες μεγαλήτορες, ἐν δὲ Κύδωνες,</TextUnit>
    <TextUnit id="9431" loc="19.177">Δωριέες τε τριχάϊκες δῖοί τε Πελασγοί.</TextUnit>
    <TextUnit id="9432" loc="19.178">τῇσι δ' ἐνὶ Κνωσός, μεγάλη πόλις, ἔνθα τε Μίνως</TextUnit>
    <TextUnit id="9433" loc="19.179">ἐννέωρος βασίλευε Διὸς μεγάλου ὀαριστής,</TextUnit>
    <TextUnit id="9434" loc="19.180">πατρὸς ἐμοῖο πατήρ,  μεγαθύμου Δευκαλίωνος</TextUnit>
    <TextUnit id="9435" loc="19.181">Δευκαλίων δ' ἐμὲ τίκτε καὶ ̓Ιδομενῆα ἄνακτα:</TextUnit>
    <TextUnit id="9436" loc="19.182">ἀλλ' ὁ μὲν ἐν νήεσσι κορωνίσιν ̓́Ιλιον ἴσω</TextUnit>
    <TextUnit id="9437" loc="19.183">ᾤχεθ' ἅμ' ̓Ατρείδῃσιν, ἐμοὶ δ' ὄνομα κλυτὸν Αἴθων,</TextUnit>
    <TextUnit id="9438" loc="19.184">ὁπλότερος γενεῇ: ὁ δ' ἄρα πρότερος καὶ ἀρείων.</TextUnit>
    <TextUnit id="9439" loc="19.185">ἔνθ' ̓Οδυσῆα ἐγὼν ἰδόμην καὶ ξείνια δῶκα.</TextUnit>
    <TextUnit id="9440" loc="19.186">καὶ γὰρ τὸν Κρήτηνδε κατήγαγεν ἲς ἀνέμοιο,</TextUnit>
    <TextUnit id="9441" loc="19.187">ἱέμενον Τροίηνδε παραπλάγξασα Μαλειῶν:</TextUnit>
    <TextUnit id="9442" loc="19.188">στῆσε δ' ἐν ̓Αμνισῷ, ὅθι τε σπέος Εἰλειθυίης,</TextUnit>
    <TextUnit id="9443" loc="19.189">ἐν λιμέσιν χαλεποῖσι, μόγις δ' ὑπάλυξεν ἀέλλας.</TextUnit>
    <TextUnit id="9444" loc="19.190">αὐτίκα δ' ̓Ιδομενῆα μετάλλα ἄστυδ' ἀνελθών:</TextUnit>
    <TextUnit id="9445" loc="19.191">ξεῖνον γάρ οἱ ἔφασκε φίλον τ' ἔμεν αἰδοῖόν τε.</TextUnit>
    <TextUnit id="9446" loc="19.192">τῷ δ' ἤδη δεκάτη ἢ ἑνδεκάτη πέλεν ἠὼς</TextUnit>
    <TextUnit id="9447" loc="19.193">οἰχομένῳ σὺν νηυσὶ κορωνίσιν ̓́Ιλιον εἴσω.</TextUnit>
    <TextUnit id="9448" loc="19.194">τὸν μὲν ἐγὼ πρὸς δώματ' ἄγων ἐὺ̈ ἐξείνισσα,</TextUnit>
    <TextUnit id="9449" loc="19.195">ἐνδυκέως φιλέων,  πολλῶν κατὰ οἶκον ἐόντων:</TextUnit>
    <TextUnit id="9450" loc="19.196">καί οἱ τοῖς ἄλλοις ἑτάροις, οἳ ἅμ' αὐτῷ ἕποντο,</TextUnit>
    <TextUnit id="9451" loc="19.197">δημόθεν ἄλφιτα δῶκα καὶ αἴθοπα οἶνον ἀγείρας</TextUnit>
    <TextUnit id="9452" loc="19.198">καὶ βοῦς ἱρεύσασθαι, ἵνα πλησαίατο θυμόν.</TextUnit>
    <TextUnit id="9453" loc="19.199">ἔνθα δυώδεκα μὲν μένον ἤματα δῖοι ̓Αχαιοί:</TextUnit>
    <TextUnit id="9454" loc="19.200">εἴλει γὰρ Βορέης ἄνεμος μέγας οὐδ' ἐπὶ γαίῃ</TextUnit>
    <TextUnit id="9455" loc="19.201">εἴα ἵστασθαι, χαλεπὸς δέ τις ὤρορε δαίμων.</TextUnit>
    <TextUnit id="9456" loc="19.202">τῇ τρισκαιδεκάτῃ δ' ἄνεμος πέσε, τοὶ δ' ἀνάγοντο.”</TextUnit>
    <TextUnit id="9457" loc="19.203">ἴσκε ψεύδεα πολλὰ λέγων ἐτύμοισιν ὁμοῖα:</TextUnit>
    <TextUnit id="9458" loc="19.204">τῆς δ' ἄρ' ἀκουούσης ῥέε δάκρυα, τήκετο δὲ χρώς:</TextUnit>
    <TextUnit id="9459" loc="19.205">ὡς δὲ χιὼν κατατήκετ' ἐν ἀκροπόλοισιν ὄρεσσιν,</TextUnit>
    <TextUnit id="9460" loc="19.206">ἥν τ' Εὖρος κατέτηξεν, ἐπὴν Ζέφυρος καταχεύῃ:</TextUnit>
    <TextUnit id="9461" loc="19.207">τηκομένης δ' ἄρα τῆς ποταμοὶ πλήθουσι ῥέοντες:</TextUnit>
    <TextUnit id="9462" loc="19.208">ὣς τῆς τήκετο καλὰ παρήϊα δάκρυ χεούσης,</TextUnit>
    <TextUnit id="9463" loc="19.209">κλαιούσης ἑὸν ἄνδρα παρήμενον. αὐτὰρ ̓Οδυσσεὺς</TextUnit>
    <TextUnit id="9464" loc="19.210">θυμῷ μὲν γοόωσαν ἑὴν ἐλέαιρε γυναῖκα,</TextUnit>
    <TextUnit id="9465" loc="19.211">ὀφθαλμοὶ δ' ὡς εἰ κέρα ἕστασαν ἠὲ σίδηρος</TextUnit>
    <TextUnit id="9466" loc="19.212">ἀτρέμας ἐν βλεφάροισι: δόλῳ δ' ὅ γε δάκρυα κεῦθεν.</TextUnit>
    <TextUnit id="9467" loc="19.213">ἡ δ' ἐπεὶ οὖν τάρφθη πολυδακρύτοιο γόοιο,</TextUnit>
    <TextUnit id="9468" loc="19.214">ἐξαῦτίς μιν ἔπεσσιν ἀμειβομένη προσέειπε:</TextUnit>
    <TextUnit id="9469" loc="19.215">“νῦν μὲν δή σευ,  ξεῖνέ γ', ὀί̈ω πειρήσεσθαι,</TextUnit>
    <TextUnit id="9470" loc="19.216">εἰ ἐτεὸν δὴ κεῖθι σὺν ἀντιθέοις ἑτάροισι</TextUnit>
    <TextUnit id="9471" loc="19.217">ξείνισας ἐν μεγάροισιν ἐμὸν πόσιν, ὡς ἀγορεύεις.</TextUnit>
    <TextUnit id="9472" loc="19.218">εἰπέ μοι ὁπποῖ' ἄσσα περὶ χροὶ̈ εἵματα ἕστο,</TextUnit>
    <TextUnit id="9473" loc="19.219">αὐτός θ' οἷος ἔην, καὶ ἑταίρους, οἵ οἱ ἕποντο.”</TextUnit>
    <TextUnit id="9474" loc="19.220">τὴν δ' ἀπαμειβόμενος προσέφη πολύμητις ̓Οδυσσεύς:</TextUnit>
    <TextUnit id="9475" loc="19.221">“ὦ γύναι,  ἀργαλέον τόσσον χρόνον ἀμφὶς ἐόντα</TextUnit>
    <TextUnit id="9476" loc="19.222">εἰπέμεν: ἤδη γάρ οἱ ἐεικοστὸν ἔτος ἐστὶν</TextUnit>
    <TextUnit id="9477" loc="19.223">ἐξ οὗ κεῖθεν ἔβη καὶ ἐμῆς ἀπελήλυθε πάτρης:</TextUnit>
    <TextUnit id="9478" loc="19.224">αὐτάρ τοι ἐρέω ὥς μοι ἰνδάλλεται ἦτορ.</TextUnit>
    <TextUnit id="9479" loc="19.225">χλαῖναν πορφυρέην οὔλην ἔχε δῖος ̓Οδυσσεύς,</TextUnit>
    <TextUnit id="9480" loc="19.226">διπλῆν: αὐτάρ οἱ περόνη χρυσοῖο τέτυκτο</TextUnit>
    <TextUnit id="9481" loc="19.227">αὐλοῖσιν διδύμοισι: πάροιθε δὲ δαίδαλον ἦεν:</TextUnit>
    <TextUnit id="9482" loc="19.228">ἐν προτέροισι πόδεσσι κύων ἔχε ποικίλον ἐλλόν,</TextUnit>
    <TextUnit id="9483" loc="19.229">ἀσπαίροντα λάων: τὸ δὲ θαυμάζεσκον ἅπαντες,</TextUnit>
    <TextUnit id="9484" loc="19.230">ὡς οἱ χρύσεοι ἐόντες ὁ μὲν λάε νεβρὸν ἀπάγχων,</TextUnit>
    <TextUnit id="9485" loc="19.231">αὐτὰρ ὁ ἐκφυγέειν μεμαὼς ἤσπαιρε πόδεσσι.</TextUnit>
    <TextUnit id="9486" loc="19.232">τὸν δὲ χιτῶν' ἐνόησα περὶ χροὶ̈ σιγαλόεντα,</TextUnit>
    <TextUnit id="9487" loc="19.233">οἷόν τε κρομύοιο λοπὸν κάτα ἰσχαλέοιο:</TextUnit>
    <TextUnit id="9488" loc="19.234">τὼς μὲν ἔην μαλακός, λαμπρὸς δ' ἦν ἠέλιος ὥς:</TextUnit>
    <TextUnit id="9489" loc="19.235">ἦ μὲν πολλαί γ' αὐτὸν ἐθηήσαντο γυναῖκες.</TextUnit>
    <TextUnit id="9490" loc="19.236">ἄλλο δέ τοι ἐρέω, σὺ δ' ἐνὶ φρεσὶ βάλλεο σῇσιν:</TextUnit>
    <TextUnit id="9491" loc="19.237">οὐκ οἶδ' ἢ τάδε ἕστο περὶ χροὶ̈ οἴκοθ' ̓Οδυσσεύς,</TextUnit>
    <TextUnit id="9492" loc="19.238">ἦ τις ἑταίρων δῶκε θοῆς ἐπὶ νηὸς ἰόντι,</TextUnit>
    <TextUnit id="9493" loc="19.239">ἤ τίς που καὶ ξεῖνος, ἐπεὶ πολλοῖσιν ̓Οδυσσεὺς</TextUnit>
    <TextUnit id="9494" loc="19.240">ἔσκε φίλος: παῦροι γὰρ ̓Αχαιῶν ἦσαν ὁμοῖοι.</TextUnit>
    <TextUnit id="9495" loc="19.241">καί οἱ ἐγὼ χάλκειον ἄορ καὶ δίπλακα δῶκα</TextUnit>
    <TextUnit id="9496" loc="19.242">καλὴν πορφυρέην καὶ τερμιόεντα χιτῶνα,</TextUnit>
    <TextUnit id="9497" loc="19.243">αἰδοίως δ' ἀπέπεμπον ἐϋσσέλμου ἐπὶ νηός.</TextUnit>
    <TextUnit id="9498" loc="19.244">καὶ μέν οἱ κῆρυξ ὀλίγον προγενέστερος αὐτοῦ</TextUnit>
    <TextUnit id="9499" loc="19.245">εἵπετο: καὶ τόν τοι μυθήσομαι,  οἷος ἔην περ.</TextUnit>
    <TextUnit id="9500" loc="19.246">γυρὸς ἐν ὤμοισιν, μελανόχροος, οὐλοκάρηνος,</TextUnit>
    <TextUnit id="9501" loc="19.247">Εὐρυβάτης δ' ὄνομ' ἔσκε: τίεν δέ μιν ἔξοχον ἄλλων</TextUnit>
    <TextUnit id="9502" loc="19.248">ὧν ἑτάρων ̓Οδυσεύς, ὅτι οἱ φρεσὶν ἄρτια ᾔδη.”</TextUnit>
    <TextUnit id="9503" loc="19.249">“ὣς φάτο, τῇ δ' ἔτι μᾶλλον ὑφ' ἵμερον ὦρσε γόοιο,</TextUnit>
    <TextUnit id="9504" loc="19.250">σήματ' ἀναγνούσῃ τά οἱ ἔμπεδα πέφραδ' ̓Οδυσσεύς.</TextUnit>
    <TextUnit id="9505" loc="19.251">ἡ δ' ἐπεὶ οὖν τάρφθη πολυδακρύτοιο γόοιο.</TextUnit>
    <TextUnit id="9506" loc="19.252">καὶ τότε μιν μύθοισιν ἀμειβομένη προσέειπε:</TextUnit>
    <TextUnit id="9507" loc="19.253">“νῦν μὲν δή μοι, ξεῖνε, πάρος περ ἐὼν ἐλεεινός,</TextUnit>
    <TextUnit id="9508" loc="19.254">ἐν μεγάροισιν ἐμοῖσι φίλος τ' ἔσῃ αἰδοῖός τε:</TextUnit>
    <TextUnit id="9509" loc="19.255">αὐτὴ γὰρ τάδε εἵματ' ἐγὼ πόρον,  οἷ' ἀγορεύεις,</TextUnit>
    <TextUnit id="9510" loc="19.256">πτύξας' ἐκ θαλάμου, περόνην τ' ἐπέθηκα φαεινὴν</TextUnit>
    <TextUnit id="9511" loc="19.257">κείνῳ ἄγαλμ' ἔμεναι: τὸν δ' οὐχ ὑποδέξομαι αὖτις</TextUnit>
    <TextUnit id="9512" loc="19.258">οἴκαδε νοστήσαντα φίλην ἐς πατρίδα γαῖαν.</TextUnit>
    <TextUnit id="9513" loc="19.259">τῷ ῥα κακῇ αἴσῃ κοίλης ἐπὶ νηὸς ̓Οδυσσεὺς</TextUnit>
    <TextUnit id="9514" loc="19.260">ᾤχετ' ἐποψόμενος Κακοί̈λιον οὐκ ὀνομαστήν.”</TextUnit>
    <TextUnit id="9515" loc="19.261">τὴν δ' ἀπαμειβόμενος προσέφη πολύμητις ̓Οδυσσεύς:</TextUnit>
    <TextUnit id="9516" loc="19.262">“ὦ γύναι αἰδοίη Λαερτιάδεω ̓Οδυσῆος,</TextUnit>
    <TextUnit id="9517" loc="19.263">μηκέτι νῦν χρόα καλὸν ἐναίρεο, μηδέ τι θυμὸν</TextUnit>
    <TextUnit id="9518" loc="19.264">τῆκε, πόσιν γοόωσα. νεμεσσῶμαί γε μὲν οὐδέν:</TextUnit>
    <TextUnit id="9519" loc="19.265">καὶ γάρ τίς τ' ἀλλοῖον ὀδύρεται ἄνδρ' ὀλέσασα</TextUnit>
    <TextUnit id="9520" loc="19.266">κουρίδιον, τῷ τέκνα τέκῃ φιλότητι μιγεῖσα,</TextUnit>
    <TextUnit id="9521" loc="19.267">ἢ ̓Οδυσῆ', ὅν φασι θεοῖς ἐναλίγκιον εἶναι.</TextUnit>
    <TextUnit id="9522" loc="19.268">ἀλλὰ γόου μὲν παῦσαι, ἐμεῖο δὲ σύνθεο μῦθον:</TextUnit>
    <TextUnit id="9523" loc="19.269">νημερτέως γάρ τοι μυθήσομαι οὐδ' ἐπικεύσω</TextUnit>
    <TextUnit id="9524" loc="19.270">ὡς ἤδη ̓Οδυσῆος ἐγὼ περὶ νόστου ἄκουσα</TextUnit>
    <TextUnit id="9525" loc="19.271">ἀγχοῦ, Θεσπρωτῶν ἀνδρῶν ἐν πίονι δήμῳ,</TextUnit>
    <TextUnit id="9526" loc="19.272">ζωοῦ: αὐτὰρ ἄγει κειμήλια πολλὰ καὶ ἐσθλὰ</TextUnit>
    <TextUnit id="9527" loc="19.273">αἰτίζων ἀνὰ δῆμον. ἀτὰρ ἐρίηρας ἑταίρους</TextUnit>
    <TextUnit id="9528" loc="19.274">ὤλεσε καὶ νῆα γλαφυρὴν ἐνὶ οἴνοπι πόντῳ,</TextUnit>
    <TextUnit id="9529" loc="19.275">Θρινακίης ἄπο νήσου ἰών: ὀδύσαντο γὰρ αὐτῷ</TextUnit>
    <TextUnit id="9530" loc="19.276">Ζεύς τε καὶ ̓Ηέλιος: τοῦ γὰρ βόας ἔκταν ἑταῖροι.</TextUnit>
    <TextUnit id="9531" loc="19.277">οἱ μὲν πάντες ὄλοντο πολυκλύστῳ ἐνὶ πόντῳ:</TextUnit>
    <TextUnit id="9532" loc="19.278">τὸν δ' ἄρ' ἐπὶ τρόπιος νεὸς ἔκβαλε κῦμ' ἐπὶ χέρσου,</TextUnit>
    <TextUnit id="9533" loc="19.279">Φαιήκων ἐς γαῖαν, οἳ ἀγχίθεοι γεγάασιν,</TextUnit>
    <TextUnit id="9534" loc="19.280">οἳ δή μιν περὶ κῆρι θεὸν ὣς τιμήσαντο</TextUnit>
    <TextUnit id="9535" loc="19.281">καί οἱ πολλὰ δόσαν πέμπειν τέ μιν ἤθελον αὐτοὶ</TextUnit>
    <TextUnit id="9536" loc="19.282">οἴκαδ' ἀπήμαντον. καί κεν πάλαι ἐνθάδ' ̓Οδυσσεὺς</TextUnit>
    <TextUnit id="9537" loc="19.283">ἤην: ἀλλ' ἄρα οἱ τό γε κέρδιον εἴσατο θυμῷ,</TextUnit>
    <TextUnit id="9538" loc="19.284">χρήματ' ἀγυρτάζειν πολλὴν ἐπὶ γαῖαν ἰόντι:</TextUnit>
    <TextUnit id="9539" loc="19.285">ὣς περὶ κέρδεα πολλὰ καταθνητῶν ἀνθρώπων</TextUnit>
    <TextUnit id="9540" loc="19.286">οἶδ' ̓Οδυσεύς, οὐδ' ἄν τις ἐρίσσειε βροτὸς ἄλλος.</TextUnit>
    <TextUnit id="9541" loc="19.287">ὥς μοι Θεσπρωτῶν βασιλεὺς μυθήσατο Φείδων:</TextUnit>
    <TextUnit id="9542" loc="19.288">ὤμνυε δὲ πρὸς ἔμ' αὐτόν, ἀποσπένδων ἐνὶ οἴκῳ,</TextUnit>
    <TextUnit id="9543" loc="19.289">νῆα κατειρύσθαι καὶ ἐπαρτέας ἔμμεν ἑταίρους,</TextUnit>
    <TextUnit id="9544" loc="19.290">οἳ δή μιν πέμψουσι φίλην ἐς πατρίδα γαῖαν.</TextUnit>
    <TextUnit id="9545" loc="19.291">ἀλλ' ἐμὲ πρὶν ἀπέπεμψε: τύχησε γὰρ ἐρχομένη νηῦς</TextUnit>
    <TextUnit id="9546" loc="19.292">ἀνδρῶν Θεσπρωτῶν ἐς Δουλίχιον πολύπυρον.</TextUnit>
    <TextUnit id="9547" loc="19.293">καί μοι κτήματ' ἔδειξεν, ὅσα ξυναγείρατ' ̓Οδυσσεύς:</TextUnit>
    <TextUnit id="9548" loc="19.294">καί νύ κεν ἐς δεκάτην γενεὴν ἕτερόν γ' ἔτι βόσκοι,</TextUnit>
    <TextUnit id="9549" loc="19.295">ὅσσα οἱ ἐν μεγάροις κειμήλια κεῖτο ἄνακτος.</TextUnit>
    <TextUnit id="9550" loc="19.296">τὸν δ' ἐς Δωδώνην φάτο βήμεναι, ὄφρα θεοῖο</TextUnit>
    <TextUnit id="9551" loc="19.297">ἐκ δρυὸς ὑψικόμοιο Διὸς βουλὴν ἐπακούσαι,</TextUnit>
    <TextUnit id="9552" loc="19.298">ὅππως νοστήσειε φίλην ἐς πατρίδα γαῖαν</TextUnit>
    <TextUnit id="9553" loc="19.299">ἤδη δὴν ἀπεών, ἤ ἀμφαδὸν ἦε κρυφηδόν.</TextUnit>
    <TextUnit id="9554" loc="19.300">“ὣς ὁ μὲν οὕτως ἐστὶ σόος καὶ ἐλεύσεται ἤδη</TextUnit>
    <TextUnit id="9555" loc="19.301">ἄγχι μάλ', οὐδ' ἔτι τῆλε φίλων καὶ πατρίδος αἴης</TextUnit>
    <TextUnit id="9556" loc="19.302">δηρὸν ἀπεσσεῖται: ἔμπης δέ τοι ὅρκια δώσω.</TextUnit>
    <TextUnit id="9557" loc="19.303">ἴστω νῦν Ζεὺς πρῶτα, θεῶν ὕπατος καὶ ἄριστος,</TextUnit>
    <TextUnit id="9558" loc="19.304">ἱστίη τ' ̓Οδυσῆος ἀμύμονος, ἣν ἀφικάνω:</TextUnit>
    <TextUnit id="9559" loc="19.305">ἦ μέν τοι τάδε πάντα τελείεται ὡς ἀγορεύω.</TextUnit>
    <TextUnit id="9560" loc="19.306">τοῦδ' αὐτοῦ λυκάβαντος ἐλεύσεται ἐνθάδ' ̓Οδυσσεύς,</TextUnit>
    <TextUnit id="9561" loc="19.307">τοῦ μὲν φθίνοντος μηνός, τοῦ δ' ἱσταμένοιο.”</TextUnit>
    <TextUnit id="9562" loc="19.308">τὸν δ' αὖτε προσέειπε περίφρων Πηνελόπεια:</TextUnit>
    <TextUnit id="9563" loc="19.309">“αἲ γὰρ τοῦτο, ξεῖνε, ἔπος τετελεσμένον εἴη:</TextUnit>
    <TextUnit id="9564" loc="19.310">τῷ κε τάχα γνοίης φιλότητά τε πολλά τε δῶρα</TextUnit>
    <TextUnit id="9565" loc="19.311">ἐξ ἐμεῦ, ὡς ἄν τίς σε συναντόμενος μακαρίζοι.</TextUnit>
    <TextUnit id="9566" loc="19.312">ἀλλά μοι ὧδ' ἀνὰ θυμὸν ὀί̈εται, ὡς ἔσεταί περ:</TextUnit>
    <TextUnit id="9567" loc="19.313">οὔτ' ̓Οδυσεὺς ἔτι οἶκον ἐλεύσεται, οὔτε σὺ πομπῆς</TextUnit>
    <TextUnit id="9568" loc="19.314">τεύξῃ, ἐπεὶ οὐ τοῖοι σημάντορές εἰς' ἐνὶ οἴκῳ</TextUnit>
    <TextUnit id="9569" loc="19.315">οἷος ̓Οδυσσεὺς ἔσκε μετ' ἀνδράσιν, εἴ ποτ' ἔην γε,</TextUnit>
    <TextUnit id="9570" loc="19.316">ξείνους αἰδοίους ἀποπεμπέμεν ἠδὲ δέχεσθαι.</TextUnit>
    <TextUnit id="9571" loc="19.317">ἀλλά μιν, ἀμφίπολοι, ἀπονίψατε, κάτθετε δ' εὐνήν,</TextUnit>
    <TextUnit id="9572" loc="19.318">δέμνια καὶ χλαίνας καὶ ῥήγεα σιγαλόεντα,</TextUnit>
    <TextUnit id="9573" loc="19.319">ὥς κ' εὖ θαλπιόων χρυσόθρονον ̓Ηῶ ἵκηται.</TextUnit>
    <TextUnit id="9574" loc="19.320">ἠῶθεν δὲ μάλ' ἦρι λοέσσαι τε χρῖσαί τε,</TextUnit>
    <TextUnit id="9575" loc="19.321">ὥς κ' ἔνδον παρὰ Τηλεμάχῳ δείπνοιο μέδηται</TextUnit>
    <TextUnit id="9576" loc="19.322">ἥμενος ἐν μεγάρῳ: τῷ δ' ἄλγιον ὅς κεν ἐκείνων</TextUnit>
    <TextUnit id="9577" loc="19.323">τοῦτον ἀνιάζῃ θυμοφθόρος: οὐδέ τι ἔργον</TextUnit>
    <TextUnit id="9578" loc="19.324">ἐνθάδ' ἔτι πρήξει, μάλα περ κεχολωμένος αἰνῶς.</TextUnit>
    <TextUnit id="9579" loc="19.325">πῶς γὰρ ἐμεῦ σύ,  ξεῖνε, δαήσεαι εἴ τι γυναικῶν</TextUnit>
    <TextUnit id="9580" loc="19.326">ἀλλάων περίειμι νόον καὶ ἐπίφρονα μῆτιν,</TextUnit>
    <TextUnit id="9581" loc="19.327">εἴ κεν ἀϋσταλέος, κακὰ εἱμένος ἐν μεγάροισιν</TextUnit>
    <TextUnit id="9582" loc="19.328">δαινύῃ; ἄνθρωποι δὲ μινυνθάδιοι τελέθουσιν.</TextUnit>
    <TextUnit id="9583" loc="19.329">ὃς μὲν ἀπηνὴς αὐτὸς ἔῃ καὶ ἀπηνέα εἰδῇ,</TextUnit>
    <TextUnit id="9584" loc="19.330">τῷ δὲ καταρῶνται πάντες βροτοὶ ἄλγε' ὀπίσσω</TextUnit>
    <TextUnit id="9585" loc="19.331">ζωῷ, ἀτὰρ τεθνεῶτί γ' ἐφεψιόωνται ἅπαντες:</TextUnit>
    <TextUnit id="9586" loc="19.332">ὃς δ' ἂν ἀμύμων αὐτὸς ἔῃ καὶ ἀμύμονα εἰδῇ,</TextUnit>
    <TextUnit id="9587" loc="19.333">τοῦ μέν τε κλέος εὐρὺ δὶα ξεῖνοι φορέουσι</TextUnit>
    <TextUnit id="9588" loc="19.334">πάντας ἐπ' ἀνθρώπους, πολλοί τέ μιν ἐσθλὸν ἔειπον.”</TextUnit>
    <TextUnit id="9589" loc="19.335">τὴν δ' ἀπαμειβόμενος προσέφη πολύμητις ̓Οδυσσεύς:</TextUnit>
    <TextUnit id="9590" loc="19.336">“ὦ γύναι αἰδοίη Λαερτιάδεω ̓Οδυσῆος,</TextUnit>
    <TextUnit id="9591" loc="19.337">ἦ τοι ἐμοὶ χλαῖναι καὶ ῥήγεα σιγαλόεντα</TextUnit>
    <TextUnit id="9592" loc="19.338">ἤχθεθ', ὅτε πρῶτον Κρήτης ὄρεα νιφόεντα</TextUnit>
    <TextUnit id="9593" loc="19.339">νοσφισάμην ἐπὶ νηὸς ἰὼν δολιχηρέτμοιο,</TextUnit>
    <TextUnit id="9594" loc="19.340">κείω δ' ὡς τὸ πάρος περ ἀύ̈πνους νύκτας ἴαυον:</TextUnit>
    <TextUnit id="9595" loc="19.341">πολλὰς γὰρ δὴ νύκτας ἀεικελίῳ ἐνὶ κοίτῃ</TextUnit>
    <TextUnit id="9596" loc="19.342">ἄεσα καί τ' ἀνέμεινα ἐύ̈θρονον ̓Ηῶ δῖαν.</TextUnit>
    <TextUnit id="9597" loc="19.343">οὐδέ τί μοι ποδάνιπτρα ποδῶν ἐπιήρανα θυμῷ</TextUnit>
    <TextUnit id="9598" loc="19.344">γίγνεται: οὐδὲ γυνὴ ποδὸς ἅψεται ἡμετέροιο</TextUnit>
    <TextUnit id="9599" loc="19.345">τάων αἵ τοι δῶμα κάτα δρήστειραι ἔασιν,</TextUnit>
    <TextUnit id="9600" loc="19.346">εἰ μή τις γρηῦς ἔστι παλαιή, κεδνὰ ἰδυῖα,</TextUnit>
    <TextUnit id="9601" loc="19.347">ἥ τις δὴ τέτληκε τόσα φρεσὶν ὅσσα τ' ἐγώ περ:</TextUnit>
    <TextUnit id="9602" loc="19.348">τῇ δ' οὐκ ἂν φθονέοιμι ποδῶν ἅψασθαι ἐμεῖο.”</TextUnit>
    <TextUnit id="9603" loc="19.349">τὸν δ' αὖτε προσέειπε περίφρων Πηνελόπεια:</TextUnit>
    <TextUnit id="9604" loc="19.350">“ξεῖνε φίλ': οὐ γάρ πώ τις ἀνὴρ πεπνυμένος ὧδε</TextUnit>
    <TextUnit id="9605" loc="19.351">ξείνων τηλεδαπῶν φιλίων ἐμὸν ἵκετο δῶμα,</TextUnit>
    <TextUnit id="9606" loc="19.352">ὡς σὺ μάλ' εὐφραδέως πεπνυμένα πάντ' ἀγορεύεις:</TextUnit>
    <TextUnit id="9607" loc="19.353">ἔστι δέ μοι γρηὺ̈ς πυκινὰ φρεσὶ μήδε' ἔχουσα</TextUnit>
    <TextUnit id="9608" loc="19.354">ἣ κεῖνον δύστηνον ἐὺ̈ τρέφεν ἠδ' ἀτίταλλε,</TextUnit>
    <TextUnit id="9609" loc="19.355">δεξαμένη χείρεσς',  ὅτε μιν πρῶτον τέκε μήτηρ,</TextUnit>
    <TextUnit id="9610" loc="19.356">ἥ σε πόδας νίψει, ὀλιγηπελέουσά περ ἔμπης.</TextUnit>
    <TextUnit id="9611" loc="19.357">ἀλλ' ἄγε νῦν ἀνστᾶσα, περίφρων Εὐρύκλεια,</TextUnit>
    <TextUnit id="9612" loc="19.358">νίψον σοῖο ἄνακτος ὁμήλικα: καί που ̓Οδυσσεὺς</TextUnit>
    <TextUnit id="9613" loc="19.359">ἤδη τοιόσδ' ἐστὶ πόδας τοιόσδε τε χεῖρας:</TextUnit>
    <TextUnit id="9614" loc="19.360">αἶψα γὰρ ἐν κακότητι βροτοὶ καταγηράσκουσιν.”</TextUnit>
    <TextUnit id="9615" loc="19.361">ὣς ἄρ' ἔφη, γρηὺ̈ς δὲ κατέσχετο χερσὶ πρόσωπα,</TextUnit>
    <TextUnit id="9616" loc="19.362">δάκρυα δ' ἔκβαλε θερμά, ἔπος δ' ὀλοφυδνὸν ἔειπεν:</TextUnit>
    <TextUnit id="9617" loc="19.363">“ὤ μοι ἐγὼ σέο, τέκνον, ἀμήχανος: ἦ σε περὶ Ζεὺς</TextUnit>
    <TextUnit id="9618" loc="19.364">ἀνθρώπων ἤχθηρε θεουδέα θυμὸν ἔχοντα.</TextUnit>
    <TextUnit id="9619" loc="19.365">οὐ γάρ πώ τις τόσσα βροτῶν Διὶ τερπικεραύνῳ</TextUnit>
    <TextUnit id="9620" loc="19.366">πίονα μηρί' ἔκη' οὐδ' ἐξαίτους ἑκατόμβας,</TextUnit>
    <TextUnit id="9621" loc="19.367">ὅσσα σὺ τῷ ἐδίδους, ἀρώμενος ἧος ἵκοιο</TextUnit>
    <TextUnit id="9622" loc="19.368">γῆράς τε λιπαρὸν θρέψαιό τε φαίδιμον υἱόν:</TextUnit>
    <TextUnit id="9623" loc="19.369">νῦν δέ τοι οἴῳ πάμπαν ἀφείλετο νόστιμον ἦμαρ.</TextUnit>
    <TextUnit id="9624" loc="19.370">οὕτω που καὶ κείνῳ ἐφεψιόωντο γυναῖκες</TextUnit>
    <TextUnit id="9625" loc="19.371">ξείνων τηλεδαπῶν, ὅτε τευ κλυτὰ δώμαθ' ἵκοιτο,</TextUnit>
    <TextUnit id="9626" loc="19.372">ὡς σέθεν αἱ κύνες αἵδε καθεψιόωνται ἅπασαι,</TextUnit>
    <TextUnit id="9627" loc="19.373">τάων νῦν λώβην τε καὶ αἴσχεα πόλλ' ἀλεείνων</TextUnit>
    <TextUnit id="9628" loc="19.374">οὐκ ἐάας νίζειν: ἐμὲ δ' οὐκ ἀέκουσαν ἄνωγε</TextUnit>
    <TextUnit id="9629" loc="19.375">κούρη ̓Ικαρίοιο,  περίφρων Πηνελόπεια.</TextUnit>
    <TextUnit id="9630" loc="19.376">τῷ σε πόδας νίψω ἅμα τ' αὐτῆς Πηνελοπείης</TextUnit>
    <TextUnit id="9631" loc="19.377">καὶ σέθεν εἵνεκ', ἐπεί μοι ὀρώρεται ἔνδοθι θυμὸς</TextUnit>
    <TextUnit id="9632" loc="19.378">κήδεσιν. ἀλλ' ἄγε νῦν ξυνίει ἔπος, ὅττι κεν εἴπω:</TextUnit>
    <TextUnit id="9633" loc="19.379">πολλοὶ δὴ ξεῖνοι ταλαπείριοι ἐνθάδ' ἵκοντο,</TextUnit>
    <TextUnit id="9634" loc="19.380">ἀλλ' οὔ πώ τινά φημι ἐοικότα ὧδε ἰδέσθαι</TextUnit>
    <TextUnit id="9635" loc="19.381">ὡς σὺ δέμας φωνήν τε πόδας τ' ̓Οδυσῆϊ ἔοικας.”</TextUnit>
    <TextUnit id="9636" loc="19.382">τὴν δ' ἀπαμειβόμενος προσέφη πολύμητις ̓Οδυσσεύς:</TextUnit>
    <TextUnit id="9637" loc="19.383">“ὦ γρηῦ, οὕτω φασὶν ὅσοι ἴδον ὀφθαλμοῖσιν</TextUnit>
    <TextUnit id="9638" loc="19.384">ἡμέας ἀμφοτέρους, μάλα εἰκέλω ἀλλήλοιϊν</TextUnit>
    <TextUnit id="9639" loc="19.385">ἔμμεναι, ὡς σύ περ αὐτὴ ἐπιφρονέους' ἀγορεύεις.”</TextUnit>
    <TextUnit id="9640" loc="19.386">ὣς ἄρ' ἔφη, γρηὺ̈ς δὲ λέβηθ' ἕλε παμφανόωντα</TextUnit>
    <TextUnit id="9641" loc="19.387">τοῦ πόδας ἐξαπένιζεν, ὕδωρ δ' ἐνεχεύατο πουλὺ</TextUnit>
    <TextUnit id="9642" loc="19.388">ψυχρόν, ἔπειτα δὲ θερμὸν ἐπήφυσεν. αὐτὰρ ̓Οδυσσεὺς</TextUnit>
    <TextUnit id="9643" loc="19.389">ἷζεν ἐπ' ἐσχαρόφιν, ποτὶ δὲ σκότον ἐτράπετ' αἶψα:</TextUnit>
    <TextUnit id="9644" loc="19.390">αὐτίκα γὰρ κατὰ θυμὸν ὀί̈σατο,  μή ἑ λαβοῦσα</TextUnit>
    <TextUnit id="9645" loc="19.391">οὐλὴν ἀμφράσσαιτο καὶ ἀμφαδὰ ἔργα γένοιτο.</TextUnit>
    <TextUnit id="9646" loc="19.392">νίζε δ' ἄρ' ἆσσον ἰοῦσα ἄναχθ' ἑόν: αὐτίκα δ' ἔγνω</TextUnit>
    <TextUnit id="9647" loc="19.393">οὐλήν, τήν ποτέ μιν σῦς ἤλασε λευκῷ ὀδόντι</TextUnit>
    <TextUnit id="9648" loc="19.394">Παρνησόνδ' ἐλθόντα μετ' Αὐτόλυκόν τε καὶ υἷας,</TextUnit>
    <TextUnit id="9649" loc="19.395">μητρὸς ἑῆς πάτερ' ἐσθλόν,  ὃς ἀνθρώπους ἐκέκαστο</TextUnit>
    <TextUnit id="9650" loc="19.396">κλεπτοσύνῃ θ' ὅρκῳ τε: θεὸς δέ οἱ αὐτὸς ἔδωκεν</TextUnit>
    <TextUnit id="9651" loc="19.397">̔Ερμείας: τῷ γὰρ κεχαρισμένα μηρία καῖεν</TextUnit>
    <TextUnit id="9652" loc="19.398">ἀρνῶν ἠδ' ἐρίφων: ὁ δέ οἱ πρόφρων ἅμ' ὀπήδει.</TextUnit>
    <TextUnit id="9653" loc="19.399">Αὐτόλυκος δ' ἐλθὼν ̓Ιθάκης ἐς πίονα δῆμον</TextUnit>
    <TextUnit id="9654" loc="19.400">παῖδα νέον γεγαῶτα κιχήσατο θυγατέρος ἧς:</TextUnit>
    <TextUnit id="9655" loc="19.401">τόν ῥά οἱ Εὐρύκλεια φίλοις ἐπὶ γούνασι θῆκε</TextUnit>
    <TextUnit id="9656" loc="19.402">παυομένῳ δόρποιο, ἔπος τ' ἔφατ' ἔκ τ' ὀνόμαζεν:</TextUnit>
    <TextUnit id="9657" loc="19.403">“Αὐτόλυκ', αὐτὸς νῦν ὄνομ' εὕρεο ὅττι κε θῆαι</TextUnit>
    <TextUnit id="9658" loc="19.404">παιδὸς παιδὶ φίλῳ: πολυάρητος δέ τοί ἐστιν.”</TextUnit>
    <TextUnit id="9659" loc="19.405">τὴν δ' αὖτ' Αὐτόλυκος ἀπαμείβετο φώνησέν τε:</TextUnit>
    <TextUnit id="9660" loc="19.406">“γαμβρὸς ἐμὸς θυγάτηρ τε, τίθεσθ' ὄνομ' ὅττι κεν εἴπω:</TextUnit>
    <TextUnit id="9661" loc="19.407">πολλοῖσιν γὰρ ἐγώ γε ὀδυσσάμενος τόδ' ἱκάνω,</TextUnit>
    <TextUnit id="9662" loc="19.408">ἀνδράσιν ἠδὲ γυναιξὶν ἀνὰ χθόνα πουλυβότειραν:</TextUnit>
    <TextUnit id="9663" loc="19.409">τῷ δ' ̓Οδυσεὺς ὄνομ' ἔστω ἐπώνυμον: αὐτὰρ ἐγώ γε,</TextUnit>
    <TextUnit id="9664" loc="19.410">ὁππότ' ἂν ἡβήσας μητρώϊον ἐς μέγα δῶμα</TextUnit>
    <TextUnit id="9665" loc="19.411">ἔλθῃ Παρνησόνδ', ὅθι πού μοι κτήματ' ἔασι,</TextUnit>
    <TextUnit id="9666" loc="19.412">τῶν οἱ ἐγὼ δώσω καί μιν χαίροντ' ἀποπέμψω.”</TextUnit>
    <TextUnit id="9667" loc="19.413">τῶν ἕνεκ' ἦλθ' ̓Οδυσεύς, ἵνα οἱ πόροι ἀγλαὰ δῶρα.</TextUnit>
    <TextUnit id="9668" loc="19.414">τὸν μὲν ἄρ' Αὐτόλυκός τε καὶ υἱέες Αὐτολύκοιο</TextUnit>
    <TextUnit id="9669" loc="19.415">χερσίν τ' ἠσπάζοντο ἔπεσσί τε μειλιχίοισι:</TextUnit>
    <TextUnit id="9670" loc="19.416">μήτηρ δ' ̓Αμφιθέη μητρὸς περιφῦς' ̓Οδυσῆϊ</TextUnit>
    <TextUnit id="9671" loc="19.417">κύσς' ἄρα μιν κεφαλήν τε καὶ ἄμφω φάεα καλά.</TextUnit>
    <TextUnit id="9672" loc="19.418">Αὐτόλυκος δ' υἱοῖσιν ἐκέκλετο κυδαλίμοισι</TextUnit>
    <TextUnit id="9673" loc="19.419">δεῖπνον ἐφοπλίσσαι: τοὶ δ' ὀτρύνοντος ἄκουσαν,</TextUnit>
    <TextUnit id="9674" loc="19.420">αὐτίκα δ' εἰσάγαγον βοῦν ἄρσενα πενταέτηρον:</TextUnit>
    <TextUnit id="9675" loc="19.421">τὸν δέρον ἀμφί θ' ἕπον, καί μιν διέχευαν ἅπαντα,</TextUnit>
    <TextUnit id="9676" loc="19.422">μίστυλλόν τ' ἄρ' ἐπισταμένως πεῖράν τ' ὀβελοῖσιν,</TextUnit>
    <TextUnit id="9677" loc="19.423">ὤπτησάν τε περιφραδέως, δάσσαντό τε μοίρας.</TextUnit>
    <TextUnit id="9678" loc="19.424">ὣς τότε μὲν πρόπαν ἦμαρ ἐς ἠέλιον καταδύντα</TextUnit>
    <TextUnit id="9679" loc="19.425">δαίνυντ',  οὐδέ τι θυμὸς ἐδεύετο δαιτὸς ἐί̈σης:</TextUnit>
    <TextUnit id="9680" loc="19.426">ἦμος δ' ἠέλιος κατέδυ καὶ ἐπὶ κνέφας ἦλθεν,</TextUnit>
    <TextUnit id="9681" loc="19.427">δὴ τότε κοιμήσαντο καὶ ὕπνου δῶρον ἕλοντο.</TextUnit>
    <TextUnit id="9682" loc="19.428">ἦμος δ' ἠριγένεια φάνη ῥοδοδάκτυλος ̓Ηώς,</TextUnit>
    <TextUnit id="9683" loc="19.429">βάν ῥ' ἴμεν ἐς θήρην, ἠμὲν κύνες ἠδὲ καὶ αὐτοὶ</TextUnit>
    <TextUnit id="9684" loc="19.430">υἱέες Αὐτολύκου: μετὰ τοῖσι δὲ δῖος ̓Οδυσσεὺς</TextUnit>
    <TextUnit id="9685" loc="19.431">ἤϊεν: αἰπὺ δ' ὄρος προσέβαν καταειμένον ὕλῃ</TextUnit>
    <TextUnit id="9686" loc="19.432">Παρνησοῦ, τάχα δ' ἵκανον πτύχας ἠνεμοέσσας.</TextUnit>
    <TextUnit id="9687" loc="19.433">̓Ηέλιος μὲν ἔπειτα νέον προσέβαλλεν ἀρούρας</TextUnit>
    <TextUnit id="9688" loc="19.434">ἐξ ἀκαλαρρείταο βαθυρρόου ̓Ωκεανοῖο,</TextUnit>
    <TextUnit id="9689" loc="19.435">οἱ δ' ἐς βῆσσαν ἵκανον ἐπακτῆρες: πρὸ δ' ἄρ' αὐτῶν</TextUnit>
    <TextUnit id="9690" loc="19.436">ἴχνι' ἐρευνῶντες κύνες ἤϊσαν, αὐτὰρ ὄπισθεν</TextUnit>
    <TextUnit id="9691" loc="19.437">υἱέες Αὐτολύκου: μετὰ τοῖσι δὲ δῖος ̓Οδυσσεὺς</TextUnit>
    <TextUnit id="9692" loc="19.438">ἤϊεν ἄγχι κυνῶν, κραδάων δολιχόσκιον ἔγχος.</TextUnit>
    <TextUnit id="9693" loc="19.439">ἔνθα δ' ἄρ' ἐν λόχμῃ πυκινῇ κατέκειτο μέγας σῦς:</TextUnit>
    <TextUnit id="9694" loc="19.440">τὴν μὲν ἄρ' οὔτ' ἀνέμων διάει μένος ὑγρὸν ἀέντων,</TextUnit>
    <TextUnit id="9695" loc="19.441">οὔτε μιν ̓Ηέλιος φαέθων ἀκτῖσιν ἔβαλλεν,</TextUnit>
    <TextUnit id="9696" loc="19.442">οὔτ' ὄμβρος περάασκε διαμπερές: ὣς ἄρα πυκνὴ</TextUnit>
    <TextUnit id="9697" loc="19.443">ἦεν, ἀτὰρ φύλλων ἐνέην χύσις ἤλιθα πολλή.</TextUnit>
    <TextUnit id="9698" loc="19.444">τὸν δ' ἀνδρῶν τε κυνῶν τε περὶ κτύπος ἦλθε ποδοῖϊν,</TextUnit>
    <TextUnit id="9699" loc="19.445">ὡς ἐπάγοντες ἐπῇσαν: ὁ δ' ἀντίος ἐκ ξυλόχοιο</TextUnit>
    <TextUnit id="9700" loc="19.446">φρίξας εὖ λοφιήν, πῦρ δ' ὀφθαλμοῖσι δεδορκώς,</TextUnit>
    <TextUnit id="9701" loc="19.447">στῆ ῥ' αὐτῶν σχεδόθεν: ὁ δ' ἄρα πρώτιστος ̓Οδυσσεὺς</TextUnit>
    <TextUnit id="9702" loc="19.448">ἔσσυτ' ἀνασχόμενος δολιχὸν δόρυ χειρὶ παχείῃ,</TextUnit>
    <TextUnit id="9703" loc="19.449">οὐτάμεναι μεμαώς: ὁ δέ μιν φθάμενος ἔλασεν σῦς</TextUnit>
    <TextUnit id="9704" loc="19.450">γουνὸς ὕπερ,  πολλὸν δὲ διήφυσε σαρκὸς ὀδόντι</TextUnit>
    <TextUnit id="9705" loc="19.451">λικριφὶς ἀί̈ξας, οὐδ' ὀστέον ἵκετο φωτός.</TextUnit>
    <TextUnit id="9706" loc="19.452">τὸν δ' ̓Οδυσεὺς οὔτησε τυχὼν κατὰ δεξιὸν ὦμον,</TextUnit>
    <TextUnit id="9707" loc="19.453">ἀντικρὺ δὲ διῆλθε φαεινοῦ δουρὸς ἀκωκή:</TextUnit>
    <TextUnit id="9708" loc="19.454">κὰδ δ' ἔπες' ἐν κονίῃσι μακών, ἀπὸ δ' ἔπτατο θυμός.</TextUnit>
    <TextUnit id="9709" loc="19.455">τὸν μὲν ἄρ' Αὐτολύκου παῖδες φίλοι ἀμφεπένοντο,</TextUnit>
    <TextUnit id="9710" loc="19.456">ὠτειλὴν δ' ̓Οδυσῆος ἀμύμονος ἀντιθέοιο</TextUnit>
    <TextUnit id="9711" loc="19.457">δῆσαν ἐπισταμένως, ἐπαοιδῇ δ' αἷμα κελαινὸν</TextUnit>
    <TextUnit id="9712" loc="19.458">ἔσχεθον, αἶψα δ' ἵκοντο φίλου πρὸς δώματα πατρός.</TextUnit>
    <TextUnit id="9713" loc="19.459">τὸν μὲν ἄρ' Αὐτόλυκός τε καὶ υἱέες Αὐτολύκοιο</TextUnit>
    <TextUnit id="9714" loc="19.460">εὖ ἰησάμενοι ἠδ' ἀγλαὰ δῶρα πορόντες</TextUnit>
    <TextUnit id="9715" loc="19.461">καρπαλίμως χαίροντα φίλην ἐς πατρίδ' ἔπεμπον</TextUnit>
    <TextUnit id="9716" loc="19.462">εἰς ̓Ιθάκην. τῷ μέν ῥα πατὴρ καὶ πότνια μήτηρ</TextUnit>
    <TextUnit id="9717" loc="19.463">χαῖρον νοστήσαντι καὶ ἐξερέεινον ἕκαστα,</TextUnit>
    <TextUnit id="9718" loc="19.464">οὐλὴν ὅττι πάθοι: ὁ δ' ἄρα σφίσιν εὖ κατέλεξεν</TextUnit>
    <TextUnit id="9719" loc="19.465">ὥς μιν θηρεύοντ' ἔλασεν σῦς λευκῷ ὀδόντι,</TextUnit>
    <TextUnit id="9720" loc="19.466">Παρνησόνδ' ἐλθόντα σὺν υἱάσιν Αὐτολύκοιο.</TextUnit>
    <TextUnit id="9721" loc="19.467">τὴν γρηὺ̈ς χείρεσσι καταπρηνέσσι λαβοῦσα</TextUnit>
    <TextUnit id="9722" loc="19.468">γνῶ ῥ' ἐπιμασσαμένη, πόδα δὲ προέηκε φέρεσθαι:</TextUnit>
    <TextUnit id="9723" loc="19.469">ἐν δὲ λέβητι πέσε κνήμη, κανάχησε δὲ χαλκός,</TextUnit>
    <TextUnit id="9724" loc="19.470">ἂψ δ' ἑτέρως' ἐκλίθη: τὸ δ' ἐπὶ χθονὸς ἐξέχυθ' ὕδωρ.</TextUnit>
    <TextUnit id="9725" loc="19.471">τὴν δ' ἅμα χάρμα καὶ ἄλγος ἕλε φρένα, τὼ δέ οἱ ὄσσε</TextUnit>
    <TextUnit id="9726" loc="19.472">δακρυόφι πλῆσθεν, θαλερὴ δέ οἱ ἔσχετο φωνή.</TextUnit>
    <TextUnit id="9727" loc="19.473">ἁψαμένη δὲ γενείου ̓Οδυσσῆα προσέειπεν:</TextUnit>
    <TextUnit id="9728" loc="19.474">“ἦ μάλ' ̓Οδυσσεύς ἐσσι, φίλον τέκος: οὐδέ ς' ἐγώ γε</TextUnit>
    <TextUnit id="9729" loc="19.475">πρὶν ἔγνων,  πρὶν πάντα ἄνακτ' ἐμὸν ἀμφαφάασθαι.”</TextUnit>
    <TextUnit id="9730" loc="19.476">ἦ καὶ Πηνελόπειαν ἐσέδρακεν ὀφθαλμοῖσι,</TextUnit>
    <TextUnit id="9731" loc="19.477">πεφραδέειν ἐθέλουσα φίλον πόσιν ἔνδον ἐόντα.</TextUnit>
    <TextUnit id="9732" loc="19.478">ἡ δ' οὔτ' ἀθρῆσαι δύνατ' ἀντίη οὔτε νοῆσαι:</TextUnit>
    <TextUnit id="9733" loc="19.479">τῇ γὰρ ̓Αθηναίη νόον ἔτραπεν: αὐτὰρ ̓Οδυσσεὺς</TextUnit>
    <TextUnit id="9734" loc="19.480">χεῖρ' ἐπιμασσάμενος φάρυγος λάβε δεξιτερῆφι,</TextUnit>
    <TextUnit id="9735" loc="19.481">τῇ δ' ἑτέρῃ ἕθεν ἆσσον ἐρύσσατο φώνησέν τε.</TextUnit>
    <TextUnit id="9736" loc="19.482">“μαῖα, τίη μ' ἐθέλεις ὀλέσαι; σὺ δέ μ' ἔτρεφες αὐτὴ</TextUnit>
    <TextUnit id="9737" loc="19.483">τῷ σῷ ἐπὶ μαζῷ: νῦν δ' ἄλγεα πολλὰ μογήσας</TextUnit>
    <TextUnit id="9738" loc="19.484">ἤλυθον εἰκοστῷ ἔτεϊ ἐς πατρίδα γαῖαν.</TextUnit>
    <TextUnit id="9739" loc="19.485">ἀλλ' ἐπεὶ ἐφράσθης καί τοι θεὸς ἔμβαλε θυμῷ,</TextUnit>
    <TextUnit id="9740" loc="19.486">σίγα, μή τίς τ' ἄλλος ἐνὶ μεγάροισι πύθηται.</TextUnit>
    <TextUnit id="9741" loc="19.487">ὧδε γὰρ ἐξερέω, καὶ μὴν  τετελεσμένον ἔσται:</TextUnit>
    <TextUnit id="9742" loc="19.488">εἴ χ' ὑπ' ἐμοί γε θεὸς δαμάσῃ μνηστῆρας ἀγαυούς,</TextUnit>
    <TextUnit id="9743" loc="19.489">οὐδὲ τροφοῦ οὔσης σεῦ ἀφέξομαι, ὁππότ' ἂν ἄλλας</TextUnit>
    <TextUnit id="9744" loc="19.490">δμῳὰς ἐν μεγάροισιν ἐμοῖς κτείνωμι γυναῖκας.”</TextUnit>
    <TextUnit id="9745" loc="19.491">τὸν δ' αὖτε προσέειπε περίφρων Εὐρύκλεια:</TextUnit>
    <TextUnit id="9746" loc="19.492">“τέκνον ἐμόν, ποῖόν σε ἔπος φύγεν ἕρκος ὀδόντων.</TextUnit>
    <TextUnit id="9747" loc="19.493">οἶσθα μὲν οἷον ἐμὸν μένος ἔμπεδον οὐδ' ἐπιεικτόν,</TextUnit>
    <TextUnit id="9748" loc="19.494">ἕξω δ' ὡς ὅτε τις στερεὴ λίθος ἠὲ σίδηρος.</TextUnit>
    <TextUnit id="9749" loc="19.495">ἄλλο δέ τοι ἐρέω,  σὺ δ' ἐνὶ φρεσὶ βάλλεο σῇσιν:</TextUnit>
    <TextUnit id="9750" loc="19.496">εἴ χ' ὑπό σοι γε θεὸς δαμάσῃ μνηστῆρας ἀγαυούς,</TextUnit>
    <TextUnit id="9751" loc="19.497">δὴ τότε τοι καταλέξω ἐνὶ μεγάροισι γυναῖκας,</TextUnit>
    <TextUnit id="9752" loc="19.498">αἵ τέ ς' ἀτιμάζουσι καὶ αἳ νηλείτιδές εἰσι.”</TextUnit>
    <TextUnit id="9753" loc="19.499">τὴν δ' ἀπαμειβόμενος προσέφη πολύμητις ̓Οδυσσεύς</TextUnit>
    <TextUnit id="9754" loc="19.500">“μαῖα,  τίη δὲ σὺ τὰς μυθήσεαι; οὐδέ τί σε χρή.</TextUnit>
    <TextUnit id="9755" loc="19.501">εὖ νυ καὶ αὐτὸς ἐγὼ φράσομαι καὶ εἴσομ' ἑκάστην:</TextUnit>
    <TextUnit id="9756" loc="19.502">ἀλλ' ἔχε σιγῇ μῦθον, ἐπίτρεψον δὲ θεοῖσιν.”</TextUnit>
    <TextUnit id="9757" loc="19.503">ὣς ἄρ' ἔφη, γρηὺ̈ς δὲ διὲκ μεγάροιο βεβήκει</TextUnit>
    <TextUnit id="9758" loc="19.504">οἰσομένη ποδάνιπτρα: τὰ γὰρ πρότερ' ἔκχυτο πάντα.</TextUnit>
    <TextUnit id="9759" loc="19.505">αὐτὰρ ἐπεὶ νίψεν τε καὶ ἤλειψεν λίπ' ἐλαίῳ,</TextUnit>
    <TextUnit id="9760" loc="19.506">αὖτις ἄρ' ἀσσοτέρω πυρὸς ἕλκετο δίφρον ̓Οδυσσεὺς</TextUnit>
    <TextUnit id="9761" loc="19.507">θερσόμενος, οὐλὴν δὲ κατὰ ῥακέεσσι κάλυψε.</TextUnit>
    <TextUnit id="9762" loc="19.508">τοῖσι δὲ μύθων ἦρχε περίφρων Πηνελόπεια:</TextUnit>
    <TextUnit id="9763" loc="19.509">“ξεῖνε, τὸ μέν ς' ἔτι τυτθὸν ἐγὼν εἰρήσομαι αὐτή:</TextUnit>
    <TextUnit id="9764" loc="19.510">καὶ γὰρ δὴ κοίτοιο τάχ' ἔσσεται ἡδέος ὥρη,</TextUnit>
    <TextUnit id="9765" loc="19.511">ὅν τινά γ' ὕπνος ἕλοι γλυκερός, καὶ κηδόμενόν περ.</TextUnit>
    <TextUnit id="9766" loc="19.512">αὐτὰρ ἐμοὶ καὶ πένθος ἀμέτρητον πόρε δαίμων:</TextUnit>
    <TextUnit id="9767" loc="19.513">ἤματα μὲν γὰρ τέρπομ' ὀδυρομένη, γοόωσα,</TextUnit>
    <TextUnit id="9768" loc="19.514">ἔς τ' ἐμὰ ἔργ' ὁρόωσα καὶ ἀμφιπόλων ἐνὶ οἴκῳ:</TextUnit>
    <TextUnit id="9769" loc="19.515">αὐτὰρ ἐπὴν νὺξ ἔλθῃ,  ἕλῃσί τε κοῖτος ἅπαντας,</TextUnit>
    <TextUnit id="9770" loc="19.516">κεῖμαι ἐνὶ λέκτρῳ, πυκιναὶ δέ μοι ἀμφ' ἀδινὸν κῆρ</TextUnit>
    <TextUnit id="9771" loc="19.517">ὀξεῖαι μελεδῶνες ὀδυρομένην ἐρέθουσιν.</TextUnit>
    <TextUnit id="9772" loc="19.518">ὡς δ' ὅτε Πανδαρέου κούρη, χλωρηὶ̈ς ἀηδών,</TextUnit>
    <TextUnit id="9773" loc="19.519">καλὸν ἀείδῃσιν ἔαρος νέον ἱσταμένοιο,</TextUnit>
    <TextUnit id="9774" loc="19.520">δενδρέων ἐν πετάλοισι καθεζομένη πυκινοῖσιν,</TextUnit>
    <TextUnit id="9775" loc="19.521">ἥ τε θαμὰ τρωπῶσα χέει πολυηχέα φωνήν,</TextUnit>
    <TextUnit id="9776" loc="19.522">παῖδ' ὀλοφυρομένη ̓́Ιτυλον φίλον, ὅν ποτε χαλκῷ</TextUnit>
    <TextUnit id="9777" loc="19.523">κτεῖνε δι' ἀφραδίας, κοῦρον Ζήθοιο ἄνακτος,</TextUnit>
    <TextUnit id="9778" loc="19.524">ὣς καὶ ἐμοὶ δίχα θυμὸς ὀρώρεται ἔνθα καὶ ἔνθα,</TextUnit>
    <TextUnit id="9779" loc="19.525">ἠὲ μένω παρὰ παιδὶ καὶ ἔμπεδα πάντα φυλάσσω,</TextUnit>
    <TextUnit id="9780" loc="19.526">κτῆσιν ἐμήν, δμῶάς τε καὶ ὑψερεφὲς μέγα δῶμα,</TextUnit>
    <TextUnit id="9781" loc="19.527">εὐνήν τ' αἰδομένη πόσιος δήμοιό τε φῆμιν,</TextUnit>
    <TextUnit id="9782" loc="19.528">ἦ ἤδη ἅμ' ἕπωμαι ̓Αχαιῶν ὅς τις ἄριστος</TextUnit>
    <TextUnit id="9783" loc="19.529">μνᾶται ἐνὶ μεγάροισι, πορὼν ἀπερείσια ἕδνα.</TextUnit>
    <TextUnit id="9784" loc="19.530">παῖς δ' ἐμὸς ἧος ἔην ἔτι νήπιος ἠδὲ χαλίφρων,</TextUnit>
    <TextUnit id="9785" loc="19.531">γήμασθ' οὔ μ' εἴα πόσιος κατὰ δῶμα λιποῦσαν:</TextUnit>
    <TextUnit id="9786" loc="19.532">νῦν δ' ὅτε δὴ μέγας ἐστὶ καὶ ἥβης μέτρον ἱκάνει,</TextUnit>
    <TextUnit id="9787" loc="19.533">καὶ δή μ' ἀρᾶται πάλιν ἐλθέμεν ἐκ μεγάροιο,</TextUnit>
    <TextUnit id="9788" loc="19.534">κτήσιος ἀσχαλόων, τήν οἱ κατέδουσιν ̓Αχαιοί.</TextUnit>
    <TextUnit id="9789" loc="19.535">ἀλλ' ἄγε μοι τὸν ὄνειρον ὑπόκριναι καὶ ἄκουσον.</TextUnit>
    <TextUnit id="9790" loc="19.536">χῆνές μοι κατὰ οἶκον ἐείκοσι πυρὸν ἔδουσιν</TextUnit>
    <TextUnit id="9791" loc="19.537">ἐξ ὕδατος, καί τέ σφιν ἰαίνομαι εἰσορόωσα:</TextUnit>
    <TextUnit id="9792" loc="19.538">ἐλθὼν δ' ἐξ ὄρεος μέγας αἰετὸς ἀγκυλοχείλης</TextUnit>
    <TextUnit id="9793" loc="19.539">πᾶσι κατ' αὐχένας ἦξε καὶ ἔκτανεν: οἱ δ' ἐκέχυντο</TextUnit>
    <TextUnit id="9794" loc="19.540">ἀθρόοι ἐν μεγάροις,  ὁ δ' ἐς αἰθέρα δῖαν ἀέρθη.</TextUnit>
    <TextUnit id="9795" loc="19.541">αὐτὰρ ἐγὼ κλαῖον καὶ ἐκώκυον ἔν περ ὀνείρῳ,</TextUnit>
    <TextUnit id="9796" loc="19.542">ἀμφὶ δ' ἔμ' ἠγερέθοντο ἐϋπλοκαμῖδες ̓Αχαιαί,</TextUnit>
    <TextUnit id="9797" loc="19.543">οἴκτρ' ὀλοφυρομένην ὅ μοι αἰετὸς ἔκτανε χῆνας.</TextUnit>
    <TextUnit id="9798" loc="19.544">ἂψ δ' ἐλθὼν κατ' ἄρ' ἕζετ' ἐπὶ προὔχοντι μελάθρῳ,</TextUnit>
    <TextUnit id="9799" loc="19.545">φωνῇ δὲ βροτέῃ κατερήτυε φώνησέν τε:</TextUnit>
    <TextUnit id="9800" loc="19.546">“‘θάρσει, ̓Ικαρίου κούρη τηλεκλειτοῖο:</TextUnit>
    <TextUnit id="9801" loc="19.547">οὐκ ὄναρ, ἀλλ' ὕπαρ ἐσθλόν, ὅ τοι τετελεσμένον ἔσται.</TextUnit>
    <TextUnit id="9802" loc="19.548">χῆνες μὲν μνηστῆρες, ἐγὼ δέ τοι αἰετὸς ὄρνις</TextUnit>
    <TextUnit id="9803" loc="19.549">ἦα πάρος, νῦν αὖτε τεὸς πόσις εἰλήλουθα,</TextUnit>
    <TextUnit id="9804" loc="19.550">ὃς πᾶσι μνηστῆρσιν ἀεικέα πότμον ἐφήσω.’</TextUnit>
    <TextUnit id="9805" loc="19.551">“ὣς ἔφατ', αὐτὰρ ἐμὲ μελιηδὴς ὕπνος ἀνῆκε:</TextUnit>
    <TextUnit id="9806" loc="19.552">παπτήνασα δὲ χῆνας ἐνὶ μεγάροισι νόησα</TextUnit>
    <TextUnit id="9807" loc="19.553">πυρὸν ἐρεπτομένους παρὰ πύελον, ἧχι πάρος περ.”</TextUnit>
    <TextUnit id="9808" loc="19.554">τὴν δ' ἀπαμειβόμενος προσέφη πολύμητις ̓Οδυσσεύς:</TextUnit>
    <TextUnit id="9809" loc="19.555">“ὦ γύναι,  οὔ πως ἔστιν ὑποκρίνασθαι ὄνειρον</TextUnit>
    <TextUnit id="9810" loc="19.556">ἄλλῃ ἀποκλίναντ', ἐπεὶ ἦ ῥά τοι αὐτὸς ̓Οδυσσεὺς</TextUnit>
    <TextUnit id="9811" loc="19.557">πέφραδ' ὅπως τελέει: μνηστῆρσι δὲ φαίνετ' ὄλεθρος</TextUnit>
    <TextUnit id="9812" loc="19.558">πᾶσι μάλ', οὐδέ κέ τις θάνατον καὶ κῆρας ἀλύξει.”</TextUnit>
    <TextUnit id="9813" loc="19.559">τὸν δ' αὖτε προσέειπε περίφρων Πηνελόπεια:</TextUnit>
    <TextUnit id="9814" loc="19.560">“ξεῖν',  ἦ τοι μὲν ὄνειροι ἀμήχανοι ἀκριτόμυθοι</TextUnit>
    <TextUnit id="9815" loc="19.561">γίγνοντ', οὐδέ τι πάντα τελείεται ἀνθρώποισι.</TextUnit>
    <TextUnit id="9816" loc="19.562">δοιαὶ γάρ τε πύλαι ἀμενηνῶν εἰσὶν ὀνείρων:</TextUnit>
    <TextUnit id="9817" loc="19.563">αἱ μὲν γὰρ κεράεσσι τετεύχαται, αἱ δ' ἐλέφαντι:</TextUnit>
    <TextUnit id="9818" loc="19.564">τῶν οἳ μέν κ' ἔλθωσι διὰ πριστοῦ ἐλέφαντος,</TextUnit>
    <TextUnit id="9819" loc="19.565">οἵ ῥ' ἐλεφαίρονται,  ἔπε' ἀκράαντα φέροντες:</TextUnit>
    <TextUnit id="9820" loc="19.566">οἱ δὲ διὰ ξεστῶν κεράων ἔλθωσι θύραζε,</TextUnit>
    <TextUnit id="9821" loc="19.567">οἵ ῥ' ἔτυμα κραίνουσι, βροτῶν ὅτε κέν τις ἴδηται.</TextUnit>
    <TextUnit id="9822" loc="19.568">ἀλλ' ἐμοὶ οὐκ ἐντεῦθεν ὀί̈ομαι αἰνὸν ὄνειρον</TextUnit>
    <TextUnit id="9823" loc="19.569">ἐλθέμεν: ἦ κ' ἀσπαστὸν ἐμοὶ καὶ παιδὶ γένοιτο.</TextUnit>
    <TextUnit id="9824" loc="19.570">ἄλλο δέ τοι ἐρέω,  σὺ δ' ἐνὶ φρεσὶ βάλλεο σῇσιν:</TextUnit>
    <TextUnit id="9825" loc="19.571">ἥδε δὴ ἠὼς εἶσι δυσώνυμος, ἥ μ' ̓Οδυσῆος</TextUnit>
    <TextUnit id="9826" loc="19.572">οἴκου ἀποσχήσει: νῦν γὰρ καταθήσω ἄεθλον,</TextUnit>
    <TextUnit id="9827" loc="19.573">τοὺς πελέκεας, τοὺς κεῖνος ἐνὶ μεγάροισιν ἑοῖσιν</TextUnit>
    <TextUnit id="9828" loc="19.574">ἵστασχ' ἑξείης, δρυόχους ὥς, δώδεκα πάντας:</TextUnit>
    <TextUnit id="9829" loc="19.575">στὰς δ' ὅ γε πολλὸν ἄνευθε διαρρίπτασκεν ὀϊστόν.</TextUnit>
    <TextUnit id="9830" loc="19.576">νῦν δὲ μνηστήρεσσιν ἄεθλον τοῦτον ἐφήσω:</TextUnit>
    <TextUnit id="9831" loc="19.577">ὃς δέ κε ῥηί̈τατ' ἐντανύσῃ βιὸν ἐν παλάμῃσι</TextUnit>
    <TextUnit id="9832" loc="19.578">καὶ διοϊστεύσῃ πελέκεων δυοκαίδεκα πάντων,</TextUnit>
    <TextUnit id="9833" loc="19.579">τῷ κεν ἅμ' ἑσποίμην, νοσφισσαμένη τόδε δῶμα</TextUnit>
    <TextUnit id="9834" loc="19.580">κουρίδιον, μάλα καλόν,  ἐνίπλειον βιότοιο:</TextUnit>
    <TextUnit id="9835" loc="19.581">τοῦ ποτὲ μεμνήσεσθαι ὀί̈ομαι ἔν περ ὀνείρῳ.”</TextUnit>
    <TextUnit id="9836" loc="19.582">τὴν δ' ἀπαμειβόμενος προσέφη πολύμητις ̓Οδυσσεύς</TextUnit>
    <TextUnit id="9837" loc="19.583">“ὦ γύναι αἰδοίη Λαερτιάδεω ̓Οδυσῆος,</TextUnit>
    <TextUnit id="9838" loc="19.584">μηκέτι νῦν ἀνάβαλλε δόμοις ἔνι τοῦτον ἄεθλον:</TextUnit>
    <TextUnit id="9839" loc="19.585">πρὶν γάρ τοι πολύμητις ἐλεύσεται ἐνθάδ' ̓Οδυσσεύς,</TextUnit>
    <TextUnit id="9840" loc="19.586">πρὶν τούτους τόδε τόξον ἐύ̈ξοον ἀμφαφόωντας</TextUnit>
    <TextUnit id="9841" loc="19.587">νευρήν τ' ἐντανύσαι διοϊστεῦσαί τε σιδήρου.”</TextUnit>
    <TextUnit id="9842" loc="19.588">τὸν δ' αὖτε προσέειπε περίφρων Πηνελόπεια:</TextUnit>
    <TextUnit id="9843" loc="19.589">“εἴ κ' ἐθέλοις μοι, ξεῖνε, παρήμενος ἐν μεγάροισι</TextUnit>
    <TextUnit id="9844" loc="19.590">τέρπειν, οὔ κέ μοι ὕπνος ἐπὶ βλεφάροισι χυθείη.</TextUnit>
    <TextUnit id="9845" loc="19.591">ἀλλ' οὐ γάρ πως ἔστιν ἀύ̈πνους ἔμμεναι αἰεὶ</TextUnit>
    <TextUnit id="9846" loc="19.592">ἀνθρώπους: ἐπὶ γάρ τοι ἑκάστῳ μοῖραν ἔθηκαν</TextUnit>
    <TextUnit id="9847" loc="19.593">ἀθάνατοι θνητοῖσιν ἐπὶ ζείδωρον ἄρουραν.</TextUnit>
    <TextUnit id="9848" loc="19.594">ἀλλ' ἦ τοι μὲν ἐγὼν ὑπερώϊον εἰσαναβᾶσα</TextUnit>
    <TextUnit id="9849" loc="19.595">λέξομαι εἰς εὐνήν,  ἥ μοι στονόεσσα τέτυκται,</TextUnit>
    <TextUnit id="9850" loc="19.596">αἰεὶ δάκρυς' ἐμοῖσι πεφυρμένη, ἐξ οὗ ̓Οδυσσεὺς</TextUnit>
    <TextUnit id="9851" loc="19.597">ᾤχετ' ἐποψόμενος Κακοί̈λιον οὐκ ὀνομαστήν.</TextUnit>
    <TextUnit id="9852" loc="19.598">ἔνθα κε λεξαίμην: σὺ δὲ λέξεο τῷδ' ἐνὶ οἴκῳ,</TextUnit>
    <TextUnit id="9853" loc="19.599">ἢ χαμάδις στορέσας ἤ τοι κατὰ δέμνια θέντων.”</TextUnit>
    <TextUnit id="9854" loc="19.600">ὣς εἰποῦς' ἀνέβαιν' ὑπερώϊα σιγαλόεντα,</TextUnit>
    <TextUnit id="9855" loc="19.601">οὐκ οἴη, ἅμα τῇ γε καὶ ἀμφίπολοι κίον ἄλλαι.</TextUnit>
    <TextUnit id="9856" loc="19.602">ἐς δ' ὑπερῷ' ἀναβᾶσα σὺν ἀμφιπόλοισι γυναιξὶ</TextUnit>
    <TextUnit id="9857" loc="19.603">κλαῖεν ἔπειτ' ̓Οδυσῆα, φίλον πόσιν, ὄφρα οἱ ὕπνον</TextUnit>
    <TextUnit id="9858" loc="19.604">ἡδὺν ἐπὶ βλεφάροισι βάλε γλαυκῶπις ̓Αθήνη.</TextUnit>
    <TextUnit id="9859" loc="20.1">αὐτὰρ ὁ ἐν προδόμῳ εὐνάζετο δῖος ̓Οδυσσεύς:</TextUnit>
    <TextUnit id="9860" loc="20.2">κὰμ μὲν ἀδέψητον βοέην στόρες', αὐτὰρ ὕπερθε</TextUnit>
    <TextUnit id="9861" loc="20.3">κώεα πόλλ' ὀί̈ων, τοὺς ἱρεύεσκον ̓Αχαιοί:</TextUnit>
    <TextUnit id="9862" loc="20.4">Εὐρυνόμη δ' ἄρ' ἐπὶ χλαῖναν βάλε κοιμηθέντι.</TextUnit>
    <TextUnit id="9863" loc="20.5">ἔνθ' ̓Οδυσεὺς μνηστῆρσι κακὰ φρονέων ἐνὶ θυμῷ</TextUnit>
    <TextUnit id="9864" loc="20.6">κεῖτ' ἐγρηγορόων: ταὶ δ' ἐκ μεγάροιο γυναῖκες</TextUnit>
    <TextUnit id="9865" loc="20.7">ἤϊσαν, αἳ μνηστῆρσιν ἐμισγέσκοντο πάρος περ,</TextUnit>
    <TextUnit id="9866" loc="20.8">ἀλλήλῃσι γέλω τε καὶ εὐφροσύνην παρέχουσαι.</TextUnit>
    <TextUnit id="9867" loc="20.9">τοῦ δ' ὠρίνετο θυμὸς ἐνὶ στήθεσσι φίλοισι:</TextUnit>
    <TextUnit id="9868" loc="20.10">πολλὰ δὲ μερμήριζε κατὰ φρένα καὶ κατὰ θυμόν,</TextUnit>
    <TextUnit id="9869" loc="20.11">ἠὲ μεταί̈ξας θάνατον τεύξειεν ἑκάστῃ,</TextUnit>
    <TextUnit id="9870" loc="20.12">ἦ ἔτ' ἐῷ μνηστῆρσιν ὑπερφιάλοισι μιγῆναι</TextUnit>
    <TextUnit id="9871" loc="20.13">ὕστατα καὶ πύματα, κραδίη δέ οἱ ἔνδον ὑλάκτει.</TextUnit>
    <TextUnit id="9872" loc="20.14">ὡς δὲ κύων ἀμαλῇσι περὶ σκυλάκεσσι βεβῶσα</TextUnit>
    <TextUnit id="9873" loc="20.15">ἄνδρ' ἀγνοιήσας' ὑλάει μέμονέν τε μάχεσθαι,</TextUnit>
    <TextUnit id="9874" loc="20.16">ὥς ῥα τοῦ ἔνδον ὑλάκτει ἀγαιομένου κακὰ ἔργα:</TextUnit>
    <TextUnit id="9875" loc="20.17">στῆθος δὲ πλήξας κραδίην ἠνίπαπε μύθῳ:</TextUnit>
    <TextUnit id="9876" loc="20.18">“τέτλαθι δή, κραδίη: καὶ κύντερον ἄλλο ποτ' ἔτλης.</TextUnit>
    <TextUnit id="9877" loc="20.19">ἤματι τῷ ὅτε μοι μένος ἄσχετος ἤσθιε Κύκλωψ</TextUnit>
    <TextUnit id="9878" loc="20.20">ἰφθίμους ἑτάρους: σὺ δ' ἐτόλμας,  ὄφρα σε μῆτις</TextUnit>
    <TextUnit id="9879" loc="20.21">ἐξάγαγ' ἐξ ἄντροιο ὀϊόμενον θανέεσθαι.”</TextUnit>
    <TextUnit id="9880" loc="20.22">ὣς ἔφατ', ἐν στήθεσσι καθαπτόμενος φίλον ἦτορ:</TextUnit>
    <TextUnit id="9881" loc="20.23">τῷ δὲ μάλ' ἐν πείσῃ κραδίη μένε τετληυῖα</TextUnit>
    <TextUnit id="9882" loc="20.24">νωλεμέως: ἀτὰρ αὐτὸς ἑλίσσετο ἔνθα καὶ ἔνθα.</TextUnit>
    <TextUnit id="9883" loc="20.25">ὡς δ' ὅτε γαστέρ' ἀνὴρ πολέος πυρὸς αἰθομένοιο,</TextUnit>
    <TextUnit id="9884" loc="20.26">ἐμπλείην κνίσης τε καὶ αἵματος, ἔνθα καὶ ἔνθα</TextUnit>
    <TextUnit id="9885" loc="20.27">αἰόλλῃ, μάλα δ' ὦκα λιλαίεται ὀπτηθῆναι,</TextUnit>
    <TextUnit id="9886" loc="20.28">ὣς ἄρ' ὅ γ' ἔνθα καὶ ἔνθα ἑλίσσετο, μερμηρίζων</TextUnit>
    <TextUnit id="9887" loc="20.29">ὅππως δὴ μνηστῆρσιν ἀναιδέσι χεῖρας ἐφήσει</TextUnit>
    <TextUnit id="9888" loc="20.30">μοῦνος ἐὼν πολέσι.  σχεδόθεν δέ οἱ ἦλθεν ̓Αθήνη</TextUnit>
    <TextUnit id="9889" loc="20.31">οὐρανόθεν καταβᾶσα: δέμας δ' ἤϊκτο γυναικί:</TextUnit>
    <TextUnit id="9890" loc="20.32">στῆ δ' ἄρ' ὑπὲρ κεφαλῆς καί μιν πρὸς μῦθον ἔειπε:</TextUnit>
    <TextUnit id="9891" loc="20.33">“τίπτ' αὖτ' ἐγρήσσεις, πάντων περὶ κάμμορε φωτῶν;</TextUnit>
    <TextUnit id="9892" loc="20.34">οἶκος μέν τοι ὅδ' ἐστί, γυνὴ δέ τοι ἥδ' ἐνὶ οἴκῳ</TextUnit>
    <TextUnit id="9893" loc="20.35">καὶ, πάϊς,  οἷόν πού τις ἐέλδεται ἔμμεναι υἷα.”</TextUnit>
    <TextUnit id="9894" loc="20.36">τὴν δ' ἀπαμειβόμενος προσέφη πολύμητις ̓Οδυσσεύς:</TextUnit>
    <TextUnit id="9895" loc="20.37">“ναὶ δὴ ταῦτά γε πάντα, θεά, κατὰ μοῖραν ἔειπες:</TextUnit>
    <TextUnit id="9896" loc="20.38">ἀλλά τί μοι τόδε θυμὸς ἐνὶ φρεσὶ μερμηρίζει,</TextUnit>
    <TextUnit id="9897" loc="20.39">ὅππως δὴ μνηστῆρσιν ἀναιδέσι χεῖρας ἐφήσω,</TextUnit>
    <TextUnit id="9898" loc="20.40">μοῦνος ἐών: οἱ δ' αἰὲν ἀολλέες ἔνδον ἔασι.</TextUnit>
    <TextUnit id="9899" loc="20.41">πρὸς δ' ἔτι καὶ τόδε μεῖζον ἐνὶ φρεσὶ μερμηρίζω:</TextUnit>
    <TextUnit id="9900" loc="20.42">εἴ περ γὰρ κτείναιμι Διός τε σέθεν τε ἕκητι,</TextUnit>
    <TextUnit id="9901" loc="20.43">πῆ κεν ὑπεκπροφύγοιμι; τά σε φράζεσθαι ἄνωγα.”</TextUnit>
    <TextUnit id="9902" loc="20.44">τὸν δ' αὖτε προσέειπε θεὰ γλαυκῶπις ̓Αθήνη:</TextUnit>
    <TextUnit id="9903" loc="20.45">“σχέτλιε,  καὶ μέν τίς τε χερείονι πείθεθ' ἑταίρῳ,</TextUnit>
    <TextUnit id="9904" loc="20.46">ὅς περ θνητός τ' ἐστὶ καὶ οὐ τόσα μήδεα οἶδεν:</TextUnit>
    <TextUnit id="9905" loc="20.47">αὐτὰρ ἐγὼ θεός εἰμι, διαμπερὲς ἥ σε φυλάσσω</TextUnit>
    <TextUnit id="9906" loc="20.48">ἐν πάντεσσι πόνοις. ἐρέω δέ τοι ἐξαναφανδόν:</TextUnit>
    <TextUnit id="9907" loc="20.49">εἴ περ πεντήκοντα λόχοι μερόπων ἀνθρώπων</TextUnit>
    <TextUnit id="9908" loc="20.50">νῶϊ περισταῖεν,  κτεῖναι μεμαῶτες ̓́Αρηϊ,</TextUnit>
    <TextUnit id="9909" loc="20.51">καί κεν τῶν ἐλάσαιο βόας καὶ ἴφια μῆλα.</TextUnit>
    <TextUnit id="9910" loc="20.52">ἀλλ' ἑλέτω σε καὶ ὕπνος: ἀνίη καὶ τὸ φυλάσσειν</TextUnit>
    <TextUnit id="9911" loc="20.53">πάννυχον ἐγρήσσοντα, κακῶν δ' ὑποδύσεαι ἤδη.”</TextUnit>
    <TextUnit id="9912" loc="20.54">ὣς φάτο, καί ῥά οἱ ὕπνον ἐπὶ βλεφάροισιν ἔχευεν,</TextUnit>
    <TextUnit id="9913" loc="20.55">αὐτὴ δ' ἂψ ἐς ̓́Ολυμπον ἀφίκετο δῖα θεάων.</TextUnit>
    <TextUnit id="9914" loc="20.56">εὖτε τὸν ὕπνος ἔμαρπτε, λύων μελεδήματα θυμοῦ,</TextUnit>
    <TextUnit id="9915" loc="20.57">λυσιμελής, ἄλοχος δ' ἄρ' ἐπέγρετο κεδνὰ ἰδυῖα:</TextUnit>
    <TextUnit id="9916" loc="20.58">κλαῖε δ' ἄρ' ἐν λέκτροισι καθεζομένη μαλακοῖσιν.</TextUnit>
    <TextUnit id="9917" loc="20.59">αὐτὰρ ἐπεὶ κλαίουσα κορέσσατο ὃν κατὰ θυμόν,</TextUnit>
    <TextUnit id="9918" loc="20.60">̓Αρτέμιδι πρώτιστον ἐπεύξατο δῖα γυναικῶν:</TextUnit>
    <TextUnit id="9919" loc="20.61">“̓́Αρτεμι, πότνα θεά, θύγατερ Διός, αἴθε μοι ἤδη</TextUnit>
    <TextUnit id="9920" loc="20.62">ἰὸν ἐνὶ στήθεσσι βαλοῦς' ἐκ θυμὸν ἕλοιο</TextUnit>
    <TextUnit id="9921" loc="20.63">αὐτίκα νῦν, ἢ ἔπειτα μ' ἀναρπάξασα θύελλα</TextUnit>
    <TextUnit id="9922" loc="20.64">οἴχοιτο προφέρουσα κατ' ἠερόεντα κέλευθα,</TextUnit>
    <TextUnit id="9923" loc="20.65">ἐν προχοῇς δὲ βάλοι ἀψορρόου ̓Ωκεανοῖο.</TextUnit>
    <TextUnit id="9924" loc="20.66">ὡς δ' ὅτε Πανδαρέου κούρας ἀνέλοντο θύελλαι:</TextUnit>
    <TextUnit id="9925" loc="20.67">τῇσι τοκῆας μὲν φθῖσαν θεοί, αἱ δ' ἐλίποντο</TextUnit>
    <TextUnit id="9926" loc="20.68">ὀρφαναὶ ἐν μεγάροισι, κόμισσε δὲ δῖ' ̓Αφροδίτη</TextUnit>
    <TextUnit id="9927" loc="20.69">τυρῷ καὶ μέλιτι γλυκερῷ καὶ ἡδέϊ οἴνῳ:</TextUnit>
    <TextUnit id="9928" loc="20.70">̔́Ηρη δ' αὐτῇσιν περὶ πασέων δῶκε γυναικῶν</TextUnit>
    <TextUnit id="9929" loc="20.71">εἶδος καὶ πινυτήν, μῆκος δ' ἔπορ' ̓́Αρτεμις ἁγνή,</TextUnit>
    <TextUnit id="9930" loc="20.72">ἔργα δ' ̓Αθηναίη δέδαε κλυτὰ ἐργάζεσθαι.</TextUnit>
    <TextUnit id="9931" loc="20.73">εὖτ' ̓Αφροδίτη δῖα προσέστιχε μακρὸν ̓́Ολυμπον,</TextUnit>
    <TextUnit id="9932" loc="20.74">κούρῃς αἰτήσουσα τέλος θαλεροῖο γάμοιο—</TextUnit>
    <TextUnit id="9933" loc="20.75">ἐς Δία τερπικέραυνον,  ὁ γάρ τ' εὖ οἶδεν ἅπαντα,</TextUnit>
    <TextUnit id="9934" loc="20.76">μοῖράν τ' ἀμμορίην τε καταθνητῶν ἀνθρώπων—</TextUnit>
    <TextUnit id="9935" loc="20.77">τόφρα δὲ τὰς κούρας ἅρπυιαι ἀνηρείψαντο</TextUnit>
    <TextUnit id="9936" loc="20.78">καί ῥ' ἔδοσαν στυγερῇσιν ἐρινύσιν ἀμφιπολεύειν:</TextUnit>
    <TextUnit id="9937" loc="20.79">ὣς ἔμ' ἀϊστώσειαν ̓Ολύμπια δώματ' ἔχοντες,</TextUnit>
    <TextUnit id="9938" loc="20.80">ἠέ μ' ἐϋπλόκαμος βάλοι ̓́Αρτεμις,  ὄφρ' ̓Οδυσῆα</TextUnit>
    <TextUnit id="9939" loc="20.81">ὀσσομένη καὶ γαῖαν ὕπο στυγερὴν ἀφικοίμην,</TextUnit>
    <TextUnit id="9940" loc="20.82">μηδέ τι χείρονος ἀνδρὸς ἐϋφραίνοιμι νόημα.</TextUnit>
    <TextUnit id="9941" loc="20.83">ἀλλὰ τὸ μὲν καὶ ἀνεκτὸν ἔχει κακόν, ὁππότε κέν τις</TextUnit>
    <TextUnit id="9942" loc="20.84">ἤματα μὲν κλαίῃ, πυκινῶς ἀκαχήμενος ἦτορ,</TextUnit>
    <TextUnit id="9943" loc="20.85">νύκτας δ' ὕπνος ἔχῃσιν—ὁ γάρ τ' ἐπέλησεν ἁπάντων,</TextUnit>
    <TextUnit id="9944" loc="20.86">ἐσθλῶν ἠδὲ κακῶν, ἐπεὶ ἄρ βλέφαρ' ἀμφικαλύψῃ—</TextUnit>
    <TextUnit id="9945" loc="20.87">αὐτὰρ ἐμοὶ καὶ ὀνείρατ' ἐπέσσευεν κακὰ δαίμων.</TextUnit>
    <TextUnit id="9946" loc="20.88">τῇδε γὰρ αὖ μοι νυκτὶ παρέδραθεν εἴκελος αὐτῷ,</TextUnit>
    <TextUnit id="9947" loc="20.89">τοῖος ἐὼν οἷος ᾖεν ἅμα στρατῷ: αὐτὰρ ἐμὸν κῆρ</TextUnit>
    <TextUnit id="9948" loc="20.90">χαῖρ',  ἐπεὶ οὐκ ἐφάμην ὄναρ ἔμμεναι, ἀλλ' ὕπαρ ἤδη.”</TextUnit>
    <TextUnit id="9949" loc="20.91">ὣς ἔφατ', αὐτίκα δὲ χρυσόθρονος ἤλυθεν ̓Ηώς.</TextUnit>
    <TextUnit id="9950" loc="20.92">τῆς δ' ἄρα κλαιούσης ὄπα σύνθετο δῖος ̓Οδυσσεύς:</TextUnit>
    <TextUnit id="9951" loc="20.93">μερμήριζε δ' ἔπειτα, δόκησε δέ οἱ κατὰ θυμὸν</TextUnit>
    <TextUnit id="9952" loc="20.94">ἤδη γιγνώσκουσα παρεστάμεναι κεφαλῆφι.</TextUnit>
    <TextUnit id="9953" loc="20.95">χλαῖναν μὲν συνελὼν καὶ κώεα,  τοῖσιν ἐνεῦδεν,</TextUnit>
    <TextUnit id="9954" loc="20.96">ἐς μέγαρον κατέθηκεν ἐπὶ θρόνου, ἐκ δὲ βοείην</TextUnit>
    <TextUnit id="9955" loc="20.97">θῆκε θύραζε φέρων, Διὶ δ' εὔξατο χεῖρας ἀνασχών:</TextUnit>
    <TextUnit id="9956" loc="20.98">“Ζεῦ πάτερ, εἴ μ' ἐθέλοντες ἐπὶ τραφερήν τε καὶ ὑγρὴν</TextUnit>
    <TextUnit id="9957" loc="20.99">ἤγετ' ἐμὴν ἐς γαῖαν, ἐπεί μ' ἐκακώσατε λίην,</TextUnit>
    <TextUnit id="9958" loc="20.100">φήμην τίς μοι φάσθω ἐγειρομένων ἀνθρώπων</TextUnit>
    <TextUnit id="9959" loc="20.101">ἔνδοθεν, ἔκτοσθεν δὲ Διὸς τέρας ἄλλο φανήτω.”</TextUnit>
    <TextUnit id="9960" loc="20.102">ὣς ἔφατ' εὐχόμενος: τοῦ δ' ἔκλυε μητίετα Ζεύς,</TextUnit>
    <TextUnit id="9961" loc="20.103">αὐτίκα δ' ἐβρόντησεν ἀπ' αἰγλήεντος ̓Ολύμπου,</TextUnit>
    <TextUnit id="9962" loc="20.104">ὑψόθεν ἐκ νεφέων: γήθησε δὲ δῖος ̓Οδυσσεύς.</TextUnit>
    <TextUnit id="9963" loc="20.105">φήμην δ' ἐξ οἴκοιο γυνὴ προέηκεν ἀλετρὶς</TextUnit>
    <TextUnit id="9964" loc="20.106">πλησίον, ἔνθ' ἄρα οἱ μύλαι ἥατο ποιμένι λαῶν,</TextUnit>
    <TextUnit id="9965" loc="20.107">τῇσιν δώδεκα πᾶσαι ἐπερρώοντο γυναῖκες</TextUnit>
    <TextUnit id="9966" loc="20.108">ἄλφιτα τεύχουσαι καὶ ἀλείατα, μυελὸν ἀνδρῶν.</TextUnit>
    <TextUnit id="9967" loc="20.109">αἱ μὲν ἄρ' ἄλλαι εὗδον, ἐπεὶ κατὰ πυρὸν ἄλεσσαν,</TextUnit>
    <TextUnit id="9968" loc="20.110">ἡ δὲ μί' οὔπω παύετ',  ἀφαυροτάτη δ' ἐτέτυκτο:</TextUnit>
    <TextUnit id="9969" loc="20.111">ἥ ῥα μύλην στήσασα ἔπος φάτο, σῆμα ἄνακτι:</TextUnit>
    <TextUnit id="9970" loc="20.112">“Ζεῦ πάτερ, ὅς τε θεοῖσι καὶ ἀνθρώποισιν ἀνάσσεις,</TextUnit>
    <TextUnit id="9971" loc="20.113">ἦ μεγάλ' ἐβρόντησας ἀπ' οὐρανοῦ ἀστερόεντος,</TextUnit>
    <TextUnit id="9972" loc="20.114">οὐδέ ποθι νέφος ἐστί: τέρας νύ τεῳ τόδε φαίνεις.</TextUnit>
    <TextUnit id="9973" loc="20.115">κρῆνον νῦν καὶ ἐμοὶ δειλῇ ἔπος,  ὅττι κεν εἴπω:</TextUnit>
    <TextUnit id="9974" loc="20.116">μνηστῆρες πύματόν τε καὶ ὕστατον ἤματι τῷδε</TextUnit>
    <TextUnit id="9975" loc="20.117">ἐν μεγάροις ̓Οδυσῆος ἑλοίατο δαῖτ' ἐρατεινήν,</TextUnit>
    <TextUnit id="9976" loc="20.118">οἳ δή μοι καμάτῳ θυμαλγέι: γούνατ' ἔλυσαν</TextUnit>
    <TextUnit id="9977" loc="20.119">ἄλφιτα τευχούσῃ: νῦν ὕστατα δειπνήσειαν.”</TextUnit>
    <TextUnit id="9978" loc="20.120">ὣς ἄρ' ἔφη,  χαῖρεν δὲ κλεηδόνι δῖος ̓Οδυσσεὺς</TextUnit>
    <TextUnit id="9979" loc="20.121">Ζηνός τε βροντῇ: φάτο γὰρ τίσασθαι ἀλείτας.</TextUnit>
    <TextUnit id="9980" loc="20.122">αἱ δ' ἄλλαι δμῳαὶ κατὰ δώματα κάλ' ̓Οδυσῆος</TextUnit>
    <TextUnit id="9981" loc="20.123">ἀγρόμεναι ἀνέκαιον ἐπ' ἐσχάρῃ ἀκάματον πῦρ.</TextUnit>
    <TextUnit id="9982" loc="20.124">Τηλέμαχος δ' εὐνῆθεν ἀνίστατο, ἰσόθεος φώς,</TextUnit>
    <TextUnit id="9983" loc="20.125">εἵματα ἑσσάμενος: περὶ δὲ ξίφος ὀξὺ θέτ' ὤμῳ:</TextUnit>
    <TextUnit id="9984" loc="20.126">ποσσὶ δ' ὑπὸ λιπαροῖσιν ἐδήσατο καλὰ πέδιλα,</TextUnit>
    <TextUnit id="9985" loc="20.127">εἵλετο δ' ἄλκιμον ἔγχος, ἀκαχμένον ὀξέι: χαλκῷ:</TextUnit>
    <TextUnit id="9986" loc="20.128">στῆ δ' ἄρ' ἐπ' οὐδὸν ἰών, πρὸς δ' Εὐρύκλειαν ἔειπε:</TextUnit>
    <TextUnit id="9987" loc="20.129">“μαῖα φίλη, τὸν ξεῖνον ἐτιμήσασθ' ἐνὶ οἴκῳ</TextUnit>
    <TextUnit id="9988" loc="20.130">εὐνῇ καὶ σίτῳ,  ἦ αὔτως κεῖται ἀκηδής;</TextUnit>
    <TextUnit id="9989" loc="20.131">τοιαύτη γὰρ ἐμὴ μήτηρ, πινυτή περ ἐοῦσα:</TextUnit>
    <TextUnit id="9990" loc="20.132">ἐμπλήγδην ἕτερόν γε τίει μερόπων ἀνθρώπων</TextUnit>
    <TextUnit id="9991" loc="20.133">χείρονα, τὸν δέ τ' ἀρείον' ἀτιμήσας' ἀποπέμπει.”</TextUnit>
    <TextUnit id="9992" loc="20.134">τὸν δ' αὖτε προσέειπε περίφρων Εὐρύκλεια:</TextUnit>
    <TextUnit id="9993" loc="20.135">“οὐκ ἄν μιν νῦν,  τέκνον, ἀναίτιον αἰτιόῳο.</TextUnit>
    <TextUnit id="9994" loc="20.136">οἶνον μὲν γὰρ πῖνε καθήμενος, ὄφρ' ἔθελ' αὐτός,</TextUnit>
    <TextUnit id="9995" loc="20.137">σίτου δ' οὐκέτ' ἔφη πεινήμεναι: εἴρετο γάρ μιν.</TextUnit>
    <TextUnit id="9996" loc="20.138">ἀλλ' ὅτε δὴ κοίτοιο καὶ ὕπνου μιμνήσκοιτο,</TextUnit>
    <TextUnit id="9997" loc="20.139">ἡ μὲν δέμνι' ἄνωγεν ὑποστορέσαι δμῳῇσιν,</TextUnit>
    <TextUnit id="9998" loc="20.140">αὐτὰρ ὅ γ',  ὥς τις πάμπαν ὀϊζυρὸς καὶ ἄποτμος,</TextUnit>
    <TextUnit id="9999" loc="20.141">οὐκ ἔθελ' ἐν λέκτροισι καὶ ἐν ῥήγεσσι καθεύδειν,</TextUnit>
    <TextUnit id="10000" loc="20.142">ἀλλ' ἐν ἀδεψήτῳ βοέῃ καὶ κώεσιν οἰῶν</TextUnit>
    <TextUnit id="10001" loc="20.143">ἔδραθ' ἐνὶ προδόμῳ: χλαῖναν δ' ἐπιέσσαμεν ἡμεῖς.”</TextUnit>
    <TextUnit id="10002" loc="20.144">ὣς φάτο, Τηλέμαχος δὲ διὲκ μεγάροιο βεβήκει</TextUnit>
    <TextUnit id="10003" loc="20.145">ἔγχος ἔχων,  ἅμα τῷ γε δύω κύνες ἀργοὶ ἕποντο.</TextUnit>
    <TextUnit id="10004" loc="20.146">βῆ δ' ἴμεν εἰς ἀγορὴν μετ' ἐϋκνήμιδας ̓Αχαιούς.</TextUnit>
    <TextUnit id="10005" loc="20.147">ἡ δ' αὖτε δμῳῇσιν ἐκέκλετο δῖα γυναικῶν,</TextUnit>
    <TextUnit id="10006" loc="20.148">Εὐρύκλει', ̓͂Ωπος θυγάτηρ Πεισηνορίδαο:</TextUnit>
    <TextUnit id="10007" loc="20.149">“ἀγρεῖθ', αἱ μὲν δῶμα κορήσατε ποιπνύσασαι,</TextUnit>
    <TextUnit id="10008" loc="20.150">ῥάσσατέ τ',  ἔν τε θρόνοις εὐποιήτοισι τάπητας</TextUnit>
    <TextUnit id="10009" loc="20.151">βάλλετε πορφυρέους: αἱ δὲ σπόγγοισι τραπέζας</TextUnit>
    <TextUnit id="10010" loc="20.152">πάσας ἀμφιμάσασθε, καθήρατε δὲ κρητῆρας</TextUnit>
    <TextUnit id="10011" loc="20.153">καὶ δέπα ἀμφικύπελλα τετυγμένα: ταὶ δὲ μεθ' ὕδωρ</TextUnit>
    <TextUnit id="10012" loc="20.154">ἔρχεσθε κρήνηνδε, καὶ οἴσετε θᾶσσον ἰοῦσαι.</TextUnit>
    <TextUnit id="10013" loc="20.155">οὐ γὰρ δὴν μνηστῆρες ἀπέσσονται μεγάροιο,</TextUnit>
    <TextUnit id="10014" loc="20.156">ἀλλὰ μάλ' ἦρι νέονται, ἐπεὶ καὶ πᾶσιν ἑορτή.”</TextUnit>
    <TextUnit id="10015" loc="20.157">ὣς ἔφαθ', αἱ δ' ἄρα τῆς μάλα μὲν κλύον ἠδ' ἐπίθοντο.</TextUnit>
    <TextUnit id="10016" loc="20.158">αἱ μὲν ἐείκοσι βῆσαν ἐπὶ κρήνην μελάνυδρον,</TextUnit>
    <TextUnit id="10017" loc="20.159">αἱ δ' αὐτοῦ κατὰ δώματ' ἐπισταμένως πονέοντο.</TextUnit>
    <TextUnit id="10018" loc="20.160">ἐς δ' ἦλθον δρηστῆρες ̓Αχαιῶν.  οἱ μὲν ἔπειτα</TextUnit>
    <TextUnit id="10019" loc="20.161">εὖ καὶ ἐπισταμένως κέασαν ξύλα, ταὶ δὲ γυναῖκες</TextUnit>
    <TextUnit id="10020" loc="20.162">ἦλθον ἀπὸ κρήνης: ἐπὶ δέ σφισιν ἦλθε συβώτης</TextUnit>
    <TextUnit id="10021" loc="20.163">τρεῖς σιάλους κατάγων, οἳ ἔσαν μετὰ πᾶσιν ἄριστοι.</TextUnit>
    <TextUnit id="10022" loc="20.164">καὶ τοὺς μέν ῥ' εἴασε καθ' ἕρκεα καλὰ νέμεσθαι,</TextUnit>
    <TextUnit id="10023" loc="20.165">αὐτὸς δ' αὖτ' ̓Οδυσῆα προσηύδα μειλιχίοισι:</TextUnit>
    <TextUnit id="10024" loc="20.166">“ξεῖν', ἦ ἄρ τί σε μᾶλλον ̓Αχαιοὶ εἰσορόωσιν,</TextUnit>
    <TextUnit id="10025" loc="20.167">ἦέ ς' ἀτιμάζουσι κατὰ μέγαρ', ὡς τὸ πάρος περ;”</TextUnit>
    <TextUnit id="10026" loc="20.168">τὸν δ' ἀπαμειβόμενος προσέφη πολυμήτις ̓Οδυσσεύς:</TextUnit>
    <TextUnit id="10027" loc="20.169">“αἲ γὰρ δή, Εὔμαιε, θεοὶ τισαίατο λώβην,</TextUnit>
    <TextUnit id="10028" loc="20.170">ἣν οἵδ' ὑβρίζοντες ἀτάσθαλα μηχανόωνται</TextUnit>
    <TextUnit id="10029" loc="20.171">οἴκῳ ἐν ἀλλοτρίῳ, οὐδ' αἰδοῦς μοῖραν ἔχουσιν.”</TextUnit>
    <TextUnit id="10030" loc="20.172">ὣς οἱ μὲν τοιαῦτα πρὸς ἀλλήλους ἀγόρευον,</TextUnit>
    <TextUnit id="10031" loc="20.173">ἀγχίμολον δέ σφ' ἦλθε Μελάνθιος, αἰπόλος αἰγῶν.</TextUnit>
    <TextUnit id="10032" loc="20.174">αἶγας ἄγων αἳ πᾶσι μετέρεπον αἰπολίοισι,</TextUnit>
    <TextUnit id="10033" loc="20.175">δεῖπνον μνηστήρεσσι.  δύω δ' ἅμ' ἕποντο νομῆες.</TextUnit>
    <TextUnit id="10034" loc="20.176">καὶ τὰς μὲν κατέδησεν ὑπ' αἰθούσῃ ἐριδούπῳ,</TextUnit>
    <TextUnit id="10035" loc="20.177">αὐτὸς δ' αὖτ' ̓Οδυσῆα προσηύδα κερτομίοισι:</TextUnit>
    <TextUnit id="10036" loc="20.178">“ξεῖν', ἔτι καὶ νῦν ἐνθάδ' ἀνιήσεις κατὰ δῶμα</TextUnit>
    <TextUnit id="10037" loc="20.179">ἀνέρας αἰτίζων, ἀτὰρ οὐκ ἔξεισθα θύραζε;</TextUnit>
    <TextUnit id="10038" loc="20.180">πάντως οὐκέτι νῶϊ διακρινέεσθαι ὀί̈ω</TextUnit>
    <TextUnit id="10039" loc="20.181">πρὶν χειρῶν γεύσασθαι, ἐπεὶ σύ περ οὐ κατὰ κόσμον</TextUnit>
    <TextUnit id="10040" loc="20.182">αἰτίζεις: εἰσὶν δὲ καὶ ἄλλαι δαῖτες ̓Αχαιῶν.”</TextUnit>
    <TextUnit id="10041" loc="20.183">ὣς φάτο, τὸν δ' οὔ τι προσέφη πολύμητις ̓Οδυσσεύς,</TextUnit>
    <TextUnit id="10042" loc="20.184">ἀλλ' ἀκέων κίνησε κάρη,  κακὰ βυσσοδομεύων.</TextUnit>
    <TextUnit id="10043" loc="20.185">τοῖσι δ' ἐπὶ τρίτος ἦλθε Φιλοίτιος, ὄρχαμος ἀνδρῶν,</TextUnit>
    <TextUnit id="10044" loc="20.186">βοῦν στεῖραν μνηστῆρσιν ἄγων καὶ πίονας αἶγας.</TextUnit>
    <TextUnit id="10045" loc="20.187">πορθμῆες δ' ἄρα τούς γε διήγαγον, οἵ τε καὶ ἄλλους</TextUnit>
    <TextUnit id="10046" loc="20.188">ἀνθρώπους πέμπουσιν, ὅτις σφέας εἰσαφίκηται.</TextUnit>
    <TextUnit id="10047" loc="20.189">καὶ τὰ μὲν εὖ κατέδησεν ὑπ' αἰθούσῃ ἐριδούπῳ,</TextUnit>
    <TextUnit id="10048" loc="20.190">αὐτὸς δ' αὖτ' ἐρέεινε συβώτην ἄγχι παραστάς:</TextUnit>
    <TextUnit id="10049" loc="20.191">“τίς δὴ ὅδε ξεῖνος νέον εἰλήλουθε, συβῶτα,</TextUnit>
    <TextUnit id="10050" loc="20.192">ἡμέτερον πρὸς δῶμα; τέων δ' ἐξ εὔχεται εἶναι</TextUnit>
    <TextUnit id="10051" loc="20.193">ἀνδρῶν; ποῦ δέ νύ οἱ γενεὴ καὶ πατρὶς ἄρουρα;</TextUnit>
    <TextUnit id="10052" loc="20.194">δύσμορος, ἦ τε ἔοικε δέμας βασιλῆϊ ἄνακτι:</TextUnit>
    <TextUnit id="10053" loc="20.195">ἀλλὰ θεοὶ δυόωσι πολυπλάγκτους ἀνθρώπους,</TextUnit>
    <TextUnit id="10054" loc="20.196">ὁππότε καὶ βασιλεῦσιν ἐπικλώσωνται ὀϊζύν.”</TextUnit>
    <TextUnit id="10055" loc="20.197">ἦ καὶ δεξιτερῇ δειδίσκετο χειρὶ παραστάς,</TextUnit>
    <TextUnit id="10056" loc="20.198">καί μιν φωνήσας ἔπεα πτερόεντα προσηύδα:</TextUnit>
    <TextUnit id="10057" loc="20.199">“χαῖρε, πάτερ ὦ ξεῖνε: γένοιτό τοι ἔς περ ὀπίσσω</TextUnit>
    <TextUnit id="10058" loc="20.200">ὄλβος: ἀτὰρ μὲν νῦν γε κακοῖς ἔχεαι πολέεσσι.</TextUnit>
    <TextUnit id="10059" loc="20.201">Ζεῦ πάτερ, οὔ τις σεῖο θεῶν ὀλοώτερος ἄλλος:</TextUnit>
    <TextUnit id="10060" loc="20.202">οὐκ ἐλεαίρεις ἄνδρας, ἐπὴν δὴ γείνεαι αὐτός,</TextUnit>
    <TextUnit id="10061" loc="20.203">μισγέμεναι κακότητι καὶ ἄλγεσι λευγαλέοισιν.</TextUnit>
    <TextUnit id="10062" loc="20.204">ἴδιον, ὡς ἐνόησα, δεδάκρυνται δέ μοι ὄσσε</TextUnit>
    <TextUnit id="10063" loc="20.205">μνησαμένῳ ̓Οδυσῆος,  ἐπεὶ καὶ κεῖνον ὀί̈ω</TextUnit>
    <TextUnit id="10064" loc="20.206">τοιάδε λαίφε' ἔχοντα κατ' ἀνθρώπους ἀλάλησθαι,</TextUnit>
    <TextUnit id="10065" loc="20.207">εἴ που ἔτι ζώει καὶ ὁρᾷ φάος ἠελίοιο.</TextUnit>
    <TextUnit id="10066" loc="20.208">εἰ δ' ἤδη τέθνηκε καὶ εἰν ̓Αί̈δαο δόμοισιν,</TextUnit>
    <TextUnit id="10067" loc="20.209">ὤ μοι ἔπειτ' ̓Οδυσῆος ἀμύμονος, ὅς μ' ἐπὶ βουσὶν</TextUnit>
    <TextUnit id="10068" loc="20.210">εἷς' ἔτι τυτθὸν ἐόντα Κεφαλλήνων ἐνὶ δήμῳ.</TextUnit>
    <TextUnit id="10069" loc="20.211">νῦν δ' αἱ μὲν γίγνονται ἀθέσφατοι, οὐδέ κεν ἄλλως</TextUnit>
    <TextUnit id="10070" loc="20.212">ἀνδρί γ' ὑποσταχύοιτο βοῶν γένος εὐρυμετώπων:</TextUnit>
    <TextUnit id="10071" loc="20.213">τὰς δ' ἄλλοι με κέλονται ἀγινέμεναί σφισιν αὐτοῖς</TextUnit>
    <TextUnit id="10072" loc="20.214">ἔδμεναι: οὐδέ τι παιδὸς ἐνὶ μεγάροις ἀλέγουσιν,</TextUnit>
    <TextUnit id="10073" loc="20.215">οὐδ' ὄπιδα τρομέουσι θεῶν: μεμάασι γὰρ ἤδη</TextUnit>
    <TextUnit id="10074" loc="20.216">κτήματα δάσσασθαι δὴν οἰχομένοιο ἄνακτος.</TextUnit>
    <TextUnit id="10075" loc="20.217">αὐτὰρ ἐμοὶ τόδε θυμὸς ἐνὶ στήθεσσι φίλοισι</TextUnit>
    <TextUnit id="10076" loc="20.218">πόλλ' ἐπιδινεῖται: μάλα μὲν κακὸν υἷος ἐόντος</TextUnit>
    <TextUnit id="10077" loc="20.219">ἄλλων δῆμον ἱκέσθαι ἰόντ' αὐτῇσι βόεσσιν,</TextUnit>
    <TextUnit id="10078" loc="20.220">ἄνδρας ἐς ἀλλοδαπούς: τὸ δὲ ῥίγιον,  αὖθι μένοντα</TextUnit>
    <TextUnit id="10079" loc="20.221">βουσὶν ἐπ' ἀλλοτρίῃσι καθήμενον ἄλγεα πάσχειν.</TextUnit>
    <TextUnit id="10080" loc="20.222">καί κεν δὴ πάλαι ἄλλον ὑπερμενέων βασιλήων</TextUnit>
    <TextUnit id="10081" loc="20.223">ἐξικόμην φεύγων, ἐπεὶ οὐκέτ' ἀνεκτὰ πέλονται:</TextUnit>
    <TextUnit id="10082" loc="20.224">ἀλλ' ἔτι τὸν δύστηνον ὀί̈ομαι, εἴ ποθεν ἐλθὼν</TextUnit>
    <TextUnit id="10083" loc="20.225">ἀνδρῶν μνηστήρων σκέδασιν κατὰ δώματα θείῃ.”</TextUnit>
    <TextUnit id="10084" loc="20.226">τὸν δ' ἀπαμειβόμενος προσέφη πολύμητις ̓Οδυσσεύς:</TextUnit>
    <TextUnit id="10085" loc="20.227">“βουκόλ', ἐπεὶ οὔτε κακῷ οὔτ' ἄφρονι φωτὶ ἔοικας,</TextUnit>
    <TextUnit id="10086" loc="20.228">γιγνώσκω δὲ καὶ αὐτὸς ὅ τοι πινυτὴ φρένας ἵκει,</TextUnit>
    <TextUnit id="10087" loc="20.229">τοὔνεκά τοι ἐρέω καὶ ἐπὶ μέγαν ὅρκον ὀμοῦμαι:</TextUnit>
    <TextUnit id="10088" loc="20.230">ἴστω νῦν Ζεὺς πρῶτα θεῶν ξενίη τε τράπεζα</TextUnit>
    <TextUnit id="10089" loc="20.231">ἱστίη τ' ̓Οδυσῆος ἀμύμονος, ἣν ἀφικάνω,</TextUnit>
    <TextUnit id="10090" loc="20.232">ἦ σέθεν ἐνθάδ' ἐόντος ἐλεύσεται οἴκαδ' ̓Οδυσσεύς:</TextUnit>
    <TextUnit id="10091" loc="20.233">σοῖσιν δ' ὀφθαλμοῖσιν ἐπόψεαι, αἴ κ' ἐθέλῃσθα,</TextUnit>
    <TextUnit id="10092" loc="20.234">κτεινομένους μνηστῆρας, οἳ ἐνθάδε κοιρανέουσιν.”</TextUnit>
    <TextUnit id="10093" loc="20.235">τὸν δ' αὖτε προσέειπε βοῶν ἐπιβουκόλος ἀνήρ:</TextUnit>
    <TextUnit id="10094" loc="20.236">“αἲ γὰρ τοῦτο, ξεῖνε, ἔπος τελέσειε Κρονίων:</TextUnit>
    <TextUnit id="10095" loc="20.237">γνοίης χ' οἵη ἐμὴ δύναμις καὶ χεῖρες ἕπονται.”</TextUnit>
    <TextUnit id="10096" loc="20.238">ὣς δ' αὔτως Εὔμαιος ἐπεύξατο πᾶσι θεοῖσι</TextUnit>
    <TextUnit id="10097" loc="20.239">νοστῆσαι ̓Οδυσῆα πολύφρονα ὅνδε δόμονδε.</TextUnit>
    <TextUnit id="10098" loc="20.240">ὣς οἱ μὲν τοιαῦτα πρὸς ἀλλήλους ἀγόρευον,</TextUnit>
    <TextUnit id="10099" loc="20.241">μνηστῆρες δ' ἄρα Τηλεμάχῳ θάνατόν τε μόρον τε</TextUnit>
    <TextUnit id="10100" loc="20.242">ἤρτυον: αὐτὰρ ὁ τοῖσιν ἀριστερὸς ἤλυθεν ὄρνις,</TextUnit>
    <TextUnit id="10101" loc="20.243">αἰετὸς ὑψιπέτης, ἔχε δὲ τρήρωνα πέλειαν.</TextUnit>
    <TextUnit id="10102" loc="20.244">τοῖσιν δ' ̓Αμφίνομος ἀγορήσατο καὶ μετέειπεν:</TextUnit>
    <TextUnit id="10103" loc="20.245">“ὦ φίλοι,  οὐχ ἡμῖν συνθεύσεται ἥδε γε βουλή,</TextUnit>
    <TextUnit id="10104" loc="20.246">Τηλεμάχοιο φόνος: ἀλλὰ μνησώμεθα δαιτός.”</TextUnit>
    <TextUnit id="10105" loc="20.247">ὣς ἔφατ' ̓Αμφίνομος, τοῖσιν δ' ἐπιήνδανε μῦθος.</TextUnit>
    <TextUnit id="10106" loc="20.248">ἐλθόντες δ' ἐς δώματ' ̓Οδυσσῆος θείοιο</TextUnit>
    <TextUnit id="10107" loc="20.249">χλαίνας μὲν κατέθεντο κατὰ κλισμούς τε θρόνους τε,</TextUnit>
    <TextUnit id="10108" loc="20.250">οἱ δ' ἱέρευον ὄϊς μεγάλους καὶ πίονας αἶγας,</TextUnit>
    <TextUnit id="10109" loc="20.251">ἵρευον δὲ σύας σιάλους καὶ βοῦν ἀγελαίην:</TextUnit>
    <TextUnit id="10110" loc="20.252">σπλάγχνα δ' ἄρ' ὀπτήσαντες ἐνώμων, ἐν δέ τε οἶνον</TextUnit>
    <TextUnit id="10111" loc="20.253">κρητῆρσιν κερόωντο: κύπελλα δὲ νεῖμε συβώτης.</TextUnit>
    <TextUnit id="10112" loc="20.254">σῖτον δέ σφ' ἐπένειμε Φιλοίτιος, ὄρχαμος ἀνδρῶν,</TextUnit>
    <TextUnit id="10113" loc="20.255">καλοῖς ἐν κανέοισιν,  ἐῳνοχόει δὲ Μελανθεύς.</TextUnit>
    <TextUnit id="10114" loc="20.256">οἱ δ' ἐπ' ὀνείαθ' ἑτοῖμα προκείμενα χεῖρας ἴαλλον.</TextUnit>
    <TextUnit id="10115" loc="20.257">Τηλέμαχος δ' ̓Οδυσῆα καθίδρυε, κέρδεα νωμῶν,</TextUnit>
    <TextUnit id="10116" loc="20.258">ἐντὸς ἐϋσταθέος μεγάρου, παρὰ λάϊνον οὐδόν,</TextUnit>
    <TextUnit id="10117" loc="20.259">δίφρον ἀεικέλιον καταθεὶς ὀλίγην τε τράπεζαν:</TextUnit>
    <TextUnit id="10118" loc="20.260">πὰρ δ' ἐτίθει σπλάγχνων μοίρας,  ἐν δ' οἶνον ἔχευεν</TextUnit>
    <TextUnit id="10119" loc="20.261">ἐν δέπαϊ χρυσέῳ, καί μιν πρὸς μῦθον ἔειπεν:</TextUnit>
    <TextUnit id="10120" loc="20.262">“ἐνταυθοῖ νῦν ἧσο μετ' ἀνδράσιν οἰνοποτάζων:</TextUnit>
    <TextUnit id="10121" loc="20.263">κερτομίας δέ τοι αὐτὸς ἐγὼ καὶ χεῖρας ἀφέξω</TextUnit>
    <TextUnit id="10122" loc="20.264">πάντων μνηστήρων, ἐπεὶ οὔ τοι δήμιός ἐστιν</TextUnit>
    <TextUnit id="10123" loc="20.265">οἶκος ὅδ',  ἀλλ' ̓Οδυσῆος, ἐμοὶ δ' ἐκτήσατο κεῖνος.</TextUnit>
    <TextUnit id="10124" loc="20.266">ὑμεῖς δέ, μνηστῆρες, ἐπίσχετε θυμὸν ἐνιπῆς</TextUnit>
    <TextUnit id="10125" loc="20.267">καὶ χειρῶν, ἵνα μή τις ἔρις καὶ νεῖκος ὄρηται.”</TextUnit>
    <TextUnit id="10126" loc="20.268">ὣς ἔφαθ', οἱ δ' ἄρα πάντες ὀδὰξ ἐν χείλεσι φύντες</TextUnit>
    <TextUnit id="10127" loc="20.269">Τηλέμαχον θαύμαζον, ὃ θαρσαλέως ἀγόρευε.</TextUnit>
    <TextUnit id="10128" loc="20.270">τοῖσιν δ' ̓Αντίνοος μετέφη,  Εὐπείθεος υἱός:</TextUnit>
    <TextUnit id="10129" loc="20.271">“καὶ χαλεπόν περ ἐόντα δεχώμεθα μῦθον, ̓Αχαιοί,</TextUnit>
    <TextUnit id="10130" loc="20.272">Τηλεμάχου: μάλα δ' ἧμιν ἀπειλήσας ἀγορεύει.</TextUnit>
    <TextUnit id="10131" loc="20.273">οὐ γὰρ Ζεὺς εἴασε Κρονίων: τῷ κέ μιν ἤδη</TextUnit>
    <TextUnit id="10132" loc="20.274">παύσαμεν ἐν μεγάροισι, λιγύν περ ἐόντ' ἀγορητήν.”</TextUnit>
    <TextUnit id="10133" loc="20.275">ὣς ἔφατ' ̓Αντίνοος: ὁ δ' ἄρ' οὐκ ἐμπάζετο μύθων.</TextUnit>
    <TextUnit id="10134" loc="20.276">κήρυκες δ' ἀνὰ ἄστυ θεῶν ἱερὴν ἑκατόμβην</TextUnit>
    <TextUnit id="10135" loc="20.277">ἦγον: τοὶ δ' ἀγέροντο κάρη κομόωντες ̓Αχαιοὶ</TextUnit>
    <TextUnit id="10136" loc="20.278">ἄλσος ὕπο σκιερὸν ἑκατηβόλου ̓Απόλλωνος.</TextUnit>
    <TextUnit id="10137" loc="20.279">οἱ δ' ἐπεὶ ὤπτησαν κρέ' ὑπέρτερα καὶ ἐρύσαντο,</TextUnit>
    <TextUnit id="10138" loc="20.280">μοίρας δασσάμενοι δαίνυντ' ἐρικυδέα δαῖτα:</TextUnit>
    <TextUnit id="10139" loc="20.281">πὰρ δ' ἄρ' ̓Οδυσσῆϊ μοῖραν θέσαν οἳ πονέοντο</TextUnit>
    <TextUnit id="10140" loc="20.282">ἴσην, ὡς αὐτοί περ ἐλάγχανον: ὣς γὰρ ἀνώγει</TextUnit>
    <TextUnit id="10141" loc="20.283">Τηλέμαχος, φίλος υἱὸς ̓Οδυσσῆος θείοιο.</TextUnit>
    <TextUnit id="10142" loc="20.284">μνηστῆρας δ' οὐ πάμπαν ἀγήνορας εἴα ̓Αθήνη</TextUnit>
    <TextUnit id="10143" loc="20.285">λώβης ἴσχεσθαι θυμαλγέος,  ὄφρ' ἔτι μᾶλλον</TextUnit>
    <TextUnit id="10144" loc="20.286">δύη ἄχος κραδίην Λαερτιάδην ̓Οδυσῆα.</TextUnit>
    <TextUnit id="10145" loc="20.287">ἦν δέ τις ἐν μνηστῆρσιν ἀνὴρ ἀθεμίστια εἰδώς,</TextUnit>
    <TextUnit id="10146" loc="20.288">Κτήσιππος δ' ὄνομ' ἔσκε, Σάμῃ δ' ἐνὶ οἰκία ναῖεν:</TextUnit>
    <TextUnit id="10147" loc="20.289">ὃς δή τοι κτεάτεσσι πεποιθὼς θεσπεσίοισι</TextUnit>
    <TextUnit id="10148" loc="20.290">μνάσκετ' ̓Οδυσσῆος δὴν οἰχομένοιο δάμαρτα.</TextUnit>
    <TextUnit id="10149" loc="20.291">ὅς ῥα τότε μνηστῆρσιν ὑπερφιάλοισι μετηύδα:</TextUnit>
    <TextUnit id="10150" loc="20.292">“κέκλυτέ μευ, μνηστῆρες ἀγήνορες, ὄφρα τι εἴπω:</TextUnit>
    <TextUnit id="10151" loc="20.293">μοῖραν μὲν δὴ ξεῖνος ἔχει πάλαι, ὡς ἐπέοικεν,</TextUnit>
    <TextUnit id="10152" loc="20.294">ἴσην: οὐ γὰρ καλὸν ἀτέμβειν οὐδὲ δίκαιον</TextUnit>
    <TextUnit id="10153" loc="20.295">ξείνους Τηλεμάχου,  ὅς κεν τάδε δώμαθ' ἵκηται.</TextUnit>
    <TextUnit id="10154" loc="20.296">ἀλλ' ἄγε οἱ καὶ ἐγὼ δῶ ξείνιον, ὄφρα καὶ αὐτὸς</TextUnit>
    <TextUnit id="10155" loc="20.297">ἠὲ λοετροχόῳ δώῃ γέρας ἠέ τῳ ἄλλῳ</TextUnit>
    <TextUnit id="10156" loc="20.298">δμώων, οἳ κατὰ δώματ' ̓Οδυσσῆος θείοιο.”</TextUnit>
    <TextUnit id="10157" loc="20.299">ὣς εἰπὼν ἔρριψε βοὸς πόδα χειρὶ παχείῃ.</TextUnit>
    <TextUnit id="10158" loc="20.300">κείμενον ἐκ κανέοιο λαβών: ὁ δ' ἀλεύατ' ̓Οδυσσεὺς</TextUnit>
    <TextUnit id="10159" loc="20.301">ἦκα παρακλίνας κεφαλήν, μείδησε δὲ θυμῷ</TextUnit>
    <TextUnit id="10160" loc="20.302">σαρδάνιον μάλα τοῖον: ὁ δ' εὔδμητον βάλε τοῖχον.</TextUnit>
    <TextUnit id="10161" loc="20.303">Κτήσιππον δ' ἄρα Τηλέμαχος ἠνίπαπε μύθῳ:</TextUnit>
    <TextUnit id="10162" loc="20.304">“Κτήσιππ', ἦ μάλα τοι τόδε κέρδιον ἔπλετο θυμῷ:</TextUnit>
    <TextUnit id="10163" loc="20.305">οὐκ ἔβαλες τὸν ξεῖνον: ἀλεύατο γὰρ βέλος αὐτός.</TextUnit>
    <TextUnit id="10164" loc="20.306">ἦ γάρ κέν σε μέσον βάλον ἔγχεϊ ὀξυόεντι,</TextUnit>
    <TextUnit id="10165" loc="20.307">καί κέ τοι ἀντὶ γάμοιο πατὴρ τάφον ἀμφεπονεῖτο</TextUnit>
    <TextUnit id="10166" loc="20.308">ἐνθάδε. τῷ μή τίς μοι ἀεικείας ἐνὶ οἴκῳ</TextUnit>
    <TextUnit id="10167" loc="20.309">φαινέτω: ἤδη γὰρ νοέω καὶ οἶδα ἕκαστα,</TextUnit>
    <TextUnit id="10168" loc="20.310">ἐσθλά τε καὶ τὰ χέρηα: πάρος δ' ἔτι νήπιος ἦα.</TextUnit>
    <TextUnit id="10169" loc="20.311">ἀλλ' ἔμπης τάδε μὲν καὶ τέτλαμεν εἰσορόωντες,</TextUnit>
    <TextUnit id="10170" loc="20.312">μήλων σφαζομένων οἴνοιό τε πινομένοιο</TextUnit>
    <TextUnit id="10171" loc="20.313">καὶ σίτου: χαλεπὸν γὰρ ἐρυκακέειν ἕνα πολλούς.</TextUnit>
    <TextUnit id="10172" loc="20.314">ἀλλ' ἄγε μηκέτι μοι κακὰ ῥέζετε δυσμενέοντες:</TextUnit>
    <TextUnit id="10173" loc="20.315">εἰ δ' ἤδη μ' αὐτὸν κτεῖναι μενεαίνετε χαλκῷ,</TextUnit>
    <TextUnit id="10174" loc="20.316">καί κε τὸ βουλοίμην, καί κεν πολὺ κέρδιον εἴη</TextUnit>
    <TextUnit id="10175" loc="20.317">τεθνάμεν ἢ τάδε γ' αἰὲν ἀεικέα ἔργ' ὁράασθαι,</TextUnit>
    <TextUnit id="10176" loc="20.318">ξείνους τε στυφελιζομένους δμῳάς τε γυναῖκας</TextUnit>
    <TextUnit id="10177" loc="20.319">ῥυστάζοντας ἀεικελίως κατὰ δώματα καλά.”</TextUnit>
    <TextUnit id="10178" loc="20.320">ὣς ἔφαθ',  οἱ δ' ἄρα πάντες ἀκὴν ἐγένοντο σιωπῇ:</TextUnit>
    <TextUnit id="10179" loc="20.321">ὀψὲ δὲ δὴ μετέειπε Δαμαστορίδης ̓Αγέλαος:</TextUnit>
    <TextUnit id="10180" loc="20.322">“ὦ φίλοι, οὐκ ἂν δή τις ἐπὶ ῥηθέντι δικαίῳ</TextUnit>
    <TextUnit id="10181" loc="20.323">ἀντιβίοις ἐπέεσσι καθαπτόμενος χαλεπαίνοι:</TextUnit>
    <TextUnit id="10182" loc="20.324">μήτε τι τὸν ξεῖνον στυφελίζετε μήτε τιν' ἄλλον</TextUnit>
    <TextUnit id="10183" loc="20.325">δμώων,  οἳ κατὰ δώματ' ̓Οδυσσῆος θείοιο.</TextUnit>
    <TextUnit id="10184" loc="20.326">Τηλεμάχῳ δέ κε μῦθον ἐγὼ καὶ μητέρι φαίην</TextUnit>
    <TextUnit id="10185" loc="20.327">ἤπιον, εἴ σφωϊν κραδίῃ ἅδοι ἀμφοτέροιϊν.</TextUnit>
    <TextUnit id="10186" loc="20.328">ὄφρα μὲν ὑμῖν θυμὸς ἐνὶ στήθεσσιν ἐώλπει</TextUnit>
    <TextUnit id="10187" loc="20.329">νοστήσειν ̓Οδυσῆα πολύφρονα ὅνδε δόμονδε,</TextUnit>
    <TextUnit id="10188" loc="20.330">τόφρ' οὔ τις νέμεσις μενέμεν τ' ἦν ἰσχέμεναί τε</TextUnit>
    <TextUnit id="10189" loc="20.331">μνηστῆρας κατὰ δώματ', ἐπεὶ τόδε κέρδιον ἦεν,</TextUnit>
    <TextUnit id="10190" loc="20.332">εἰ νόστης' ̓Οδυσεὺς καὶ ὑπότροπος ἵκετο δῶμα:</TextUnit>
    <TextUnit id="10191" loc="20.333">νῦν δ' ἤδη τόδε δῆλον, ὅ τ' οὐκέτι νόστιμός ἐστιν.</TextUnit>
    <TextUnit id="10192" loc="20.334">ἀλλ' ἄγε, σῇ τάδε μητρὶ παρεζόμενος κατάλεξον,</TextUnit>
    <TextUnit id="10193" loc="20.335">γήμασθ' ὅς τις ἄριστος ἀνὴρ καὶ πλεῖστα πόρῃσιν,</TextUnit>
    <TextUnit id="10194" loc="20.336">ὄφρα σὺ μὲν χαίρων πατρώϊα πάντα νέμηαι,</TextUnit>
    <TextUnit id="10195" loc="20.337">ἔσθων καὶ πίνων, ἡ δ' ἄλλου δῶμα κομίζῃ.”</TextUnit>
    <TextUnit id="10196" loc="20.338">τὸν δ' αὖ Τηλέμαχος πεπνυμένος ἀντίον ηὔδα:</TextUnit>
    <TextUnit id="10197" loc="20.339">“οὐ μὰ Ζῆν', ̓Αγέλαε, καὶ ἄλγεα πατρὸς ἐμοῖο,</TextUnit>
    <TextUnit id="10198" loc="20.340">ὅς που τῆλ' ̓Ιθάκης ἢ ἔφθιται ἢ ἀλάληται,</TextUnit>
    <TextUnit id="10199" loc="20.341">οὔ τι διατρίβω μητρὸς γάμον, ἀλλὰ κελεύω</TextUnit>
    <TextUnit id="10200" loc="20.342">γήμασθ' ᾧ κ' ἐθέλῃ, ποτὶ δ' ἄσπετα δῶρα δίδωμι.</TextUnit>
    <TextUnit id="10201" loc="20.343">αἰδέομαι δ' ἀέκουσαν ἀπὸ μεγάροιο δίεσθαι</TextUnit>
    <TextUnit id="10202" loc="20.344">μύθῳ ἀναγκαίῳ: μὴ τοῦτο θεὸς τελέσειεν.”</TextUnit>
    <TextUnit id="10203" loc="20.345">ὣς φάτο Τηλέμαχος: μνηστῆρσι δὲ Παλλὰς ̓Αθήνη</TextUnit>
    <TextUnit id="10204" loc="20.346">ἄσβεστον γέλω ὦρσε,  παρέπλαγξεν δὲ νόημα.</TextUnit>
    <TextUnit id="10205" loc="20.347">οἱ δ' ἤδη γναθμοῖσι γελοίων ἀλλοτρίοισιν,</TextUnit>
    <TextUnit id="10206" loc="20.348">αἱμοφόρυκτα δὲ δὴ κρέα ἤσθιον: ὄσσε δ' ἄρα σφέων</TextUnit>
    <TextUnit id="10207" loc="20.349">δακρυόφιν πίμπλαντο, γόον δ' ὠί̈ετο θυμός.</TextUnit>
    <TextUnit id="10208" loc="20.350">τοῖσι δὲ καὶ μετέειπε Θεοκλύμενος θεοειδής:</TextUnit>
    <TextUnit id="10209" loc="20.351">“ἆ δειλοί, τί κακὸν τόδε πάσχετε; νυκτὶ μὲν ὑμέων</TextUnit>
    <TextUnit id="10210" loc="20.352">εἰλύαται κεφαλαί τε πρόσωπά τε νέρθε τε γοῦνα.</TextUnit>
    <TextUnit id="10211" loc="20.353">οἰμωγὴ δὲ δέδηε, δεδάκρυνται δὲ παρειαί,</TextUnit>
    <TextUnit id="10212" loc="20.354">αἵματι δ' ἐρράδαται τοῖχοι καλαί τε μεσόδμαι:</TextUnit>
    <TextUnit id="10213" loc="20.355">εἰδώλων δὲ πλέον πρόθυρον,  πλείη δὲ καὶ αὐλή,</TextUnit>
    <TextUnit id="10214" loc="20.356">ἱεμένων ̓́Ερεβόσδε ὑπὸ ζόφον: ἠέλιος δὲ</TextUnit>
    <TextUnit id="10215" loc="20.357">οὐρανοῦ ἐξαπόλωλε, κακὴ δ' ἐπιδέδρομεν ἀχλύς.”</TextUnit>
    <TextUnit id="10216" loc="20.358">ὣς ἔφαθ', οἱ δ' ἄρα πάντες ἐπ' αὐτῷ ἡδὺ γέλασσαν.</TextUnit>
    <TextUnit id="10217" loc="20.359">τοῖσιν δ' Εὐρύμαχος, Πολύβου πάϊς, ἦρχ' ἀγορεύειν:</TextUnit>
    <TextUnit id="10218" loc="20.360">“ἀφραίνει ξεῖνος νέον ἄλλοθεν εἰληλουθώς.</TextUnit>
    <TextUnit id="10219" loc="20.361">ἀλλά μιν αἶψα, νέοι, δόμου ἐκπέμψασθε θύραζε</TextUnit>
    <TextUnit id="10220" loc="20.362">εἰς ἀγορὴν ἔρχεσθαι, ἐπεὶ τάδε νυκτὶ ἐί̈σκει.”</TextUnit>
    <TextUnit id="10221" loc="20.363">τὸν δ' αὖτε προσέειπε Θεοκλύμενος θεοειδής:</TextUnit>
    <TextUnit id="10222" loc="20.364">“Εὐρύμαχ', οὔ τί ς' ἄνωγα ἐμοὶ πομπῆας ὀπάζειν:</TextUnit>
    <TextUnit id="10223" loc="20.365">εἰσί μοι ὀφθαλμοί τε καὶ οὔατα καὶ πόδες ἄμφω</TextUnit>
    <TextUnit id="10224" loc="20.366">καὶ νόος ἐν στήθεσσι τετυγμένος οὐδὲν ἀεικής.</TextUnit>
    <TextUnit id="10225" loc="20.367">τοῖς ἔξειμι θύραζε, ἐπεὶ νοέω κακὸν ὔμμιν</TextUnit>
    <TextUnit id="10226" loc="20.368">ἐρχόμενον, τό κεν οὔ τις ὑπεκφύγοι οὐδ' ἀλέαιτο</TextUnit>
    <TextUnit id="10227" loc="20.369">μνηστήρων, οἳ δῶμα κάτ' ἀντιθέου ̓Οδυσῆος</TextUnit>
    <TextUnit id="10228" loc="20.370">ἀνέρας ὑβρίζοντες ἀτάσθαλα μηχανάασθε.”</TextUnit>
    <TextUnit id="10229" loc="20.371">ὣς εἰπὼν ἐξῆλθε δόμων εὖ ναιεταόντων,</TextUnit>
    <TextUnit id="10230" loc="20.372">ἵκετο δ' ἐς Πείραιον, ὅ μιν πρόφρων ὑπέδεκτο.</TextUnit>
    <TextUnit id="10231" loc="20.373">μνηστῆρες δ' ἄρα πάντες ἐς ἀλλήλους ὁρόωντες</TextUnit>
    <TextUnit id="10232" loc="20.374">Τηλέμαχον ἐρέθιζον, ἐπὶ ξείνοις γελόωντες:</TextUnit>
    <TextUnit id="10233" loc="20.375">ὧδε δέ τις εἴπεσκε νέων ὑπερηνορεόντων:</TextUnit>
    <TextUnit id="10234" loc="20.376">“Τηλέμαχ', οὔ τις σεῖο κακοξεινώτερος ἄλλος:</TextUnit>
    <TextUnit id="10235" loc="20.377">οἷον μέν τινα τοῦτον ἔχεις ἐπίμαστον ἀλήτην,</TextUnit>
    <TextUnit id="10236" loc="20.378">σίτου καὶ οἴνου κεχρημένον, οὐδέ τι ἔργων</TextUnit>
    <TextUnit id="10237" loc="20.379">ἔμπαιον οὐδὲ βίης, ἀλλ' αὔτως ἄχθος ἀρούρης.</TextUnit>
    <TextUnit id="10238" loc="20.380">ἄλλος δ' αὖτέ τις οὗτος ἀνέστη μαντεύεσθαι.</TextUnit>
    <TextUnit id="10239" loc="20.381">ἀλλ' εἴ μοί τι πίθοιο, τό κεν πολὺ κέρδιον εἴη:</TextUnit>
    <TextUnit id="10240" loc="20.382">τοὺς ξείνους ἐν νηὶ̈ πολυκληῖ̈δι βαλόντες</TextUnit>
    <TextUnit id="10241" loc="20.383">ἐς Σικελοὺς πέμψωμεν, ὅθεν κέ τοι ἄξιον ἄλφοι.”</TextUnit>
    <TextUnit id="10242" loc="20.384">ὣς ἔφασαν μνηστῆρες: ὁ δ' οὐκ ἐμπάζετο μύθων,</TextUnit>
    <TextUnit id="10243" loc="20.385">ἀλλ' ἀκέων πατέρα προσεδέρκετο,  δέγμενος αἰεί,</TextUnit>
    <TextUnit id="10244" loc="20.386">ὁππότε δὴ μνηστῆρσιν ἀναιδέσι χεῖρας ἐφήσει.</TextUnit>
    <TextUnit id="10245" loc="20.387">ἡ δὲ κατ' ἄντηστιν θεμένη περικαλλέα δίφρον</TextUnit>
    <TextUnit id="10246" loc="20.388">κούρη ̓Ικαρίοιο, περίφρων Πηνελόπεια,</TextUnit>
    <TextUnit id="10247" loc="20.389">ἀνδρῶν ἐν μεγάροισιν ἑκάστου μῦθον ἄκουεν.</TextUnit>
    <TextUnit id="10248" loc="20.390">δεῖπνον μὲν γάρ τοί γε γελοίωντες τετύκοντο</TextUnit>
    <TextUnit id="10249" loc="20.391">ἡδὺ τε καὶ μενοεικές, ἐπεὶ μάλα πόλλ' ἱέρευσαν:</TextUnit>
    <TextUnit id="10250" loc="20.392">δόρπου δ' οὐκ ἄν πως ἀχαρίστερον ἄλλο γένοιτο,</TextUnit>
    <TextUnit id="10251" loc="20.393">οἷον δὴ τάχ' ἔμελλε θεὰ καὶ καρτερὸς ἀνὴρ</TextUnit>
    <TextUnit id="10252" loc="20.394">θησέμεναι: πρότεροι γὰρ ἀεικέα μηχανόωντο.</TextUnit>
    <TextUnit id="10253" loc="21.1">τῇ δ' ἄρ' ἐπὶ φρεσὶ θῆκε θεὰ γλαυκῶπις ̓Αθήνη,</TextUnit>
    <TextUnit id="10254" loc="21.2">κούρῃ ̓Ικαρίοιο, περίφρονι Πηνελοπείῃ,</TextUnit>
    <TextUnit id="10255" loc="21.3">τόξον μνηστήρεσσι θέμεν πολιόν τε σίδηρον</TextUnit>
    <TextUnit id="10256" loc="21.4">ἐν μεγάροις ̓Οδυσῆος, ἀέθλια καὶ φόνου ἀρχήν.</TextUnit>
    <TextUnit id="10257" loc="21.5">κλίμακα δ' ὑψηλὴν προσεβήσετο οἷο δόμοιο,</TextUnit>
    <TextUnit id="10258" loc="21.6">εἵλετο δὲ κληῖ̈δ' εὐκαμπέα χειρὶ παχείῃ</TextUnit>
    <TextUnit id="10259" loc="21.7">καλὴν χαλκείην: κώπη δ' ἐλέφαντος ἐπῆεν.</TextUnit>
    <TextUnit id="10260" loc="21.8">βῆ δ' ἴμεναι θάλαμόνδε σὺν ἀμφιπόλοισι γυναιξὶν</TextUnit>
    <TextUnit id="10261" loc="21.9">ἔσχατον: ἔνθα δέ οἱ κειμήλια κεῖτο ἄνακτος,</TextUnit>
    <TextUnit id="10262" loc="21.10">χαλκός τε χρυσός τε πολύκμητός τε σίδηρος.</TextUnit>
    <TextUnit id="10263" loc="21.11">ἔνθα δὲ τόξον κεῖτο παλίντονον ἠδὲ φαρέτρη</TextUnit>
    <TextUnit id="10264" loc="21.12">ἰοδόκος, πολλοὶ δ' ἔνεσαν στονόεντες ὀϊστοί,</TextUnit>
    <TextUnit id="10265" loc="21.13">δῶρα τά οἱ ξεῖνος Λακεδαίμονι δῶκε τυχήσας</TextUnit>
    <TextUnit id="10266" loc="21.14">̓́Ιφιτος Εὐρυτίδης, ἐπιείκελος ἀθανάτοισι.</TextUnit>
    <TextUnit id="10267" loc="21.15">τὼ δ' ἐν Μεσσήνῃ ξυμβλήτην ἀλλήλοιϊν</TextUnit>
    <TextUnit id="10268" loc="21.16">οἴκῳ ἐν ̓Ορτιλόχοιο δαί̈φρονος. ἦ τοι ̓Οδυσσεὺς</TextUnit>
    <TextUnit id="10269" loc="21.17">ἦλθε μετὰ χρεῖος, τό ῥά οἱ πᾶς δῆμος ὄφελλε:</TextUnit>
    <TextUnit id="10270" loc="21.18">μῆλα γὰρ ἐξ ̓Ιθάκης Μεσσήνιοι ἄνδρες ἄειραν</TextUnit>
    <TextUnit id="10271" loc="21.19">νηυσὶ πολυκλήϊσι τριηκόσι' ἠδὲ νομῆας.</TextUnit>
    <TextUnit id="10272" loc="21.20">τῶν ἕνεκ' ἐξεσίην πολλὴν ὁδὸν ἦλθεν ̓Οδυσσεὺς</TextUnit>
    <TextUnit id="10273" loc="21.21">παιδνὸς ἐών: πρὸ γὰρ ἧκε πατὴρ ἄλλοι τε γέροντες.</TextUnit>
    <TextUnit id="10274" loc="21.22">̓́Ιφιτος αὖθ' ἵππους διζήμενος, αἵ οἱ ὄλοντο</TextUnit>
    <TextUnit id="10275" loc="21.23">δώδεκα θήλειαι, ὑπὸ δ' ἡμίονοι ταλαεργοί:</TextUnit>
    <TextUnit id="10276" loc="21.24">αἳ δή οἱ καὶ ἔπειτα φόνος καὶ μοῖρα γένοντο,</TextUnit>
    <TextUnit id="10277" loc="21.25">ἐπεὶ δὴ Διὸς υἱὸν ἀφίκετο καρτερόθυμον,</TextUnit>
    <TextUnit id="10278" loc="21.26">φῶθ' ̔Ηρακλῆα, μεγάλων ἐπιίστορα ἔργων,</TextUnit>
    <TextUnit id="10279" loc="21.27">ὅς μιν ξεῖνον ἐόντα κατέκτανεν ᾧ ἐνὶ οἴκῳ,</TextUnit>
    <TextUnit id="10280" loc="21.28">σχέτλιος, οὐδὲ θεῶν ὄπιν ᾐδέσατ' οὐδὲ τράπεζαν,</TextUnit>
    <TextUnit id="10281" loc="21.29">τὴν ἥν οἱ παρέθηκεν: ἔπειτα δὲ πέφνε καὶ αὐτόν,</TextUnit>
    <TextUnit id="10282" loc="21.30">ἵππους δ' αὐτὸς ἔχε κρατερώνυχας ἐν μεγάροισι.</TextUnit>
    <TextUnit id="10283" loc="21.31">τὰς ἐρέων ̓Οδυσῆϊ συνήντετο, δῶκε δὲ τόξον,</TextUnit>
    <TextUnit id="10284" loc="21.32">τὸ πρὶν μέν ῥ' ἐφόρει μέγας Εὔρυτος, αὐτὰρ ὁ παιδὶ</TextUnit>
    <TextUnit id="10285" loc="21.33">κάλλιπ' ἀποθνῄσκων ἐν δώμασιν ὑψηλοῖσι.</TextUnit>
    <TextUnit id="10286" loc="21.34">τῷ δ' ̓Οδυσεὺς ξίφος ὀξὺ καὶ ἄλκιμον ἔγχος ἔδωκεν,</TextUnit>
    <TextUnit id="10287" loc="21.35">ἀρχὴν ξεινοσύνης προσκηδέος: οὐδὲ τραπέζῃ</TextUnit>
    <TextUnit id="10288" loc="21.36">γνώτην ἀλλήλων: πρὶν γὰρ Διὸς υἱὸς ἔπεφνεν</TextUnit>
    <TextUnit id="10289" loc="21.37">̓́Ιφιτον Εὐρυτίδην, ἐπιείκελον ἀθανάτοισιν,</TextUnit>
    <TextUnit id="10290" loc="21.38">ὅς οἱ τόξον ἔδωκε. τὸ δ' οὔ ποτε δῖος ̓Οδυσσεὺς</TextUnit>
    <TextUnit id="10291" loc="21.39">ἐρχόμενος πόλεμόνδε μελαινάων ἐπὶ νηῶν</TextUnit>
    <TextUnit id="10292" loc="21.40">ᾑρεῖτ',  ἀλλ' αὐτοῦ μνῆμα ξείνοιο φίλοιο</TextUnit>
    <TextUnit id="10293" loc="21.41">κέσκετ'  ἐνὶ μεγάροισι, φόρει δέ μιν ἧς ἐπὶ γαίης.</TextUnit>
    <TextUnit id="10294" loc="21.42">ἡ δ' ὅτε δὴ θάλαμον τὸν ἀφίκετο δῖα γυναικῶν</TextUnit>
    <TextUnit id="10295" loc="21.43">οὐδόν τε δρύϊνον προσεβήσετο, τόν ποτε τέκτων</TextUnit>
    <TextUnit id="10296" loc="21.44">ξέσσεν ἐπισταμένως καὶ ἐπὶ στάθμην ἴθυνεν,</TextUnit>
    <TextUnit id="10297" loc="21.45">ἐν δὲ σταθμοὺς ἄρσε,  θύρας δ' ἐπέθηκε φαεινάς,</TextUnit>
    <TextUnit id="10298" loc="21.46">αὐτίκ' ἄρ' ἥ γ' ἱμάντα θοῶς ἀπέλυσε κορώνης,</TextUnit>
    <TextUnit id="10299" loc="21.47">ἐν δὲ κληῖ̈δ' ἧκε, θυρέων δ' ἀνέκοπτεν ὀχῆας</TextUnit>
    <TextUnit id="10300" loc="21.48">ἄντα τιτυσκομένη: τὰ δ' ἀνέβραχεν ἠύ̈τε ταῦρος</TextUnit>
    <TextUnit id="10301" loc="21.49">βοσκόμενος λειμῶνι: τός' ἔβραχε καλὰ θύρετρα</TextUnit>
    <TextUnit id="10302" loc="21.50">πληγέντα κληί̈δι,  πετάσθησαν δέ οἱ ὦκα.</TextUnit>
    <TextUnit id="10303" loc="21.51">ἡ δ' ἄρ' ἐφ' ὑψηλῆς σανίδος βῆ: ἔνθα δὲ χηλοὶ</TextUnit>
    <TextUnit id="10304" loc="21.52">ἕστασαν, ἐν δ' ἄρα τῇσι θυώδεα εἵματ' ἔκειτο.</TextUnit>
    <TextUnit id="10305" loc="21.53">ἔνθεν ὀρεξαμένη ἀπὸ πασσάλου αἴνυτο τόξον</TextUnit>
    <TextUnit id="10306" loc="21.54">αὐτῷ γωρυτῷ, ὅς οἱ περίκειτο φαεινός.</TextUnit>
    <TextUnit id="10307" loc="21.55">ἑζομένη δὲ κατ' αὖθι,  φίλοις ἐπὶ γούνασι θεῖσα,</TextUnit>
    <TextUnit id="10308" loc="21.56">κλαῖε μάλα λιγέως, ἐκ δ' ᾕρεε τόξον ἄνακτος.</TextUnit>
    <TextUnit id="10309" loc="21.57">ἡ δ' ἐπεὶ οὖν τάρφθη πολυδακρύτοιο γόοιο,</TextUnit>
    <TextUnit id="10310" loc="21.58">βῆ ῥ' ἴμεναι μέγαρόνδε μετὰ μνηστῆρας ἀγαυοὺς</TextUnit>
    <TextUnit id="10311" loc="21.59">τόξον ἔχους' ἐν χειρὶ παλίντονον ἠδὲ φαρέτρην</TextUnit>
    <TextUnit id="10312" loc="21.60">ἰοδόκον: πολλοὶ δ' ἔνεσαν στονόεντες ὀϊστοί.</TextUnit>
    <TextUnit id="10313" loc="21.61">τῇ δ' ἄρ' ἅμ' ἀμφίπολοι φέρον ὄγκιον, ἔνθα σίδηρος</TextUnit>
    <TextUnit id="10314" loc="21.62">κεῖτο πολὺς καὶ χαλκός, ἀέθλια τοῖο ἄνακτος.</TextUnit>
    <TextUnit id="10315" loc="21.63">ἡ δ' ὅτε δὴ μνηστῆρας ἀφίκετο δῖα γυναικῶν,</TextUnit>
    <TextUnit id="10316" loc="21.64">στῆ ῥα παρὰ σταθμὸν τέγεος πύκα ποιητοῖο,</TextUnit>
    <TextUnit id="10317" loc="21.65">ἄντα παρειάων σχομένη λιπαρὰ κρήδεμνα.</TextUnit>
    <TextUnit id="10318" loc="21.66">ἀμφίπολος δ' ἄρα οἱ κεδνὴ ἑκάτερθε παρέστη.</TextUnit>
    <TextUnit id="10319" loc="21.67">αὐτίκα δὲ μνηστῆρσι μετηύδα καὶ φάτο μῦθον:</TextUnit>
    <TextUnit id="10320" loc="21.68">“κέκλυτέ μευ, μνηστῆρες ἀγήνορες, οἳ τόδε δῶμα</TextUnit>
    <TextUnit id="10321" loc="21.69">ἐχράετ' ἐσθιέμεν καὶ πινέμεν ἐμμενὲς αἰεὶ</TextUnit>
    <TextUnit id="10322" loc="21.70">ἀνδρὸς ἀποιχομένοιο πολὺν χρόνον: οὐδέ τιν' ἄλλην</TextUnit>
    <TextUnit id="10323" loc="21.71">μύθου ποιήσασθαι ἐπισχεσίην ἐδύνασθε,</TextUnit>
    <TextUnit id="10324" loc="21.72">ἀλλ' ἐμὲ ἱέμενοι γῆμαι θέσθαι τε γυναῖκα.</TextUnit>
    <TextUnit id="10325" loc="21.73">ἀλλ' ἄγετε, μνηστῆρες, ἐπεὶ τόδε φαίνετ' ἄεθλον.</TextUnit>
    <TextUnit id="10326" loc="21.74">θήσω γὰρ μέγα τόξον ̓Οδυσσῆος θείοιο:</TextUnit>
    <TextUnit id="10327" loc="21.75">ὃς δέ κε ῥηί̈τατ' ἐντανύσῃ βιὸν ἐν παλάμῃσι</TextUnit>
    <TextUnit id="10328" loc="21.76">καὶ διοϊστεύσῃ πελέκεων δυοκαίδεκα πάντων,</TextUnit>
    <TextUnit id="10329" loc="21.77">τῷ κεν ἅμ' ἑσποίμην, νοσφισσαμένη τόδε δῶμα</TextUnit>
    <TextUnit id="10330" loc="21.78">κουρίδιον, μάλα καλόν, ἐνίπλειον βιότοιο,</TextUnit>
    <TextUnit id="10331" loc="21.79">τοῦ ποτὲ μεμνήσεσθαι ὀί̈ομαι ἔν περ ὀνείρῳ.”</TextUnit>
    <TextUnit id="10332" loc="21.80">ὣς φάτο,  καί ῥ' Εὔμαιον ἀνώγει, δῖον ὑφορβόν,</TextUnit>
    <TextUnit id="10333" loc="21.81">τόξον μνηστήρεσσι θέμεν πολιόν τε σίδηρον.</TextUnit>
    <TextUnit id="10334" loc="21.82">δακρύσας δ' Εὔμαιος ἐδέξατο καὶ κατέθηκε:</TextUnit>
    <TextUnit id="10335" loc="21.83">κλαῖε δὲ βουκόλος ἄλλοθ', ἐπεὶ ἴδε τόξον ἄνακτος.</TextUnit>
    <TextUnit id="10336" loc="21.84">̓Αντίνοος δ' ἐνένιπεν ἔπος τ' ἔφατ' ἔκ τ' ὀνόμαζε:</TextUnit>
    <TextUnit id="10337" loc="21.85">“νήπιοι ἀγροιῶται,  ἐφημέρια φρονέοντες,</TextUnit>
    <TextUnit id="10338" loc="21.86">ἆ δειλώ, τί νυ δάκρυ κατείβετον ἠδὲ γυναικὶ</TextUnit>
    <TextUnit id="10339" loc="21.87">θυμὸν ἐνὶ στήθεσσιν ὀρίνετον; ᾗ τε καὶ ἄλλως</TextUnit>
    <TextUnit id="10340" loc="21.88">κεῖται ἐν ἄλγεσι θυμός, ἐπεὶ φίλον ὤλες' ἀκοίτην.</TextUnit>
    <TextUnit id="10341" loc="21.89">ἀλλ' ἀκέων δαίνυσθε καθήμενοι, ἠὲ θύραζε</TextUnit>
    <TextUnit id="10342" loc="21.90">κλαίετον ἐξελθόντε,  κατ' αὐτόθι τόξα λιπόντε,</TextUnit>
    <TextUnit id="10343" loc="21.91">μνηστήρεσσιν ἄεθλον ἀάατον: οὐ γὰρ ὀί̈ω</TextUnit>
    <TextUnit id="10344" loc="21.92">ῥηϊδίως τόδε τόξον ἐύ̈ξοον ἐντανύεσθαι.</TextUnit>
    <TextUnit id="10345" loc="21.93">οὐ γάρ τις μέτα τοῖος ἀνὴρ ἐν τοίσδεσι πᾶσιν</TextUnit>
    <TextUnit id="10346" loc="21.94">οἷος ̓Οδυσσεὺς ἔσκεν: ἐγὼ δέ μιν αὐτὸς ὄπωπα,</TextUnit>
    <TextUnit id="10347" loc="21.95">καὶ γὰρ μνήμων εἰμί,  πάϊς δ' ἔτι νήπιος ἦα.”</TextUnit>
    <TextUnit id="10348" loc="21.96">ὣς φάτο, τῷ δ' ἄρα θυμὸς ἐνὶ στήθεσσιν ἐώλπει</TextUnit>
    <TextUnit id="10349" loc="21.97">νευρὴν ἐντανύσειν διοϊστεύσειν τε σιδήρου.</TextUnit>
    <TextUnit id="10350" loc="21.98">ἦ τοι ὀϊστοῦ γε πρῶτος γεύσεσθαι ἔμελλεν</TextUnit>
    <TextUnit id="10351" loc="21.99">ἐκ χειρῶν ̓Οδυσῆος ἀμύμονος, ὃν τότ' ἀτίμα</TextUnit>
    <TextUnit id="10352" loc="21.100">ἥμενος ἐν μεγάροις,  ἐπὶ δ' ὤρνυε πάντας ἑταίρους.</TextUnit>
    <TextUnit id="10353" loc="21.101">τοῖσι δὲ καὶ μετέειφ' ἱερὴ ἲς Τηλεμάχοιο:</TextUnit>
    <TextUnit id="10354" loc="21.102">“ὢ πόποι, ἦ μάλα με Ζεὺς ἄφρονα θῆκε Κρονίων:</TextUnit>
    <TextUnit id="10355" loc="21.103">μήτηρ μέν μοί φησι φίλη, πινυτή περ ἐοῦσα,</TextUnit>
    <TextUnit id="10356" loc="21.104">ἄλλῳ ἅμ' ἕψεσθαι νοσφισσαμένη τόδε δῶμα:</TextUnit>
    <TextUnit id="10357" loc="21.105">αὐτὰρ ἐγὼ γελόω καὶ τέρπομαι ἄφρονι θυμῷ.</TextUnit>
    <TextUnit id="10358" loc="21.106">ἀλλ' ἄγετε, μνηστῆρες, ἐπεὶ τόδε φαίνετ' ἄεθλον,</TextUnit>
    <TextUnit id="10359" loc="21.107">οἵη νῦν οὐκ ἔστι γυνὴ κατ' ̓Αχαιί̈δα γαῖαν,</TextUnit>
    <TextUnit id="10360" loc="21.108">οὔτε Πύλου ἱερῆς οὔτ' ̓́Αργεος οὔτε Μυκήνης:</TextUnit>
    <TextUnit id="10361" loc="21.109">οὔτ' αὐτῆς ̓Ιθάκης οὔτ' ἠπείροιο μελαίνης:</TextUnit>
    <TextUnit id="10362" loc="21.110">καὶ δ' αὐτοὶ τόδε γ' ἴστε: τί με χρὴ μητέρος αἴνου;</TextUnit>
    <TextUnit id="10363" loc="21.111">ἀλλ' ἄγε μὴ μύνῃσι παρέλκετε μηδ' ἔτι τόξου</TextUnit>
    <TextUnit id="10364" loc="21.112">δηρὸν ἀποτρωπᾶσθε τανυστύος, ὄφρα ἴδωμεν.</TextUnit>
    <TextUnit id="10365" loc="21.113">καὶ δέ κεν αὐτὸς ἐγὼ τοῦ τόξου πειρησαίμην:</TextUnit>
    <TextUnit id="10366" loc="21.114">εἰ δέ κεν ἐντανύσω διοϊστεύσω τε σιδήρου,</TextUnit>
    <TextUnit id="10367" loc="21.115">οὔ κέ μοι ἀχνυμένῳ τάδε δώματα πότνια μήτηρ</TextUnit>
    <TextUnit id="10368" loc="21.116">λείποι ἅμ' ἄλλῳ ἰοῦς', ὅτ' ἐγὼ κατόπισθε λιποίμην</TextUnit>
    <TextUnit id="10369" loc="21.117">οἷός τ' ἤδη πατρὸς ἀέθλια κάλ' ἀνελέσθαι.”</TextUnit>
    <TextUnit id="10370" loc="21.118">ἦ καὶ ἀπ' ὤμοιϊν χλαῖναν θέτο φοινικόεσσαν</TextUnit>
    <TextUnit id="10371" loc="21.119">ὀρθὸς ἀναί̈ξας, ἀπὸ δὲ ξίφος ὀξὺ θέτ' ὤμων.</TextUnit>
    <TextUnit id="10372" loc="21.120">πρῶτον μὲν πελέκεας στῆσεν,  διὰ τάφρον ὀρύξας</TextUnit>
    <TextUnit id="10373" loc="21.121">πᾶσι μίαν μακρήν, καὶ ἐπὶ στάθμην ἴθυνεν,</TextUnit>
    <TextUnit id="10374" loc="21.122">ἀμφὶ δὲ γαῖαν ἔναξε: τάφος δ' ἕλε πάντας ἰδόντας,</TextUnit>
    <TextUnit id="10375" loc="21.123">ὡς εὐκόσμως στῆσε: πάρος δ' οὐ πώ ποτ' ὀπώπει.</TextUnit>
    <TextUnit id="10376" loc="21.124">στῆ δ' ἄρ' ἐπ' οὐδὸν ἰὼν καὶ τόξου πειρήτιζε.</TextUnit>
    <TextUnit id="10377" loc="21.125">τρὶς μέν μιν πελέμιξεν ἐρύσσεσθαι μενεαίνων,</TextUnit>
    <TextUnit id="10378" loc="21.126">τρὶς δὲ μεθῆκε βίης, ἐπιελπόμενος τό γε θυμῷ,</TextUnit>
    <TextUnit id="10379" loc="21.127">νευρὴν ἐντανύειν διοϊστεύσειν τε σιδήρου.</TextUnit>
    <TextUnit id="10380" loc="21.128">καί νύ κε δή ῥ' ἐτάνυσσε βίῃ τὸ τέταρτον ἀνέλκων,</TextUnit>
    <TextUnit id="10381" loc="21.129">ἀλλ' ̓Οδυσεὺς ἀνένευε καὶ ἔσχεθεν ἱέμενόν περ.</TextUnit>
    <TextUnit id="10382" loc="21.130">τοῖς δ' αὖτις μετέειφ' ἱερὴ ἲς Τηλεμάχοιο:</TextUnit>
    <TextUnit id="10383" loc="21.131">“ὢ πόποι, ἦ καὶ ἔπειτα κακός τ' ἔσομαι καὶ ἄκικυς,</TextUnit>
    <TextUnit id="10384" loc="21.132">ἠὲ νεώτερός εἰμι καὶ οὔ πω χερσὶ πέποιθα</TextUnit>
    <TextUnit id="10385" loc="21.133">ἄνδρ' ἀπαμύνασθαι, ὅτε τις πρότερος χαλεπήνῃ.</TextUnit>
    <TextUnit id="10386" loc="21.134">ἀλλ' ἄγεθ', οἵ περ ἐμεῖο βίῃ προφερέστεροί ἐστε,</TextUnit>
    <TextUnit id="10387" loc="21.135">τόξου πειρήσασθε,  καὶ ἐκτελέωμεν ἄεθλον.”</TextUnit>
    <TextUnit id="10388" loc="21.136">ὣς εἰπὼν τόξον μὲν ἀπὸ ἕο θῆκε χαμᾶζε,</TextUnit>
    <TextUnit id="10389" loc="21.137">κλίνας κολλητῇσιν ἐϋξέστῃς σανίδεσσιν,</TextUnit>
    <TextUnit id="10390" loc="21.138">αὐτοῦ δ' ὠκὺ βέλος καλῇ προσέκλινε κορώνῃ,</TextUnit>
    <TextUnit id="10391" loc="21.139">ἂψ δ' αὖτις κατ' ἄρ' ἕζετ' ἐπὶ θρόνου ἔνθεν ἀνέστη.</TextUnit>
    <TextUnit id="10392" loc="21.140">τοῖσιν δ' ̓Αντίνοος μετέφη,  Εὐπείθεος υἱός:</TextUnit>
    <TextUnit id="10393" loc="21.141">“ὄρνυσθ' ἑξείης ἐπιδέξια πάντες ἑταῖροι,</TextUnit>
    <TextUnit id="10394" loc="21.142">ἀρξάμενοι τοῦ χώρου ὅθεν τέ περ οἰνοχοεύει.”</TextUnit>
    <TextUnit id="10395" loc="21.143">ὣς ἔφατ' ̓Αντίνοος, τοῖσιν δ' ἐπιήνδανε μῦθος.</TextUnit>
    <TextUnit id="10396" loc="21.144">Λειώδης δὲ πρῶτος ἀνίστατο, Οἴνοπος υἱός,</TextUnit>
    <TextUnit id="10397" loc="21.145">ὅ σφι θυοσκόος ἔσκε,  παρὰ κρητῆρα δὲ καλὸν</TextUnit>
    <TextUnit id="10398" loc="21.146">ἷζε μυχοίτατος αἰέν: ἀτασθαλίαι δέ οἱ οἴῳ</TextUnit>
    <TextUnit id="10399" loc="21.147">ἐχθραὶ ἔσαν, πᾶσιν δὲ νεμέσσα μνηστήρεσσιν:</TextUnit>
    <TextUnit id="10400" loc="21.148">ὅς ῥα τότε πρῶτος τόξον λάβε καὶ βέλος ὠκύ.</TextUnit>
    <TextUnit id="10401" loc="21.149">στῆ δ' ἄρ' ἐπ' οὐδὸν ἰὼν καὶ τόξου πειρήτιζεν,</TextUnit>
    <TextUnit id="10402" loc="21.150">οὐδέ μιν ἐντάνυσε: πρὶν γὰρ κάμε χεῖρας ἀνέλκων</TextUnit>
    <TextUnit id="10403" loc="21.151">ἀτρίπτους ἁπαλάς: μετὰ δὲ μνηστῆρσιν ἔειπεν:</TextUnit>
    <TextUnit id="10404" loc="21.152">“ὦ φίλοι, οὐ μὲν ἐγὼ τανύω, λαβέτω δὲ καὶ ἄλλος.</TextUnit>
    <TextUnit id="10405" loc="21.153">πολλοὺς γὰρ τόδε τόξον ἀριστῆας κεκαδήσει</TextUnit>
    <TextUnit id="10406" loc="21.154">θυμοῦ καὶ ψυχῆς, ἐπεὶ ἦ πολὺ φέρτερόν ἐστι</TextUnit>
    <TextUnit id="10407" loc="21.155">τεθνάμεν ἢ ζώοντας ἁμαρτεῖν,  οὗθ' ἕνεκ' αἰεὶ</TextUnit>
    <TextUnit id="10408" loc="21.156">ἐνθάδ' ὁμιλέομεν, ποτιδέγμενοι ἤματα πάντα.</TextUnit>
    <TextUnit id="10409" loc="21.157">νῦν μέν τις καὶ ἔλπετ' ἐνὶ φρεσὶν ἠδὲ μενοινᾷ</TextUnit>
    <TextUnit id="10410" loc="21.158">γῆμαι Πηνελόπειαν, ̓Οδυσσῆος παράκοιτιν.</TextUnit>
    <TextUnit id="10411" loc="21.159">αὐτὰρ ἐπὴν τόξου πειρήσεται ἠδὲ ἴδηται,</TextUnit>
    <TextUnit id="10412" loc="21.160">ἄλλην δή τιν' ἔπειτα ̓Αχαιϊάδων εὐπέπλων</TextUnit>
    <TextUnit id="10413" loc="21.161">μνάσθω ἐέδνοισιν διζήμενος: ἡ δέ κ' ἔπειτα</TextUnit>
    <TextUnit id="10414" loc="21.162">γήμαιθ' ὅς κε πλεῖστα πόροι καὶ μόρσιμος ἔλθοι.”</TextUnit>
    <TextUnit id="10415" loc="21.163">ὣς ἄρ' ἐφώνησεν καὶ ἀπὸ ἕο τόξον ἔθηκε,</TextUnit>
    <TextUnit id="10416" loc="21.164">κλίνας κολλητῇσιν ἐϋξέστῃς σανίδεσσιν,</TextUnit>
    <TextUnit id="10417" loc="21.165">αὐτοῦ δ' ὠκὺ βέλος καλῇ προσέκλινε κορώνῃ,</TextUnit>
    <TextUnit id="10418" loc="21.166">ἂψ δ' αὖτις κατ' ἄρ ἕζετ' ἐπὶ θρόνου ἔνθεν ἀνέστη.</TextUnit>
    <TextUnit id="10419" loc="21.167">̓Αντίνοος δ' ἐνένιπεν ἔπος τ' ἔφατ' ἔκ τ' ὀνόμαζε:</TextUnit>
    <TextUnit id="10420" loc="21.168">“λειῶδες, ποῖόν σε ἔπος φύγεν ἕρκος ὀδόντων,</TextUnit>
    <TextUnit id="10421" loc="21.169">δεινόν τ' ἀργαλέον τε, —νεμεσσῶμαι δέ τ' ἀκούων—</TextUnit>
    <TextUnit id="10422" loc="21.170">εἰ δὴ τοῦτό γε τόξον ἀριστῆας κεκαδήσει</TextUnit>
    <TextUnit id="10423" loc="21.171">θυμοῦ καὶ ψυχῆς, ἐπεὶ οὐ δύνασαι σὺ τανύσσαι.</TextUnit>
    <TextUnit id="10424" loc="21.172">οὐ γάρ τοί σέ γε τοῖον ἐγείνατο πότνια μήτηρ</TextUnit>
    <TextUnit id="10425" loc="21.173">οἷόν τε ῥυτῆρα βιοῦ τ' ἔμεναι καὶ ὀϊστῶν:</TextUnit>
    <TextUnit id="10426" loc="21.174">ἀλλ' ἄλλοι τανύουσι τάχα μνηστῆρες ἀγαυοί.”</TextUnit>
    <TextUnit id="10427" loc="21.175">ὣς φάτο, καί ῥ' ἐκέλευσε Μελάνθιον, αἰπόλον αἰγῶν:</TextUnit>
    <TextUnit id="10428" loc="21.176">“ἄγρει δή,  πῦρ κῆον ἐνὶ μεγάροισι, Μελανθεῦ,</TextUnit>
    <TextUnit id="10429" loc="21.177">πὰρ δὲ τίθει δίφρον τε μέγαν καὶ κῶας ἐπ' αὐτοῦ,</TextUnit>
    <TextUnit id="10430" loc="21.178">ἐκ δὲ στέατος ἔνεικε μέγαν τροχὸν ἔνδον ἐόντος,</TextUnit>
    <TextUnit id="10431" loc="21.179">ὄφρα νέοι θάλποντες, ἐπιχρίοντες ἀλοιφῇ,</TextUnit>
    <TextUnit id="10432" loc="21.180">τόξου πειρώμεσθα καὶ ἐκτελέωμεν ἄεθλον.”</TextUnit>
    <TextUnit id="10433" loc="21.181">ὣς φάθ', ὁ δ' αἶψ' ἀνέκαιε Μελάνθιος ἀκάματον πῦρ,</TextUnit>
    <TextUnit id="10434" loc="21.182">πὰρ δὲ φέρων δίφρον θῆκεν καὶ κῶας ἐπ' αὐτοῦ,</TextUnit>
    <TextUnit id="10435" loc="21.183">ἐκ δὲ στέατος ἔνεικε μέγαν τροχὸν ἔνδον ἐόντος:</TextUnit>
    <TextUnit id="10436" loc="21.184">τῷ ῥα νέοι θάλποντες ἐπειρῶντ': οὐδ' ἐδύναντο</TextUnit>
    <TextUnit id="10437" loc="21.185">ἐντανύσαι,  πολλὸν δὲ βίης ἐπιδευέες ἦσαν.</TextUnit>
    <TextUnit id="10438" loc="21.186">̓Αντίνοος δ' ἔτ' ἐπεῖχε καὶ Εὐρύμαχος θεοειδής,</TextUnit>
    <TextUnit id="10439" loc="21.187">ἀρχοὶ μνηστήρων: ἀρετῇ δ' ἔσαν ἔξοχ' ἄριστοι.</TextUnit>
    <TextUnit id="10440" loc="21.188">τὼ δ' ἐξ οἴκου βῆσαν ὁμαρτήσαντες ἅμ' ἄμφω</TextUnit>
    <TextUnit id="10441" loc="21.189">βουκόλος ἠδὲ συφορβὸς ̓Οδυσσῆος θείοιο:</TextUnit>
    <TextUnit id="10442" loc="21.190">ἐκ δ' αὐτὸς μετὰ τοὺς δόμου ἤλυθε δῖος ̓Οδυσσεύς.</TextUnit>
    <TextUnit id="10443" loc="21.191">ἀλλ' ὅτε δή ῥ' ἐκτὸς θυρέων ἔσαν ἠδὲ καὶ αὐλῆς,</TextUnit>
    <TextUnit id="10444" loc="21.192">φθεγξάμενός σφε ἔπεσσι προσηύδα μειλιχίοισι:</TextUnit>
    <TextUnit id="10445" loc="21.193">“βουκόλε καὶ σύ, συφορβέ, ἔπος τί κε μυθησαίμην,</TextUnit>
    <TextUnit id="10446" loc="21.194">ἦ αὐτὸς κεύθω; φάσθαι δέ με θυμὸς ἀνώγει.</TextUnit>
    <TextUnit id="10447" loc="21.195">ποῖοί κ' εἶτ' ̓Οδυσῆϊ ἀμυνέμεν,  εἴ ποθεν ἔλθοι</TextUnit>
    <TextUnit id="10448" loc="21.196">ὧδε μάλ' ἐξαπίνης καί τις θεὸς αὐτὸν ἐνείκαι;</TextUnit>
    <TextUnit id="10449" loc="21.197">ἤ κε μνηστήρεσσιν ἀμύνοιτ' ἦ ̓Οδυσῆϊ;</TextUnit>
    <TextUnit id="10450" loc="21.198">εἴπαθ' ὅπως ὑμέας κραδίη θυμός τε κελεύει.”</TextUnit>
    <TextUnit id="10451" loc="21.199">τὸν δ' αὖτε προσέειπε βοῶν ἐπιβουκόλος ἀνήρ:</TextUnit>
    <TextUnit id="10452" loc="21.200">“Ζεῦ πάτερ,  αἲ γὰρ τοῦτο τελευτήσειας ἐέλδωρ,</TextUnit>
    <TextUnit id="10453" loc="21.201">ὡς ἔλθοι μὲν κεῖνος ἀνήρ, ἀγάγοι δέ ἑ δαίμων:</TextUnit>
    <TextUnit id="10454" loc="21.202">γνοίης χ' οἵη ἐμὴ δύναμις καὶ χεῖρες ἕπονται.”</TextUnit>
    <TextUnit id="10455" loc="21.203">ὣς δ' αὔτως Εὔμαιος ἐπεύχετο πᾶσι θεοῖσι</TextUnit>
    <TextUnit id="10456" loc="21.204">νοστῆσαι ̓Οδυσῆα πολύφρονα ὅνδε δόμονδε.</TextUnit>
    <TextUnit id="10457" loc="21.205">αὐτὰρ ἐπεὶ δὴ τῶν γε νόον νημερτέ' ἀνέγνω,</TextUnit>
    <TextUnit id="10458" loc="21.206">ἐξαῦτίς σφε ἔπεσσιν ἀμειβόμενος προσέειπεν:</TextUnit>
    <TextUnit id="10459" loc="21.207">“ἔνδον μὲν δὴ ὅδ' αὐτὸς ἐγώ, κακὰ πολλὰ μογήσας</TextUnit>
    <TextUnit id="10460" loc="21.208">ἤλυθον εἰκοστῷ ἔτεϊ ἐς πατρίδα γαῖαν.</TextUnit>
    <TextUnit id="10461" loc="21.209">γιγνώσκω δ' ὡς σφῶϊν ἐελδομένοισιν ἱκάνω</TextUnit>
    <TextUnit id="10462" loc="21.210">οἴοισι δμώων: τῶν δ' ἄλλων οὔ τευ ἄκουσα</TextUnit>
    <TextUnit id="10463" loc="21.211">εὐξαμένου ἐμὲ αὖτις ὑπότροπον οἴκαδ' ἱκέσθαι.</TextUnit>
    <TextUnit id="10464" loc="21.212">σφῶϊν δ', ὡς ἔσεταί περ, ἀληθείην καταλέξω.</TextUnit>
    <TextUnit id="10465" loc="21.213">εἴ χ' ὑπ' ἐμοί γε θεὸς δαμάσῃ μνηστῆρας ἀγαυούς,</TextUnit>
    <TextUnit id="10466" loc="21.214">ἄξομαι ἀμφοτέροις ἀλόχους καὶ κτήματ' ὀπάσσω</TextUnit>
    <TextUnit id="10467" loc="21.215">οἰκία τ' ἐγγὺς ἐμεῖο τετυγμένα: καί μοι ἔπειτα</TextUnit>
    <TextUnit id="10468" loc="21.216">Τηλεμάχου ἑτάρω τε κασιγνήτω τε ἔσεσθον.</TextUnit>
    <TextUnit id="10469" loc="21.217">εἰ δ' ἄγε δή, καὶ σῆμα ἀριφραδὲς ἄλλο τι δείξω,</TextUnit>
    <TextUnit id="10470" loc="21.218">ὄφρα μ' ἐὺ̈ γνῶτον πιστωθῆτόν τ' ἐνὶ θυμῷ,</TextUnit>
    <TextUnit id="10471" loc="21.219">οὐλήν, τήν ποτέ με σῦς ἤλασε λευκῷ ὀδόντι</TextUnit>
    <TextUnit id="10472" loc="21.220">Παρνησόνδ' ἐλθόντα σὺν υἱάσιν Αὐτολύκοιο.”</TextUnit>
    <TextUnit id="10473" loc="21.221">ὣς εἰπὼν ῥάκεα μεγάλης ἀποέργαθεν οὐλῆς.</TextUnit>
    <TextUnit id="10474" loc="21.222">τὼ δ' ἐπεὶ εἰσιδέτην εὖ τ' ἐφράσσαντο ἕκαστα,</TextUnit>
    <TextUnit id="10475" loc="21.223">κλαῖον ἄρ' ἀμφ' ̓Οδυσῆϊ δαί̈φρονι χεῖρε βαλόντε,</TextUnit>
    <TextUnit id="10476" loc="21.224">καὶ κύνεον ἀγαπαζόμενοι κεφαλήν τε καὶ ὤμους</TextUnit>
    <TextUnit id="10477" loc="21.225">ὣς δ' αὔτως ̓Οδυσεὺς κεφαλὰς καὶ χεῖρας ἔκυσσε.</TextUnit>
    <TextUnit id="10478" loc="21.226">καί νύ κ' ὀδυρομένοισιν ἔδυ φάος ἠελίοιο,</TextUnit>
    <TextUnit id="10479" loc="21.227">εἰ μὴ ̓Οδυσσεὺς αὐτὸς ἐρύκακε φώνησέν τε:</TextUnit>
    <TextUnit id="10480" loc="21.228">“παύεσθον κλαυθμοῖο γόοιό τε, μή τις ἴδηται</TextUnit>
    <TextUnit id="10481" loc="21.229">ἐξελθὼν μεγάροιο, ἀτὰρ εἴπῃσι καὶ εἴσω.</TextUnit>
    <TextUnit id="10482" loc="21.230">ἀλλὰ προμνηστῖνοι ἐσέλθετε,  μηδ' ἅμα πάντες,</TextUnit>
    <TextUnit id="10483" loc="21.231">πρῶτος ἐγώ, μετὰ δ' ὔμμες: ἀτὰρ τόδε σῆμα τετύχθω:</TextUnit>
    <TextUnit id="10484" loc="21.232">ἄλλοι μὲν γὰρ πάντες, ὅσοι μνηστῆρες ἀγαυοί,</TextUnit>
    <TextUnit id="10485" loc="21.233">οὐκ ἐάσουσιν ἐμοὶ δόμεναι βιὸν ἠδὲ φαρέτρην:</TextUnit>
    <TextUnit id="10486" loc="21.234">ἀλλὰ σύ, δῖ' Εὔμαιε, φέρων ἀνὰ δώματα τόξον</TextUnit>
    <TextUnit id="10487" loc="21.235">ἐν χείρεσσιν ἐμοὶ θέμεναι,  εἰπεῖν τε γυναιξὶ</TextUnit>
    <TextUnit id="10488" loc="21.236">κληῖ̈σαι μεγάροιο θύρας πυκινῶς ἀραρυίας,</TextUnit>
    <TextUnit id="10489" loc="21.237">ἢν δέ τις ἢ στοναχῆς ἠὲ κτύπου ἔνδον ἀκούσῃ</TextUnit>
    <TextUnit id="10490" loc="21.238">ἀνδρῶν ἡμετέροισιν ἐν ἕρκεσι, μή τι θύραζε</TextUnit>
    <TextUnit id="10491" loc="21.239">προβλώσκειν, ἀλλ' αὐτοῦ ἀκὴν ἔμεναι παρὰ ἔργῳ.</TextUnit>
    <TextUnit id="10492" loc="21.240">σοὶ δέ,  Φιλοίτιε δῖε, θύρας ἐπιτέλλομαι αὐλῆς</TextUnit>
    <TextUnit id="10493" loc="21.241">κληῖ̈σαι κληῖ̈δι, θοῶς δ' ἐπὶ δεσμὸν ἰῆλαι.”</TextUnit>
    <TextUnit id="10494" loc="21.242">ὣς εἰπὼν εἰσῆλθε δόμους εὖ ναιετάοντας:</TextUnit>
    <TextUnit id="10495" loc="21.243">ἕζετ' ἔπειτ' ἐπὶ δίφρον ἰών, ἔνθεν περ ἀνέστη:</TextUnit>
    <TextUnit id="10496" loc="21.244">ἐς δ' ἄρα καὶ τὼ δμῶε ἴτην θείου ̓Οδυσῆος.</TextUnit>
    <TextUnit id="10497" loc="21.245">Εὐρύμαχος δ' ἤδη τόξον μετὰ χερσὶν ἐνώμα,</TextUnit>
    <TextUnit id="10498" loc="21.246">θάλπων ἔνθα καὶ ἔνθα σέλᾳ πυρός: ἀλλά μιν οὐδ' ὣς</TextUnit>
    <TextUnit id="10499" loc="21.247">ἐντανύσαι δύνατο, μέγα δ' ἔστενε κυδάλιμον κῆρ:</TextUnit>
    <TextUnit id="10500" loc="21.248">ὀχθήσας δ' ἄρα εἶρος τ' ἔφατ' ἔκ τ' ὀνόμαζεν:</TextUnit>
    <TextUnit id="10501" loc="21.249">“ὢ πόποι, ἧ μοι ἄχος περί τ' αὐτοῦ καὶ περὶ πάντων:</TextUnit>
    <TextUnit id="10502" loc="21.250">οὔ τι γάμου τοσσοῦτον ὀδύρομαι,  ἀχνύμενός περ:</TextUnit>
    <TextUnit id="10503" loc="21.251">εἰσὶ καὶ ἄλλαι πολλαὶ ̓Αχαιί̈δες, αἱ μὲν ἐν αὐτῇ</TextUnit>
    <TextUnit id="10504" loc="21.252">ἀμφιάλῳ ̓Ιθάκῃ, αἱ δ' ἄλλῃσιν πολίεσσιν:</TextUnit>
    <TextUnit id="10505" loc="21.253">ἀλλ' εἰ δὴ τοσσόνδε βίης ἐπιδευέες εἰμὲν</TextUnit>
    <TextUnit id="10506" loc="21.254">ἀντιθέου ̓Οδυσῆος, ὅ τ' οὐ δυνάμεσθα τανύσσαι</TextUnit>
    <TextUnit id="10507" loc="21.255">τόξον: ἐλεγχείη δὲ καὶ ἐσσομένοισι πυθέσθαι.”</TextUnit>
    <TextUnit id="10508" loc="21.256">τὸν δ' αὖτ' ̓Αντίνοος προσέφη, Εὐπείθεος υἱός:</TextUnit>
    <TextUnit id="10509" loc="21.257">“Εὐρύμαχ', οὐχ οὕτως ἔσται: νοέεις δὲ καὶ αὐτός.</TextUnit>
    <TextUnit id="10510" loc="21.258">νῦν μὲν γὰρ κατὰ δῆμον ἑορτὴ τοῖο θεοῖο</TextUnit>
    <TextUnit id="10511" loc="21.259">ἁγνή: τίς δέ κε τόξα τιταίνοιτ'; ἀλλὰ ἕκηλοι</TextUnit>
    <TextUnit id="10512" loc="21.260">κάτθετ': ἀτὰρ πελέκεάς γε καὶ εἴ κ' εἰῶμεν ἅπαντας</TextUnit>
    <TextUnit id="10513" loc="21.261">ἑστάμεν: οὐ μὲν γάρ τιν' ἀναιρήσεσθαι ὀί̈ω,</TextUnit>
    <TextUnit id="10514" loc="21.262">ἐλθόντ' ἐς μέγαρον Λαερτιάδεω ̓Οδυσῆος.</TextUnit>
    <TextUnit id="10515" loc="21.263">ἀλλ' ἄγετ', οἰνοχόος μὲν ἐπαρξάσθω δεπάεσσιν,</TextUnit>
    <TextUnit id="10516" loc="21.264">ὄφρα σπείσαντες καταθείομεν ἀγκύλα τόξα:</TextUnit>
    <TextUnit id="10517" loc="21.265">ἠῶθεν δὲ κέλεσθε Μελάνθιον,  αἰπόλον αἰγῶν,</TextUnit>
    <TextUnit id="10518" loc="21.266">αἶγας ἄγειν, αἳ πᾶσι μέγ' ἔξοχοι αἰπολίοισιν,</TextUnit>
    <TextUnit id="10519" loc="21.267">ὄφρ' ἐπὶ μηρία θέντες ̓Απόλλωνι κλυτοτόξῳ</TextUnit>
    <TextUnit id="10520" loc="21.268">τόξου πειρώμεσθα καὶ ἐκτελέωμεν ἄεθλον.”</TextUnit>
    <TextUnit id="10521" loc="21.269">ὣς ἔφατ' ̓Αντίνοος, τοῖσιν δ' ἐπιήνδανε μῦθος.</TextUnit>
    <TextUnit id="10522" loc="21.270">τοῖσι δὲ κήρυκες μὲν ὕδωρ ἐπὶ χεῖρας ἔχευαν,</TextUnit>
    <TextUnit id="10523" loc="21.271">κοῦροι δὲ κρητῆρας ἐπεστέψαντο ποτοῖο,</TextUnit>
    <TextUnit id="10524" loc="21.272">νώμησαν δ' ἄρα πᾶσιν ἐπαρξάμενοι δεπάεσσιν.</TextUnit>
    <TextUnit id="10525" loc="21.273">οἱ δ' ἐπεὶ οὖν σπεῖσάν τ' ἔπιόν θ' ὅσον ἤθελε θυμός,</TextUnit>
    <TextUnit id="10526" loc="21.274">τοῖς δὲ δολοφρονέων μετέφη πολύμητις ̓Οδυσσεύς:</TextUnit>
    <TextUnit id="10527" loc="21.275">“κέκλυτέ μευ,  μνηστῆρες ἀγακλειτῆς βασιλείης:</TextUnit>
    <TextUnit id="10528" loc="21.276">ὄφρ' εἴπω τά με θυμὸς ἐνὶ στήθεσσι κελεύει:</TextUnit>
    <TextUnit id="10529" loc="21.277">Εὐρύμαχον δὲ μάλιστα καὶ ̓Αντίνοον θεοειδέα</TextUnit>
    <TextUnit id="10530" loc="21.278">λίσσομ', ἐπεὶ καὶ τοῦτο ἔπος κατὰ μοῖραν ἔειπε,</TextUnit>
    <TextUnit id="10531" loc="21.279">νῦν μὲν παῦσαι τόξον, ἐπιτρέψαι δὲ θεοῖσιν:</TextUnit>
    <TextUnit id="10532" loc="21.280">ἠῶθεν δὲ θεὸς δώσει κράτος ᾧ κ' ἐθέλῃσιν.</TextUnit>
    <TextUnit id="10533" loc="21.281">ἀλλ' ἄγ' ἐμοὶ δότε τόξον ἐύ̈ξοον, ὄφρα μεθ' ὑμῖν</TextUnit>
    <TextUnit id="10534" loc="21.282">χειρῶν καὶ σθένεος πειρήσομαι, ἤ μοι ἔτ' ἐστὶν</TextUnit>
    <TextUnit id="10535" loc="21.283">ἴς, οἵη πάρος ἔσκεν ἐνὶ γναμπτοῖσι μέλεσσιν,</TextUnit>
    <TextUnit id="10536" loc="21.284">ἦ ἤδη μοι ὄλεσσεν ἄλη τ' ἀκομιστίη τε.”</TextUnit>
    <TextUnit id="10537" loc="21.285">ὣς ἔφαθ', οἱ δ' ἄρα πάντες ὑπερφιάλως νεμέσησαν,</TextUnit>
    <TextUnit id="10538" loc="21.286">δείσαντες μὴ τόξον ἐύ̈ξοον ἐντανύσειεν.</TextUnit>
    <TextUnit id="10539" loc="21.287">̓Αντίνοος δ' ἐνένιπεν ἔπος τ' ἔφατ' ἔκ τ' ὀνόμαζεν:</TextUnit>
    <TextUnit id="10540" loc="21.288">“ἆ δειλὲ ξείνων, ἔνι τοι φρένες οὐδ' ἠβαιαί:</TextUnit>
    <TextUnit id="10541" loc="21.289">οὐκ ἀγαπᾷς ὃ ἕκηλος ὑπερφιάλοισι μεθ' ἡμῖν</TextUnit>
    <TextUnit id="10542" loc="21.290">δαίνυσαι,  οὐδέ τι δαιτὸς ἀμέρδεαι, αὐτὰρ ἀκούεις</TextUnit>
    <TextUnit id="10543" loc="21.291">μύθων ἡμετέρων καὶ ῥήσιος; οὐδέ τις ἄλλος</TextUnit>
    <TextUnit id="10544" loc="21.292">ἡμετέρων μύθων ξεῖνος καὶ πτωχὸς ἀκούει.</TextUnit>
    <TextUnit id="10545" loc="21.293">οἶνός σε τρώει μελιηδής, ὅς τε καὶ ἄλλους</TextUnit>
    <TextUnit id="10546" loc="21.294">βλάπτει, ὃς ἄν μιν χανδὸν ἕλῃ μηδ' αἴσιμα πίνῃ.</TextUnit>
    <TextUnit id="10547" loc="21.295">οἶνος καὶ Κένταυρον,  ἀγακλυτὸν Εὐρυτίωνα,</TextUnit>
    <TextUnit id="10548" loc="21.296">ἄας' ἐνὶ μεγάρῳ μεγαθύμου Πειριθόοιο,</TextUnit>
    <TextUnit id="10549" loc="21.297">ἐς Λαπίθας ἐλθόνθ': ὁ δ' ἐπεὶ φρένας ἄασεν οἴνῳ,</TextUnit>
    <TextUnit id="10550" loc="21.298">μαινόμενος κάκ' ἔρεξε δόμον κάτα Πειριθόοιο:</TextUnit>
    <TextUnit id="10551" loc="21.299">ἥρωας δ' ἄχος εἷλε, διὲκ προθύρου δὲ θύραζε</TextUnit>
    <TextUnit id="10552" loc="21.300">ἕλκον ἀναί̈ξαντες,  ἀπ' οὔατα νηλέϊ χαλκῷ</TextUnit>
    <TextUnit id="10553" loc="21.301">ῥῖνάς τ' ἀμήσαντες: ὁ δὲ φρεσὶν ᾗσιν ἀασθεὶς</TextUnit>
    <TextUnit id="10554" loc="21.302">ἤϊεν ἣν ἄτην ὀχέων ἀεσίφρονι θυμῷ.</TextUnit>
    <TextUnit id="10555" loc="21.303">ἐξ οὗ Κενταύροισι καὶ ἀνδράσι νεῖκος ἐτύχθη,</TextUnit>
    <TextUnit id="10556" loc="21.304">οἷ δ' αὐτῷ πρώτῳ κακὸν εὕρετο οἰνοβαρείων.</TextUnit>
    <TextUnit id="10557" loc="21.305">ὣς καὶ σοὶ μέγα πῆμα πιφαύσκομαι, αἴ κε τὸ τόξον</TextUnit>
    <TextUnit id="10558" loc="21.306">ἐντανύσῃς: οὐ γάρ τευ ἐπητύος ἀντιβολήσεις</TextUnit>
    <TextUnit id="10559" loc="21.307">ἡμετέρῳ ἐνὶ δήμῳ, ἄφαρ δέ σε νηὶ̈ μελαίνῃ</TextUnit>
    <TextUnit id="10560" loc="21.308">εἰς ̓́Εχετον βασιλῆα, βροτῶν δηλήμονα πάντων,</TextUnit>
    <TextUnit id="10561" loc="21.309">πέμψομεν: ἔνθεν δ' οὔ τι σαώσεαι: ἀλλὰ ἕκηλος</TextUnit>
    <TextUnit id="10562" loc="21.310">πῖνέ τε,  μηδ' ἐρίδαινε μετ' ἀνδράσι κουροτέροισιν.”</TextUnit>
    <TextUnit id="10563" loc="21.311">τὸν δ' αὖτε προσέειπε περίφρων Πηνελόπεια:</TextUnit>
    <TextUnit id="10564" loc="21.312">“̓Αντίνο', οὐ μὲν καλὸν ἀτέμβειν οὐδὲ δίκαιον</TextUnit>
    <TextUnit id="10565" loc="21.313">ξείνους Τηλεμάχου, ὅς κεν τάδε δώμαθ' ἵκηται:</TextUnit>
    <TextUnit id="10566" loc="21.314">ἔλπεαι, αἴ χ' ὁ ξεῖνος ̓Οδυσσῆος μέγα τόξον</TextUnit>
    <TextUnit id="10567" loc="21.315">ἐντανύσῃ χερσίν τε βίηφί τε ἧφι πιθήσας,</TextUnit>
    <TextUnit id="10568" loc="21.316">οἴκαδέ μ' ἄξεσθαι καὶ ἑὴν θήσεσθαι ἄκοιτιν;</TextUnit>
    <TextUnit id="10569" loc="21.317">οὐδ' αὐτός που τοῦτό γ' ἐνὶ στήθεσσιν ἔολπε:</TextUnit>
    <TextUnit id="10570" loc="21.318">μηδέ τις ὑμείων τοῦ γ' εἵνεκα θυμὸν ἀχεύων</TextUnit>
    <TextUnit id="10571" loc="21.319">ἐνθάδε δαινύσθω, ἐπεὶ οὐδὲ μὲν οὐδὲ ἔοικεν.”</TextUnit>
    <TextUnit id="10572" loc="21.320">τὴν δ' αὖτ' Εὐρύμαχος, Πολύβου πάϊς, ἀντίον ηὔδα:</TextUnit>
    <TextUnit id="10573" loc="21.321">“κούρη ̓Ικαρίοιο,  περίφρον Πηνελόπεια,</TextUnit>
    <TextUnit id="10574" loc="21.322">οὔ τί σε τόνδ' ἄξεσθαι ὀϊόμεθ': οὐδὲ ἔοικεν:</TextUnit>
    <TextUnit id="10575" loc="21.323">ἀλλ' αἰσχυνόμενοι φάτιν ἀνδρῶν ἠδὲ γυναικῶν,</TextUnit>
    <TextUnit id="10576" loc="21.324">μή ποτέ τις εἴπῃσι κακώτερος ἄλλος ̓Αχαιῶν</TextUnit>
    <TextUnit id="10577" loc="21.325">ἦ πολὺ χείρονες ἄνδρες ἀμύμονος ἀνδρὸς ἄκοιτιν</TextUnit>
    <TextUnit id="10578" loc="21.326">μνῶνται, οὐδέ τι τόξον ἐύ̈ξοον ἐντανύουσιν:</TextUnit>
    <TextUnit id="10579" loc="21.327">ἀλλ' ἄλλος τις πτωχὸς ἀνὴρ ἀλαλήμενος ἐλθὼν</TextUnit>
    <TextUnit id="10580" loc="21.328">ῥηϊδίως ἐτάνυσσε βιόν, διὰ δ' ἧκε σιδήρου.</TextUnit>
    <TextUnit id="10581" loc="21.329">ὣς ἐρέους', ἡμῖν δ' ἂν ἐλέγχεα ταῦτα γένοιτο.”</TextUnit>
    <TextUnit id="10582" loc="21.330">τὸν δ' αὖτε προσέειπε περίφρων Πηνελόπεια:</TextUnit>
    <TextUnit id="10583" loc="21.331">“Εὐρύμαχ', οὔ πως ἔστιν ἐϋκλεῖας κατὰ δῆμον</TextUnit>
    <TextUnit id="10584" loc="21.332">ἔμμεναι οἳ δὴ οἶκον ἀτιμάζοντες ἔδουσιν</TextUnit>
    <TextUnit id="10585" loc="21.333">ἀνδρὸς ἀριστῆος: τί δ' ἐλέγχεα ταῦτα τίθεσθε;</TextUnit>
    <TextUnit id="10586" loc="21.334">οὗτος δὲ ξεῖνος μάλα μὲν μέγας ἠδ' εὐπηγής,</TextUnit>
    <TextUnit id="10587" loc="21.335">πατρὸς δ' ἐξ ἀγαθοῦ γένος εὔχεται ἔμμεναι υἱός.</TextUnit>
    <TextUnit id="10588" loc="21.336">ἀλλ' ἄγε οἱ δότε τόξον ἐύ̈ξοον, ὄφρα ἴδωμεν.</TextUnit>
    <TextUnit id="10589" loc="21.337">ὧδε γὰρ ἐξερέω, τὸ δὲ καὶ τετελεσμένον ἔσται:</TextUnit>
    <TextUnit id="10590" loc="21.338">εἴ κέ μιν ἐντανύσῃ, δώῃ δέ οἱ εὖχος ̓Απόλλων,</TextUnit>
    <TextUnit id="10591" loc="21.339">ἕσσω μιν χλαῖνάν τε χιτῶνά τε, εἵματα καλά,</TextUnit>
    <TextUnit id="10592" loc="21.340">δώσω δ' ὀξὺν ἄκοντα,  κυνῶν ἀλκτῆρα καὶ ἀνδρῶν,</TextUnit>
    <TextUnit id="10593" loc="21.341">καὶ ξίφος ἄμφηκες: δώσω δ' ὑπὸ ποσσὶ πέδιλα,</TextUnit>
    <TextUnit id="10594" loc="21.342">πέμψω δ' ὅππη μιν κραδίη θυμός τε κελεύει.”</TextUnit>
    <TextUnit id="10595" loc="21.343">τὴν δ' αὖ Τηλέμαχος πεπνυμένος ἀντίον ηὔδα:</TextUnit>
    <TextUnit id="10596" loc="21.344">“μῆτερ ἐμή, τόξον μὲν ̓Αχαιῶν οὔ τις ἐμεῖο</TextUnit>
    <TextUnit id="10597" loc="21.345">κρείσσων,  ᾧ κ' ἐθέλω, δόμεναί τε καὶ ἀρνήσασθαι,</TextUnit>
    <TextUnit id="10598" loc="21.346">οὔθ' ὅσσοι κραναὴν ̓Ιθάκην κάτα κοιρανέουσιν,</TextUnit>
    <TextUnit id="10599" loc="21.347">οὔθ' ὅσσοι νήσοισι πρὸς ̓́Ηλιδος ἱπποβότοιο:</TextUnit>
    <TextUnit id="10600" loc="21.348">τῶν οὔ τίς μ' ἀέκοντα βιήσεται, αἴ κ' ἐθέλωμι</TextUnit>
    <TextUnit id="10601" loc="21.349">καὶ καθάπαξ ξείνῳ δόμεναι τάδε τόξα φέρεσθαι.</TextUnit>
    <TextUnit id="10602" loc="21.350">ἀλλ' εἰς οἶκον ἰοῦσα τὰ ς' αὐτῆς ἔργα κόμιζε,</TextUnit>
    <TextUnit id="10603" loc="21.351">ἱστόν τ' ἠλακάτην τε, καὶ ἀμφιπόλοισι κέλευε</TextUnit>
    <TextUnit id="10604" loc="21.352">ἔργον ἐποίχεσθαι: τόξον δ' ἄνδρεσσι μελήσει</TextUnit>
    <TextUnit id="10605" loc="21.353">πᾶσι, μάλιστα δ' ἐμοί: τοῦ γὰρ κράτος ἔστ' ἐνὶ οἴκῳ.”</TextUnit>
    <TextUnit id="10606" loc="21.354">ἡ μὲν θαμβήσασα πάλιν οἶκόνδε βεβήκει:</TextUnit>
    <TextUnit id="10607" loc="21.355">παιδὸς γὰρ μῦθον πεπνυμένον ἔνθετο θυμῷ.</TextUnit>
    <TextUnit id="10608" loc="21.356">ἐς δ' ὑπερῷ' ἀναβᾶσα σὺν ἀμφιπόλοισι γυναιξὶ</TextUnit>
    <TextUnit id="10609" loc="21.357">κλαῖεν ἔπειτ' ̓Οδυσῆα, φίλον πόσιν, ὄφρα οἱ ὕπνον</TextUnit>
    <TextUnit id="10610" loc="21.358">ἡδὺν ἐπὶ βλεφάροισι βάλε γλαυκῶπις ̓Αθήνη.</TextUnit>
    <TextUnit id="10611" loc="21.359">αὐτὰρ ὁ τόξα λαβὼν φέρε καμπύλα δῖος ὑφορβός:</TextUnit>
    <TextUnit id="10612" loc="21.360">μνηστῆρες δ' ἄρα πάντες ὁμόκλεον ἐν μεγάροισιν:</TextUnit>
    <TextUnit id="10613" loc="21.361">ὧδε δέ τις εἴπεσκε νέων ὑπερηνορεόντων:</TextUnit>
    <TextUnit id="10614" loc="21.362">“πῆ δὴ καμπύλα τόξα φέρεις, ἀμέγαρτε συβῶτα,</TextUnit>
    <TextUnit id="10615" loc="21.363">πλαγκτέ; τάχ' αὖ ς' ἐφ' ὕεσσι κύνες ταχέες κατέδονται</TextUnit>
    <TextUnit id="10616" loc="21.364">οἶον ἀπ' ἀνθρώπων, οὓς ἔτρεφες, εἴ κεν ̓Απόλλων</TextUnit>
    <TextUnit id="10617" loc="21.365">ἡμῖν ἱλήκῃσι καὶ ἀθάνατοι θεοὶ ἄλλοι.”</TextUnit>
    <TextUnit id="10618" loc="21.366">ὣς φάσαν, αὐτὰρ, ὁ θῆκε φέρων αὐτῇ ἐνὶ χώρῃ,</TextUnit>
    <TextUnit id="10619" loc="21.367">δείσας, οὕνεκα πολλοὶ ὁμόκλεον ἐν μεγάροισιν.</TextUnit>
    <TextUnit id="10620" loc="21.368">Τηλέμαχος δ' ἑτέρωθεν ἀπειλήσας ἐγεγώνει:</TextUnit>
    <TextUnit id="10621" loc="21.369">“ἄττα, πρόσω φέρε τόξα: τάχ' οὐκ εὖ πᾶσι πιθήσεις</TextUnit>
    <TextUnit id="10622" loc="21.370">μή σε καὶ ὁπλότερός περ ἐὼν ἀγρόνδε δίωμαι,</TextUnit>
    <TextUnit id="10623" loc="21.371">βάλλων χερμαδίοισι: βίηφι δὲ φέρτερός εἰμι.</TextUnit>
    <TextUnit id="10624" loc="21.372">αἲ γὰρ πάντων τόσσον, ὅσοι κατὰ δώματ' ἔασι,</TextUnit>
    <TextUnit id="10625" loc="21.373">μνηστήρων χερσίν τε βίηφί τε φέρτερος εἴην:</TextUnit>
    <TextUnit id="10626" loc="21.374">τῷ κε τάχα στυγερῶς τιν' ἐγὼ πέμψαιμι νέεσθαι</TextUnit>
    <TextUnit id="10627" loc="21.375">ἡμετέρου ἐξ οἴκου,  ἐπεὶ κακὰ μηχανόωνται.”</TextUnit>
    <TextUnit id="10628" loc="21.376">ὣς ἔφαθ', οἱ δ' ἄρα πάντες ἐπ' αὐτῷ ἡδὺ γέλασσαν</TextUnit>
    <TextUnit id="10629" loc="21.377">μνηστῆρες, καὶ δὴ μέθιεν χαλεποῖο χόλοιο</TextUnit>
    <TextUnit id="10630" loc="21.378">Τηλεμάχῳ: τὰ δὲ τόξα φέρων ἀνὰ δῶμα συβώτης</TextUnit>
    <TextUnit id="10631" loc="21.379">ἐν χείρεσς' ̓Οδυσῆϊ δαί̈φρονι θῆκε παραστάς.</TextUnit>
    <TextUnit id="10632" loc="21.380">ἐκ δὲ καλεσσάμενος προσέφη τροφὸν Εὐρύκλειαν:</TextUnit>
    <TextUnit id="10633" loc="21.381">“Τηλέμαχος κέλεταί σε, περίφρων Εὐρύκλεια,</TextUnit>
    <TextUnit id="10634" loc="21.382">κληῖ̈σαι μεγάροιο θύρας πυκινῶς ἀραρυίας.</TextUnit>
    <TextUnit id="10635" loc="21.383">ἢν δέ τις ἤ στοναχῆς ἠὲ κτύπου ἔνδον ἀκούσῃ</TextUnit>
    <TextUnit id="10636" loc="21.384">ἀνδρῶν ἡμετέροισιν ἐν ἕρκεσι, μή τι θύραζε</TextUnit>
    <TextUnit id="10637" loc="21.385">προβλώσκειν,  ἀλλ' αὐτοῦ ἀκὴν ἔμεναι παρὰ ἔργῳ.”</TextUnit>
    <TextUnit id="10638" loc="21.386">ὣς ἄρ' ἐφώνησεν, τῇ δ' ἄπτερος ἔπλετο μῦθος,</TextUnit>
    <TextUnit id="10639" loc="21.387">κλήϊσεν δὲ θύρας μεγάρων εὖ ναιεταόντων.</TextUnit>
    <TextUnit id="10640" loc="21.388">σιγῇ δ' ἐξ οἴκοιο Φιλοίτιος ἆλτο θύραζε,</TextUnit>
    <TextUnit id="10641" loc="21.389">κλήϊσεν δ' ἄρ' ἔπειτα θύρας εὐερκέος αὐλῆς.</TextUnit>
    <TextUnit id="10642" loc="21.390">κεῖτο δ' ὑπ' αἰθούσῃ ὅπλον νεὸς ἀμφιελίσσης</TextUnit>
    <TextUnit id="10643" loc="21.391">βύβλινον, ᾧ ῥ' ἐπέδησε θύρας, ἐς δ' ἤϊεν αὐτός:</TextUnit>
    <TextUnit id="10644" loc="21.392">ἕζετ' ἔπειτ' ἐπὶ δίφρον ἰών, ἔνθεν περ ἀνέστη,</TextUnit>
    <TextUnit id="10645" loc="21.393">εἰσορόων ̓Οδυσῆα. ὁ δ' ἤδη τόξον ἐνώμα</TextUnit>
    <TextUnit id="10646" loc="21.394">πάντη ἀναστρωφῶν, πειρώμενος ἔνθα καὶ ἔνθα,</TextUnit>
    <TextUnit id="10647" loc="21.395">μὴ κέρα ἶπες ἔδοιεν ἀποιχομένοιο ἄνακτος.</TextUnit>
    <TextUnit id="10648" loc="21.396">ὧδε τις εἴπεσκεν ἰδὼν ἐς πλησίον ἄλλον:</TextUnit>
    <TextUnit id="10649" loc="21.397">“ἦ τις θηητὴρ καὶ ἐπίκλοπος ἔπλετο τόξων:</TextUnit>
    <TextUnit id="10650" loc="21.398">ἤ ῥά νύ που τοιαῦτα καὶ αὐτῷ οἴκοθι κεῖται</TextUnit>
    <TextUnit id="10651" loc="21.399">ἢ ὅ γ' ἐφορμᾶται ποιησέμεν, ὡς ἐνὶ χερσὶ</TextUnit>
    <TextUnit id="10652" loc="21.400">νωμᾷ ἔνθα καὶ ἔνθα κακῶν ἔμπαιος ἀλήτης.”</TextUnit>
    <TextUnit id="10653" loc="21.401">ἄλλος δ' αὖ εἴπεσκε νέων ὑπερηνορεόντων:</TextUnit>
    <TextUnit id="10654" loc="21.402">“αἲ γὰρ δὴ τοσσοῦτον ὀνήσιος ἀντιάσειεν</TextUnit>
    <TextUnit id="10655" loc="21.403">ὡς οὗτός ποτε τοῦτο δυνήσεται ἐντανύσασθαι.”</TextUnit>
    <TextUnit id="10656" loc="21.404">ὣς ἄρ' ἔφαν μνηστῆρες: ἀτὰρ πολύμητις ̓Οδυσσεύς,</TextUnit>
    <TextUnit id="10657" loc="21.405">αὐτίκ' ἐπεὶ μέγα τόξον ἐβάστασε καὶ ἴδε πάντη,</TextUnit>
    <TextUnit id="10658" loc="21.406">ὡς ὅτ' ἀνὴρ φόρμιγγος ἐπιστάμενος καὶ ἀοιδῆς</TextUnit>
    <TextUnit id="10659" loc="21.407">ῥηϊδίως ἐτάνυσσε νέῳ περὶ κόλλοπι χορδήν,</TextUnit>
    <TextUnit id="10660" loc="21.408">ἅψας ἀμφοτέρωθεν ἐϋστρεφὲς ἔντερον οἰός,</TextUnit>
    <TextUnit id="10661" loc="21.409">ὣς ἄρ' ἄτερ σπουδῆς τάνυσεν μέγα τόξον ̓Οδυσσεύς.</TextUnit>
    <TextUnit id="10662" loc="21.410">δεξιτερῇ ἄρα χειρὶ λαβὼν πειρήσατο νευρῆς:</TextUnit>
    <TextUnit id="10663" loc="21.411">ἡ δ' ὑπὸ καλὸν ἄεισε, χελιδόνι εἰκέλη αὐδήν.</TextUnit>
    <TextUnit id="10664" loc="21.412">μνηστῆρσιν δ' ἄρ' ἄχος γένετο μέγα, πᾶσι δ' ἄρα χρὼς</TextUnit>
    <TextUnit id="10665" loc="21.413">ἐτράπετο: Ζεὺς δὲ μεγάλ' ἔκτυπε σήματα φαίνων:</TextUnit>
    <TextUnit id="10666" loc="21.414">γήθησέν τ' ἄρ' ἔπειτα πολύτλας δῖος ̓Οδυσσεύς.</TextUnit>
    <TextUnit id="10667" loc="21.415">ὅττι ῥά οἱ τέρας ἧκε Κρόνου πάϊς ἀγκυλομήτεω:</TextUnit>
    <TextUnit id="10668" loc="21.416">εἵλετο δ' ὠκὺν ὀϊστόν, ὅ οἱ παρέκειτο τραπέζῃ</TextUnit>
    <TextUnit id="10669" loc="21.417">γυμνός: τοὶ δ' ἄλλοι κοίλης ἔντοσθε φαρέτρης</TextUnit>
    <TextUnit id="10670" loc="21.418">κείατο, τῶν τάχ' ἔμελλον ̓Αχαιοὶ πειρήσεσθαι.</TextUnit>
    <TextUnit id="10671" loc="21.419">τόν ῥ' ἐπὶ πήχει ἑλὼν ἕλκεν νευρὴν γλυφίδας τε,</TextUnit>
    <TextUnit id="10672" loc="21.420">αὐτόθεν ἐκ δίφροιο καθήμενος,  ἧκε δ' ὀϊστὸν</TextUnit>
    <TextUnit id="10673" loc="21.421">ἄντα τιτυσκόμενος, πελέκεων δ' οὐκ ἤμβροτε πάντων</TextUnit>
    <TextUnit id="10674" loc="21.422">πρώτης στειλειῆς, διὰ δ' ἀμπερὲς ἦλθε θύραζε</TextUnit>
    <TextUnit id="10675" loc="21.423">ἰὸς χαλκοβαρής: ὁ δὲ Τηλέμαχον προσέειπε:</TextUnit>
    <TextUnit id="10676" loc="21.424">“Τηλέμαχ', οὔ ς' ὁ ξεῖνος ἐνὶ μεγάροισιν ἐλέγχει</TextUnit>
    <TextUnit id="10677" loc="21.425">ἥμενος,  οὐδέ τι τοῦ σκοποῦ ἤμβροτον οὐδέ τι τόξον</TextUnit>
    <TextUnit id="10678" loc="21.426">δὴν ἔκαμον τανύων: ἔτι μοι μένος ἔμπεδόν ἐστιν,</TextUnit>
    <TextUnit id="10679" loc="21.427">οὐχ ὥς με μνηστῆρες ἀτιμάζοντες ὄνονται.</TextUnit>
    <TextUnit id="10680" loc="21.428">νῦν δ' ὥρη καὶ δόρπον ̓Αχαιοῖσιν τετυκέσθαι</TextUnit>
    <TextUnit id="10681" loc="21.429">ἐν φάει, αὐτὰρ ἔπειτα καὶ ἄλλως ἑψιάασθαι</TextUnit>
    <TextUnit id="10682" loc="21.430">μολπῇ καὶ φόρμιγγι: τὰ γάρ τ' ἀναθήματα δαιτός.”</TextUnit>
    <TextUnit id="10683" loc="21.431">ἦ καὶ ἐπ' ὀφρύσι νεῦσεν: ὁ δ' ἀμφέθετο ξίφος ὀξὺ</TextUnit>
    <TextUnit id="10684" loc="21.432">Τηλέμαχος,  φίλος υἱὸς ̓Οδυσσῆος θείοιο,</TextUnit>
    <TextUnit id="10685" loc="21.433">ἀμφὶ δὲ χεῖρα φίλην βάλεν ἔγχεϊ, ἄγχι δ' ἄρ' αὐτοῦ</TextUnit>
    <TextUnit id="10686" loc="21.434">πὰρ θρόνον ἑστήκει κεκορυθμένος αἴθοπι χαλκῷ.</TextUnit>
    <TextUnit id="10687" loc="22.1">αὐτὰρ ὁ γυμνώθη ῥακέων πολύμητις ̓Οδυσσεύς,</TextUnit>
    <TextUnit id="10688" loc="22.2">ἆλτο δ' ἐπὶ μέγαν οὐδόν, ἔχων βιὸν ἠδὲ φαρέτρην</TextUnit>
    <TextUnit id="10689" loc="22.3">ἰῶν ἐμπλείην, ταχέας δ' ἐκχεύατ' ὀϊστοὺς</TextUnit>
    <TextUnit id="10690" loc="22.4">αὐτοῦ πρόσθε ποδῶν, μετὰ δὲ μνηστῆρσιν ἔειπεν:</TextUnit>
    <TextUnit id="10691" loc="22.5">“οὗτος μὲν δὴ ἄεθλος ἀάατος ἐκτετέλεσται:</TextUnit>
    <TextUnit id="10692" loc="22.6">νῦν αὖτε σκοπὸν ἄλλον, ὃν οὔ πώ τις βάλεν ἀνήρ,</TextUnit>
    <TextUnit id="10693" loc="22.7">εἴσομαι, αἴ κε τύχωμι, πόρῃ δέ μοι εὖχος ̓Απόλλων.”</TextUnit>
    <TextUnit id="10694" loc="22.8">ἦ καὶ ἐπ' ̓Αντινόῳ ἰθύνετο πικρὸν ὀϊστόν.</TextUnit>
    <TextUnit id="10695" loc="22.9">ἦ τοι ὁ καλὸν ἄλεισον ἀναιρήσεσθαι ἔμελλε,</TextUnit>
    <TextUnit id="10696" loc="22.10">χρύσεον ἄμφωτον,  καὶ δὴ μετὰ χερσὶν ἐνώμα,</TextUnit>
    <TextUnit id="10697" loc="22.11">ὄφρα πίοι οἴνοιο: φόνος δέ οἱ οὐκ ἐνὶ θυμῷ</TextUnit>
    <TextUnit id="10698" loc="22.12">μέμβλετο: τίς κ' οἴοιτο μετ' ἀνδράσι δαιτυμόνεσσι</TextUnit>
    <TextUnit id="10699" loc="22.13">μοῦνον ἐνὶ πλεόνεσσι, καὶ εἰ μάλα καρτερὸς εἴη,</TextUnit>
    <TextUnit id="10700" loc="22.14">οἷ τεύξειν θάνατόν τε κακὸν καὶ κῆρα μέλαιναν;</TextUnit>
    <TextUnit id="10701" loc="22.15">τὸν δ' ̓Οδυσεὺς κατὰ λαιμὸν ἐπισχόμενος βάλεν ἰῷ,</TextUnit>
    <TextUnit id="10702" loc="22.16">ἀντικρὺ δ' ἁπαλοῖο δι' αὐχένος ἤλυθ' ἀκωκή.</TextUnit>
    <TextUnit id="10703" loc="22.17">ἐκλίνθη δ' ἑτέρωσε, δέπας δέ οἱ ἔκπεσε χειρὸς</TextUnit>
    <TextUnit id="10704" loc="22.18">βλημένου, αὐτίκα δ' αὐλὸς ἀνὰ ῥῖνας παχὺς ἦλθεν</TextUnit>
    <TextUnit id="10705" loc="22.19">αἵματος ἀνδρομέοιο: θοῶς δ' ἀπὸ εἷο τράπεζαν</TextUnit>
    <TextUnit id="10706" loc="22.20">ὦσε ποδὶ πλήξας,  ἀπὸ δ' εἴδατα χεῦεν ἔραζε:</TextUnit>
    <TextUnit id="10707" loc="22.21">σῖτός τε κρέα τ' ὀπτὰ φορύνετο. τοὶ δ' ὁμάδησαν</TextUnit>
    <TextUnit id="10708" loc="22.22">μνηστῆρες κατὰ δώμαθ', ὅπως ἴδον ἄνδρα πεσόντα,</TextUnit>
    <TextUnit id="10709" loc="22.23">ἐκ δὲ θρόνων ἀνόρουσαν ὀρινθέντες κατὰ δῶμα,</TextUnit>
    <TextUnit id="10710" loc="22.24">πάντοσε παπταίνοντες ἐϋδμήτους ποτὶ τοίχους:</TextUnit>
    <TextUnit id="10711" loc="22.25">οὐδέ πη ἀσπὶς ἔην οὐδ' ἄλκιμον ἔγχος ἑλέσθαι.</TextUnit>
    <TextUnit id="10712" loc="22.26">νείκειον δ' ̓Οδυσῆα χολωτοῖσιν ἐπέεσσι:</TextUnit>
    <TextUnit id="10713" loc="22.27">“ξεῖνε, κακῶς ἀνδρῶν τοξάζεαι: οὐκέτ' ἀέθλων</TextUnit>
    <TextUnit id="10714" loc="22.28">ἄλλων ἀντιάσεις: νῦν τοι σῶς αἰπὺς ὄλεθρος.</TextUnit>
    <TextUnit id="10715" loc="22.29">καὶ γὰρ δὴ νῦν φῶτα κατέκτανες ὃς μέγ' ἄριστος</TextUnit>
    <TextUnit id="10716" loc="22.30">κούρων εἰν ̓Ιθάκῃ: τῷ ς' ἐνθάδε γῦπες ἔδονται.”</TextUnit>
    <TextUnit id="10717" loc="22.31">ἴσκεν ἕκαστος ἀνήρ, ἐπεὶ ἦ φάσαν οὐκ ἐθέλοντα</TextUnit>
    <TextUnit id="10718" loc="22.32">ἄνδρα κατακτεῖναι: τὸ δὲ νήπιοι οὐκ ἐνόησαν,</TextUnit>
    <TextUnit id="10719" loc="22.33">ὡς δή σφιν καὶ πᾶσιν ὀλέθρου πείρατ' ἐφῆπτο.</TextUnit>
    <TextUnit id="10720" loc="22.34">τοὺς δ' ἄρ' ὑπόδρα ἰδὼν προσέφη πολύμητις ̓Οδυσσεύς:</TextUnit>
    <TextUnit id="10721" loc="22.35">“ὦ κύνες,  οὔ μ' ἔτ' ἐφάσκεθ' ὑπότροπον οἴκαδ' ἱκέσθαι</TextUnit>
    <TextUnit id="10722" loc="22.36">δήμου ἄπο Τρώων, ὅτι μοι κατεκείρετε οἶκον,</TextUnit>
    <TextUnit id="10723" loc="22.37">δμῳῇσιν δὲ γυναιξὶ παρευνάζεσθε βιαίως,</TextUnit>
    <TextUnit id="10724" loc="22.38">αὐτοῦ τε ζώοντος ὑπεμνάασθε γυναῖκα,</TextUnit>
    <TextUnit id="10725" loc="22.39">οὔτε θεοὺς δείσαντες, οἳ οὐρανὸν εὐρὺν ἔχουσιν,</TextUnit>
    <TextUnit id="10726" loc="22.40">οὔτε τιν' ἀνθρώπων νέμεσιν κατόπισθεν ἔσεσθαι:</TextUnit>
    <TextUnit id="10727" loc="22.41">νῦν ὑμῖν καὶ πᾶσιν ὀλέθρου πείρατ' ἐφῆπται.”</TextUnit>
    <TextUnit id="10728" loc="22.42">ὣς φάτο, τοὺς δ' ἄρα πάντας ὑπὸ χλωρὸν δέος εἷλεν:</TextUnit>
    <TextUnit id="10729" loc="22.43">πάπτηνεν δὲ ἕκαστος ὅπη φύγοι αἰπὺν ὄλεθρον.</TextUnit>
    <TextUnit id="10730" loc="22.44">Εὐρύμαχος δέ μιν οἶος ἀμειβόμενος προσέειπεν:</TextUnit>
    <TextUnit id="10731" loc="22.45">“εἰ μὲν δὴ ̓Οδυσεὺς ̓Ιθακήσιος εἰλήλουθας,</TextUnit>
    <TextUnit id="10732" loc="22.46">ταῦτα μὲν αἴσιμα εἶπας, ὅσα ῥέζεσκον ̓Αχαιοί,</TextUnit>
    <TextUnit id="10733" loc="22.47">πολλὰ μὲν ἐν μεγάροισιν ἀτάσθαλα, πολλὰ δ' ἐπ' ἀγροῦ.</TextUnit>
    <TextUnit id="10734" loc="22.48">ἀλλ' ὁ μὲν ἤδη κεῖται ὃς αἴτιος ἔπλετο πάντων,</TextUnit>
    <TextUnit id="10735" loc="22.49">̓Αντίνοος: οὗτος γὰρ ἐπίηλεν τάδε ἔργα,</TextUnit>
    <TextUnit id="10736" loc="22.50">οὔ τι γάμου τόσσον κεχρημένος οὐδὲ χατίζων,</TextUnit>
    <TextUnit id="10737" loc="22.51">ἀλλ' ἄλλα φρονέων, τά οἱ οὐκ ἐτέλεσσε Κρονίων,</TextUnit>
    <TextUnit id="10738" loc="22.52">ὄφρ' ̓Ιθάκης κατὰ δῆμον ἐϋκτιμένης βασιλεύοι</TextUnit>
    <TextUnit id="10739" loc="22.53">αὐτός, ἀτὰρ σὸν παῖδα κατακτείνειε λοχήσας.</TextUnit>
    <TextUnit id="10740" loc="22.54">νῦν δ' ὁ μὲν ἐν μοίρῃ πέφαται, σὺ δὲ φείδεο λαῶν</TextUnit>
    <TextUnit id="10741" loc="22.55">σῶν: ἀτὰρ ἄμμες ὄπισθεν ἀρεσσάμενοι κατὰ δῆμον,</TextUnit>
    <TextUnit id="10742" loc="22.56">ὅσσα τοι ἐκπέποται καὶ ἐδήδοται ἐν μεγάροισι,</TextUnit>
    <TextUnit id="10743" loc="22.57">τιμὴν ἀμφὶς ἄγοντες ἐεικοσάβοιον ἕκαστος,</TextUnit>
    <TextUnit id="10744" loc="22.58">χαλκόν τε χρυσόν τ' ἀποδώσομεν, εἰς ὅ κε σὸν κῆρ</TextUnit>
    <TextUnit id="10745" loc="22.59">ἰανθῇ: πρὶν δ' οὔ τι νεμεσσητὸν κεχολῶσθαι.”</TextUnit>
    <TextUnit id="10746" loc="22.60">τὸν δ' ἄρ' ὑπόδρα ἰδὼν προσέφη πολύμητις ̓Οδυσσεύς:</TextUnit>
    <TextUnit id="10747" loc="22.61">“Εὐρύμαχ',  οὐδ' εἴ μοι πατρώϊα πάντ' ἀποδοῖτε,</TextUnit>
    <TextUnit id="10748" loc="22.62">ὅσσα τε νῦν ὔμμ' ἐστὶ καὶ εἴ ποθεν ἄλλ' ἐπιθεῖτε,</TextUnit>
    <TextUnit id="10749" loc="22.63">οὐδέ κεν ὣς ἔτι χεῖρας ἐμὰς λήξαιμι φόνοιο</TextUnit>
    <TextUnit id="10750" loc="22.64">πρὶν πᾶσαν μνηστῆρας ὑπερβασίην ἀποτῖσαι.</TextUnit>
    <TextUnit id="10751" loc="22.65">νῦν ὑμῖν παράκειται ἐναντίον ἠὲ μάχεσθαι</TextUnit>
    <TextUnit id="10752" loc="22.66">ἢ φεύγειν, ὅς κεν θάνατον καὶ κῆρας ἀλύξῃ:</TextUnit>
    <TextUnit id="10753" loc="22.67">ἀλλά τιν' οὐ φεύξεσθαι ὀί̈ομαι αἰπὺν ὄλεθρον.”</TextUnit>
    <TextUnit id="10754" loc="22.68">ὣς φάτο, τῶν δ' αὐτοῦ λύτο γούνατα καὶ φίλον ἦτορ.</TextUnit>
    <TextUnit id="10755" loc="22.69">τοῖσιν δ' Εὐρύμαχος προσεφώνεε δεύτερον αὖτις:</TextUnit>
    <TextUnit id="10756" loc="22.70">“ὦ φίλοι, οὐ γὰρ σχήσει ἀνὴρ ὅδε χεῖρας ἀάπτους,</TextUnit>
    <TextUnit id="10757" loc="22.71">ἀλλ' ἐπεὶ ἔλλαβε τόξον ἐύ̈ξοον ἠδὲ φαρέτρην,</TextUnit>
    <TextUnit id="10758" loc="22.72">οὐδοῦ ἄπο ξεστοῦ τοξάσσεται, εἰς ὅ κε πάντας</TextUnit>
    <TextUnit id="10759" loc="22.73">ἄμμε κατακτείνῃ: ἀλλὰ μνησώμεθα χάρμης.</TextUnit>
    <TextUnit id="10760" loc="22.74">φάσγανά τε σπάσσασθε καὶ ἀντίσχεσθε τραπέζας</TextUnit>
    <TextUnit id="10761" loc="22.75">ἰῶν ὠκυμόρων: ἐπὶ δ' αὐτῷ πάντες ἔχωμεν</TextUnit>
    <TextUnit id="10762" loc="22.76">ἀθρόοι, εἴ κέ μιν οὐδοῦ ἀπώσομεν ἠδὲ θυράων,</TextUnit>
    <TextUnit id="10763" loc="22.77">ἔλθωμεν δ' ἀνὰ ἄστυ, βοὴ δ' ὤκιστα γένοιτο:</TextUnit>
    <TextUnit id="10764" loc="22.78">τῷ κε τάχ' οὗτος ἀνὴρ νῦν ὕστατα τοξάσσαιτο.”</TextUnit>
    <TextUnit id="10765" loc="22.79">ὣς ἄρα φωνήσας εἰρύσσατο φάσγανον ὀξὺ</TextUnit>
    <TextUnit id="10766" loc="22.80">χάλκεον,  ἀμφοτέρωθεν ἀκαχμένον, ἆλτο δ' ἐπ' αὐτῷ</TextUnit>
    <TextUnit id="10767" loc="22.81">σμερδαλέα ἰάχων: ὁ δ' ἁμαρτῆ δῖος ̓Οδυσσεὺς</TextUnit>
    <TextUnit id="10768" loc="22.82">ἰὸν ἀποπροίει, βάλε δὲ στῆθος παρὰ μαζόν,</TextUnit>
    <TextUnit id="10769" loc="22.83">ἐν δέ οἱ ἥπατι πῆξε θοὸν βέλος: ἐκ δ' ἄρα χειρὸς</TextUnit>
    <TextUnit id="10770" loc="22.84">φάσγανον ἧκε χαμᾶζε, περιρρηδὴς δὲ τραπέζῃ</TextUnit>
    <TextUnit id="10771" loc="22.85">κάππεσεν ἰδνωθείς, ἀπὸ δ' εἴδατα χεῦεν ἔραζε</TextUnit>
    <TextUnit id="10772" loc="22.86">καὶ δέπας ἀμφικύπελλον: ὁ δὲ χθόνα τύπτε μετώπῳ</TextUnit>
    <TextUnit id="10773" loc="22.87">θυμῷ ἀνιάζων, ποσὶ δὲ θρόνον ἀμφοτέροισι</TextUnit>
    <TextUnit id="10774" loc="22.88">λακτίζων ἐτίνασσε: κατ' ὀφθαλμῶν δ' ἔχυτ' ἀχλύς.</TextUnit>
    <TextUnit id="10775" loc="22.89">̓Αμφίνομος δ' ̓Οδυσῆος ἐείσατο κυδαλίμοιο</TextUnit>
    <TextUnit id="10776" loc="22.90">ἀντίος ἀί̈ξας,  εἴρυτο δὲ φάσγανον ὀξύ,</TextUnit>
    <TextUnit id="10777" loc="22.91">εἴ πώς οἱ εἴξειε θυράων. ἀλλ' ἄρα μιν φθῆ</TextUnit>
    <TextUnit id="10778" loc="22.92">Τηλέμαχος κατόπισθε βαλὼν χαλκήρεϊ δουρὶ</TextUnit>
    <TextUnit id="10779" loc="22.93">ὤμων μεσσηγύς, διὰ δὲ στήθεσφιν ἔλασσεν:</TextUnit>
    <TextUnit id="10780" loc="22.94">δούπησεν δὲ πεσών, χθόνα δ' ἤλασε παντὶ μετώπῳ.</TextUnit>
    <TextUnit id="10781" loc="22.95">Τηλέμαχος δ' ἀπόρουσε,  λιπὼν δολιχόσκιον ἔγχος</TextUnit>
    <TextUnit id="10782" loc="22.96">αὐτοῦ ἐν ̓Αμφινόμῳ: περὶ γὰρ δίε μή τις ̓Αχαιῶν</TextUnit>
    <TextUnit id="10783" loc="22.97">ἔγχος ἀνελκόμενον δολιχόσκιον ἢ ἐλάσειε</TextUnit>
    <TextUnit id="10784" loc="22.98">φασγάνῳ ἀί̈ξας ἠὲ προπρηνέα τύψας.</TextUnit>
    <TextUnit id="10785" loc="22.99">βῆ δὲ θέειν, μάλα δ' ὦκα φίλον πατέρ' εἰσαφίκανεν,</TextUnit>
    <TextUnit id="10786" loc="22.100">ἀγχοῦ δ' ἱστάμενος ἔπεα πτερόεντα προσηύδα:</TextUnit>
    <TextUnit id="10787" loc="22.101">“ὦ πάτερ, ἤδη τοι σάκος οἴσω καὶ δύο δοῦρε</TextUnit>
    <TextUnit id="10788" loc="22.102">καὶ κυνέην πάγχαλκον, ἐπὶ κροτάφοις ἀραρυῖαν</TextUnit>
    <TextUnit id="10789" loc="22.103">αὐτός τ' ἀμφιβαλεῦμαι ἰών, δώσω δὲ συβώτῃ</TextUnit>
    <TextUnit id="10790" loc="22.104">καὶ τῷ βουκόλῳ ἄλλα: τετευχῆσθαι γὰρ ἄμεινον.”</TextUnit>
    <TextUnit id="10791" loc="22.105">τὸν δ' ἀπαμειβόμενος προσέφη πολύμητις ̓Οδυσσεύς:</TextUnit>
    <TextUnit id="10792" loc="22.106">“οἶσε θέων,  ἧός μοι ἀμύνεσθαι πάρ' ὀϊστοί,</TextUnit>
    <TextUnit id="10793" loc="22.107">μή μ' ἀποκινήσωσι θυράων μοῦνον ἐόντα.”</TextUnit>
    <TextUnit id="10794" loc="22.108">ὣς φάτο, Τηλέμαχος δὲ φίλῳ ἐπεπείθετο πατρί,</TextUnit>
    <TextUnit id="10795" loc="22.109">βῆ δ' ἴμεναι θάλαμόνδ', ὅθι οἱ κλυτὰ τεύχεα κεῖτο.</TextUnit>
    <TextUnit id="10796" loc="22.110">ἔνθεν τέσσαρα μὲν σάκε' ἔξελε,  δούρατα δ' ὀκτὼ</TextUnit>
    <TextUnit id="10797" loc="22.111">καὶ πίσυρας κυνέας χαλκήρεας ἱπποδασείας:</TextUnit>
    <TextUnit id="10798" loc="22.112">βῆ δὲ φέρων, μάλα δ' ὦκα φίλον πατέρ' εἰσαφίκανεν,</TextUnit>
    <TextUnit id="10799" loc="22.113">αὐτὸς δὲ πρώτιστα περὶ χροὶ̈ δύσετο χαλκόν:</TextUnit>
    <TextUnit id="10800" loc="22.114">ὣς δ' αὔτως τὼ δμῶε δυέσθην τεύχεα καλά,</TextUnit>
    <TextUnit id="10801" loc="22.115">ἔσταν δ' ἀμφ' ̓Οδυσῆα δαί̈φρονα ποικιλομήτην.</TextUnit>
    <TextUnit id="10802" loc="22.116">αὐτὰρ ὅ γ', ὄφρα μὲν αὐτῷ ἀμύνεσθαι ἔσαν ἰοί.</TextUnit>
    <TextUnit id="10803" loc="22.117">τόφρα μνηστήρων ἕνα γ' αἰεὶ ᾧ ἐνὶ οἴκῳ</TextUnit>
    <TextUnit id="10804" loc="22.118">βάλλε τιτυσκόμενος: τοὶ δ' ἀγχιστῖνοι ἔπιπτον.</TextUnit>
    <TextUnit id="10805" loc="22.119">αὐτὰρ ἐπεὶ λίπον ἰοὶ ὀϊστεύοντα ἄνακτα,</TextUnit>
    <TextUnit id="10806" loc="22.120">τόξον μὲν πρὸς σταθμὸν ἐϋσταθέος μεγάροιο</TextUnit>
    <TextUnit id="10807" loc="22.121">ἔκλιν' ἑστάμεναι, πρὸς ἐνώπια παμφανόωντα,</TextUnit>
    <TextUnit id="10808" loc="22.122">αὐτὸς δ' ἀμφ' ὤμοισι σάκος θέτο τετραθέλυμνον,</TextUnit>
    <TextUnit id="10809" loc="22.123">κρατὶ δ' ἐπ' ἰφθίμῳ κυνέην εὔτυκτον ἔθηκεν,</TextUnit>
    <TextUnit id="10810" loc="22.124">ἵππουριν, δεινὸν δὲ λόφος καθύπερθεν ἔνευεν:</TextUnit>
    <TextUnit id="10811" loc="22.125">εἵλετο δ' ἄλκιμα δοῦρε δύω κεκορυθμένα χαλκῷ.</TextUnit>
    <TextUnit id="10812" loc="22.126">ὀρσοθύρη δέ τις ἔσκεν ἐϋδμήτῳ ἐνὶ τοίχῳ,</TextUnit>
    <TextUnit id="10813" loc="22.127">ἀκρότατον δὲ παρ' οὐδὸν ἐϋσταθέος μεγάροιο</TextUnit>
    <TextUnit id="10814" loc="22.128">ἦν ὁδὸς ἐς λαύρην, σανίδες δ' ἔχον εὖ ἀραρυῖαι.</TextUnit>
    <TextUnit id="10815" loc="22.129">τὴν δ' ̓Οδυσεὺς φράζεσθαι ἀνώγει δῖον ὑφορβὸν</TextUnit>
    <TextUnit id="10816" loc="22.130">ἑσταότ' ἄγχ' αὐτῆς: μία δ' οἴη γίγνετ' ἐφορμή.</TextUnit>
    <TextUnit id="10817" loc="22.131">τοῖς δ' ̓Αγέλεως μετέειπεν, ἔπος πάντεσσι πιφαύσκων:</TextUnit>
    <TextUnit id="10818" loc="22.132">“ὦ φίλοι, οὐκ ἂν δή τις ἀν' ὀρσοθύρην ἀναβαίη</TextUnit>
    <TextUnit id="10819" loc="22.133">καὶ εἴποι λαοῖσι, βοὴ δ' ὤκιστα γένοιτο;</TextUnit>
    <TextUnit id="10820" loc="22.134">τῷ κε τάχ' οὗτος ἀνὴρ νῦν ὕστατα τοξάσσαιτο.”</TextUnit>
    <TextUnit id="10821" loc="22.135">τὸν δ' αὖτε προσέειπε Μελάνθιος, αἰπόλος αἰγῶν:</TextUnit>
    <TextUnit id="10822" loc="22.136">“οὔ πως ἔστ',  ̓Αγέλαε διοτρεφές: ἄγχι γὰρ αἰνῶς</TextUnit>
    <TextUnit id="10823" loc="22.137">αὐλῆς καλὰ θύρετρα καὶ ἀργαλέον στόμα λαύρης:</TextUnit>
    <TextUnit id="10824" loc="22.138">καί χ' εἷς πάντας ἐρύκοι ἀνήρ, ὅς τ' ἄλκιμος εἴη.</TextUnit>
    <TextUnit id="10825" loc="22.139">ἀλλ' ἄγεθ', ὑμῖν τεύχε' ἐνείκω θωρηχθῆναι</TextUnit>
    <TextUnit id="10826" loc="22.140">ἐκ θαλάμου: ἔνδον γάρ,  ὀί̈ομαι, οὐδέ πη ἄλλῃ</TextUnit>
    <TextUnit id="10827" loc="22.141">τεύχεα κατθέσθην ̓Οδυσεὺς καὶ φαίδιμος υἱός.”</TextUnit>
    <TextUnit id="10828" loc="22.142">ὣς εἰπὼν ἀνέβαινε Μελάνθιος, αἰπόλος αἰγῶν,</TextUnit>
    <TextUnit id="10829" loc="22.143">εἰς θαλάμους ̓Οδυσῆος ἀνὰ ῥῶγας μεγάροιο.</TextUnit>
    <TextUnit id="10830" loc="22.144">ἔνθεν δώδεκα μὲν σάκε' ἔξελε, τόσσα δὲ δοῦρα</TextUnit>
    <TextUnit id="10831" loc="22.145">καὶ τόσσας κυνέας χαλκήρεας ἱπποδασείας:</TextUnit>
    <TextUnit id="10832" loc="22.146">βῆ δ' ἴμεναι, μάλα δ' ὦκα φέρων μνηστῆρσιν ἔδωκεν.</TextUnit>
    <TextUnit id="10833" loc="22.147">καὶ τότ' ̓Οδυσσῆος λύτο γούνατα καὶ φίλον ἦτορ,</TextUnit>
    <TextUnit id="10834" loc="22.148">ὡς περιβαλλομένους ἴδε τεύχεα χερσί τε δοῦρα</TextUnit>
    <TextUnit id="10835" loc="22.149">μακρὰ τινάσσοντας: μέγα δ' αὐτῷ φαίνετο ἔργον.</TextUnit>
    <TextUnit id="10836" loc="22.150">αἶψα δὲ Τηλέμαχον ἔπεα πτερόεντα προσηύδα:</TextUnit>
    <TextUnit id="10837" loc="22.151">“Τηλέμαχ', ἦ μάλα δή τις ἐνὶ μεγάροισι γυναικῶν</TextUnit>
    <TextUnit id="10838" loc="22.152">νῶϊν ἐποτρύνει πόλεμον κακὸν ἠὲ Μελανθεύς.”</TextUnit>
    <TextUnit id="10839" loc="22.153">τὸν δ' αὖ Τηλέμαχος πεπνυμένος ἀντίον ηὔδα:</TextUnit>
    <TextUnit id="10840" loc="22.154">“ὦ πάτερ, αὐτὸς ἐγὼ τόδε γ' ἤμβροτον—οὐδέ τις ἄλλος</TextUnit>
    <TextUnit id="10841" loc="22.155">αἴτιος—ὃς θαλάμοιο θύρην πυκινῶς ἀραρυῖαν</TextUnit>
    <TextUnit id="10842" loc="22.156">κάλλιπον ἀγκλίνας: τῶν δὲ σκοπὸς ἦεν ἀμείνων.</TextUnit>
    <TextUnit id="10843" loc="22.157">ἀλλ' ἴθι, δῖ' Εὔμαιε, θύρην ἐπίθες θαλάμοιο</TextUnit>
    <TextUnit id="10844" loc="22.158">καὶ φράσαι ἤ τις ἄρ' ἐστὶ γυναικῶν ἣ τάδε ῥέζει,</TextUnit>
    <TextUnit id="10845" loc="22.159">ἢ υἱὸς Δολίοιο, Μελανθεύς, τόν περ ὀί̈ω.”</TextUnit>
    <TextUnit id="10846" loc="22.160">ὣς οἱ μὲν τοιαῦτα πρὸς ἀλλήλους ἀγόρευον,</TextUnit>
    <TextUnit id="10847" loc="22.161">βῆ δ' αὖτις θάλαμόνδε Μελάνθιος, αἰπόλος αἰγῶν,</TextUnit>
    <TextUnit id="10848" loc="22.162">οἴσων τεύχεα καλά. νόησε δὲ δῖος ὑφορβός,</TextUnit>
    <TextUnit id="10849" loc="22.163">αἶψα δ' ̓Οδυσσῆα προσεφώνεεν ἐγγὺς ἐόντα:</TextUnit>
    <TextUnit id="10850" loc="22.164">“διογενὲς Λαερτιάδη, πολυμήχαν' ̓Οδυσσεῦ,</TextUnit>
    <TextUnit id="10851" loc="22.165">κεῖνος δ' αὖτ' ἀί̈δηλος ἀνήρ,  ὃν ὀϊόμεθ' αὐτοί,</TextUnit>
    <TextUnit id="10852" loc="22.166">ἔρχεται ἐς θάλαμον: σὺ δέ μοι νημερτὲς ἐνίσπες,</TextUnit>
    <TextUnit id="10853" loc="22.167">ἤ μιν ἀποκτείνω, αἴ κε κρείσσων γε γένωμαι,</TextUnit>
    <TextUnit id="10854" loc="22.168">ἦε σοὶ ἐνθάδ' ἄγω, ἵν' ὑπερβασίας ἀποτίσῃ</TextUnit>
    <TextUnit id="10855" loc="22.169">πολλάς, ὅσσας οὗτος ἐμήσατο σῷ ἐνὶ οἴκῳ.”</TextUnit>
    <TextUnit id="10856" loc="22.170">τὸν δ' ἀπαμειβόμενος προσέφη πολύμητις ̓Οδυσσεύς:</TextUnit>
    <TextUnit id="10857" loc="22.171">“ἦ τοι ἐγὼ καὶ Τηλέμαχος μνηστῆρας ἀγαυοὺς</TextUnit>
    <TextUnit id="10858" loc="22.172">σχήσομεν ἔντοσθεν μεγάρων, μάλα περ μεμαῶτας.</TextUnit>
    <TextUnit id="10859" loc="22.173">σφῶϊ δ' ἀποστρέψαντε πόδας καὶ χεῖρας ὕπερθεν</TextUnit>
    <TextUnit id="10860" loc="22.174">ἐς θάλαμον βαλέειν, σανίδας δ' ἐκδῆσαι ὄπισθε,</TextUnit>
    <TextUnit id="10861" loc="22.175">σειρὴν δὲ πλεκτὴν ἐξ αὐτοῦ πειρήναντε</TextUnit>
    <TextUnit id="10862" loc="22.176">κίον' ἀν' ὑψηλὴν ἐρύσαι πελάσαι τε δοκοῖσιν,</TextUnit>
    <TextUnit id="10863" loc="22.177">ὥς κεν δηθὰ ζωὸς ἐὼν χαλέπ' ἄλγεα πάσχῃ:”</TextUnit>
    <TextUnit id="10864" loc="22.178">ὣς ἔφαθ', οἱ δ' ἄρα τοῦ μάλα μὲν κλύον ἠδ' ἐπίθοντο,</TextUnit>
    <TextUnit id="10865" loc="22.179">βὰν δ' ἴμεν ἐς θάλαμον, λαθέτην δέ μιν ἔνδον ἐόντα.</TextUnit>
    <TextUnit id="10866" loc="22.180">ἦ τοι ὁ μὲν θαλάμοιο μυχὸν κάτα τεύχε' ἐρεύνα,</TextUnit>
    <TextUnit id="10867" loc="22.181">τὼ δ' ἔσταν ἑκάτερθε παρὰ σταθμοῖσι μένοντε.</TextUnit>
    <TextUnit id="10868" loc="22.182">εὖθ' ὑπὲρ οὐδὸν ἔβαινε Μελάνθιος, αἰπόλος αἰγῶν,</TextUnit>
    <TextUnit id="10869" loc="22.183">τῇ ἑτέρῃ μὲν χειρὶ φέρων καλὴν τρυφάλειαν,</TextUnit>
    <TextUnit id="10870" loc="22.184">τῇ δ' ἑτέρῃ σάκος εὐρὺ γέρον, πεπαλαγμένον ἄζῃ,</TextUnit>
    <TextUnit id="10871" loc="22.185">Λαέρτεω ἥρωος,  ὃ κουρίζων φορέεσκε:</TextUnit>
    <TextUnit id="10872" loc="22.186">δὴ τότε γ' ἤδη κεῖτο, ῥαφαὶ δὲ λέλυντο ἱμάντων:</TextUnit>
    <TextUnit id="10873" loc="22.187">τὼ δ' ἄρ' ἐπαί̈ξανθ' ἑλέτην ἔρυσάν τέ μιν εἴσω</TextUnit>
    <TextUnit id="10874" loc="22.188">κουρίξ, ἐν δαπέδῳ δὲ χαμαὶ βάλον ἀχνύμενον κῆρ,</TextUnit>
    <TextUnit id="10875" loc="22.189">σὺν δὲ πόδας χεῖράς τε δέον θυμαλγέϊ δεσμῷ</TextUnit>
    <TextUnit id="10876" loc="22.190">εὖ μάλ' ἀποστρέψαντε διαμπερές,  ὡς ἐκέλευσεν</TextUnit>
    <TextUnit id="10877" loc="22.191">υἱὸς Λαέρταο, πολύτλας δῖος ̓Οδυσσεύς:</TextUnit>
    <TextUnit id="10878" loc="22.192">σειρὴν δὲ πλεκτὴν ἐξ αὐτοῦ πειρήναντε</TextUnit>
    <TextUnit id="10879" loc="22.193">κίον' ἀν' ὑψηλὴν ἔρυσαν πέλασάν τε δοκοῖσι.</TextUnit>
    <TextUnit id="10880" loc="22.194">τὸν δ' ἐπικερτομέων προσέφης, Εὔμαιε συβῶτα:</TextUnit>
    <TextUnit id="10881" loc="22.195">“νῦν μὲν δὴ μάλα πάγχυ, Μελάνθιε, νύκτα φυλάξεις,</TextUnit>
    <TextUnit id="10882" loc="22.196">εὐνῇ ἔνι μαλακῇ καταλέγμενος,  ὥς σε ἔοικεν:</TextUnit>
    <TextUnit id="10883" loc="22.197">οὐδέ σέ γ' ἠριγένεια παρ' ̓Ωκεανοῖο ῥοάων</TextUnit>
    <TextUnit id="10884" loc="22.198">λήσει ἐπερχομένη χρυσόθρονος, ἡνίκ' ἀγινεῖς</TextUnit>
    <TextUnit id="10885" loc="22.199">αἶγας μνηστήρεσσι δόμον κάτα δαῖτα πένεσθαι.”</TextUnit>
    <TextUnit id="10886" loc="22.200">ὣς ὁ μὲν αὖθι λέλειπτο,  ταθεὶς ὀλοῷ ἐνὶ δεσμῷ:</TextUnit>
    <TextUnit id="10887" loc="22.201">τὼ δ' ἐς τεύχεα δύντε, θύρην ἐπιθέντε φαεινήν,</TextUnit>
    <TextUnit id="10888" loc="22.202">βήτην εἰς ̓Οδυσῆα δαί̈φρονα, ποικιλομήτην.</TextUnit>
    <TextUnit id="10889" loc="22.203">ἔνθα μένος πνείοντες ἐφέστασαν, οἱ μὲν ἐπ' οὐδοῦ</TextUnit>
    <TextUnit id="10890" loc="22.204">τέσσαρες, οἱ δ' ἔντοσθε δόμων πολέες τε καὶ ἐσθλοί.</TextUnit>
    <TextUnit id="10891" loc="22.205">τοῖσι δ' ἐπ' ἀγχίμολον θυγάτηρ Διὸς ἦλθεν ̓Αθήνη,</TextUnit>
    <TextUnit id="10892" loc="22.206">Μέντορι εἰδομένη ἠμὲν δέμας ἠδὲ καὶ αὐδήν.</TextUnit>
    <TextUnit id="10893" loc="22.207">τὴν δ' ̓Οδυσεὺς γήθησεν ἰδὼν καὶ μῦθον ἔειπε:</TextUnit>
    <TextUnit id="10894" loc="22.208">“Μέντορ, ἄμυνον ἀρήν, μνῆσαι δ' ἑτάροιο φίλοιο,</TextUnit>
    <TextUnit id="10895" loc="22.209">ὅς ς' ἀγαθὰ ῥέζεσκον: ὁμηλικίην δέ μοί ἐσσι.”</TextUnit>
    <TextUnit id="10896" loc="22.210">ὣς φάτ',  ὀϊόμενος λαοσσόον ἔμμεν ̓Αθήνην.</TextUnit>
    <TextUnit id="10897" loc="22.211">μνηστῆρες δ' ἑτέρωθεν ὁμόκλεον ἐν μεγάροισι:</TextUnit>
    <TextUnit id="10898" loc="22.212">πρῶτος τήν γ' ἐνένιπε Δαμαστορίδης ̓Αγέλαος:</TextUnit>
    <TextUnit id="10899" loc="22.213">“Μέντορ, μή ς' ἐπέεσσι παραιπεπίθῃσιν ̓Οδυσσεὺς</TextUnit>
    <TextUnit id="10900" loc="22.214">μνηστήρεσσι μάχεσθαι, ἀμυνέμεναι δέ οἱ αὐτῷ.</TextUnit>
    <TextUnit id="10901" loc="22.215">ὧδε γὰρ ἡμέτερόν γε νόον τελέεσθαι ὀί̈ω:</TextUnit>
    <TextUnit id="10902" loc="22.216">ὁππότε κεν τούτους κτέωμεν, πατέρ' ἠδὲ καὶ υἱόν,</TextUnit>
    <TextUnit id="10903" loc="22.217">ἐν δὲ σὺ τοῖσιν ἔπειτα πεφήσεαι, οἷα μενοινᾷς</TextUnit>
    <TextUnit id="10904" loc="22.218">ἔρδειν ἐν μεγάροις: σῷ δ' αὐτοῦ κράατι τίσεις.</TextUnit>
    <TextUnit id="10905" loc="22.219">αὐτὰρ ἐπὴν ὑμέων γε βίας ἀφελώμεθα χαλκῷ,</TextUnit>
    <TextUnit id="10906" loc="22.220">κτήμαθ' ὁπόσσα τοί ἐστι, τά τ' ἔνδοθι καὶ τὰ θύρηφι,</TextUnit>
    <TextUnit id="10907" loc="22.221">τοῖσιν ̓Οδυσσῆος μεταμίξομεν: οὐδέ τοι υἷας</TextUnit>
    <TextUnit id="10908" loc="22.222">ζώειν ἐν μεγάροισιν ἐάσομεν, οὐδέ θύγατρας</TextUnit>
    <TextUnit id="10909" loc="22.223">οὐδ' ἄλοχον κεδνὴν ̓Ιθάκης κατὰ ἄστυ πολεύειν.”</TextUnit>
    <TextUnit id="10910" loc="22.224">ὣς φάτ', ̓Αθηναίη δὲ χολώσατο κηρόθι μᾶλλον,</TextUnit>
    <TextUnit id="10911" loc="22.225">νείκεσσεν δ' ̓Οδυσῆα χολωτοῖσιν ἐπέεσσιν:</TextUnit>
    <TextUnit id="10912" loc="22.226">“οὐκέτι σοί γ', ̓Οδυσεῦ, μένος ἔμπεδον οὐδέ τις ἀλκή</TextUnit>
    <TextUnit id="10913" loc="22.227">οἵη ὅτ' ἀμφ' ̔Ελένῃ λευκωλένῳ εὐπατερείῃ,</TextUnit>
    <TextUnit id="10914" loc="22.228">εἰνάετες Τρώεσσιν ἐμάρναο νωλεμὲς αἰεί,</TextUnit>
    <TextUnit id="10915" loc="22.229">πολλοὺς δ' ἄνδρας ἔπεφνες ἐν αἰνῇ δηϊοτῆτι,</TextUnit>
    <TextUnit id="10916" loc="22.230">σῇ δ' ἥλω βουλῇ Πριάμου πόλις εὐρυάγυια.</TextUnit>
    <TextUnit id="10917" loc="22.231">πῶς δὴ νῦν, ὅτε σόν τε δόμον καὶ κτήμαθ' ἱκάνεις,</TextUnit>
    <TextUnit id="10918" loc="22.232">ἄντα μνηστήρων ὀλοφύρεαι ἄλκιμος εἶναι;</TextUnit>
    <TextUnit id="10919" loc="22.233">ἀλλ' ἄγε δεῦρο, πέπον, παρ' ἔμ' ἵστασο καὶ ἴδε ἔργον,</TextUnit>
    <TextUnit id="10920" loc="22.234">ὄφρ' εἰδῇς οἷός τοι ἐν ἀνδράσι δυσμενέεσσιν</TextUnit>
    <TextUnit id="10921" loc="22.235">Μέντωρ ̓Αλκιμίδης εὐεργεσίας ἀποτίνειν.”</TextUnit>
    <TextUnit id="10922" loc="22.236">ἦ ῥα, καὶ οὔ πω πάγχυ δίδου ἑτεραλκέα νίκην,</TextUnit>
    <TextUnit id="10923" loc="22.237">ἀλλ' ἔτ' ἄρα σθένεός τε καὶ ἀλκῆς πειρήτιζεν</TextUnit>
    <TextUnit id="10924" loc="22.238">ἠμὲν ̓Οδυσσῆος ἠδ' υἱοῦ κυδαλίμοιο.</TextUnit>
    <TextUnit id="10925" loc="22.239">αὐτὴ δ' αἰθαλόεντος ἀνὰ μεγάροιο μέλαθρον</TextUnit>
    <TextUnit id="10926" loc="22.240">ἕζετ' ἀναί̈ξασα,  χελιδόνι εἰκέλη ἄντην.</TextUnit>
    <TextUnit id="10927" loc="22.241">μνηστῆρας δ' ὤτρυνε Δαμαστορίδης ̓Αγέλαος,</TextUnit>
    <TextUnit id="10928" loc="22.242">Εὐρύνομός τε καὶ ̓Αμφιμέδων Δημοπτόλεμός τε,</TextUnit>
    <TextUnit id="10929" loc="22.243">Πείσανδρός τε Πολυκτορίδης Πόλυβός τε δαί̈φρων:</TextUnit>
    <TextUnit id="10930" loc="22.244">οἱ γὰρ μνηστήρων ἀρετῇ ἔσαν ἔξοχ' ἄριστοι,</TextUnit>
    <TextUnit id="10931" loc="22.245">ὅσσοι ἔτ' ἔζωον περί τε ψυχέων ἐμάχοντο:</TextUnit>
    <TextUnit id="10932" loc="22.246">τοὺς δ' ἤδη ἐδάμασσε βιὸς καὶ ταρφέες ἰοί.</TextUnit>
    <TextUnit id="10933" loc="22.247">τοῖς δ' ̓Αγέλεως μετέειπεν, ἔπος πάντεσσι πιφαύσκων:</TextUnit>
    <TextUnit id="10934" loc="22.248">“ὦ φίλοι, ἤδη σχήσει ἀνὴρ ὅδε χεῖρας ἀάπτους:</TextUnit>
    <TextUnit id="10935" loc="22.249">καὶ δή οἱ Μέντωρ μὲν ἔβη κενὰ εὔγματα εἰπών,</TextUnit>
    <TextUnit id="10936" loc="22.250">οἱ δ' οἶοι λείπονται ἐπὶ πρώτῃσι θύρῃσι.</TextUnit>
    <TextUnit id="10937" loc="22.251">τῷ νῦν μὴ ἅμα πάντες ἐφίετε δούρατα μακρά,</TextUnit>
    <TextUnit id="10938" loc="22.252">ἀλλ' ἄγεθ' οἱ ἓξ πρῶτον ἀκοντίσατ', αἴ κέ ποθι Ζεὺς</TextUnit>
    <TextUnit id="10939" loc="22.253">δώῃ ̓Οδυσσῆα βλῆσθαι καὶ κῦδος ἀρέσθαι.</TextUnit>
    <TextUnit id="10940" loc="22.254">τῶν δ' ἄλλων οὐ κῆδος, ἐπὴν οὗτός γε πέσῃσιν.”</TextUnit>
    <TextUnit id="10941" loc="22.255">ὣς ἔφαθ', οἱ δ' ἄρα πάντες ἀκόντισαν ὡς ἐκέλευεν,</TextUnit>
    <TextUnit id="10942" loc="22.256">ἱέμενοι: τὰ δὲ πάντα ἐτώσια θῆκεν ̓Αθήνη,</TextUnit>
    <TextUnit id="10943" loc="22.257">τῶν ἄλλος μὲν σταθμὸν ἐϋσταθέος μεγάροιο</TextUnit>
    <TextUnit id="10944" loc="22.258">βεβλήκει, ἄλλος δὲ θύρην πυκινῶς ἀραρυῖαν:</TextUnit>
    <TextUnit id="10945" loc="22.259">ἄλλου δ' ἐν τοίχῳ μελίη πέσε χαλκοβάρεια.</TextUnit>
    <TextUnit id="10946" loc="22.260">αὐτὰρ ἐπεὶ δὴ δούρατ' ἀλεύαντο μνηστήρων,</TextUnit>
    <TextUnit id="10947" loc="22.261">τοῖς δ' ἄρα μύθων ἦρχε πολύτλας δῖος ̓Οδυσσεύς:</TextUnit>
    <TextUnit id="10948" loc="22.262">“ὦ φίλοι, ἤδη μέν κεν ἐγὼν εἴποιμι καὶ ἄμμι</TextUnit>
    <TextUnit id="10949" loc="22.263">μνηστήρων ἐς ὅμιλον ἀκοντίσαι, οἳ μεμάασιν</TextUnit>
    <TextUnit id="10950" loc="22.264">ἡμέας ἐξεναρίξαι ἐπὶ προτέροισι κακοῖσιν.”</TextUnit>
    <TextUnit id="10951" loc="22.265">ὣς ἔφαθ', οἱ δ' ἄρα πάντες ἀκόντισαν ὀξέα δοῦρα</TextUnit>
    <TextUnit id="10952" loc="22.266">ἄντα τιτυσκόμενοι: Δημοπτόλεμον μὲν ̓Οδυσσεύς,</TextUnit>
    <TextUnit id="10953" loc="22.267">Εὐρυάδην δ' ἄρα Τηλέμαχος, ̓́Ελατον δὲ συβώτης,</TextUnit>
    <TextUnit id="10954" loc="22.268">Πείσανδρον δ' ἄρ' ἔπεφνε βοῶν ἐπιβουκόλος ἀνήρ.</TextUnit>
    <TextUnit id="10955" loc="22.269">οἱ μὲν ἔπειθ' ἅμα πάντες ὀδὰξ ἕλον ἄσπετον οὖδας,</TextUnit>
    <TextUnit id="10956" loc="22.270">μνηστῆρες δ' ἀνεχώρησαν μεγάροιο μυχόνδε:</TextUnit>
    <TextUnit id="10957" loc="22.271">τοὶ δ' ἄρ' ἐπήϊξαν, νεκύων δ' ἐξ ἔγχε' ἕλοντο.</TextUnit>
    <TextUnit id="10958" loc="22.272">αὖτις δὲ μνηστῆρες ἀκόντισαν ὀξέα δοῦρα</TextUnit>
    <TextUnit id="10959" loc="22.273">ἱέμενοι: τὰ δὲ πολλὰ ἐτώσια θῆκεν ̓Αθήνη.</TextUnit>
    <TextUnit id="10960" loc="22.274">τῶν ἄλλος μὲν σταθμὸν ἐϋσταθέος μεγάροιο</TextUnit>
    <TextUnit id="10961" loc="22.275">βεβλήκειν,  ἄλλος δὲ θύρην πυκινῶς ἀραρυῖαν:</TextUnit>
    <TextUnit id="10962" loc="22.276">ἄλλου δ' ἐν τοίχῳ μελίη πέσε χαλκοβάρεια.</TextUnit>
    <TextUnit id="10963" loc="22.277">̓Αμφιμέδων δ' ἄρα Τηλέμαχον βάλε χεῖρ' ἐπὶ καρπῷ</TextUnit>
    <TextUnit id="10964" loc="22.278">λίγδην, ἄκρον δὲ ῥινὸν δηλήσατο χαλκός.</TextUnit>
    <TextUnit id="10965" loc="22.279">Κτήσιππος δ' Εὔμαιον ὑπὲρ σάκος ἔγχεϊ μακρῷ</TextUnit>
    <TextUnit id="10966" loc="22.280">ὦμον ἐπέγραψεν: τὸ δ' ὑπέρπτατο, πῖπτε δ' ἔραζε.</TextUnit>
    <TextUnit id="10967" loc="22.281">τοὶ δ' αὖτ' ἀμφ' ̓Οδυσῆα δαί̈φρονα ποικιλομήτην,</TextUnit>
    <TextUnit id="10968" loc="22.282">μνηστήρων ἐς ὅμιλον ἀκόντισαν ὀξέα δοῦρα.</TextUnit>
    <TextUnit id="10969" loc="22.283">ἔνθ' αὖτ' Εὐρυδάμαντα βάλε πτολίπορθος ̓Οδυσσεύς,</TextUnit>
    <TextUnit id="10970" loc="22.284">̓Αμφιμέδοντα δὲ Τηλέμαχος, Πόλυβον δὲ συβώτης:</TextUnit>
    <TextUnit id="10971" loc="22.285">Κτήσιππον δ' ἄρ' ἔπειτα βοῶν ἐπιβουκόλος ἀνὴρ</TextUnit>
    <TextUnit id="10972" loc="22.286">βεβλήκει πρὸς στῆθος, ἐπευχόμενος δὲ προσηύδα:</TextUnit>
    <TextUnit id="10973" loc="22.287">“ὦ Πολυθερσεί̈δη φιλοκέρτομε, μή ποτε πάμπαν</TextUnit>
    <TextUnit id="10974" loc="22.288">εἴκων ἀφραδίῃς μέγα εἰπεῖν, ἀλλὰ θεοῖσιν</TextUnit>
    <TextUnit id="10975" loc="22.289">μῦθον ἐπιτρέψαι, ἐπεὶ ἦ πολὺ φέρτεροί εἰσι.</TextUnit>
    <TextUnit id="10976" loc="22.290">τοῦτό τοι ἀντὶ ποδὸς ξεινήϊον,  ὅν ποτ' ἔδωκας</TextUnit>
    <TextUnit id="10977" loc="22.291">ἀντιθέῳ ̓Οδυσῆϊ δόμον κάτ' ἀλητεύοντι.”</TextUnit>
    <TextUnit id="10978" loc="22.292">ἦ ῥα βοῶν ἑλίκων ἐπιβουκόλος: αὐτὰρ ̓Οδυσσεὺς</TextUnit>
    <TextUnit id="10979" loc="22.293">οὖτα Δαμαστορίδην αὐτοσχεδὸν ἔγχεϊ μακρῷ.</TextUnit>
    <TextUnit id="10980" loc="22.294">Τηλέμαχος δ' Εὐηνορίδην Λειώκριτον οὖτα</TextUnit>
    <TextUnit id="10981" loc="22.295">δουρὶ μέσον κενεῶνα,  διαπρὸ δὲ χαλκὸν ἔλασσεν:</TextUnit>
    <TextUnit id="10982" loc="22.296">ἤριπε δὲ πρηνής, χθόνα δ' ἤλασε παντὶ μετώπῳ.</TextUnit>
    <TextUnit id="10983" loc="22.297">δὴ τότ' ̓Αθηναίη φθισίμβροτον αἰγίδ' ἀνέσχεν</TextUnit>
    <TextUnit id="10984" loc="22.298">ὑψόθεν ἐξ ὀροφῆς: τῶν δὲ φρένες ἐπτοίηθεν.</TextUnit>
    <TextUnit id="10985" loc="22.299">οἱ δ' ἐφέβοντο κατὰ μέγαρον βόες ὣς ἀγελαῖαι:</TextUnit>
    <TextUnit id="10986" loc="22.300">τὰς μέν τ' αἰόλος οἶστρος ἐφορμηθεὶς ἐδόνησεν</TextUnit>
    <TextUnit id="10987" loc="22.301">ὥρῃ ἐν εἰαρινῇ, ὅτε τ' ἤματα μακρὰ πέλονται.</TextUnit>
    <TextUnit id="10988" loc="22.302">οἱ δ' ὥς τ' αἰγυπιοὶ γαμψώνυχες ἀγκυλοχεῖλαι,</TextUnit>
    <TextUnit id="10989" loc="22.303">ἐξ ὀρέων ἐλθόντες ἐπ' ὀρνίθεσσι θόρωσι:</TextUnit>
    <TextUnit id="10990" loc="22.304">ταὶ μέν τ' ἐν πεδίῳ νέφεα πτώσσουσαι ἵενται,</TextUnit>
    <TextUnit id="10991" loc="22.305">οἱ δέ τε τὰς ὀλέκουσιν ἐπάλμενοι,  οὐδέ τις ἀλκὴ</TextUnit>
    <TextUnit id="10992" loc="22.306">γίγνεται οὐδὲ φυγή: χαίρουσι δέ τ' ἀνέρες ἄγρῃ:</TextUnit>
    <TextUnit id="10993" loc="22.307">ὣς ἄρα τοὶ μνηστῆρας ἐπεσσύμενοι κατὰ δῶμα</TextUnit>
    <TextUnit id="10994" loc="22.308">τύπτον ἐπιστροφάδην: τῶν δὲ στόνος ὤρνυτ' ἀεικὴς</TextUnit>
    <TextUnit id="10995" loc="22.309">κράτων τυπτομένων, δάπεδον δ' ἅπαν αἵματι θῦε.</TextUnit>
    <TextUnit id="10996" loc="22.310">λειώδης δ' ̓Οδυσῆος ἐπεσσύμενος λάβε γούνων,</TextUnit>
    <TextUnit id="10997" loc="22.311">καί μιν λισσόμενος ἔπεα πτερόεντα προσηύδα:</TextUnit>
    <TextUnit id="10998" loc="22.312">“γουνοῦμαί ς', ̓Οδυσεῦ: σὺ δέ μ' αἴδεο καί μ' ἐλέησον:</TextUnit>
    <TextUnit id="10999" loc="22.313">οὐ γάρ πώ τινά φημι γυναικῶν ἐν μεγάροισιν</TextUnit>
    <TextUnit id="11000" loc="22.314">εἰπεῖν οὐδέ τι ῥέξαι ἀτάσθαλον: ἀλλὰ καὶ ἄλλους</TextUnit>
    <TextUnit id="11001" loc="22.315">παύεσκον μνηστῆρας,  ὅτις τοιαῦτά γε ῥέζοι.</TextUnit>
    <TextUnit id="11002" loc="22.316">ἀλλά μοι οὐ πείθοντο κακῶν ἄπο χεῖρας ἔχεσθαι:</TextUnit>
    <TextUnit id="11003" loc="22.317">τῷ καὶ ἀτασθαλίῃσιν ἀεικέα πότμον ἐπέσπον.</TextUnit>
    <TextUnit id="11004" loc="22.318">αὐτὰρ ἐγὼ μετὰ τοῖσι θυοσκόος οὐδὲν ἐοργὼς</TextUnit>
    <TextUnit id="11005" loc="22.319">κείσομαι, ὡς οὐκ ἔστι χάρις μετόπισθ' εὐεργέων:”</TextUnit>
    <TextUnit id="11006" loc="22.320">τὸν δ' ἄρ' ὑπόδρα ἰδὼν προσέφη πολύμητις ̓Οδυσσεύς:</TextUnit>
    <TextUnit id="11007" loc="22.321">“εἰ μὲν δὴ μετὰ τοῖσι θυοσκόος εὔχεαι εἶναι,</TextUnit>
    <TextUnit id="11008" loc="22.322">πολλάκι που μέλλεις ἀρήμεναι ἐν μεγάροισι</TextUnit>
    <TextUnit id="11009" loc="22.323">τηλοῦ ἐμοὶ νόστοιο τέλος γλυκεροῖο γενέσθαι,</TextUnit>
    <TextUnit id="11010" loc="22.324">σοὶ δ' ἄλοχόν τε φίλην σπέσθαι καὶ τέκνα τεκέσθαι:</TextUnit>
    <TextUnit id="11011" loc="22.325">τῷ οὐκ ἂν θάνατόν γε δυσηλεγέα προφύγοισθα.”</TextUnit>
    <TextUnit id="11012" loc="22.326">ὣς ἄρα φωνήσας ξίφος εἵλετο χειρὶ παχείῃ</TextUnit>
    <TextUnit id="11013" loc="22.327">κείμενον, ὅ ῥ' ̓Αγέλαος ἀποπροέηκε χαμᾶζε</TextUnit>
    <TextUnit id="11014" loc="22.328">κτεινόμενος: τῷ τόν γε κατ' αὐχένα μέσσον ἔλασσε.</TextUnit>
    <TextUnit id="11015" loc="22.329">φθεγγομένου δ' ἄρα τοῦ γε κάρη κονίῃσιν ἐμίχθη.</TextUnit>
    <TextUnit id="11016" loc="22.330">Τερπιάδης δ' ἔτ' ἀοιδὸς ἀλύσκανε κῆρα μέλαιναν,</TextUnit>
    <TextUnit id="11017" loc="22.331">Φήμιος, ὅς ῥ' ἤειδε μετὰ μνηστῆρσιν ἀνάγκῃ.</TextUnit>
    <TextUnit id="11018" loc="22.332">ἔστη δ' ἐν χείρεσσίν ἔχων φόρμιγγα λίγειαν</TextUnit>
    <TextUnit id="11019" loc="22.333">ἄγχι παρ' ὀρσοθύρην: δίχα δὲ φρεσὶ μερμήριζεν,</TextUnit>
    <TextUnit id="11020" loc="22.334">ἢ ἐκδὺς μεγάροιο Διὸς μεγάλου ποτὶ βωμὸν</TextUnit>
    <TextUnit id="11021" loc="22.335">ἑρκείου ἵζοιτο τετυγμένον,  ἔνθ' ἄρα πολλὰ</TextUnit>
    <TextUnit id="11022" loc="22.336">Λαέρτης ̓Οδυσεύς τε βοῶν ἐπὶ μηρί' ἔκηαν,</TextUnit>
    <TextUnit id="11023" loc="22.337">ἦ γούνων λίσσοιτο προσαί̈ξας ̓Οδυσῆα.</TextUnit>
    <TextUnit id="11024" loc="22.338">ὧδε δέ οἱ φρονέοντι δοάσσατο κέρδιον εἶναι,</TextUnit>
    <TextUnit id="11025" loc="22.339">γούνων ἅψασθαι Λαερτιάδεω ̓Οδυσῆος.</TextUnit>
    <TextUnit id="11026" loc="22.340">ἦ τοι ὁ φόρμιγγα γλαφυρὴν κατέθηκε χαμᾶζε</TextUnit>
    <TextUnit id="11027" loc="22.341">μεσσηγὺς κρητῆρος ἰδὲ θρόνου ἀργυροήλου,</TextUnit>
    <TextUnit id="11028" loc="22.342">αὐτὸς δ' αὖτ' ̓Οδυσῆα προσαί̈ξας λάβε γούνων,</TextUnit>
    <TextUnit id="11029" loc="22.343">καί μιν λισσόμενος ἔπεα πτερόεντα προσηύδα:</TextUnit>
    <TextUnit id="11030" loc="22.344">“γουνοῦμαί ς', ̓Οδυσεῦ: σὺ δέ μ' αἴδεο καί μ' ἐλέησον:</TextUnit>
    <TextUnit id="11031" loc="22.345">αὐτῷ τοι μετόπισθ' ἄχος ἔσσεται,  εἴ κεν ἀοιδὸν</TextUnit>
    <TextUnit id="11032" loc="22.346">πέφνῃς, ὅς τε θεοῖσι καὶ ἀνθρώποισιν ἀείδω.</TextUnit>
    <TextUnit id="11033" loc="22.347">αὐτοδίδακτος δ' εἰμί, θεὸς δέ μοι ἐν φρεσὶν οἴμας</TextUnit>
    <TextUnit id="11034" loc="22.348">παντοίας ἐνέφυσεν: ἔοικα δέ τοι παραείδειν</TextUnit>
    <TextUnit id="11035" loc="22.349">ὥς τε θεῷ: τῷ με λιλαίεο δειροτομῆσαι.</TextUnit>
    <TextUnit id="11036" loc="22.350">καί κεν Τηλέμαχος τάδε γ' εἴποι,  σὸς φίλος υἱός,</TextUnit>
    <TextUnit id="11037" loc="22.351">ὡς ἐγὼ οὔ τι ἑκὼν ἐς σὸν δόμον οὐδὲ χατίζων</TextUnit>
    <TextUnit id="11038" loc="22.352">πωλεύμην μνηστῆρσιν ἀεισόμενος μετὰ δαῖτας,</TextUnit>
    <TextUnit id="11039" loc="22.353">ἀλλὰ πολὺ πλέονες καὶ κρείσσονες ἦγον ἀνάγκῃ.”</TextUnit>
    <TextUnit id="11040" loc="22.354">ὣς φάτο, τοῦ δ' ἤκους' ἱερὴ ἲς Τηλεμάχοιο,</TextUnit>
    <TextUnit id="11041" loc="22.355">αἶψα δ' ἑὸν πατέρα προσεφώνεεν ἐγγὺς ἐόντα:</TextUnit>
    <TextUnit id="11042" loc="22.356">“ἴσχεο μηδέ τι τοῦτον ἀναίτιον οὔταε χαλκῷ:</TextUnit>
    <TextUnit id="11043" loc="22.357">καὶ κήρυκα Μέδοντα σαώσομεν, ὅς τέ μευ αἰεὶ</TextUnit>
    <TextUnit id="11044" loc="22.358">οἴκῳ ἐν ἡμετέρῳ κηδέσκετο παιδὸς ἐόντος,</TextUnit>
    <TextUnit id="11045" loc="22.359">εἰ δὴ μή μιν ἔπεφνε Φιλοίτιος ἠὲ συβώτης,</TextUnit>
    <TextUnit id="11046" loc="22.360">ἠὲ σοὶ ἀντεβόλησεν ὀρινομένῳ κατὰ δῶμα.”</TextUnit>
    <TextUnit id="11047" loc="22.361">ὣς φάτο, τοῦ δ' ἤκουσε Μέδων πεπνυμένα εἰδώς:</TextUnit>
    <TextUnit id="11048" loc="22.362">πεπτηὼς γὰρ ἔκειτο ὑπὸ θρόνον, ἀμφὶ  δὲ δέρμα</TextUnit>
    <TextUnit id="11049" loc="22.363">ἕστο βοὸς νεόδαρτον, ἀλύσκων κῆρα μέλαιναν.</TextUnit>
    <TextUnit id="11050" loc="22.364">αἶψα δ' ἀπὸ θρόνου ὦρτο, θοῶς δ' ἀπέδυνε βοείην</TextUnit>
    <TextUnit id="11051" loc="22.365">Τηλέμαχον δ' ἄρ' ἔπειτα προσαί̈ξας λάβε γούνων,</TextUnit>
    <TextUnit id="11052" loc="22.366">καί μιν λισσόμενος ἔπεα πτερόεντα προσηύδα:</TextUnit>
    <TextUnit id="11053" loc="22.367">“ὦ φίλ', ἐγὼ μὲν ὅδ' εἰμί, σὺ δ' ἴσχεο εἰπὲ δὲ πατρὶ</TextUnit>
    <TextUnit id="11054" loc="22.368">μή με περισθενέων δηλήσεται ὀξέϊ χαλκῷ,</TextUnit>
    <TextUnit id="11055" loc="22.369">ἀνδρῶν μνηστήρων κεχολωμένος, οἵ οἱ ἔκειρον</TextUnit>
    <TextUnit id="11056" loc="22.370">κτήματ' ἐνὶ μεγάροις,  σὲ δὲ νήπιοι οὐδὲν ἔτιον.”</TextUnit>
    <TextUnit id="11057" loc="22.371">τὸν δ' ἐπιμειδήσας προσέφη πολύμητις ̓Οδυσσεύς:</TextUnit>
    <TextUnit id="11058" loc="22.372">“θάρσει, ἐπεὶ δή ς' οὗτος ἐρύσσατο καὶ ἐσάωσεν,</TextUnit>
    <TextUnit id="11059" loc="22.373">ὄφρα γνῷς κατὰ θυμόν, ἀτὰρ εἴπῃσθα καὶ ἄλλῳ,</TextUnit>
    <TextUnit id="11060" loc="22.374">ὡς κακοεργίης εὐεργεσίη μέγ' ἀμείνων.</TextUnit>
    <TextUnit id="11061" loc="22.375">ἀλλ' ἐξελθόντες μεγάρων ἕζεσθε θύραζε</TextUnit>
    <TextUnit id="11062" loc="22.376">ἐκ φόνου εἰς αὐλήν, σύ τε καὶ πολύφημος ἀοιδός,</TextUnit>
    <TextUnit id="11063" loc="22.377">ὄφρ' ἂν ἐγὼ κατὰ δῶμα πονήσομαι ὅττεό με χρή.”</TextUnit>
    <TextUnit id="11064" loc="22.378">ὣς φάτο, τὼ δ' ἔξω βήτην μεγάροιο κιόντε,</TextUnit>
    <TextUnit id="11065" loc="22.379">ἑζέσθην δ' ἄρα τώ γε Διὸς μεγάλου ποτὶ βωμόν,</TextUnit>
    <TextUnit id="11066" loc="22.380">πάντοσε παπταίνοντε,  φόνον ποτιδεγμένω αἰεί.</TextUnit>
    <TextUnit id="11067" loc="22.381">πάπτηνεν δ' ̓Οδυσεὺς καθ' ἑὸν δόμον, εἴ τις ἔτ' ἀνδρῶν</TextUnit>
    <TextUnit id="11068" loc="22.382">ζωὸς ὑποκλοπέοιτο, ἀλύσκων κῆρα μέλαιναν.</TextUnit>
    <TextUnit id="11069" loc="22.383">τοὺς δὲ ἴδεν μάλα πάντας ἐν αἵματι καὶ κονίῃσι</TextUnit>
    <TextUnit id="11070" loc="22.384">πεπτεῶτας πολλούς, ὥστ' ἰχθύας, οὕς θ' ἁλιῆες</TextUnit>
    <TextUnit id="11071" loc="22.385">κοῖλον ἐς αἰγιαλὸν πολιῆς ἔκτοσθε θαλάσσης</TextUnit>
    <TextUnit id="11072" loc="22.386">δικτύῳ ἐξέρυσαν πολυωπῷ: οἱ δέ τε πάντες</TextUnit>
    <TextUnit id="11073" loc="22.387">κύμαθ' ἁλὸς ποθέοντες ἐπὶ ψαμάθοισι κέχυνται:</TextUnit>
    <TextUnit id="11074" loc="22.388">τῶν μέν τ' ̓Ηέλιος φαέθων ἐξείλετο θυμόν:</TextUnit>
    <TextUnit id="11075" loc="22.389">ὣς τότ' ἄρα μνηστῆρες ἐπ' ἀλλήλοισι κέχυντο.</TextUnit>
    <TextUnit id="11076" loc="22.390">δὴ τότε Τηλέμαχον προσέφη πολύμητις ̓Οδυσσεύς:</TextUnit>
    <TextUnit id="11077" loc="22.391">“Τηλέμαχ', εἰ δ' ἄγε μοι κάλεσον τροφὸν Εὐρύκλειαν,</TextUnit>
    <TextUnit id="11078" loc="22.392">ὄφρα ἔπος εἴπωμι τό μοι καταθύμιόν ἐστιν.”</TextUnit>
    <TextUnit id="11079" loc="22.393">ὣς φάτο, Τηλέμαχος δὲ φίλῳ ἐπεπείθετο πατρί,</TextUnit>
    <TextUnit id="11080" loc="22.394">κινήσας δὲ θύρην προσέφη τροφὸν Εὐρύκλειαν:</TextUnit>
    <TextUnit id="11081" loc="22.395">“δεῦρο δὴ ὄρσο,  γρηὺ̈ παλαιγενές, ἥ τε γυναικῶν</TextUnit>
    <TextUnit id="11082" loc="22.396">δμῳάων σκοπός ἐσσι κατὰ μέγαρ' ἡμετεράων:</TextUnit>
    <TextUnit id="11083" loc="22.397">ἔρχεο: κικλήσκει σε πατὴρ ἐμός, ὄφρα τι εἴπῃ.”</TextUnit>
    <TextUnit id="11084" loc="22.398">ὣς ἄρ' ἐφώνησεν, τῇ δ' ἄπτερος ἔπλετο μῦθος,</TextUnit>
    <TextUnit id="11085" loc="22.399">ὤϊξεν δὲ θύρας μεγάρων εὖ ναιεταόντων,</TextUnit>
    <TextUnit id="11086" loc="22.400">βῆ δ' ἴμεν: αὐτὰρ Τηλέμαχος πρόσθ' ἡγεμόνευεν.</TextUnit>
    <TextUnit id="11087" loc="22.401">εὗρεν ἔπειτ' ̓Οδυσῆα μετὰ κταμένοισι νέκυσσιν,</TextUnit>
    <TextUnit id="11088" loc="22.402">αἵματι καὶ λύθρῳ πεπαλαγμένον ὥστε λέοντα,</TextUnit>
    <TextUnit id="11089" loc="22.403">ὅς ῥά τε βεβρωκὼς βοὸς ἔρχεται ἀγραύλοιο:</TextUnit>
    <TextUnit id="11090" loc="22.404">πᾶν δ' ἄρα οἱ στῆθός τε παρήϊά τ' ἀμφοτέρωθεν</TextUnit>
    <TextUnit id="11091" loc="22.405">αἱματόεντα πέλει,  δεινὸς δ' εἰς ὦπα ἰδέσθαι:</TextUnit>
    <TextUnit id="11092" loc="22.406">ὣς ̓Οδυσεὺς πεπάλακτο πόδας καὶ χεῖρας ὕπερθεν.</TextUnit>
    <TextUnit id="11093" loc="22.407">ἡ δ' ὡς οὖν νέκυάς τε καὶ ἄσπετον εἴσιδεν αἷμα,</TextUnit>
    <TextUnit id="11094" loc="22.408">ἴθυσέν ῥ' ὀλολύξαι, ἐπεὶ μέγα εἴσιδεν ἔργον:</TextUnit>
    <TextUnit id="11095" loc="22.409">ἀλλ' ̓Οδυσεὺς κατέρυκε καὶ ἔσχεθεν ἱεμένην περ,</TextUnit>
    <TextUnit id="11096" loc="22.410">καί μιν φωνήσας ἔπεα πτερόεντα προσηύδα:</TextUnit>
    <TextUnit id="11097" loc="22.411">“ἐν θυμῷ, γρηῦ, χαῖρε καὶ ἴσχεο μηδ' ὀλόλυζε:</TextUnit>
    <TextUnit id="11098" loc="22.412">οὐχ ὁσίη κταμένοισιν ἐπ' ἀνδράσιν εὐχετάασθαι.</TextUnit>
    <TextUnit id="11099" loc="22.413">τούσδε δὲ μοῖρ' ἐδάμασσε θεῶν καὶ σχέτλια ἔργα:</TextUnit>
    <TextUnit id="11100" loc="22.414">οὔ τινα γὰρ τίεσκον ἐπιχθονίων ἀνθρώπων,</TextUnit>
    <TextUnit id="11101" loc="22.415">οὐ κακὸν οὐδὲ μὲν ἐσθλόν,  ὅτις σφέας εἰσαφίκοιτο:</TextUnit>
    <TextUnit id="11102" loc="22.416">τῷ καὶ ἀτασθαλίῃσιν ἀεικέα πότμον ἐπέσπον.</TextUnit>
    <TextUnit id="11103" loc="22.417">ἀλλ' ἄγε μοι σὺ γυναῖκας ἐνὶ μεγάροις κατάλεξον,</TextUnit>
    <TextUnit id="11104" loc="22.418">αἵ τέ μ' ἀτιμάζουσι καὶ αἳ νηλείτιδές εἰσιν.”</TextUnit>
    <TextUnit id="11105" loc="22.419">τὸν δ' αὖτε προσέειπε φίλη τροφὸς Εὐρύκλεια:</TextUnit>
    <TextUnit id="11106" loc="22.420">“τοιγὰρ ἐγώ τοι,  τέκνον, ἀληθείην καταλέξω.</TextUnit>
    <TextUnit id="11107" loc="22.421">πεντήκοντά τοί εἰσιν ἐνὶ μεγάροισι γυναῖκες</TextUnit>
    <TextUnit id="11108" loc="22.422">δμῳαί, τὰς μέν τ' ἔργα διδάξαμεν ἐργάζεσθαι,</TextUnit>
    <TextUnit id="11109" loc="22.423">εἴριά τε ξαίνειν καὶ δουλοσύνην ἀνέχεσθαι:</TextUnit>
    <TextUnit id="11110" loc="22.424">τάων δώδεκα πᾶσαι ἀναιδείης ἐπέβησαν,</TextUnit>
    <TextUnit id="11111" loc="22.425">οὔτ' ἐμὲ τίουσαι οὔτ' αὐτὴν Πηνελόπειαν.</TextUnit>
    <TextUnit id="11112" loc="22.426">Τηλέμαχος δὲ νέον μὲν ἀέξετο, οὐδέ ἑ μήτηρ</TextUnit>
    <TextUnit id="11113" loc="22.427">σημαίνειν εἴασκεν ἐπὶ δμῳῇσι γυναιξίν.</TextUnit>
    <TextUnit id="11114" loc="22.428">ἀλλ' ἄγ' ἐγὼν ἀναβᾶς' ὑπερώϊα σιγαλόεντα</TextUnit>
    <TextUnit id="11115" loc="22.429">εἴπω σῇ ἀλόχῳ, τῇ τις θεὸς ὕπνον ἐπῶρσε.”</TextUnit>
    <TextUnit id="11116" loc="22.430">τὴν δ' ἀπαμειβόμενος προσέφη πολύμητις ̓Οδυσσεύς</TextUnit>
    <TextUnit id="11117" loc="22.431">“μή πω τήνδ' ἐπέγειρε: σὺ δ' ἐνθάδε εἰπὲ γυναιξὶν</TextUnit>
    <TextUnit id="11118" loc="22.432">ἐλθέμεν, αἵ περ πρόσθεν ἀεικέα μηχανόωντο.”</TextUnit>
    <TextUnit id="11119" loc="22.433">“ὣς ἄρ' ἔφη, γρηὺ̈ς δὲ διὲκ μεγάροιο βεβήκει</TextUnit>
    <TextUnit id="11120" loc="22.434">ἀγγελέουσα γυναιξὶ καὶ ὀτρυνέουσα νέεσθαι.</TextUnit>
    <TextUnit id="11121" loc="22.435">αὐτὰρ ὁ Τηλέμαχον καὶ βουκόλον ἠδὲ συβώτην</TextUnit>
    <TextUnit id="11122" loc="22.436">εἰς ἓ καλεσσάμενος ἔπεα πτερόεντα προσηύδα:</TextUnit>
    <TextUnit id="11123" loc="22.437">“ἄρχετε νῦν νέκυας φορέειν καὶ ἄνωχθε γυναῖκας:</TextUnit>
    <TextUnit id="11124" loc="22.438">αὐτὰρ ἔπειτα θρόνους περικαλλέας ἠδὲ τραπέζας</TextUnit>
    <TextUnit id="11125" loc="22.439">ὕδατι καὶ σπόγγοισι πολυτρήτοισι καθαίρειν.</TextUnit>
    <TextUnit id="11126" loc="22.440">αὐτὰρ ἐπὴν δὴ πάντα δόμον κατακοσμήσησθε,</TextUnit>
    <TextUnit id="11127" loc="22.441">δμῳὰς ἐξαγαγόντες ἐϋσταθέος μεγάροιο,</TextUnit>
    <TextUnit id="11128" loc="22.442">μεσσηγύς τε θόλου καὶ ἀμύμονος ἕρκεος αὐλῆς,</TextUnit>
    <TextUnit id="11129" loc="22.443">θεινέμεναι ξίφεσιν τανυήκεσιν, εἰς ὅ κε πασέων</TextUnit>
    <TextUnit id="11130" loc="22.444">ψυχὰς ἐξαφέλησθε καὶ ἐκλελάθωντ' ̓Αφροδίτης,</TextUnit>
    <TextUnit id="11131" loc="22.445">τὴν ἄρ' ὑπὸ μνηστῆρσιν ἔχον μίσγοντό τε λάθρη.”</TextUnit>
    <TextUnit id="11132" loc="22.446">“ὣς ἔφαθ', αἱ δὲ γυναῖκες ἀολλέες ἦλθον ἅπασαι,</TextUnit>
    <TextUnit id="11133" loc="22.447">αἴν' ὀλοφυρόμεναι, θαλερὸν κατὰ δάκρυ χέουσαι.</TextUnit>
    <TextUnit id="11134" loc="22.448">πρῶτα μὲν οὖν νέκυας φόρεον κατατεθνηῶτας,</TextUnit>
    <TextUnit id="11135" loc="22.449">κὰδ δ' ἄρ' ὑπ' αἰθούσῃ τίθεσαν εὐερκέος αὐλῆς,</TextUnit>
    <TextUnit id="11136" loc="22.450">ἀλλήλοισιν ἐρείδουσαι: σήμαινε δ' ̓Οδυσσεὺς</TextUnit>
    <TextUnit id="11137" loc="22.451">αὐτὸς ἐπισπέρχων:  ταὶ δ' ἐκφόρεον καὶ ἀνάγκῃ.</TextUnit>
    <TextUnit id="11138" loc="22.452">αὐτὰρ ἔπειτα θρόνους περικαλλέας ἠδὲ τραπέζας</TextUnit>
    <TextUnit id="11139" loc="22.453">ὕδατι καὶ σπόγγοισι πολυτρήτοισι κάθαιρον.</TextUnit>
    <TextUnit id="11140" loc="22.454">αὐτὰρ Τηλέμαχος καὶ βουκόλος ἠδὲ συβώτῃς</TextUnit>
    <TextUnit id="11141" loc="22.455">λίστροισιν δάπεδον πύκα ποιητοῖο δόμοιο</TextUnit>
    <TextUnit id="11142" loc="22.456">ξῦον: ταὶ δ' ἐφόρεον δμῳαί, τίθεσαν δὲ θύραζε.</TextUnit>
    <TextUnit id="11143" loc="22.457">αὐτὰρ ἐπειδὴ πᾶν μέγαρον διεκοσμήσαντο,</TextUnit>
    <TextUnit id="11144" loc="22.458">δμῳὰς δ' ἐξαγαγόντες ἐϋσταθέος μεγάροιο,</TextUnit>
    <TextUnit id="11145" loc="22.459">μεσσηγύς τε θόλου καὶ ἀμύμονος ἕρκεος αὐλῆς,</TextUnit>
    <TextUnit id="11146" loc="22.460">εἴλεον ἐν στείνει,  ὅθεν οὔ πως ἦεν ἀλύξαι.</TextUnit>
    <TextUnit id="11147" loc="22.461">τοῖσι δὲ Τηλέμαχος πεπνυμένος ἦρχ' ἀγορεύειν:</TextUnit>
    <TextUnit id="11148" loc="22.462">“μὴ μὲν δὴ καθαρῷ θανάτῳ ἀπὸ θυμὸν ἑλοίμην</TextUnit>
    <TextUnit id="11149" loc="22.463">τάων, αἳ δὴ ἐμῇ κεφαλῇ κατ' ὀνείδεα χεῦαν</TextUnit>
    <TextUnit id="11150" loc="22.464">μητέρι θ' ἡμετέρῃ παρά τε μνηστῆρσιν ἴαυον.”</TextUnit>
    <TextUnit id="11151" loc="22.465">ὣς ἄρ' ἔφη,  καὶ πεῖσμα νεὸς κυανοπρῴροιο</TextUnit>
    <TextUnit id="11152" loc="22.466">κίονος ἐξάψας μεγάλης περίβαλλε θόλοιο,</TextUnit>
    <TextUnit id="11153" loc="22.467">ὑψός' ἐπεντανύσας, μή τις ποσὶν οὖδας ἵκοιτο.</TextUnit>
    <TextUnit id="11154" loc="22.468">ὡς δ' ὅτ' ἂν ἢ κίχλαι τανυσίπτεροι ἠὲ πέλειαι</TextUnit>
    <TextUnit id="11155" loc="22.469">ἕρκει ἐνιπλήξωσι, τό θ' ἑστήκῃ ἐνὶ θάμνῳ,</TextUnit>
    <TextUnit id="11156" loc="22.470">αὖλιν ἐσιέμεναι,  στυγερὸς δ' ὑπεδέξατο κοῖτος,</TextUnit>
    <TextUnit id="11157" loc="22.471">ὣς αἵ γ' ἑξείης κεφαλὰς ἔχον, ἀμφὶ δὲ πάσαις</TextUnit>
    <TextUnit id="11158" loc="22.472">δειρῇσι βρόχοι ἦσαν, ὅπως οἴκτιστα θάνοιεν.</TextUnit>
    <TextUnit id="11159" loc="22.473">ἤσπαιρον δὲ πόδεσσι μίνυνθά περ οὔ τι μάλα δήν.</TextUnit>
    <TextUnit id="11160" loc="22.474">ἐκ δὲ Μελάνθιον ἦγον ἀνὰ πρόθυρόν τε καὶ αὐλήν:</TextUnit>
    <TextUnit id="11161" loc="22.475">τοῦ δ' ἀπὸ μὲν ῥῖνάς τε καὶ οὔατα νηλέϊ χαλκῷ</TextUnit>
    <TextUnit id="11162" loc="22.476">τάμνον, μήδεά τ' ἐξέρυσαν, κυσὶν ὠμὰ δάσασθαι,</TextUnit>
    <TextUnit id="11163" loc="22.477">χεῖράς τ' ἠδὲ πόδας κόπτον κεκοτηότι θυμῷ.</TextUnit>
    <TextUnit id="11164" loc="22.478">οἱ μὲν ἔπειτ' ἀπονιψάμενοι χεῖράς τε πόδας τε</TextUnit>
    <TextUnit id="11165" loc="22.479">εἰς ̓Οδυσῆα δόμονδε κίον, τετέλεστο δὲ ἔργον:</TextUnit>
    <TextUnit id="11166" loc="22.480">αὐτὰρ ὅ γε προσέειπε φίλην τροφὸν Εὐρύκλειαν:</TextUnit>
    <TextUnit id="11167" loc="22.481">“οἶσε θέειον, γρηύ̈, κακῶν ἄκος, οἶσε δέ μοι πῦρ,</TextUnit>
    <TextUnit id="11168" loc="22.482">ὄφρα θεειώσω μέγαρον: σὺ δὲ Πηνελόπειαν</TextUnit>
    <TextUnit id="11169" loc="22.483">ἐλθεῖν ἐνθάδ' ἄνωχθι σὺν ἀμφιπόλοισι γυναιξί:</TextUnit>
    <TextUnit id="11170" loc="22.484">πάσας δ' ὄτρυνον δμῳὰς κατὰ δῶμα νέεσθαι.”</TextUnit>
    <TextUnit id="11171" loc="22.485">τὸν δ' αὖτε προσέειπε φίλη τροφὸς Εὐρύκλεια:</TextUnit>
    <TextUnit id="11172" loc="22.486">“ναὶ δὴ ταῦτά γε, τέκνον ἐμόν, κατὰ μοῖραν ἔειπες.</TextUnit>
    <TextUnit id="11173" loc="22.487">ἀλλ' ἄγε τοι χλαῖνάν τε χιτῶνά τε εἵματ' ἐνείκω,</TextUnit>
    <TextUnit id="11174" loc="22.488">μηδ' οὕτω ῥάκεσιν πεπυκασμένος εὐρέας ὤμους</TextUnit>
    <TextUnit id="11175" loc="22.489">ἕσταθ' ἐνὶ μεγάροισι: νεμεσσητὸν δέ κεν εἴη.”</TextUnit>
    <TextUnit id="11176" loc="22.490">τὴν δ' ἀπαμειβόμενος προσέφη πολύμητις ̓Οδυσσεύς:</TextUnit>
    <TextUnit id="11177" loc="22.491">“πῦρ νῦν μοι πρώτιστον ἐνὶ μεγάροισι γενέσθω.”</TextUnit>
    <TextUnit id="11178" loc="22.492">ὣς ἔφατ', οὐδ' ἀπίθησε φίλη τροφὸς Εὐρύκλεια,</TextUnit>
    <TextUnit id="11179" loc="22.493">ἤνεικεν δ' ἄρα πῦρ καὶ θήϊον: αὐτὰρ ̓Οδυσσεὺς</TextUnit>
    <TextUnit id="11180" loc="22.494">εὖ διεθείωσεν μέγαρον καὶ δῶμα καὶ αὐλήν.</TextUnit>
    <TextUnit id="11181" loc="22.495">γρηὺ̈ς δ' αὖτ' ἀπέβη διὰ δώματα κάλ' ̓Οδυσῆος</TextUnit>
    <TextUnit id="11182" loc="22.496">ἀγγελέουσα γυναιξὶ καὶ ὀτρυνέουσα νέεσθαι:</TextUnit>
    <TextUnit id="11183" loc="22.497">αἱ δ' ἴσαν ἐκ μεγάροιο δάος μετὰ χερσὶν ἔχουσαι.</TextUnit>
    <TextUnit id="11184" loc="22.498">αἱ μὲν ἄρ' ἀμφεχέοντο καὶ ἠσπάζοντ' ̓Οδυσῆα,</TextUnit>
    <TextUnit id="11185" loc="22.499">καὶ κύνεον ἀγαπαξόμεναι κεφαλήν τε καὶ ὤμους</TextUnit>
    <TextUnit id="11186" loc="22.500">χεῖράς τ' αἰνύμεναι: τὸν δὲ γλυκὺς ἵμερος ᾕρει</TextUnit>
    <TextUnit id="11187" loc="22.501">κλαυθμοῦ καὶ στοναχῆς, γίγνωσκε δ' ἄρα φρεσὶ πάσας.</TextUnit>
    <TextUnit id="11188" loc="23.1">γρηὺ̈ς δ' εἰς ὑπερῷ' ἀνεβήσετο καγχαλόωσα,</TextUnit>
    <TextUnit id="11189" loc="23.2">δεσποίνῃ ἐρέουσα φίλον πόσιν ἔνδον ἐόντα:</TextUnit>
    <TextUnit id="11190" loc="23.3">γούνατα δ' ἐρρώσαντο, πόδες δ' ὑπερικταίνοντο.</TextUnit>
    <TextUnit id="11191" loc="23.4">στῆ δ' ἄρ' ὑπὲρ κεφαλῆς καί μιν πρὸς μῦθον ἔειπεν:</TextUnit>
    <TextUnit id="11192" loc="23.5">“ἔγρεο,  Πηνελόπεια, φίλον τέκος, ὄφρα ἴδηαι</TextUnit>
    <TextUnit id="11193" loc="23.6">ὀφθαλμοῖσι τεοῖσι τά τ' ἔλδεαι ἤματα πάντα.</TextUnit>
    <TextUnit id="11194" loc="23.7">ἦλθ' ̓Οδυσεὺς καὶ οἶκον ἱκάνεται, ὀψέ περ ἐλθών.</TextUnit>
    <TextUnit id="11195" loc="23.8">μνηστῆρας δ' ἔκτεινεν ἀγήνορας, οἵ θ' ἑὸν οἶκον</TextUnit>
    <TextUnit id="11196" loc="23.9">κήδεσκον καὶ κτήματ' ἔδον βιόωντό τε παῖδα.”</TextUnit>
    <TextUnit id="11197" loc="23.10">τὴν δ' αὖτε προσέειπε περίφρων Πηνελόπεια:</TextUnit>
    <TextUnit id="11198" loc="23.11">“μαῖα φίλη, μάργην σε θεοὶ θέσαν, οἵ τε δύνανται</TextUnit>
    <TextUnit id="11199" loc="23.12">ἄφρονα ποιῆσαι καὶ ἐπίφρονά περ μάλ' ἐόντα,</TextUnit>
    <TextUnit id="11200" loc="23.13">καί τε χαλιφρονέοντα σαοφροσύνης ἐπέβησαν:</TextUnit>
    <TextUnit id="11201" loc="23.14">οἵ σέ περ ἔβλαψαν: πρὶν δὲ φρένας αἰσίμη ἦσθα.</TextUnit>
    <TextUnit id="11202" loc="23.15">τίπτε με λωβεύεις πολυπενθέα θυμὸν ἔχουσαν</TextUnit>
    <TextUnit id="11203" loc="23.16">ταῦτα παρὲξ ἐρέουσα καὶ ἐξ ὕπνου μ' ἀνεγείρεις</TextUnit>
    <TextUnit id="11204" loc="23.17">ἡδέος, ὅς μ' ἐπέδησε φίλα βλέφαρ' ἀμφικαλύψας;</TextUnit>
    <TextUnit id="11205" loc="23.18">οὐ γάρ πω τοιόνδε κατέδραθον, ἐξ οὗ ̓Οδυσσεὺς</TextUnit>
    <TextUnit id="11206" loc="23.19">ᾤχετ' ἐποψόμενος Κακοί̈λιον οὐκ ὀνομαστήν.</TextUnit>
    <TextUnit id="11207" loc="23.20">ἀλλ' ἄγε νῦν κατάβηθι καὶ ἂψ ἔρχευ μέγαρόνδε.</TextUnit>
    <TextUnit id="11208" loc="23.21">εἰ γάρ τίς μ' ἄλλη γε γυναικῶν, αἵ μοι ἔασι,</TextUnit>
    <TextUnit id="11209" loc="23.22">ταῦτ' ἐλθοῦς' ἤγγειλε καὶ ἐξ ὕπνου ἀνέγειρεν,</TextUnit>
    <TextUnit id="11210" loc="23.23">τῷ κε τάχα στυγερῶς μιν ἐγὼν ἀπέπεμψα νέεσθαι</TextUnit>
    <TextUnit id="11211" loc="23.24">αὖτις ἔσω μέγαρον: σὲ δὲ τοῦτό γε γῆρας ὀνήσει.”</TextUnit>
    <TextUnit id="11212" loc="23.25">τὴν δ' αὖτε προσέειπε φίλη τροφὸς Εὐρύκλεια:</TextUnit>
    <TextUnit id="11213" loc="23.26">“οὔ τί σε λωβεύω, τέκνον φίλον, ἀλλ' ἔτυμόν τοι</TextUnit>
    <TextUnit id="11214" loc="23.27">ἦλθ' ̓Οδυσεὺς καὶ οἶκον ἱκάνεται, ὡς ἀγορεύω,</TextUnit>
    <TextUnit id="11215" loc="23.28">ὁ ξεῖνος, τὸν πάντες ἀτίμων ἐν μεγάροισι.</TextUnit>
    <TextUnit id="11216" loc="23.29">Τηλέμαχος δ' ἄρα μιν πάλαι ᾔδεεν ἔνδον ἐόντα,</TextUnit>
    <TextUnit id="11217" loc="23.30">ἀλλὰ σαοφροσύνῃσι νοήματα πατρὸς ἔκευθεν,</TextUnit>
    <TextUnit id="11218" loc="23.31">ὄφρ' ἀνδρῶν τίσαιτο βίην ὑπερηνορεόντων.”</TextUnit>
    <TextUnit id="11219" loc="23.32">ὣς ἔφαθ', ἡ δ' ἐχάρη καὶ ἀπὸ λέκτροιο θοροῦσα</TextUnit>
    <TextUnit id="11220" loc="23.33">γρηὶ̈ περιπλέχθη, βλεφάρων δ' ἀπὸ δάκρυον ἧκεν:</TextUnit>
    <TextUnit id="11221" loc="23.34">καί μιν φωνήσας' ἔπεα πτερόεντα προσηύδα:</TextUnit>
    <TextUnit id="11222" loc="23.35">“εἰ δ' ἄγε δή μοι,  μαῖα φίλη, νημερτὲς ἐνίσπες,</TextUnit>
    <TextUnit id="11223" loc="23.36">εἰ ἐτεὸν δὴ οἶκον ἱκάνεται, ὡς ἀγορεύεις,</TextUnit>
    <TextUnit id="11224" loc="23.37">ὅππως δὴ μνηστῆρσιν ἀναιδέσι χεῖρας ἐφῆκε</TextUnit>
    <TextUnit id="11225" loc="23.38">μοῦνος ἐών, οἱ δ' αἰὲν ἀολλέες ἔνδον ἔμιμνον.”</TextUnit>
    <TextUnit id="11226" loc="23.39">τὴν δ' αὖτε προσέειπε φίλη τροφὸς Εὐρύκλεια:</TextUnit>
    <TextUnit id="11227" loc="23.40">“οὐκ ἴδον,  οὐ πυθόμην, ἀλλὰ στόνον οἶον ἄκουσα</TextUnit>
    <TextUnit id="11228" loc="23.41">κτεινομένων: ἡμεῖς δὲ μυχῷ θαλάμων εὐπήκτων</TextUnit>
    <TextUnit id="11229" loc="23.42">ἥμεθ' ἀτυζόμεναι, σανίδες δ' ἔχον εὖ ἀραρυῖαι,</TextUnit>
    <TextUnit id="11230" loc="23.43">πρίν γ' ὅτε δή με σὸς υἱὸς ἀπὸ μεγάροιο κάλεσσε</TextUnit>
    <TextUnit id="11231" loc="23.44">Τηλέμαχος: τὸν γάρ ῥα πατὴρ προέηκε καλέσσαι.</TextUnit>
    <TextUnit id="11232" loc="23.45">εὗρον ἔπειτ' ̓Οδυσῆα μετὰ κταμένοισι νέκυσσιν</TextUnit>
    <TextUnit id="11233" loc="23.46">ἑσταόθ': οἱ δέ μιν ἀμφί, κραταίπεδον οὖδας ἔχοντες,</TextUnit>
    <TextUnit id="11234" loc="23.47">κείατ' ἐπ' ἀλλήλοισιν: ἰδοῦσά κε θυμὸν ἰάνθης.</TextUnit>
    <TextUnit id="11235" loc="23.48">νῦν δ' οἱ μὲν δὴ πάντες ἐπ' αὐλείῃσι θύρῃσιν</TextUnit>
    <TextUnit id="11236" loc="23.50">ἀθρόοι,  αὐτὰρ ὁ δῶμα θεειοῦται περικαλλές,</TextUnit>
    <TextUnit id="11237" loc="23.51">πῦρ μέγα κηάμενος: σὲ δέ με προέηκε καλέσσαι.</TextUnit>
    <TextUnit id="11238" loc="23.52">ἀλλ' ἕπευ, ὄφρα σφῶϊν ἐϋφροσύνης ἐπιβῆτον</TextUnit>
    <TextUnit id="11239" loc="23.53">ἀμφοτέρω φίλον ἦτορ, ἐπεὶ κακὰ πολλὰ πέποσθε.</TextUnit>
    <TextUnit id="11240" loc="23.54">νῦν δ' ἤδη τόδε μακρὸν ἐέλδωρ ἐκτετέλεσται:</TextUnit>
    <TextUnit id="11241" loc="23.55">ἦλθε μὲν αὐτὸς ζωὸς ἐφέστιος,  εὗρε δὲ καὶ σὲ</TextUnit>
    <TextUnit id="11242" loc="23.56">καὶ παῖδ' ἐν μεγάροισι: κακῶς δ' οἵ πέρ μιν ἔρεζον</TextUnit>
    <TextUnit id="11243" loc="23.57">μνηστῆρες, τοὺς πάντας ἐτίσατο ᾧ ἐνὶ οἴκῳ.”</TextUnit>
    <TextUnit id="11244" loc="23.58">τὴν δ' αὖτε προσέειπε περίφρων Πηνελόπεια:</TextUnit>
    <TextUnit id="11245" loc="23.59">“μαῖα φίλη, μή πω μέγ' ἐπεύχεο καγχαλόωσα.</TextUnit>
    <TextUnit id="11246" loc="23.60">οἶσθα γὰρ ὥς κ' ἀσπαστὸς ἐνὶ μεγάροισι φανείη</TextUnit>
    <TextUnit id="11247" loc="23.61">πᾶσι, μάλιστα δ' ἐμοί τε καὶ υἱέϊ, τὸν τεκόμεσθα:</TextUnit>
    <TextUnit id="11248" loc="23.62">ἀλλ' οὐκ ἔσθ' ὅδε μῦθος ἐτήτυμος, ὡς ἀγορεύεις,</TextUnit>
    <TextUnit id="11249" loc="23.63">ἀλλά τις ἀθανάτων κτεῖνε μνηστῆρας ἀγαυούς,</TextUnit>
    <TextUnit id="11250" loc="23.64">ὕβριν ἀγασσάμενος θυμαλγέα καὶ κακὰ ἔργα.</TextUnit>
    <TextUnit id="11251" loc="23.65">οὔ τινα γὰρ τίεσκον ἐπιχθονίων ἀνθρώπων,</TextUnit>
    <TextUnit id="11252" loc="23.66">οὐ κακὸν οὐδὲ μὲν ἐσθλόν, ὅτις σφέας εἰσαφίκοιτο:</TextUnit>
    <TextUnit id="11253" loc="23.67">τῷ δι' ἀτασθαλίας ἔπαθον κακόν: αὐτὰρ ̓Οδυσσεὺς</TextUnit>
    <TextUnit id="11254" loc="23.68">ὤλεσε τηλοῦ νόστον ̓Αχαιί̈δος, ὤλετο δ' αὐτός.”</TextUnit>
    <TextUnit id="11255" loc="23.69">τὴν δ' ἠμείβετ' ἔπειτα φίλη τροφὸς Εὐρύκλεια:</TextUnit>
    <TextUnit id="11256" loc="23.70">“τέκνον ἐμόν,  ποῖόν σε ἔπος φύγεν ἕρκος ὀδόντων,</TextUnit>
    <TextUnit id="11257" loc="23.71">ἣ πόσιν ἔνδον ἐόντα παρ' ἐσχάρῃ οὔ ποτ' ἔφησθα</TextUnit>
    <TextUnit id="11258" loc="23.72">οἴκαδ' ἐλεύσεσθαι: θυμὸς δέ τοι αἰὲν ἄπιστος.</TextUnit>
    <TextUnit id="11259" loc="23.73">ἀλλ' ἄγε τοι καὶ σῆμα ἀριφραδὲς ἄλλο τι εἴπω,</TextUnit>
    <TextUnit id="11260" loc="23.74">οὐλήν, τήν ποτέ μιν σῦς ἤλασε λευκῷ ὀδόντι.</TextUnit>
    <TextUnit id="11261" loc="23.75">τὴν ἀπονίζουσα φρασάμην,  ἔθελον δὲ σοὶ αὐτῇ</TextUnit>
    <TextUnit id="11262" loc="23.76">εἰπέμεν: ἀλλά με κεῖνος ἑλὼν ἐπὶ μάστακα χερσὶν</TextUnit>
    <TextUnit id="11263" loc="23.77">οὐκ ἔα εἰπέμεναι πολυϊδρείῃσι νόοιο.</TextUnit>
    <TextUnit id="11264" loc="23.78">ἀλλ' ἕπευ: αὐτὰρ ἐγὼν ἐμέθεν περιδώσομαι αὐτῆς,</TextUnit>
    <TextUnit id="11265" loc="23.79">αἴ κέν ς' ἐξαπάφω, κτεῖναί μ' οἰκτίστῳ ὀλέθρῳ.”</TextUnit>
    <TextUnit id="11266" loc="23.80">τὴν δ' ἠμείβετ' ἔπειτα περίφρων Πηνελόπεια:</TextUnit>
    <TextUnit id="11267" loc="23.81">“μαῖα φίλη, χαλεπόν σε θεῶν αἰειγενετάων</TextUnit>
    <TextUnit id="11268" loc="23.82">δήνεα εἴρυσθαι, μὰλα περ πολύϊδριν ἐοῦσαν.</TextUnit>
    <TextUnit id="11269" loc="23.83">ἀλλ' ἔμπης ἴομεν μετὰ παῖδ' ἐμόν, ὄφρα ἴδωμαι</TextUnit>
    <TextUnit id="11270" loc="23.84">ἄνδρας μνηστῆρας τεθνηότας, ἠδ' ὃς ἔπεφνεν.”</TextUnit>
    <TextUnit id="11271" loc="23.85">ὣς φαμένη κατέβαιν' ὑπερώϊα: πολλὰ δέ οἱ κῆρ</TextUnit>
    <TextUnit id="11272" loc="23.86">ὥρμαιν', ἢ ἀπάνευθε φίλον πόσιν ἐξερεείνοι,</TextUnit>
    <TextUnit id="11273" loc="23.87">ἦ παρστᾶσα κύσειε κάρη καὶ χεῖρε λαβοῦσα.</TextUnit>
    <TextUnit id="11274" loc="23.88">ἡ δ' ἐπεὶ εἰσῆλθεν καὶ ὑπέρβη λάϊνον οὐδόν,</TextUnit>
    <TextUnit id="11275" loc="23.89">ἕζετ' ἔπειτ' ̓Οδυσῆος ἐναντίη, ἐν πυρὸς αὐγῇ,</TextUnit>
    <TextUnit id="11276" loc="23.90">τοίχου τοῦ ἑτέρου: ὁ δ' ἄρα πρὸς κίονα μακρὴν</TextUnit>
    <TextUnit id="11277" loc="23.91">ἧστο κάτω ὁρόων, ποτιδέγμενος εἴ τί μιν εἴποι</TextUnit>
    <TextUnit id="11278" loc="23.92">ἰφθίμη παράκοιτις, ἐπεὶ ἴδεν ὀφθαλμοῖσιν.</TextUnit>
    <TextUnit id="11279" loc="23.93">ἡ δ' ἄνεω δὴν ἧστο, τάφος δέ οἱ ἦτορ ἵκανεν:</TextUnit>
    <TextUnit id="11280" loc="23.94">ὄψει δ' ἄλλοτε μέν μιν ἐνωπαδίως ἐσίδεσκεν,</TextUnit>
    <TextUnit id="11281" loc="23.95">ἄλλοτε δ' ἀγνώσασκε κακὰ χροὶ̈ εἵματ' ἔχοντα.</TextUnit>
    <TextUnit id="11282" loc="23.96">Τηλέμαχος δ' ἐνένιπεν ἔπος τ' ἔφατ' ἔκ τ' ὀνόμαξε:</TextUnit>
    <TextUnit id="11283" loc="23.97">“μῆτερ ἐμή, δύσμητερ, ἀπηνέα θυμὸν ἔχουσα,</TextUnit>
    <TextUnit id="11284" loc="23.98">τίφθ' οὕτω πατρὸς νοσφίζεαι, οὐδὲ παρ' αὐτὸν</TextUnit>
    <TextUnit id="11285" loc="23.99">ἑζομένη μύθοισιν ἀνείρεαι οὐδὲ μεταλλᾷς;</TextUnit>
    <TextUnit id="11286" loc="23.100">οὐ μέν κ' ἄλλη γ' ὧδε γυνὴ τετληότι θυμῷ</TextUnit>
    <TextUnit id="11287" loc="23.101">ἀνδρὸς ἀφεσταίη, ὅς οἱ κακὰ πολλὰ μογήσας</TextUnit>
    <TextUnit id="11288" loc="23.102">ἔλθοι ἐεικοστῷ ἔτεϊ ἐς πατρίδα γαῖαν:</TextUnit>
    <TextUnit id="11289" loc="23.103">σοὶ δ' αἰεὶ κραδίη στερεωτέρη ἐστὶ λίθοιο.”</TextUnit>
    <TextUnit id="11290" loc="23.104">τὸν δ' αὖτε προσέειπε περίφρων Πηνελόπεια:</TextUnit>
    <TextUnit id="11291" loc="23.105">“τέκνον ἐμόν,  θυμός μοι ἐνὶ στήθεσσι τέθηπεν,</TextUnit>
    <TextUnit id="11292" loc="23.106">οὐδέ τι προσφάσθαι δύναμαι ἔπος οὐδ' ἐρέεσθαι</TextUnit>
    <TextUnit id="11293" loc="23.107">οὐδ' εἰς ὦπα ἰδέσθαι ἐναντίον. εἰ δ' ἐτεὸν δὴ</TextUnit>
    <TextUnit id="11294" loc="23.108">ἔστ' ̓Οδυσεὺς καὶ οἶκον ἱκάνεται, ἦ μάλα νῶϊ</TextUnit>
    <TextUnit id="11295" loc="23.109">γνωσόμεθ' ἀλλήλων καὶ λώϊον: ἔστι γὰρ ἡμῖν</TextUnit>
    <TextUnit id="11296" loc="23.110">σήμαθ',  ἃ δὴ καὶ νῶϊ κεκρυμμένα ἴδμεν ἀπ' ἄλλων.”</TextUnit>
    <TextUnit id="11297" loc="23.111">ὣς φάτο, μείδησεν δὲ πολύτλας δῖος ̓Οδυσσεύς,</TextUnit>
    <TextUnit id="11298" loc="23.112">αἶψα δὲ Τηλέμαχον ἔπεα πτερόεντα προσηύδα:</TextUnit>
    <TextUnit id="11299" loc="23.113">“Τηλέμαχ', ἦ τοι μητέρ' ἐνὶ μεγάροισιν ἔασον</TextUnit>
    <TextUnit id="11300" loc="23.114">πειράζειν ἐμέθεν: τάχα δὲ φράσεται καὶ ἄρειον.</TextUnit>
    <TextUnit id="11301" loc="23.115">νῦν δ' ὅττι ῥυπόω,  κακὰ δὲ χροὶ̈ εἵματα εἷμαι,</TextUnit>
    <TextUnit id="11302" loc="23.116">τοὔνεκ' ἀτιμάζει με καὶ οὔ πω φησὶ τὸν εἶναι.</TextUnit>
    <TextUnit id="11303" loc="23.117">ἡμεῖς δὲ φραζώμεθ' ὅπως ὄχ' ἄριστα γένηται.</TextUnit>
    <TextUnit id="11304" loc="23.118">καὶ γάρ τίς θ' ἕνα φῶτα κατακτείνας ἐνὶ δήμῳ,</TextUnit>
    <TextUnit id="11305" loc="23.119">ᾧ μὴ πολλοὶ ἔωσιν ἀοσσητῆρες ὀπίσσω,</TextUnit>
    <TextUnit id="11306" loc="23.120">φεύγει πηούς τε προλιπὼν καὶ πατρίδα γαῖαν:</TextUnit>
    <TextUnit id="11307" loc="23.121">ἡμεῖς δ' ἕρμα πόληος ἀπέκταμεν, οἳ μέγ' ἄριστοι</TextUnit>
    <TextUnit id="11308" loc="23.122">κούρων εἰν ̓Ιθάκῃ: τὰ δέ σε φράζεσθαι ἄνωγα.”</TextUnit>
    <TextUnit id="11309" loc="23.123">τὸν δ' αὖ Τηλέμαχος πεπνυμένος ἀντίον ηὔδα:</TextUnit>
    <TextUnit id="11310" loc="23.124">“αὐτὸς ταῦτά γε λεῦσσε, πάτερ φίλε: σὴν γὰρ ἀρίστην</TextUnit>
    <TextUnit id="11311" loc="23.125">μῆτιν ἐπ' ἀνθρώπους φάς' ἔμμεναι,  οὐδέ κέ τίς τοι</TextUnit>
    <TextUnit id="11312" loc="23.126">ἄλλος ἀνὴρ ἐρίσειε καταθνητῶν ἀνθρώπων.</TextUnit>
    <TextUnit id="11313" loc="23.127">ἡμεῖς δ' ἐμμεμαῶτες ἅμ' ἑψόμεθ', οὐδέ τί φημι</TextUnit>
    <TextUnit id="11314" loc="23.128">ἀλκῆς δευήσεσθαι, ὅση δύναμίς γε πάρεστιν.”</TextUnit>
    <TextUnit id="11315" loc="23.129">τὸν δ' ἀπαμειβόμενος προσέφη πολύμητις ̓Οδυσσεύς</TextUnit>
    <TextUnit id="11316" loc="23.130">“τοιγὰρ ἐγὼν ἐρέω ὥς μοι δοκεῖ εἶναι ἄριστα.</TextUnit>
    <TextUnit id="11317" loc="23.131">πρῶτα μὲν ἂρ λούσασθε καὶ ἀμφιέσασθε χιτῶνας,</TextUnit>
    <TextUnit id="11318" loc="23.132">δμῳὰς δ' ἐν μεγάροισιν ἀνώγετε εἵμαθ' ἑλέσθαι:</TextUnit>
    <TextUnit id="11319" loc="23.133">αὐτὰρ θεῖος ἀοιδὸς ἔχων φόρμιγγα λίγειαν</TextUnit>
    <TextUnit id="11320" loc="23.134">ἡμῖν ἡγείσθω φιλοπαίγμονος ὀρχηθμοῖο,</TextUnit>
    <TextUnit id="11321" loc="23.135">ὥς κέν τις φαίη γάμον ἔμμεναι ἐκτὸς ἀκούων,</TextUnit>
    <TextUnit id="11322" loc="23.136">ἢ ἀν' ὁδὸν στείχων, ἢ οἳ περιναιετάουσι:</TextUnit>
    <TextUnit id="11323" loc="23.137">μὴ πρόσθε κλέος εὐρὺ φόνου κατὰ ἄστυ γένηται</TextUnit>
    <TextUnit id="11324" loc="23.138">ἀνδρῶν μνηστήρων, πρίν γ' ἡμέας ἐλθέμεν ἔξω</TextUnit>
    <TextUnit id="11325" loc="23.139">ἀγρὸν ἐς ἡμέτερον πολυδένδρεον: ἔνθα δ' ἔπειτα</TextUnit>
    <TextUnit id="11326" loc="23.140">φρασσόμεθ' ὅττι κε κέρδος ̓Ολύμπιος ἐγγυαλίξῃ.”</TextUnit>
    <TextUnit id="11327" loc="23.141">ὣς ἔφαθ', οἱ δ' ἄρα τοῦ μάλα μὲν κλύον ἠδ' ἐπίθοντο</TextUnit>
    <TextUnit id="11328" loc="23.142">πρῶτα μὲν οὖν λούσαντο καὶ ἀμφιέσαντο χιτῶνας,</TextUnit>
    <TextUnit id="11329" loc="23.143">ὅπλισθεν δὲ γυναῖκες: ὁ δ' εἵλετο θεῖος ἀοιδὸς</TextUnit>
    <TextUnit id="11330" loc="23.144">φόρμιγγα γλαφυρήν, ἐν δέ σφισιν ἵμερον ὦρσε</TextUnit>
    <TextUnit id="11331" loc="23.145">μολπῆς τε γλυκερῆς καὶ ἀμύμονος ὀρχηθμοῖο.</TextUnit>
    <TextUnit id="11332" loc="23.146">τοῖσιν δὲ μέγα δῶμα περιστεναχίζετο ποσσὶν</TextUnit>
    <TextUnit id="11333" loc="23.147">ἀνδρῶν παιζόντων καλλιζώνων τε γυναικῶν.</TextUnit>
    <TextUnit id="11334" loc="23.148">ὧδε δέ τις εἴπεσκε δόμων ἔκτοσθεν ἀκούων:</TextUnit>
    <TextUnit id="11335" loc="23.149">“ἦ μάλα δή τις ἔγημε πολυμνήστην βασίλειαν:</TextUnit>
    <TextUnit id="11336" loc="23.150">σχετλίη,  οὐδ' ἔτλη πόσιος οὗ κουριδίοιο</TextUnit>
    <TextUnit id="11337" loc="23.151">εἴρυσθαι μέγα δῶμα διαμπερές, ἧος ἵκοιτο.”</TextUnit>
    <TextUnit id="11338" loc="23.152">ὣς ἄρα τις εἴπεσκε, τὰ δ' οὐκ ἴσαν ὡς ἐτέτυκτο.</TextUnit>
    <TextUnit id="11339" loc="23.153">αὐτὰρ ̓Οδυσσῆα μεγαλήτορα ᾧ ἐνὶ οἴκῳ</TextUnit>
    <TextUnit id="11340" loc="23.154">Εὐρυνόμη ταμίη λοῦσεν καὶ χρῖσεν ἐλαίῳ,</TextUnit>
    <TextUnit id="11341" loc="23.155">ἀμφὶ δέ μιν φᾶρος καλὸν βάλεν ἠδὲ χιτῶνα:</TextUnit>
    <TextUnit id="11342" loc="23.156">αὐτὰρ κὰκ κεφαλῆς κάλλος πολὺ χεῦεν ̓Αθήνη</TextUnit>
    <TextUnit id="11343" loc="23.157">μείζονά τ' εἰσιδέειν καὶ πάσσονα: κὰδ δὲ κάρητος</TextUnit>
    <TextUnit id="11344" loc="23.158">οὔλας ἧκε κόμας, ὑακινθίνῳ ἄνθει ὁμοίας.</TextUnit>
    <TextUnit id="11345" loc="23.159">ὡς δ' ὅτε τις χρυσὸν περιχεύεται ἀργύρῳ ἀνὴρ</TextUnit>
    <TextUnit id="11346" loc="23.160">ἴδρις,  ὃν ̔́Ηφαιστος δέδαεν καὶ Παλλὰς ̓Αθήνη</TextUnit>
    <TextUnit id="11347" loc="23.161">τέχνην παντοίην, χαρίεντα δὲ ἔργα τελείει:</TextUnit>
    <TextUnit id="11348" loc="23.162">ὣς μὲν τῷ περίχευε χάριν κεφαλῇ τε καὶ ὤμοις.</TextUnit>
    <TextUnit id="11349" loc="23.163">ἐκ δ' ἀσαμίνθου βῆ δέμας ἀθανάτοισιν ὁμοῖος:</TextUnit>
    <TextUnit id="11350" loc="23.164">ἂψ δ' αὖτις κατ' ἄρ' ἕζετ' ἐπὶ θρόνου ἔνθεν ἀνέστη,</TextUnit>
    <TextUnit id="11351" loc="23.165">ἀντίον ἧς ἀλόχου,  καί μιν πρὸς μῦθον ἔειπε:</TextUnit>
    <TextUnit id="11352" loc="23.166">“δαιμονίη, περί σοί γε γυναικῶν θηλυτεράων</TextUnit>
    <TextUnit id="11353" loc="23.167">κῆρ ἀτέραμνον ἔθηκαν ̓Ολύμπια δώματ' ἔχοντες:</TextUnit>
    <TextUnit id="11354" loc="23.168">οὐ μέν κ' ἄλλη γ' ὧδε γυνὴ τετληότι θυμῷ</TextUnit>
    <TextUnit id="11355" loc="23.169">ἀνδρὸς ἀφεσταίη, ὅς οἱ κακὰ πολλὰ μογήσας</TextUnit>
    <TextUnit id="11356" loc="23.170">ἔλθοι ἐεικοστῷ ἔτεϊ ἐς πατρίδα γαῖαν.</TextUnit>
    <TextUnit id="11357" loc="23.171">ἀλλ' ἄγε μοι, μαῖα, στόρεσον λέχος, ὄφρα καὶ αὐτὸς</TextUnit>
    <TextUnit id="11358" loc="23.172">λέξομαι: ἦ γὰρ τῇ γε σιδήρεον ἐν φρεσὶ ἦτορ.”</TextUnit>
    <TextUnit id="11359" loc="23.173">τὸν δ' αὖτε προσέειπε περίφρων Πηνελόπεια:</TextUnit>
    <TextUnit id="11360" loc="23.174">“δαιμόνι', οὔτ' ἄρ τι μεγαλίζομαι οὔτ' ἀθερίζω</TextUnit>
    <TextUnit id="11361" loc="23.175">οὔτε λίην ἄγαμαι,  μάλα δ' εὖ οἶδ' οἷος ἔησθα</TextUnit>
    <TextUnit id="11362" loc="23.176">ἐξ ̓Ιθάκης ἐπὶ νηὸς ἰὼν δολιχηρέτμοιο.</TextUnit>
    <TextUnit id="11363" loc="23.177">ἀλλ' ἄγε οἱ στόρεσον πυκινὸν λέχος, Εὐρύκλεια,</TextUnit>
    <TextUnit id="11364" loc="23.178">ἐκτὸς ἐϋσταθέος θαλάμου, τόν ῥ' αὐτὸς ἐποίει:</TextUnit>
    <TextUnit id="11365" loc="23.179">ἔνθα οἱ ἐκθεῖσαι πυκινὸν λέχος ἐμβάλετ' εὐνήν,</TextUnit>
    <TextUnit id="11366" loc="23.180">κώεα καὶ χλαίνας καὶ ῥήγεα σιγαλόεντα.”</TextUnit>
    <TextUnit id="11367" loc="23.181">ὣς ἄρ' ἔφη πόσιος πειρωμένη: αὐτὰρ ̓Οδυσσεὺς</TextUnit>
    <TextUnit id="11368" loc="23.182">ὀχθήσας ἄλοχον προσεφώνεε κεδνὰ ἰδυῖαν:</TextUnit>
    <TextUnit id="11369" loc="23.183">“ὦ γύναι, ἦ μάλα τοῦτο ἔπος θυμαλγὲς ἔειπες:</TextUnit>
    <TextUnit id="11370" loc="23.184">τίς δέ μοι ἄλλοσε θῆκε λέχος; χαλεπὸν δέ κεν εἴη</TextUnit>
    <TextUnit id="11371" loc="23.185">καὶ μάλ' ἐπισταμένῳ,  ὅτε μὴ θεὸς αὐτὸς ἐπελθὼν</TextUnit>
    <TextUnit id="11372" loc="23.186">ῥηϊδίως ἐθέλων θείη ἄλλῃ ἐνὶ χώρῃ.</TextUnit>
    <TextUnit id="11373" loc="23.187">ἀνδρῶν δ' οὔ κέν τις ζωὸς βροτός, οὐδὲ μάλ' ἡβῶν,</TextUnit>
    <TextUnit id="11374" loc="23.188">ῥεῖα μετοχλίσσειεν, ἐπεὶ μέγα σῆμα τέτυκται</TextUnit>
    <TextUnit id="11375" loc="23.189">ἐν λέχει ἀσκητῷ: τὸ δ' ἐγὼ κάμον οὐδέ τις ἄλλος.</TextUnit>
    <TextUnit id="11376" loc="23.190">θάμνος ἔφυ τανύφυλλος ἐλαίης ἕρκεος ἐντός,</TextUnit>
    <TextUnit id="11377" loc="23.191">ἀκμηνὸς θαλέθων: πάχετος δ' ἦν ἠύ̈τε κίων.</TextUnit>
    <TextUnit id="11378" loc="23.192">τῷ δ' ἐγὼ ἀμφιβαλὼν θάλαμον δέμον, ὄφρ' ἐτέλεσσα,</TextUnit>
    <TextUnit id="11379" loc="23.193">πυκνῇσιν λιθάδεσσι, καὶ εὖ καθύπερθεν ἔρεψα,</TextUnit>
    <TextUnit id="11380" loc="23.194">κολλητὰς δ' ἐπέθηκα θύρας, πυκινῶς ἀραρυίας.</TextUnit>
    <TextUnit id="11381" loc="23.195">καὶ τότ' ἔπειτ' ἀπέκοψα κόμην τανυφύλλου ἐλαίης,</TextUnit>
    <TextUnit id="11382" loc="23.196">κορμὸν δ' ἐκ ῥίζης προταμὼν ἀμφέξεσα χαλκῷ</TextUnit>
    <TextUnit id="11383" loc="23.197">εὖ καὶ ἐπισταμένως, καὶ ἐπὶ στάθμην ἴθυνα,</TextUnit>
    <TextUnit id="11384" loc="23.198">ἑρμῖν' ἀσκήσας, τέτρηνα δὲ πάντα τερέτρῳ.</TextUnit>
    <TextUnit id="11385" loc="23.199">ἐκ δὲ τοῦ ἀρχόμενος λέχος ἔξεον, ὄφρ' ἐτέλεσσα,</TextUnit>
    <TextUnit id="11386" loc="23.200">δαιδάλλων χρυσῷ τε καὶ ἀργύρῳ ἠδ' ἐλέφαντι:</TextUnit>
    <TextUnit id="11387" loc="23.201">ἐκ δ' ἐτάνυσσα ἱμάντα βοὸς φοίνικι φαεινόν.</TextUnit>
    <TextUnit id="11388" loc="23.202">οὕτω τοι τόδε σῆμα πιφαύσκομαι: οὐδέ τι οἶδα,</TextUnit>
    <TextUnit id="11389" loc="23.203">ἤ μοι ἔτ' ἔμπεδόν ἐστι, γύναι, λέχος, ἦέ τις ἤδη</TextUnit>
    <TextUnit id="11390" loc="23.204">ἀνδρῶν ἄλλοσε θῆκε,  ταμὼν ὕπο πυθμέν' ἐλαίης.”</TextUnit>
    <TextUnit id="11391" loc="23.205">ὣς φάτο, τῆς δ' αὐτοῦ λύτο γούνατα καὶ φίλον ἦτορ,</TextUnit>
    <TextUnit id="11392" loc="23.206">σήματ' ἀναγνούσῃ τά οἱ ἔμπεδα πέφραδ' ̓Οδυσσεύς:</TextUnit>
    <TextUnit id="11393" loc="23.207">δακρύσασα δ' ἔπειτ' ἰθὺς δράμεν, ἀμφὶ δὲ χεῖρας</TextUnit>
    <TextUnit id="11394" loc="23.208">δειρῇ βάλλ' ̓Οδυσῆϊ, κάρη δ' ἔκυς' ἠδὲ προσηύδα:</TextUnit>
    <TextUnit id="11395" loc="23.209">“μή μοι, ̓Οδυσσεῦ, σκύζευ, ἐπεὶ τά περ ἄλλα μάλιστα</TextUnit>
    <TextUnit id="11396" loc="23.210">ἀνθρώπων πέπνυσο: θεοὶ δ' ὤπαζον ὀϊζύν,</TextUnit>
    <TextUnit id="11397" loc="23.211">οἳ νῶϊν ἀγάσαντο παρ' ἀλλήλοισι μένοντε</TextUnit>
    <TextUnit id="11398" loc="23.212">ἥβης ταρπῆναι καὶ γήραος οὐδὸν ἱκέσθαι.</TextUnit>
    <TextUnit id="11399" loc="23.213">αὐτὰρ μὴ νῦν μοι τόδε χώεο μηδὲ νεμέσσα,</TextUnit>
    <TextUnit id="11400" loc="23.214">οὕνεκά ς' οὐ τὸ πρῶτον, ἐπεὶ ἴδον, ὧδ' ἀγάπησα.</TextUnit>
    <TextUnit id="11401" loc="23.215">αἰεὶ γάρ μοι θυμὸς ἐνὶ στήθεσσι φίλοισιν</TextUnit>
    <TextUnit id="11402" loc="23.216">ἐρρίγει μή τίς με βροτῶν ἀπάφοιτο ἔπεσσιν</TextUnit>
    <TextUnit id="11403" loc="23.217">ἐλθών: πολλοὶ γὰρ κακὰ κέρδεα βουλεύουσιν.</TextUnit>
    <TextUnit id="11404" loc="23.218">οὐδέ κεν ̓Αργείη ̔Ελένη, Διὸς ἐκγεγαυῖα,</TextUnit>
    <TextUnit id="11405" loc="23.219">ἀνδρὶ παρ' ἀλλοδαπῷ ἐμίγη φιλότητι καὶ εὐνῇ,</TextUnit>
    <TextUnit id="11406" loc="23.220">εἰ ᾔδη ὅ μιν αὖτις ἀρήϊοι υἷες ̓Αχαιῶν</TextUnit>
    <TextUnit id="11407" loc="23.221">ἀξέμεναι οἶκόνδε φίλην ἐς πατρίδ' ἔμελλον.</TextUnit>
    <TextUnit id="11408" loc="23.222">τὴν δ' ἦ τοι ῥέξαι θεὸς ὤρορεν ἔργον ἀεικές:</TextUnit>
    <TextUnit id="11409" loc="23.223">τὴν δ' ἄτην οὐ πρόσθεν ἑῷ ἐγκάτθετο θυμῷ</TextUnit>
    <TextUnit id="11410" loc="23.224">λυγρήν, ἐξ ἧς πρῶτα καὶ ἡμέας ἵκετο πένθος.</TextUnit>
    <TextUnit id="11411" loc="23.225">νῦν δ',  ἐπεὶ ἤδη σήματ' ἀριφραδέα κατέλεξας</TextUnit>
    <TextUnit id="11412" loc="23.226">εὐνῆς ἡμετέρης, ἣν οὐ βροτὸς ἄλλος ὀπώπει,</TextUnit>
    <TextUnit id="11413" loc="23.227">ἀλλ' οἶοι σύ τ' ἐγώ τε καὶ ἀμφίπολος μία μούνη,</TextUnit>
    <TextUnit id="11414" loc="23.228">̓Ακτορίς, ἥν μοι δῶκε πατὴρ ἔτι δεῦρο κιούσῃ,</TextUnit>
    <TextUnit id="11415" loc="23.229">ἣ νῶϊν εἴρυτο θύρας πυκινοῦ θαλάμοιο,</TextUnit>
    <TextUnit id="11416" loc="23.230">πείθεις δή μευ θυμόν,  ἀπηνέα περ μάλ' ἐόντα.”</TextUnit>
    <TextUnit id="11417" loc="23.231">ὣς φάτο, τῷ δ' ἔτι μᾶλλον ὑφ' ἵμερον ὦρσε γόοιο:</TextUnit>
    <TextUnit id="11418" loc="23.232">κλαῖε δ' ἔχων ἄλοχον θυμαρέα, κεδνὰ ἰδυῖαν.</TextUnit>
    <TextUnit id="11419" loc="23.233">ὡς δ' ὅτ' ἂν ἀσπάσιος γῆ νηχομένοισι φανήῃ,</TextUnit>
    <TextUnit id="11420" loc="23.234">ὧν τε Ποσειδάων εὐεργέα νῆ' ἐνὶ πόντῳ</TextUnit>
    <TextUnit id="11421" loc="23.235">ῥαίσῃ,  ἐπειγομένην ἀνέμῳ καὶ κύματι πηγῷ:</TextUnit>
    <TextUnit id="11422" loc="23.236">παῦροι δ' ἐξέφυγον πολιῆς ἁλὸς ἤπειρόνδε</TextUnit>
    <TextUnit id="11423" loc="23.237">νηχόμενοι, πολλὴ δὲ περὶ χροὶ̈ τέτροφεν ἅλμη,</TextUnit>
    <TextUnit id="11424" loc="23.238">ἀσπάσιοι δ' ἐπέβαν γαίης, κακότητα φυγόντες:</TextUnit>
    <TextUnit id="11425" loc="23.239">ὣς ἄρα τῇ ἀσπαστὸς ἔην πόσις εἰσοροώσῃ,</TextUnit>
    <TextUnit id="11426" loc="23.240">δειρῆς δ' οὔ πω πάμπαν ἀφίετο πήχεε λευκώ.</TextUnit>
    <TextUnit id="11427" loc="23.241">καί νύ κ' ὀδυρομένοισι φάνη ῥοδοδάκτυλος ̓Ηώς,</TextUnit>
    <TextUnit id="11428" loc="23.242">εἰ μὴ ἄρ' ἄλλ' ἐνόησε θεὰ γλαυκῶπις ̓Αθήνη.</TextUnit>
    <TextUnit id="11429" loc="23.243">νύκτα μὲν ἐν περάτῃ δολιχὴν σχέθεν, ̓Ηῶ δ' αὖτε</TextUnit>
    <TextUnit id="11430" loc="23.244">ῥύσατ' ἐπ' ̓Ωκεανῷ χρυσόθρονον, οὐδ' ἔα ἵππους</TextUnit>
    <TextUnit id="11431" loc="23.245">ζεύγνυσθ' ὠκύποδας,  φάος ἀνθρώποισι φέροντας,</TextUnit>
    <TextUnit id="11432" loc="23.246">Λάμπον καὶ Φαέθονθ', οἵ τ' ̓Ηῶ πῶλοι ἄγουσι.</TextUnit>
    <TextUnit id="11433" loc="23.247">καὶ τότ' ἄρ' ἣν ἄλοχον προσέφη πολύμητις ̓Οδυσσεύς</TextUnit>
    <TextUnit id="11434" loc="23.248">“ὦ γύναι, οὐ γάρ πω πάντων ἐπὶ πείρατ' ἀέθλων</TextUnit>
    <TextUnit id="11435" loc="23.249">ἤλθομεν, ἀλλ' ἔτ' ὄπισθεν ἀμέτρητος πόνος ἔσται,</TextUnit>
    <TextUnit id="11436" loc="23.250">πολλὸς καὶ χαλεπός,  τὸν ἐμὲ χρὴ πάντα τελέσσαι.</TextUnit>
    <TextUnit id="11437" loc="23.251">ὣς γάρ μοι ψυχὴ μαντεύσατο Τειρεσίαο</TextUnit>
    <TextUnit id="11438" loc="23.252">ἤματι τῷ ὅτε δὴ κατέβην δόμον ̓́Αϊδος εἴσω,</TextUnit>
    <TextUnit id="11439" loc="23.253">νόστον ἑταίροισιν διζήμενος ἠδ' ἐμοὶ αὐτῷ.</TextUnit>
    <TextUnit id="11440" loc="23.254">ἀλλ' ἔρχευ, λέκτρονδ' ἴομεν, γύναι, ὄφρα καὶ ἤδη</TextUnit>
    <TextUnit id="11441" loc="23.255">ὕπνῳ ὕπο γλυκερῷ ταρπώμεθα κοιμηθέντε.”</TextUnit>
    <TextUnit id="11442" loc="23.256">τὸν δ' αὖτε προσέειπε περίφρων Πηνελόπεια:</TextUnit>
    <TextUnit id="11443" loc="23.257">“εὐνὴ μὲν δή σοί γε τότ' ἔσσεται ὁππότε θυμῷ</TextUnit>
    <TextUnit id="11444" loc="23.258">σῷ ἐθέλῃς, ἐπεὶ ἄρ σε θεοὶ ποίησαν ἱκέσθαι</TextUnit>
    <TextUnit id="11445" loc="23.259">οἶκον ἐϋκτίμενον καὶ σὴν ἐς πατρίδα γαῖαν:</TextUnit>
    <TextUnit id="11446" loc="23.260">ἀλλ' ἐπεὶ ἐφράσθης καί τοι θεὸς ἔμβαλε θυμῷ,</TextUnit>
    <TextUnit id="11447" loc="23.261">εἴπ' ἄγε μοι τὸν ἄεθλον, ἐπεὶ καὶ ὄπισθεν, ὀί̈ω,</TextUnit>
    <TextUnit id="11448" loc="23.262">πεύσομαι, αὐτίκα δ' ἐστὶ δαήμεναι οὔ τι χέρειον.”</TextUnit>
    <TextUnit id="11449" loc="23.263">τὴν δ' ἀπαμειβόμενος προσέφη πολύμητις ̓Οδυσσεύς:</TextUnit>
    <TextUnit id="11450" loc="23.264">“δαιμονίη, τί τ' ἄρ' αὖ με μάλ' ὀτρύνουσα κελεύεις</TextUnit>
    <TextUnit id="11451" loc="23.265">εἰπέμεν;  αὐτὰρ ἐγὼ μυθήσομαι οὐδ' ἐπικεύσω.</TextUnit>
    <TextUnit id="11452" loc="23.266">οὐ μέν τοι θυμὸς κεχαρήσεται: οὐδὲ γὰρ αὐτὸς</TextUnit>
    <TextUnit id="11453" loc="23.267">χαίρω, ἐπεὶ μάλα πολλὰ βροτῶν ἐπὶ ἄστε' ἄνωγεν</TextUnit>
    <TextUnit id="11454" loc="23.268">ἐλθεῖν, ἐν χείρεσσιν ἔχοντ' εὐῆρες ἐρετμόν,</TextUnit>
    <TextUnit id="11455" loc="23.269">εἰς ὅ κε τοὺς ἀφίκωμαι οἳ οὐκ ἴσασι θάλασσαν</TextUnit>
    <TextUnit id="11456" loc="23.270">ἀνέρες,  οὐδέ θ' ἅλεσσι μεμιγμένον εἶδαρ ἔδουσιν:</TextUnit>
    <TextUnit id="11457" loc="23.271">οὐδ' ἄρα τοί γ' ἴσασι νέας φοινικοπαρῄους,</TextUnit>
    <TextUnit id="11458" loc="23.272">οὐδ' εὐήρε' ἐρετμά, τά τε πτερὰ νηυσὶ πέλονται.</TextUnit>
    <TextUnit id="11459" loc="23.273">σῆμα δέ μοι τόδ' ἔειπεν ἀριφραδές, οὐδέ σε κεύσω:</TextUnit>
    <TextUnit id="11460" loc="23.274">ὁππότε κεν δή μοι ξυμβλήμενος ἄλλος ὁδίτης</TextUnit>
    <TextUnit id="11461" loc="23.275">φήῃ ἀθηρηλοιγὸν ἔχειν ἀνὰ φαιδίμῳ ὤμῳ,</TextUnit>
    <TextUnit id="11462" loc="23.276">καὶ τότε μ' ἐν γαίῃ πήξαντ' ἐκέλευεν ἐρετμόν,</TextUnit>
    <TextUnit id="11463" loc="23.277">ἔρξανθ' ἱερὰ καλὰ Ποσειδάωνι ἄνακτι,</TextUnit>
    <TextUnit id="11464" loc="23.278">ἀρνειὸν ταῦρόν τε συῶν τ' ἐπιβήτορα κάπρον,</TextUnit>
    <TextUnit id="11465" loc="23.279">οἴκαδ' ἀποστείχειν, ἔρδειν θ' ἱερὰς ἑκατόμβας</TextUnit>
    <TextUnit id="11466" loc="23.280">ἀθανάτοισι θεοῖσι,  τοὶ οὐρανὸν εὐρὺν ἔχουσι,</TextUnit>
    <TextUnit id="11467" loc="23.281">πᾶσι μάλ' ἑξείης: θάνατος δέ μοι ἐξ ἁλὸς αὐτῷ</TextUnit>
    <TextUnit id="11468" loc="23.282">ἀβληχρὸς μάλα τοῖος ἐλεύσεται, ὅς κέ με πέφνῃ</TextUnit>
    <TextUnit id="11469" loc="23.283">γήρας ὕπο λιπαρῷ ἀρημένον: ἀμφὶ δὲ λαοὶ</TextUnit>
    <TextUnit id="11470" loc="23.284">ὄλβιοι ἔσσονται: τὰ δέ μοι φάτο πάντα τελεῖσθαι.”</TextUnit>
    <TextUnit id="11471" loc="23.285">τὸν δ' αὖτε προσέειπε περίφρων Πηνελόπεια:</TextUnit>
    <TextUnit id="11472" loc="23.286">“εἰ μὲν δὴ γῆράς γε θεοὶ τελέουσιν ἄρειον,</TextUnit>
    <TextUnit id="11473" loc="23.287">ἐλπωρή τοι ἔπειτα κακῶν ὑπάλυξιν ἔσεσθαι.”</TextUnit>
    <TextUnit id="11474" loc="23.288">ὣς οἱ μὲν τοιαῦτα πρὸς ἀλλήλους ἀγόρευον:</TextUnit>
    <TextUnit id="11475" loc="23.289">τόφρα δ' ἄρ' Εὐρυνόμη τε ἰδὲ τροφὸς ἔντυον εὐνὴν</TextUnit>
    <TextUnit id="11476" loc="23.290">ἐσθῆτος μαλακῆς,  δαί̈δων ὕπο λαμπομενάων.</TextUnit>
    <TextUnit id="11477" loc="23.291">αὐτὰρ ἐπεὶ στόρεσαν πυκινὸν λέχος ἐγκονέουσαι,</TextUnit>
    <TextUnit id="11478" loc="23.292">γρηὺ̈ς μὲν κείουσα πάλιν οἶκόνδε βεβήκει,</TextUnit>
    <TextUnit id="11479" loc="23.293">τοῖσιν δ' Εὐρυνόμη θαλαμηπόλος ἡγεμόνευεν</TextUnit>
    <TextUnit id="11480" loc="23.294">ἐρχομένοισι λέχοσδε, δάος μετὰ χερσὶν ἔχουσα:</TextUnit>
    <TextUnit id="11481" loc="23.295">ἐς θάλαμον δ' ἀγαγοῦσα πάλιν κίεν.  οἱ μὲν ἔπειτα</TextUnit>
    <TextUnit id="11482" loc="23.296">ἀσπάσιοι λέκτροιο παλαιοῦ θεσμὸν ἵκοντο:</TextUnit>
    <TextUnit id="11483" loc="23.297">αὐτὰρ Τηλέμαχος καὶ βουκόλος ἠδὲ συβώτης</TextUnit>
    <TextUnit id="11484" loc="23.298">παῦσαν ἄρ' ὀρχηθμοῖο πόδας, παῦσαν δὲ γυναῖκας,</TextUnit>
    <TextUnit id="11485" loc="23.299">αὐτοὶ δ' εὐνάζοντο κατὰ μέγαρα σκιόεντα.</TextUnit>
    <TextUnit id="11486" loc="23.300">τὼ δ' ἐπεὶ οὖν φιλότητος ἐταρπήτην ἐρατεινῆς,</TextUnit>
    <TextUnit id="11487" loc="23.301">τερπέσθην μύθοισι, πρὸς ἀλλήλους ἐνέποντε,</TextUnit>
    <TextUnit id="11488" loc="23.302">ἡ μὲν ὅς' ἐν μεγάροισιν ἀνέσχετο δῖα γυναικῶν,</TextUnit>
    <TextUnit id="11489" loc="23.303">ἀνδρῶν μνηστήρων ἐσορῶς' ἀί̈δηλον ὅμιλον,</TextUnit>
    <TextUnit id="11490" loc="23.304">οἳ ἕθεν εἵνεκα πολλά, βόας καὶ ἴφια μῆλα,</TextUnit>
    <TextUnit id="11491" loc="23.305">ἔσφαζον,  πολλὸς δὲ πίθων ἠφύσσετο οἶνος:</TextUnit>
    <TextUnit id="11492" loc="23.306">αὐτὰρ ὁ διογενὴς ̓Οδυσεὺς ὅσα κήδε' ἔθηκεν</TextUnit>
    <TextUnit id="11493" loc="23.307">ἀνθρώποις ὅσα τ' αὐτὸς ὀϊζύσας ἐμόγησε,</TextUnit>
    <TextUnit id="11494" loc="23.308">πάντ' ἔλεγ': ἡ δ' ἄρ' ἐτέρπετ' ἀκούους', οὐδέ οἱ ὕπνος</TextUnit>
    <TextUnit id="11495" loc="23.309">πῖπτεν ἐπὶ βλεφάροισι πάρος καταλέξαι ἅπαντα.</TextUnit>
    <TextUnit id="11496" loc="23.310">ἤρξατο δ' ὡς πρῶτον Κίκονας δάμας', αὐτὰρ ἔπειτα</TextUnit>
    <TextUnit id="11497" loc="23.311">ἦλθ' ἐς Λωτοφάγων ἀνδρῶν πίειραν ἄρουραν:</TextUnit>
    <TextUnit id="11498" loc="23.312">ἠδ' ὅσα Κύκλωψ ἔρξε, καὶ ὡς ἀπετίσατο ποινὴν</TextUnit>
    <TextUnit id="11499" loc="23.313">ἰφθίμων ἑτάρων, οὓς ἤσθιεν οὐδ' ἐλέαιρεν:</TextUnit>
    <TextUnit id="11500" loc="23.314">ἠδ' ὡς Αἴολον ἵκεθ', ὅ μιν πρόφρων ὑπέδεκτο</TextUnit>
    <TextUnit id="11501" loc="23.315">καὶ πέμπ',  οὐδέ πω αἶσα φίλην ἐς πατρίδ' ἱκέσθαι</TextUnit>
    <TextUnit id="11502" loc="23.316">ἤην, ἀλλά μιν αὖτις ἀναρπάξασα θύελλα</TextUnit>
    <TextUnit id="11503" loc="23.317">πόντον ἐπ' ἰχθυόεντα φέρεν βαρέα στενάχοντα:</TextUnit>
    <TextUnit id="11504" loc="23.318">ἠδ' ὡς Τηλέπυλον Λαιστρυγονίην ἀφίκανεν,</TextUnit>
    <TextUnit id="11505" loc="23.319">οἳ νῆάς τ' ὄλεσαν καὶ ἐϋκνήμιδας ἑταίρους</TextUnit>
    <TextUnit id="11506" loc="23.320">πάντας: ̓Οδυσσεὺς δ' οἶος ὑπέκφυγε νηὶ̈ μελαίνῃ:</TextUnit>
    <TextUnit id="11507" loc="23.321">καὶ Κίρκης κατέλεξε δόλον πολυμηχανίην τε,</TextUnit>
    <TextUnit id="11508" loc="23.322">ἠδ' ὡς εἰς ̓Αί̈δεω δόμον ἤλυθεν εὐρώεντα,</TextUnit>
    <TextUnit id="11509" loc="23.323">ψυχῇ χρησόμενος Θηβαίου Τειρεσίαο,</TextUnit>
    <TextUnit id="11510" loc="23.324">νηὶ̈ πολυκλήϊδι, καὶ εἴσιδε πάντας ἑταίρους</TextUnit>
    <TextUnit id="11511" loc="23.325">μητέρα θ',  ἥ μιν ἔτικτε καὶ ἔτρεφε τυτθὸν ἐόντα:</TextUnit>
    <TextUnit id="11512" loc="23.326">ἠδ' ὡς Σειρήνων ἁδινάων φθόγγον ἄκουσεν,</TextUnit>
    <TextUnit id="11513" loc="23.327">ὥς θ' ἵκετο Πλαγκτὰς πέτρας δεινήν τε Χάρυβδιν</TextUnit>
    <TextUnit id="11514" loc="23.328">Σκύλλην θ', ἣν οὔ πώ ποτ' ἀκήριοι ἄνδρες ἄλυξαν:</TextUnit>
    <TextUnit id="11515" loc="23.329">ἠδ' ὡς ̓Ηελίοιο βόας κατέπεφνον ἑταῖροι:</TextUnit>
    <TextUnit id="11516" loc="23.330">ἠδ' ὡς νῆα θοὴν ἔβαλε ψολόεντι κεραυνῷ</TextUnit>
    <TextUnit id="11517" loc="23.331">Ζεὺς ὑψιβρεμέτης, ἀπὸ δ' ἔφθιθεν ἐσθλοὶ ἑταῖροι</TextUnit>
    <TextUnit id="11518" loc="23.332">πάντες ὁμῶς, αὐτὸς δὲ κακὰς ὑπὸ κῆρας ἄλυξεν:</TextUnit>
    <TextUnit id="11519" loc="23.333">ὥς θ' ἵκετ' ̓Ωγυγίην νῆσον νύμφην τε Καλυψώ,</TextUnit>
    <TextUnit id="11520" loc="23.334">ἣ δή μιν κατέρυκε, λιλαιομένη πόσιν εἶναι,</TextUnit>
    <TextUnit id="11521" loc="23.335">ἐν σπέσσι γλαφυροῖσι,  καὶ ἔτρεφεν ἠδὲ ἔφασκε</TextUnit>
    <TextUnit id="11522" loc="23.336">θήσειν ἀθάνατον καὶ ἀγήραον ἤματα πάντα:</TextUnit>
    <TextUnit id="11523" loc="23.337">ἀλλὰ τοῦ οὔ ποτε θυμὸν ἐνὶ στήθεσσιν ἔπειθεν:</TextUnit>
    <TextUnit id="11524" loc="23.338">ἠδ' ὡς ἐς Φαίηκας ἀφίκετο πολλὰ μογήσας,</TextUnit>
    <TextUnit id="11525" loc="23.339">οἳ δή μιν περὶ κῆρι θεὸν ὣς τιμήσαντο</TextUnit>
    <TextUnit id="11526" loc="23.340">καὶ πέμψαν σὺν νηὶ̈ φίλην ἐς πατρίδα γαῖαν,</TextUnit>
    <TextUnit id="11527" loc="23.341">χαλκόν τε χρυσόν τε ἅλις ἐσθῆτά τε δόντες.</TextUnit>
    <TextUnit id="11528" loc="23.342">τοῦτ' ἄρα δεύτατον εἶπεν ἔπος, ὅτε οἱ γλυκὺς ὕπνος</TextUnit>
    <TextUnit id="11529" loc="23.343">λυσιμελὴς ἐπόρουσε, λύων μελεδήματα θυμοῦ.</TextUnit>
    <TextUnit id="11530" loc="23.344">ἡ δ' αὖτ' ἄλλ' ἐνόησε θεὰ γλαυκῶπις ̓Αθήνη:</TextUnit>
    <TextUnit id="11531" loc="23.345">ὁππότε δή ῥ' ̓Οδυσῆα ἐέλπετο ὃν κατὰ θυμὸν</TextUnit>
    <TextUnit id="11532" loc="23.346">εὐνῆς ἧς ἀλόχου ταρπήμεναι ἠδὲ καὶ ὕπνου,</TextUnit>
    <TextUnit id="11533" loc="23.347">αὐτίκ' ἀπ' ̓Ωκεανοῦ χρυσόθρονον ἠριγένειαν</TextUnit>
    <TextUnit id="11534" loc="23.348">ὦρσεν, ἵν' ἀνθρώποισι φόως φέροι: ὦρτο δ' ̓Οδυσσεὺς</TextUnit>
    <TextUnit id="11535" loc="23.349">εὐνῆς ἐκ μαλακῆς, ἀλόχῳ δ' ἐπὶ μῦθον ἔτελλεν:</TextUnit>
    <TextUnit id="11536" loc="23.350">“ὦ γύναι,  ἤδη μὲν πολέων κεκορήμεθ' ἀέθλων</TextUnit>
    <TextUnit id="11537" loc="23.351">ἀμφοτέρω, σὺ μὲν ἐνθάδ' ἐμὸν πολυκηδέα νόστον</TextUnit>
    <TextUnit id="11538" loc="23.352">κλαίους'. αὐτὰρ ἐμὲ Ζεὺς ἄλγεσι καὶ θεοὶ ἄλλοι</TextUnit>
    <TextUnit id="11539" loc="23.353">ἱέμενον πεδάασκον ἐμῆς ἀπὸ πατρίδος αἴης:</TextUnit>
    <TextUnit id="11540" loc="23.354">νῦν δ' ἐπεὶ ἀμφοτέρω πολυήρατον ἱκόμεθ' εὐνήν,</TextUnit>
    <TextUnit id="11541" loc="23.355">κτήματα μὲν τά μοι ἔστι,  κομιζέμεν ἐν μεγάροισι,</TextUnit>
    <TextUnit id="11542" loc="23.356">μῆλα δ' ἅ μοι μνηστῆρες ὑπερφίαλοι κατέκειραν,</TextUnit>
    <TextUnit id="11543" loc="23.357">πολλὰ μὲν αὐτὸς ἐγὼ ληί̈σσομαι, ἄλλα δ' ̓Αχαιοὶ</TextUnit>
    <TextUnit id="11544" loc="23.358">δώσους', εἰς ὅ κε πάντας ἐνιπλήσωσιν ἐπαύλους.</TextUnit>
    <TextUnit id="11545" loc="23.359">ἀλλ' ἦ τοι μὲν ἐγὼ πολυδένδρεον ἀγρὸν ἔπειμι,</TextUnit>
    <TextUnit id="11546" loc="23.360">ὀψόμενος πατέρ' ἐσθλόν,  ὅ μοι πυκινῶς ἀκάχηται:</TextUnit>
    <TextUnit id="11547" loc="23.361">σοὶ δέ, γύναι, τάδ' ἐπιτέλλω, πινυτῇ περ ἐούσῃ:</TextUnit>
    <TextUnit id="11548" loc="23.362">αὐτίκα γὰρ φάτις εἶσιν ἅμ' ἠελίῳ ἀνιόντι</TextUnit>
    <TextUnit id="11549" loc="23.363">ἀνδρῶν μνηστήρων, οὓς ἔκτανον ἐν μεγάροισιν:</TextUnit>
    <TextUnit id="11550" loc="23.364">εἰς ὑπερῷ' ἀναβᾶσα σὺν ἀμφιπόλοισι γυναιξὶν</TextUnit>
    <TextUnit id="11551" loc="23.365">ἧσθαι,  μηδέ τινα προτιόσσεο μηδ' ἐρέεινε.”</TextUnit>
    <TextUnit id="11552" loc="23.366">ἦ ῥα καὶ ἀμφ' ὤμοισιν ἐδύσετο τεύχεα καλά,</TextUnit>
    <TextUnit id="11553" loc="23.367">ὦρσε δὲ Τηλέμαχον καὶ βουκόλον ἠδὲ συβώτην,</TextUnit>
    <TextUnit id="11554" loc="23.368">πάντας δ' ἔντε' ἄνωγεν ἀρήϊα χερσὶν ἑλέσθαι.</TextUnit>
    <TextUnit id="11555" loc="23.369">οἱ δέ οἱ οὐκ ἀπίθησαν, ἐθωρήσσοντο δὲ χαλκῷ,</TextUnit>
    <TextUnit id="11556" loc="23.370">ὤϊξαν δὲ θύρας,  ἐκ δ' ἤϊον: ἦρχε δ' ̓Οδυσσεύς.</TextUnit>
    <TextUnit id="11557" loc="23.371">ἤδη μὲν φάος ἦεν ἐπὶ χθόνα, τοὺς δ' ἄρ' ̓Αθήνη</TextUnit>
    <TextUnit id="11558" loc="23.372">νυκτὶ κατακρύψασα θοῶς ἐξῆγε πόληος.</TextUnit>
    <TextUnit id="11559" loc="24.1">̔Ερμῆς δὲ ψυχὰς Κυλλήνιος ἐξεκαλεῖτο</TextUnit>
    <TextUnit id="11560" loc="24.2">ἀνδρῶν μνηστήρων: ἔχε δὲ ῥάβδον μετὰ χερσὶν</TextUnit>
    <TextUnit id="11561" loc="24.3">καλὴν χρυσείην, τῇ τ' ἀνδρῶν ὄμματα θέλγει</TextUnit>
    <TextUnit id="11562" loc="24.4">ὧν ἐθέλει, τοὺς δ' αὖτε καὶ ὑπνώοντας ἐγείρει:</TextUnit>
    <TextUnit id="11563" loc="24.5">τῇ ῥ' ἄγε κινήσας,  ταὶ δὲ τρίζουσαι ἕποντο.</TextUnit>
    <TextUnit id="11564" loc="24.6">ὡς δ' ὅτε νυκτερίδες μυχῷ ἄντρου θεσπεσίοιο</TextUnit>
    <TextUnit id="11565" loc="24.7">τρίζουσαι ποτέονται, ἐπεί κέ τις ἀποπέσῃσιν</TextUnit>
    <TextUnit id="11566" loc="24.8">ὁρμαθοῦ ἐκ πέτρης, ἀνά τ' ἀλλήλῃσιν ἔχονται,</TextUnit>
    <TextUnit id="11567" loc="24.9">ὣς αἱ τετριγυῖαι ἅμ' ἤϊσαν: ἦρχε δ' ἄρα σφιν</TextUnit>
    <TextUnit id="11568" loc="24.10">̔Ερμείας ἀκάκητα κατ' εὐρώεντα κέλευθα.</TextUnit>
    <TextUnit id="11569" loc="24.11">πὰρ δ' ἴσαν ̓Ωκεανοῦ τε ῥοὰς καὶ Λευκάδα πέτρην,</TextUnit>
    <TextUnit id="11570" loc="24.12">ἠδὲ παρ' ̓Ηελίοιο πύλας καὶ δῆμον ὀνείρων</TextUnit>
    <TextUnit id="11571" loc="24.13">ἤϊσαν: αἶψα δ' ἵκοντο κατ' ἀσφοδελὸν λειμῶνα,</TextUnit>
    <TextUnit id="11572" loc="24.14">ἔνθα τε ναίουσι ψυχαί, εἴδωλα καμόντων.</TextUnit>
    <TextUnit id="11573" loc="24.15">εὗρον δὲ ψυχὴν Πηληϊάδεω ̓Αχιλῆος</TextUnit>
    <TextUnit id="11574" loc="24.16">καὶ Πατροκλῆος καὶ ἀμύμονος ̓Αντιλόχοιο</TextUnit>
    <TextUnit id="11575" loc="24.17">Αἴαντός θ', ὃς ἄριστος ἔην εἶδός τε δέμας τε</TextUnit>
    <TextUnit id="11576" loc="24.18">τῶν ἄλλων Δαναῶν μετ' ἀμύμονα Πηλεί̈δαο</TextUnit>
    <TextUnit id="11577" loc="24.19">ὣς οἱ μὲν περὶ κεῖνον ὁμίλεον: ἀγχίμολον δὲ</TextUnit>
    <TextUnit id="11578" loc="24.20">ἤλυθ' ἔπι ψυχὴ ̓Αγαμέμνονος ̓Ατρεί̈δαο</TextUnit>
    <TextUnit id="11579" loc="24.21">ἀχνυμένη: περὶ δ' ἄλλαι ἀγηγέραθ', ὅσσαι ἅμ' αὐτῷ</TextUnit>
    <TextUnit id="11580" loc="24.22">οἴκῳ ἐν Αἰγίσθοιο θάνον καὶ πότμον ἐπέσπον.</TextUnit>
    <TextUnit id="11581" loc="24.23">τὸν προτέρη ψυχὴ προσεφώνεε Πηλεί̈ωνος:</TextUnit>
    <TextUnit id="11582" loc="24.24">“̓Ατρεί̈δη, περὶ μέν ς' ἔφαμεν Διὶ τερπικεραύνῳ</TextUnit>
    <TextUnit id="11583" loc="24.25">ἀνδρῶν ἡρώων φίλον ἔμμεναι ἤματα πάντα,</TextUnit>
    <TextUnit id="11584" loc="24.26">οὕνεκα πολλοῖσίν τε καὶ ἰφθίμοισιν ἄνασσες</TextUnit>
    <TextUnit id="11585" loc="24.27">δήμῳ ἔνι Τρώων, ὅθι πάσχομεν ἄλγε' ̓Αχαιοί.</TextUnit>
    <TextUnit id="11586" loc="24.28">ἦ τ' ἄρα καὶ σοὶ πρῶϊ παραστήσεσθαι ἔμελλεν</TextUnit>
    <TextUnit id="11587" loc="24.29">μοῖρ' ὀλοή, τὴν οὔ τις ἀλεύεται ὅς κε γένηται.</TextUnit>
    <TextUnit id="11588" loc="24.30">ὡς ὄφελες τιμῆς ἀπονήμενος,  ἧς περ ἄνασσες,</TextUnit>
    <TextUnit id="11589" loc="24.31">δήμῳ ἔνι Τρώων θάνατον καὶ πότμον ἐπισπεῖν:</TextUnit>
    <TextUnit id="11590" loc="24.32">τῷ κέν τοι τύμβον μὲν ἐποίησαν Παναχαιοί,</TextUnit>
    <TextUnit id="11591" loc="24.33">ἠδέ κε καὶ σῷ παιδὶ μέγα κλέος ἤρα' ὀπίσσω:</TextUnit>
    <TextUnit id="11592" loc="24.34">νῦν δ' ἄρα ς' οἰκτίστῳ θανάτῳ εἵμαρτο ἁλῶναι.”</TextUnit>
    <TextUnit id="11593" loc="24.35">τὸν δ' αὖτε ψυχὴ προσεφώνεεν ̓Ατρείδαο:</TextUnit>
    <TextUnit id="11594" loc="24.36">“ὄλβιε Πηλέος υἱέ, θεοῖς ἐπιείκελ' ̓Αχιλλεῦ,</TextUnit>
    <TextUnit id="11595" loc="24.37">ὃς θάνες ἐν Τροίῃ ἑκὰς ̓́Αργεος: ἀμφὶ δέ ς' ἄλλοι</TextUnit>
    <TextUnit id="11596" loc="24.38">κτείνοντο Τρώων καὶ ̓Αχαιῶν υἷες ἄριστοι,</TextUnit>
    <TextUnit id="11597" loc="24.39">μαρνάμενοι περὶ σεῖο: σὺ δ' ἐν στροφάλιγγι κονίης</TextUnit>
    <TextUnit id="11598" loc="24.40">κεῖσο μέγας μεγαλωστί,  λελασμένος ἱπποσυνάων.</TextUnit>
    <TextUnit id="11599" loc="24.41">ἡμεῖς δὲ πρόπαν ἦμαρ ἐμαρνάμεθ': οὐδέ κε πάμπαν</TextUnit>
    <TextUnit id="11600" loc="24.42">παυσάμεθα πτολέμου, εἰ μὴ Ζεὺς λαίλαπι παῦσεν.</TextUnit>
    <TextUnit id="11601" loc="24.43">αὐτὰρ ἐπεί ς' ἐπὶ νῆας ἐνείκαμεν ἐκ πολέμοιο,</TextUnit>
    <TextUnit id="11602" loc="24.44">κάτθεμεν ἐν λεχέεσσι, καθήραντες χρόα καλὸν</TextUnit>
    <TextUnit id="11603" loc="24.45">ὕδατί τε λιαρῷ καὶ ἀλείφατι: πολλὰ δέ ς' ἀμφὶ</TextUnit>
    <TextUnit id="11604" loc="24.46">δάκρυα θερμὰ χέον Δαναοὶ κείροντό τε χαίτας.</TextUnit>
    <TextUnit id="11605" loc="24.47">μήτηρ δ' ἐξ ἁλὸς ἦλθε σὺν ἀθανάτῃς ἁλίῃσιν</TextUnit>
    <TextUnit id="11606" loc="24.48">ἀγγελίης ἀί̈ουσα: βοὴ δ' ἐπὶ πόντον ὀρώρει</TextUnit>
    <TextUnit id="11607" loc="24.49">θεσπεσίη, ὑπὸ δὲ τρόμος ἔλλαβε πάντας ̓Αχαιούς:</TextUnit>
    <TextUnit id="11608" loc="24.50">καί νύ κ' ἀναί̈ξαντες ἔβαν κοίλας ἐπὶ νῆας,</TextUnit>
    <TextUnit id="11609" loc="24.51">εἰ μὴ ἀνὴρ κατέρυκε παλαιά τε πολλά τε εἰδώς,</TextUnit>
    <TextUnit id="11610" loc="24.52">Νέστωρ, οὗ καὶ πρόσθεν ἀρίστη φαίνετο βουλή:</TextUnit>
    <TextUnit id="11611" loc="24.53">ὅ σφιν ἐϋφρονέων ἀγορήσατο καὶ μετέειπεν:</TextUnit>
    <TextUnit id="11612" loc="24.54">“ἴσχεσθ', ̓Αργεῖοι, μὴ φεύγετε, κοῦροι ̓Αχαιῶν:</TextUnit>
    <TextUnit id="11613" loc="24.55">μήτηρ ἐξ ἁλὸς ἥδε σὺν ἀθανάτῃς ἁλίῃσιν</TextUnit>
    <TextUnit id="11614" loc="24.56">ἔρχεται, οὗ παιδὸς τεθνηότος ἀντιόωσα.”</TextUnit>
    <TextUnit id="11615" loc="24.57">“ὣς ἔφαθ', οἱ δ' ἔσχοντο φόβου μεγάθυμοι ̓Αχαιοί:</TextUnit>
    <TextUnit id="11616" loc="24.58">ἀμφὶ δέ ς' ἔστησαν κοῦραι ἁλίοιο γέροντος</TextUnit>
    <TextUnit id="11617" loc="24.59">οἴκτρ' ὀλοφυρόμεναι, περὶ δ' ἄμβροτα εἵματα ἕσσαν.</TextUnit>
    <TextUnit id="11618" loc="24.60">Μοῦσαι δ' ἐννέα πᾶσαι ἀμειβόμεναι ὀπὶ καλῇ</TextUnit>
    <TextUnit id="11619" loc="24.61">θρήνεον: ἔνθα κεν οὔ τιν' ἀδάκρυτόν γ' ἐνόησας</TextUnit>
    <TextUnit id="11620" loc="24.62">̓Αργείων: τοῖον γὰρ ὑπώρορε Μοῦσα λίγεια.</TextUnit>
    <TextUnit id="11621" loc="24.63">ἑπτὰ δὲ καὶ δέκα μέν σε ὁμῶς νύκτας τε καὶ ἦμαρ</TextUnit>
    <TextUnit id="11622" loc="24.64">κλαίομεν ἀθάνατοί τε θεοὶ θνητοί τ' ἄνθρωποι:</TextUnit>
    <TextUnit id="11623" loc="24.65">ὀκτωκαιδεκάτῃ δ' ἔδομεν πυρί,  πολλὰ δέ ς' ἀμφὶ</TextUnit>
    <TextUnit id="11624" loc="24.66">μῆλα κατεκτάνομεν μάλα πίονα καὶ ἕλικας βοῦς.</TextUnit>
    <TextUnit id="11625" loc="24.67">καίεο δ' ἔν τ' ἐσθῆτι θεῶν καὶ ἀλείφατι πολλῷ</TextUnit>
    <TextUnit id="11626" loc="24.68">καὶ μέλιτι γλυκερῷ: πολλοὶ δ' ἥρωες ̓Αχαιοὶ</TextUnit>
    <TextUnit id="11627" loc="24.69">τεύχεσιν ἐρρώσαντο πυρὴν πέρι καιομένοιο,</TextUnit>
    <TextUnit id="11628" loc="24.70">πεζοί θ' ἱππῆές τε: πολὺς δ' ὀρυμαγδὸς ὀρώρει</TextUnit>
    <TextUnit id="11629" loc="24.71">αὐτὰρ ἐπεὶ δή σε φλὸξ ἤνυσεν ̔Ηφαίστοιο,</TextUnit>
    <TextUnit id="11630" loc="24.72">ἠῶθεν δή τοι λέγομεν λεύκ' ὀστέ', ̓Αχιλλεῦ,</TextUnit>
    <TextUnit id="11631" loc="24.73">οἴνῳ ἐν ἀκρήτῳ καὶ ἀλείφατι: δῶκε δὲ μήτηρ</TextUnit>
    <TextUnit id="11632" loc="24.74">χρύσεον ἀμφιφορῆα: Διωνύσοιο δὲ δῶρον</TextUnit>
    <TextUnit id="11633" loc="24.75">φάσκ' ἔμεναι,  ἔργον δὲ περικλυτοῦ ̔Ηφαίστοιο.</TextUnit>
    <TextUnit id="11634" loc="24.76">ἐν τῷ τοι κεῖται λεύκ' ὀστέα, φαίδιμ' ̓Αχιλλεῦ,</TextUnit>
    <TextUnit id="11635" loc="24.77">μίγδα δὲ Πατρόκλοιο Μενοιτιάδαο θανόντος,</TextUnit>
    <TextUnit id="11636" loc="24.78">χωρὶς δ' ̓Αντιλόχοιο, τὸν ἔξοχα τῖες ἁπάντων</TextUnit>
    <TextUnit id="11637" loc="24.79">τῶν ἄλλων ἑτάρων, μετὰ Πάτροκλόν γε θανόντα.</TextUnit>
    <TextUnit id="11638" loc="24.80">ἀμφ' αὐτοῖσι δ' ἔπειτα μέγαν καὶ ἀμύμονα τύμβον</TextUnit>
    <TextUnit id="11639" loc="24.81">χεύαμεν ̓Αργείων ἱερὸς στρατὸς αἰχμητάων</TextUnit>
    <TextUnit id="11640" loc="24.82">ἀκτῇ ἔπι προὐχούσῃ, ἐπὶ πλατεῖ ̔Ελλησπόντῳ,</TextUnit>
    <TextUnit id="11641" loc="24.83">ὥς κεν τηλεφανὴς ἐκ ποντόφιν ἀνδράσιν εἴη</TextUnit>
    <TextUnit id="11642" loc="24.84">τοῖς οἳ νῦν γεγάασι καὶ οἳ μετόπισθεν ἔσονται.</TextUnit>
    <TextUnit id="11643" loc="24.85">μήτηρ δ' αἰτήσασα θεοὺς περικαλλέ' ἄεθλα</TextUnit>
    <TextUnit id="11644" loc="24.86">θῆκε μέσῳ ἐν ἀγῶνι ἀριστήεσσιν ̓Αχαιῶν.</TextUnit>
    <TextUnit id="11645" loc="24.87">ἤδη μὲν πολέων τάφῳ ἀνδρῶν ἀντεβόλησας</TextUnit>
    <TextUnit id="11646" loc="24.88">ἡρώων, ὅτε κέν ποτ' ἀποφθιμένου βασιλῆος</TextUnit>
    <TextUnit id="11647" loc="24.89">ζώννυνταί τε νέοι καὶ ἐπεντύνονται ἄεθλα:</TextUnit>
    <TextUnit id="11648" loc="24.90">ἀλλά κε κεῖνα μάλιστα ἰδὼν θηήσαο θυμῷ,</TextUnit>
    <TextUnit id="11649" loc="24.91">οἷ' ἐπὶ σοὶ κατέθηκε θεὰ περικαλλέ' ἄεθλα,</TextUnit>
    <TextUnit id="11650" loc="24.92">ἀργυρόπεζα Θέτις: μάλα γὰρ φίλος ἦσθα θεοῖσιν.</TextUnit>
    <TextUnit id="11651" loc="24.93">ὣς σὺ μὲν οὐδὲ θανὼν ὄνομ' ὤλεσας, ἀλλά τοι αἰεὶ</TextUnit>
    <TextUnit id="11652" loc="24.94">πάντας ἐπ' ἀνθρώπους κλέος ἔσσεται ἐσθλόν, ̓Αχιλλεῦ,</TextUnit>
    <TextUnit id="11653" loc="24.95">αὐτὰρ ἐμοὶ τί τόδ' ἦδος,  ἐπεὶ πόλεμον τολύπευσα;</TextUnit>
    <TextUnit id="11654" loc="24.96">ἐν νόστῳ γάρ μοι Ζεὺς μήσατο λυγρὸν ὄλεθρον</TextUnit>
    <TextUnit id="11655" loc="24.97">Αἰγίσθου ὑπὸ χερσὶ καὶ οὐλομένης ἀλόχοιο.”</TextUnit>
    <TextUnit id="11656" loc="24.98">ὣς οἱ μὲν τοιαῦτα πρὸς ἀλλήλους ἀγόρευον,</TextUnit>
    <TextUnit id="11657" loc="24.99">ἀγχίμολον δέ σφ' ἦλθε διάκτορος ἀργεϊφόντης,</TextUnit>
    <TextUnit id="11658" loc="24.100">ψυχὰς μνηστήρων κατάγων ̓Οδυσῆϊ δαμέντων,</TextUnit>
    <TextUnit id="11659" loc="24.101">τὼ δ' ἄρα θαμβήσαντ' ἰθὺς κίον, ὡς ἐσιδέσθην.</TextUnit>
    <TextUnit id="11660" loc="24.102">ἔγνω δὲ ψυχὴ ̓Αγαμέμνονος ̓Ατρεί̈δαο</TextUnit>
    <TextUnit id="11661" loc="24.103">παῖδα φίλον Μελανῆος, ἀγακλυτὸν ̓Αμφιμέδοντα:</TextUnit>
    <TextUnit id="11662" loc="24.104">ξεῖνος γάρ οἱ ἔην ̓Ιθάκῃ ἔνι οἰκία ναίων.</TextUnit>
    <TextUnit id="11663" loc="24.105">τὸν προτέρη ψυχὴ προσεφώνεεν ̓Ατρεί̈δαο:</TextUnit>
    <TextUnit id="11664" loc="24.106">“̓Αμφίμεδον, τί παθόντες ἐρεμνὴν γαῖαν ἔδυτε</TextUnit>
    <TextUnit id="11665" loc="24.107">πάντες κεκριμένοι καὶ ὁμήλικες; οὐδέ κεν ἄλλως</TextUnit>
    <TextUnit id="11666" loc="24.108">κρινάμενος λέξαιτο κατὰ πτόλιν ἄνδρας ἀρίστους.</TextUnit>
    <TextUnit id="11667" loc="24.109">ἦ ὔμμ' ἐν νήεσσι Ποσειδάων ἐδάμασσεν,</TextUnit>
    <TextUnit id="11668" loc="24.110">ὄρσας ἀργαλέους ἀνέμους καὶ κύματα μακρά;</TextUnit>
    <TextUnit id="11669" loc="24.111">ἦ που ἀνάρσιοι ἄνδρες ἐδηλήσαντ' ἐπὶ χέρσου</TextUnit>
    <TextUnit id="11670" loc="24.112">βοῦς περιταμνομένους ἠδ' οἰῶν πώεα καλά,</TextUnit>
    <TextUnit id="11671" loc="24.113">ἠὲ περὶ πτόλιος μαχεούμενοι ἠδὲ γυναικῶν;</TextUnit>
    <TextUnit id="11672" loc="24.114">εἰπέ μοι εἰρομένῳ: ξεῖνος δέ τοι εὔχομαι εἶναι.</TextUnit>
    <TextUnit id="11673" loc="24.115">ἦ οὐ μέμνῃ ὅτε κεῖσε κατήλυθον ὑμέτερον δῶ,</TextUnit>
    <TextUnit id="11674" loc="24.116">ὀτρυνέων ̓Οδυσῆα σὺν ἀντιθέῳ Μενελάῳ</TextUnit>
    <TextUnit id="11675" loc="24.117">̓́Ιλιον εἰς ἅμ' ἕπεσθαι ἐϋσσέλμων ἐπὶ νηῶν;</TextUnit>
    <TextUnit id="11676" loc="24.118">μηνὶ δ' ἄρ' οὔλῳ πάντα περήσαμεν εὐρέα πόντον,</TextUnit>
    <TextUnit id="11677" loc="24.119">σπουδῇ παρπεπιθόντες ̓Οδυσσῆα πτολίπορθον.”</TextUnit>
    <TextUnit id="11678" loc="24.120">τὸν δ' αὖτε ψυχὴ προσεφώνεεν ̓Αμφιμέδοντος:</TextUnit>
    <TextUnit id="11679" loc="24.121">“̓Ατρεί̈δη κύδιστε, ἄναξ ἀνδρῶν ̓Αγάμεμνον,</TextUnit>
    <TextUnit id="11680" loc="24.122">μέμνημαι τάδε πάντα, διοτρεφές, ὡς ἀγορεύεις:</TextUnit>
    <TextUnit id="11681" loc="24.123">σοὶ δ' ἐγὼ εὖ μάλα πάντα καὶ ἀτρεκέως καταλέξω,</TextUnit>
    <TextUnit id="11682" loc="24.124">ἡμετέρου θανάτοιο κακὸν τέλος, οἷον ἐτύχθη.</TextUnit>
    <TextUnit id="11683" loc="24.125">μνώμεθ' ̓Οδυσσῆος δὴν οἰχομένοιο δάμαρτα:</TextUnit>
    <TextUnit id="11684" loc="24.126">ἡ δ' οὔτ' ἠρνεῖτο στυγερὸν γάμον οὔτ' ἐτελεύτα,</TextUnit>
    <TextUnit id="11685" loc="24.127">ἡμῖν φραζομένη θάνατον καὶ κῆρα μέλαιναν,</TextUnit>
    <TextUnit id="11686" loc="24.128">ἀλλὰ δόλον τόνδ' ἄλλον ἐνὶ φρεσὶ μερμήριξε:</TextUnit>
    <TextUnit id="11687" loc="24.129">στησαμένη μέγαν ἱστὸν ἐνὶ μεγάροισιν ὕφαινε,</TextUnit>
    <TextUnit id="11688" loc="24.130">λεπτὸν καὶ περίμετρον: ἄφαρ δ' ἡμῖν μετέειπε:</TextUnit>
    <TextUnit id="11689" loc="24.131">“‘κοῦροι ἐμοὶ μνηστῆρες, ἐπεὶ θάνε δῖος ̓Οδυσσεύς,</TextUnit>
    <TextUnit id="11690" loc="24.132">μίμνετ' ἐπειγόμενοι τὸν ἐμὸν γάμον, εἰς ὅ κε φᾶρος</TextUnit>
    <TextUnit id="11691" loc="24.133">ἐκτελέσω, μή μοι μεταμώνια νήματ' ὄληται,</TextUnit>
    <TextUnit id="11692" loc="24.134">Λαέρτῃ ἥρωϊ ταφήϊον, εἰς ὅτε κέν μιν</TextUnit>
    <TextUnit id="11693" loc="24.135">μοῖρ' ὀλοὴ καθέλῃσι τανηλεγέος θανάτοιο,</TextUnit>
    <TextUnit id="11694" loc="24.136">μή τίς μοι κατὰ δῆμον ̓Αχαιϊάδων νεμεσήσῃ,</TextUnit>
    <TextUnit id="11695" loc="24.137">αἴ κεν ἄτερ σπείρου κεῖται πολλὰ κτεατίσσας.’</TextUnit>
    <TextUnit id="11696" loc="24.138">“ὣς ἔφαθ', ἡμῖν δ' αὖτ' ἐπεπείθετο θυμὸς ἀγήνωρ.</TextUnit>
    <TextUnit id="11697" loc="24.139">ἔνθα καὶ ἠματίη μὲν ὑφαίνεσκεν μέγαν ἱστόν,</TextUnit>
    <TextUnit id="11698" loc="24.140">νύκτας δ' ἀλλύεσκεν,  ἐπεὶ δαί̈δας παραθεῖτο.</TextUnit>
    <TextUnit id="11699" loc="24.141">ὣς τρίετες μὲν ἔληθε δόλῳ καὶ ἔπειθεν ̓Αχαιούς:</TextUnit>
    <TextUnit id="11700" loc="24.142">ἀλλ' ὅτε τέτρατον ἦλθεν ἔτος καὶ ἐπήλυθον ὧραι,</TextUnit>
    <TextUnit id="11701" loc="24.143">μηνῶν φθινόντων, περὶ δ' ἤματα πόλλ' ἐτελέσθη,</TextUnit>
    <TextUnit id="11702" loc="24.144">καὶ τότε δή τις ἔειπε γυναικῶν, ἣ σάφα ᾔδη,</TextUnit>
    <TextUnit id="11703" loc="24.145">καὶ τήν γ' ἀλλύουσαν ἐφεύρομεν ἀγλαὸν ἱστόν.</TextUnit>
    <TextUnit id="11704" loc="24.146">ὣς τὸ μὲν ἐξετέλεσσε καὶ οὐκ ἐθέλους', ὑπ' ἀνάγκης.</TextUnit>
    <TextUnit id="11705" loc="24.147">“εὖθ' ἡ φᾶρος ἔδειξεν, ὑφήνασα μέγαν ἱστόν,</TextUnit>
    <TextUnit id="11706" loc="24.148">πλύνας', ἠελίῳ ἐναλίγκιον ἠὲ σελήνῃ,</TextUnit>
    <TextUnit id="11707" loc="24.149">καὶ τότε δή ῥ' ̓Οδυσῆα κακός ποθεν ἤγαγε δαίμων</TextUnit>
    <TextUnit id="11708" loc="24.150">ἀγροῦ ἐπ' ἐσχατιήν,  ὅθι δώματα ναῖε συβώτης.</TextUnit>
    <TextUnit id="11709" loc="24.151">ἔνθ' ἦλθεν φίλος υἱὸς ̓Οδυσσῆος θείοιο,</TextUnit>
    <TextUnit id="11710" loc="24.152">ἐκ Πύλου ἠμαθόεντος ἰὼν σὺν νηὶ̈ μελαίνῃ:</TextUnit>
    <TextUnit id="11711" loc="24.153">τὼ δὲ μνηστῆρσιν θάνατον κακὸν ἀρτύναντε</TextUnit>
    <TextUnit id="11712" loc="24.154">ἵκοντο προτὶ ἄστυ περικλυτόν, ἦ τοι ̓Οδυσσεὺς</TextUnit>
    <TextUnit id="11713" loc="24.155">ὕστερος,  αὐτὰρ Τηλέμαχος πρόσθ' ἡγεμόνευε.</TextUnit>
    <TextUnit id="11714" loc="24.156">τὸν δὲ συβώτης ἦγε κακὰ χροὶ̈ εἵματ' ἔχοντα,</TextUnit>
    <TextUnit id="11715" loc="24.157">πτωχῷ λευγαλέῳ ἐναλίγκιον ἠδὲ γέροντι</TextUnit>
    <TextUnit id="11716" loc="24.158">σκηπτόμενον: τὰ δὲ λυγρὰ περὶ χροὶ̈ εἵματα ἕστο:</TextUnit>
    <TextUnit id="11717" loc="24.159">οὐδέ τις ἡμείων δύνατο γνῶναι τὸν ἐόντα</TextUnit>
    <TextUnit id="11718" loc="24.160">ἐξαπίνης προφανέντ',  οὐδ' οἳ προγενέστεροι ἦσαν,</TextUnit>
    <TextUnit id="11719" loc="24.161">ἀλλ' ἔπεσίν τε κακοῖσιν ἐνίσσομεν ἠδὲ βολῇσιν.</TextUnit>
    <TextUnit id="11720" loc="24.162">αὐτὰρ ὁ τῆος ἐτόλμα ἐνὶ μεγάροισιν ἑοῖσι</TextUnit>
    <TextUnit id="11721" loc="24.163">βαλλόμενος καὶ ἐνισσόμενος τετληότι θυμῷ:</TextUnit>
    <TextUnit id="11722" loc="24.164">ἀλλ' ὅτε δή μιν ἔγειρε Διὸς νοός αἰγιόχοιο,</TextUnit>
    <TextUnit id="11723" loc="24.165">σὺν μὲν Τηλεμάχῳ περικαλλέα τεύχε' ἀείρας</TextUnit>
    <TextUnit id="11724" loc="24.166">ἐς θάλαμον κατέθηκε καὶ ἐκλήϊσεν ὀχῆας,</TextUnit>
    <TextUnit id="11725" loc="24.167">αὐτὰρ ὁ ἣν ἄλοχον πολυκερδείῃσιν ἄνωγε</TextUnit>
    <TextUnit id="11726" loc="24.168">τόξον μνηστήρεσσι θέμεν πολιόν τε σίδηρον,</TextUnit>
    <TextUnit id="11727" loc="24.169">ἡμῖν αἰνομόροισιν ἀέθλια καὶ φόνου ἀρχήν.</TextUnit>
    <TextUnit id="11728" loc="24.170">οὐδέ τις ἡμείων δύνατο κρατεροῖο βιοῖο</TextUnit>
    <TextUnit id="11729" loc="24.171">νευρὴν ἐντανύσαι, πολλὸν δ' ἐπιδευέες ἦμεν.</TextUnit>
    <TextUnit id="11730" loc="24.172">ἀλλ' ὅτε χεῖρας ἵκανεν ̓Οδυσσῆος μέγα τόξον,</TextUnit>
    <TextUnit id="11731" loc="24.173">ἔνθ' ἡμεῖς μὲν πάντες ὁμοκλέομεν ἐπέεσσι</TextUnit>
    <TextUnit id="11732" loc="24.174">τόξον μὴ δόμεναι, μηδ' εἰ μάλα πολλ' ἀγορεύοι:</TextUnit>
    <TextUnit id="11733" loc="24.175">Τηλέμαχος δέ μιν οἶος ἐποτρύνων ἐκέλευσεν.</TextUnit>
    <TextUnit id="11734" loc="24.176">αὐτὰρ ὁ δέξατο χειρὶ πολύτλας δῖος ̓Οδυσσεύς,</TextUnit>
    <TextUnit id="11735" loc="24.177">ῥηϊδίως δ' ἐτάνυσσε βιόν, διὰ δ' ἧκε σιδήρου,</TextUnit>
    <TextUnit id="11736" loc="24.178">στῆ δ' ἄρ' ἐπ' οὐδὸν ἰών, ταχέας δ' ἐκχεύατ' ὀϊστοὺς</TextUnit>
    <TextUnit id="11737" loc="24.179">δεινὸν παπταίνων, βάλε δ' ̓Αντίνοον βασιλῆα.</TextUnit>
    <TextUnit id="11738" loc="24.180">αὐτὰρ ἔπειτ' ἄλλοις ἐφίει βέλεα στονόεντα,</TextUnit>
    <TextUnit id="11739" loc="24.181">ἄντα τιτυσκόμενος: τοὶ δ' ἀγχιστῖνοι ἔπιπτον.</TextUnit>
    <TextUnit id="11740" loc="24.182">γνωτὸν δ' ἦν ὅ ῥά τίς σφι θεῶν ἐπιτάρροθος ἦεν:</TextUnit>
    <TextUnit id="11741" loc="24.183">αὐτίκα γὰρ κατὰ δώματ' ἐπισπόμενοι μένεϊ σφῷ</TextUnit>
    <TextUnit id="11742" loc="24.184">κτεῖνον ἐπιστροφάδην, τῶν δὲ στόνος ὤρνυτ' ἀεικὴς</TextUnit>
    <TextUnit id="11743" loc="24.185">κράτων τυπτομένων,  δάπεδον δ' ἅπαν αἵματι θῦεν.</TextUnit>
    <TextUnit id="11744" loc="24.186">ὣς ἡμεῖς, ̓Αγάμεμνον, ἀπωλόμεθ', ὧν ἔτι καὶ νῦν</TextUnit>
    <TextUnit id="11745" loc="24.187">σώματ' ἀκηδέα κεῖται ἐνὶ μεγάροις ̓Οδυσῆος:</TextUnit>
    <TextUnit id="11746" loc="24.188">οὐ γάρ πω ἴσασι φίλοι κατὰ δώμαθ' ἑκάστου,</TextUnit>
    <TextUnit id="11747" loc="24.189">οἵ κ' ἀπονίψαντες μέλανα βρότον ἐξ ὠτειλέων</TextUnit>
    <TextUnit id="11748" loc="24.190">κατθέμενοι γοάοιεν: ὃ γὰρ γέρας ἐστὶ θανόντων.”</TextUnit>
    <TextUnit id="11749" loc="24.191">τὸν δ' αὖτε ψυχὴ προσεφώνεεν ̓Ατρεί̈δαο:</TextUnit>
    <TextUnit id="11750" loc="24.192">“ὄλβιε Λαέρταο πάϊ, πολυμήχαν' ̓Οδυσσεῦ,</TextUnit>
    <TextUnit id="11751" loc="24.193">ἦ ἄρα σὺν μεγάλῃ ἀρετῇ ἐκτήσω ἄκοιτιν.</TextUnit>
    <TextUnit id="11752" loc="24.194">ὡς ἀγαθαὶ φρένες ἦσαν ἀμύμονι Πηνελοπείῃ,</TextUnit>
    <TextUnit id="11753" loc="24.195">κούρῃ ̓Ικαρίου: ὡς εὖ μέμνητ' ̓Οδυσῆος,</TextUnit>
    <TextUnit id="11754" loc="24.196">ἀνδρὸς κουριδίου: τῷ οἱ κλέος οὔ ποτ' ὀλεῖται</TextUnit>
    <TextUnit id="11755" loc="24.197">ἧς ἀρετῆς, τεύξουσι δ' ἐπιχθονίοισιν ἀοιδὴν</TextUnit>
    <TextUnit id="11756" loc="24.198">ἀθάνατοι χαρίεσσαν ἐχέφρονι Πηνελοπείῃ,</TextUnit>
    <TextUnit id="11757" loc="24.199">οὐχ ὡς Τυνδαρέου κούρη κακὰ μήσατο ἔργα,</TextUnit>
    <TextUnit id="11758" loc="24.200">κουρίδιον κτείνασα πόσιν,  στυγερὴ δέ τ' ἀοιδὴ</TextUnit>
    <TextUnit id="11759" loc="24.201">ἔσσετ' ἐπ' ἀνθρώπους, χαλεπὴν δέ τε φῆμιν ὀπάσσει</TextUnit>
    <TextUnit id="11760" loc="24.202">θηλυτέρῃσι γυναιξί, καὶ ἥ κ' εὐεργὸς ἔῃσιν.”</TextUnit>
    <TextUnit id="11761" loc="24.203">ὣς οἱ μὲν τοιαῦτα πρὸς ἀλλήλους ἀγόρευον,</TextUnit>
    <TextUnit id="11762" loc="24.204">ἑσταότ' εἰν ̓Αί̈δαο δόμοις, ὑπὸ κεύθεσι γαίης:</TextUnit>
    <TextUnit id="11763" loc="24.205">οἱ δ' ἐπεὶ ἐκ πόλιος κατέβαν, τάχα δ' ἀγρὸν ἵκοντο</TextUnit>
    <TextUnit id="11764" loc="24.206">καλὸν Λαέρταο τετυγμένον,  ὅν ῥά ποτ' αὐτὸς</TextUnit>
    <TextUnit id="11765" loc="24.207">Λαέρτης κτεάτισσεν, ἐπεὶ μάλα πόλλ' ἐμόγησεν.</TextUnit>
    <TextUnit id="11766" loc="24.208">ἔνθα οἱ οἶκος ἔην, περὶ δὲ κλίσιον θέε πάντη,</TextUnit>
    <TextUnit id="11767" loc="24.209">ἐν τῷ σιτέσκοντο καὶ ἵζανον ἠδὲ ἴαυον</TextUnit>
    <TextUnit id="11768" loc="24.210">δμῶες ἀναγκαῖοι,  τοί οἱ φίλα ἐργάζοντο.</TextUnit>
    <TextUnit id="11769" loc="24.211">ἐν δὲ γυνὴ Σικελὴ γρηὺ̈ς πέλεν, ἥ ῥα γέροντα</TextUnit>
    <TextUnit id="11770" loc="24.212">ἐνδυκέως κομέεσκεν ἐπ' ἀγροῦ, νόσφι πόληος.</TextUnit>
    <TextUnit id="11771" loc="24.213">ἔνθ' ̓Οδυσεὺς δμώεσσι καὶ υἱέϊ μῦθον ἔειπεν:</TextUnit>
    <TextUnit id="11772" loc="24.214">“ὑμεῖς μὲν νῦν ἔλθετ' ἐϋκτίμενον δόμον εἴσω,</TextUnit>
    <TextUnit id="11773" loc="24.215">δεῖπνον δ' αἶψα συῶν ἱερεύσατε ὅς τις ἄριστος:</TextUnit>
    <TextUnit id="11774" loc="24.216">αὐτὰρ ἐγὼ πατρὸς πειρήσομαι ἡμετέροιο,</TextUnit>
    <TextUnit id="11775" loc="24.217">αἴ κέ μ' ἐπιγνώῃ καὶ φράσσεται ὀφθαλμοῖσιν,</TextUnit>
    <TextUnit id="11776" loc="24.218">ἦέ κεν ἀγνοιῇσι, πολὺν χρόνον ἀμφὶς ἐόντα.”</TextUnit>
    <TextUnit id="11777" loc="24.219">ὣς εἰπὼν δμώεσσιν ἀρήϊα τεύχε' ἔδωκεν.</TextUnit>
    <TextUnit id="11778" loc="24.220">οἱ μὲν ἔπειτα δόμονδε θοῶς κίον,  αὐτὰρ ̓Οδυσσεὺς</TextUnit>
    <TextUnit id="11779" loc="24.221">ἆσσον ἴεν πολυκάρπου ἀλωῆς πειρητίζων.</TextUnit>
    <TextUnit id="11780" loc="24.222">οὐδ' εὗρεν Δολίον, μέγαν ὄρχατον ἐσκαταβαίνων,</TextUnit>
    <TextUnit id="11781" loc="24.223">οὐδέ τινα δμώων οὐδ' υἱῶν: ἀλλ' ἄρα τοί γε</TextUnit>
    <TextUnit id="11782" loc="24.224">αἱμασιὰς λέξοντες ἀλωῆς ἔμμεναι ἕρκος</TextUnit>
    <TextUnit id="11783" loc="24.225">ᾤχοντ',  αὐτὰρ ὁ τοῖσι γέρων ὁδὸν ἡγεμόνευε.</TextUnit>
    <TextUnit id="11784" loc="24.226">τὸν δ' οἶον πατέρ' εὗρεν ἐϋκτιμένῃ ἐν ἀλωῇ,</TextUnit>
    <TextUnit id="11785" loc="24.227">λιστρεύοντα φυτόν: ῥυπόωντα δὲ ἕστο χιτῶνα</TextUnit>
    <TextUnit id="11786" loc="24.228">ῥαπτὸν ἀεικέλιον, περὶ δὲ κνήμῃσι βοείας</TextUnit>
    <TextUnit id="11787" loc="24.229">κνημῖδας ῥαπτὰς δέδετο, γραπτῦς ἀλεείνων,</TextUnit>
    <TextUnit id="11788" loc="24.230">χειρῖδάς τ' ἐπὶ χερσὶ βάτων ἕνεκ': αὐτὰρ ὕπερθεν</TextUnit>
    <TextUnit id="11789" loc="24.231">αἰγείην κυνέην κεφαλῇ ἔχε, πένθος ἀέξων.</TextUnit>
    <TextUnit id="11790" loc="24.232">τὸν δ' ὡς οὖν ἐνόησε πολύτλας δῖος ̓Οδυσσεὺς</TextUnit>
    <TextUnit id="11791" loc="24.233">γήραϊ τειρόμενον, μέγα δὲ φρεσὶ πένθος ἔχοντα,</TextUnit>
    <TextUnit id="11792" loc="24.234">στὰς ἄρ' ὑπὸ βλωθρὴν ὄγχνην κατὰ δάκρυον εἶβε.</TextUnit>
    <TextUnit id="11793" loc="24.235">μερμήριξε δ' ἔπειτα κατὰ φρένα καὶ κατὰ θυμὸν</TextUnit>
    <TextUnit id="11794" loc="24.236">κύσσαι καὶ περιφῦναι ἑὸν πατέρ', ἠδὲ ἕκαστα</TextUnit>
    <TextUnit id="11795" loc="24.237">εἰπεῖν, ὡς ἔλθοι καὶ ἵκοιτ' ἐς πατρίδα γαῖαν,</TextUnit>
    <TextUnit id="11796" loc="24.238">ἦ πρῶτ' ἐξερέοιτο ἕκαστά τε πειρήσαιτο.</TextUnit>
    <TextUnit id="11797" loc="24.239">ὧδε δέ οἱ φρονέοντι δοάσσατο κέρδιον εἶναι,</TextUnit>
    <TextUnit id="11798" loc="24.240">πρῶτον κερτομίοις ἐπέεσσιν πειρηθῆναι.</TextUnit>
    <TextUnit id="11799" loc="24.241">τὰ φρονέων ἰθὺς κίεν αὐτοῦ δῖος ̓Οδυσσεύς.</TextUnit>
    <TextUnit id="11800" loc="24.242">ἦ τοι ὁ μὲν κατέχων κεφαλὴν φυτὸν ἀμφελάχαινε:</TextUnit>
    <TextUnit id="11801" loc="24.243">τὸν δὲ παριστάμενος προσεφώνεε φαίδιμος υἱός:</TextUnit>
    <TextUnit id="11802" loc="24.244">“ὦ γέρον, οὐκ ἀδαημονίη ς' ἔχει ἀμφιπολεύειν</TextUnit>
    <TextUnit id="11803" loc="24.245">ὄρχατον,  ἀλλ' εὖ τοι κομιδὴ ἔχει, οὐδέ τι πάμπαν,</TextUnit>
    <TextUnit id="11804" loc="24.246">οὐ φυτόν, οὐ συκέη, οὐκ ἄμπελος, οὐ μὲν ἐλαίη,</TextUnit>
    <TextUnit id="11805" loc="24.247">οὐκ ὄγχνη, οὐ πρασιή τοι ἄνευ κομιδῆς κατὰ κῆπον.</TextUnit>
    <TextUnit id="11806" loc="24.248">ἄλλο δέ τοι ἐρέω, σὺ δὲ μὴ χόλον ἔνθεο θυμῷ</TextUnit>
    <TextUnit id="11807" loc="24.249">αὐτόν ς' οὐκ ἀγαθὴ κομιδὴ ἔχει, ἀλλ' ἅμα γῆρας</TextUnit>
    <TextUnit id="11808" loc="24.250">λυγρὸν ἔχεις αὐχμεῖς τε κακῶς καὶ ἀεικέα ἕσσαι.</TextUnit>
    <TextUnit id="11809" loc="24.251">οὐ μὲν ἀεργίης γε ἄναξ ἕνεκ' οὔ σε κομίζει,</TextUnit>
    <TextUnit id="11810" loc="24.252">οὐδέ τί τοι δούλειον ἐπιπρέπει εἰσοράασθαι</TextUnit>
    <TextUnit id="11811" loc="24.253">εἶδος καὶ μέγεθος: βασιλῆϊ γὰρ ἀνδρὶ ἔοικας.</TextUnit>
    <TextUnit id="11812" loc="24.254">τοιούτῳ δὲ ἔοικας, ἐπεὶ λούσαιτο φάγοι τε,</TextUnit>
    <TextUnit id="11813" loc="24.255">εὑδέμεναι μαλακῶς: ἡ γὰρ δίκη ἐστὶ γερόντων.</TextUnit>
    <TextUnit id="11814" loc="24.256">ἀλλ' ἄγε μοι τόδε εἰπὲ καὶ ἀτρεκέως κατάλεξον,</TextUnit>
    <TextUnit id="11815" loc="24.257">τεῦ δμὼς εἶς ἀνδρῶν; τεῦ δ' ὄρχατον ἀμφιπολεύεις;</TextUnit>
    <TextUnit id="11816" loc="24.258">καὶ μοι τοῦτ' ἀγόρευσον ἐτήτυμον, ὄφρ' ἐὺ̈ εἰδῶ,</TextUnit>
    <TextUnit id="11817" loc="24.259">εἰ ἐτεόν γ' ̓Ιθάκην τήνδ' ἱκόμεθ', ὥς μοι ἔειπεν</TextUnit>
    <TextUnit id="11818" loc="24.260">οὗτος ἀνὴρ νῦν δὴ ξυμβλήμενος ἐνθάδ' ἰόντι,</TextUnit>
    <TextUnit id="11819" loc="24.261">οὔ τι μάλ' ἀρτίφρων, ἐπεὶ οὐ τόλμησεν ἕκαστα</TextUnit>
    <TextUnit id="11820" loc="24.262">εἰπεῖν ἠδ' ἐπακοῦσαι ἐμὸν ἔπος, ὡς ἐρέεινον</TextUnit>
    <TextUnit id="11821" loc="24.263">ἀμφὶ ξείνῳ ἐμῷ, ἤ που ζώει τε καὶ ἔστιν</TextUnit>
    <TextUnit id="11822" loc="24.264">ἦ ἤδη τέθνηκε καὶ εἰν ̓Αί̈δαο δόμοισιν.</TextUnit>
    <TextUnit id="11823" loc="24.265">ἐκ γάρ τοι ἐρέω,  σὺ δὲ σύνθεο καί μευ ἄκουσον:</TextUnit>
    <TextUnit id="11824" loc="24.266">ἄνδρα ποτ' ἐξείνισσα φίλῃ ἐνὶ πατρίδι γαίῃ</TextUnit>
    <TextUnit id="11825" loc="24.267">ἡμέτερόνδ' ἐλθόντα, καὶ οὔ πω τις βροτὸς ἄλλος</TextUnit>
    <TextUnit id="11826" loc="24.268">ξείνων τηλεδαπῶν φιλίων ἐμὸν ἵκετο δῶμα:</TextUnit>
    <TextUnit id="11827" loc="24.269">εὔχετο δ' ἐξ ̓Ιθάκης γένος ἔμμεναι, αὐτὰρ ἔφασκε</TextUnit>
    <TextUnit id="11828" loc="24.270">Λαέρτην ̓Αρκεισιάδην πατέρ' ἔμμεναι αὐτῷ.</TextUnit>
    <TextUnit id="11829" loc="24.271">τὸν μὲν ἐγὼ πρὸς δώματ' ἄγων ἐὺ̈ ἐξείνισσα,</TextUnit>
    <TextUnit id="11830" loc="24.272">ἐνδυκέως φιλέων, πολλῶν κατὰ οἶκον ἐόντων,</TextUnit>
    <TextUnit id="11831" loc="24.273">καί οἱ δῶρα πόρον ξεινήϊα, οἷα ἐῴκει.</TextUnit>
    <TextUnit id="11832" loc="24.274">χρυσοῦ μέν οἱ δῶκ' εὐεργέος ἑπτὰ τάλαντα,</TextUnit>
    <TextUnit id="11833" loc="24.275">δῶκα δέ οἱ κρητῆρα πανάργυρον ἀνθεμόεντα,</TextUnit>
    <TextUnit id="11834" loc="24.276">δώδεκα δ' ἁπλοί̈δας χλαίνας, τόσσους δὲ τάπητας,</TextUnit>
    <TextUnit id="11835" loc="24.277">τόσσα δὲ φάρεα καλά, τόσους δ' ἐπὶ τοῖσι χιτῶνας,</TextUnit>
    <TextUnit id="11836" loc="24.278">χωρὶς δ' αὖτε γυναῖκας, ἀμύμονα ἔργα ἰδυίας,</TextUnit>
    <TextUnit id="11837" loc="24.279">τέσσαρας εἰδαλίμας, ἃς ἤθελεν αὐτὸς ἑλέσθαι.”</TextUnit>
    <TextUnit id="11838" loc="24.280">τὸν δ' ἠμείβετ' ἔπειτα πατὴρ κατὰ δάκρυον εἴβων:</TextUnit>
    <TextUnit id="11839" loc="24.281">“ξεῖν',  ἦ τοι μὲν γαῖαν ἱκάνεις, ἣν ἐρεείνεις,</TextUnit>
    <TextUnit id="11840" loc="24.282">ὑβρισταὶ δ' αὐτὴν καὶ ἀτάσθαλοι ἄνδρες ἔχουσιν:</TextUnit>
    <TextUnit id="11841" loc="24.283">δῶρα δ' ἐτώσια ταῦτα χαρίζεο, μυρί' ὀπάζων:</TextUnit>
    <TextUnit id="11842" loc="24.284">εἰ γάρ μιν ζωόν γ' ἐκίχεις ̓Ιθάκης ἐνὶ δήμῳ,</TextUnit>
    <TextUnit id="11843" loc="24.285">τῷ κέν ς' εὖ δώροισιν ἀμειψάμενος ἀπέπεμψε</TextUnit>
    <TextUnit id="11844" loc="24.286">καὶ ξενίῃ ἀγαθῇ ἡ γὰρ θέμις, ὅς τις ὑπάρξῃ.</TextUnit>
    <TextUnit id="11845" loc="24.287">ἀλλ' ἄγε μοι τόδε εἰπὲ καὶ ἀτρεκέως κατάλεξον,</TextUnit>
    <TextUnit id="11846" loc="24.288">πόστον δὴ ἔτος ἐστίν, ὅτε ξείνισσας ἐκεῖνον</TextUnit>
    <TextUnit id="11847" loc="24.289">σὸν ξεῖνον δύστηνον, ἐμὸν παῖδ', εἴ ποτ' ἔην γε,</TextUnit>
    <TextUnit id="11848" loc="24.290">δύσμορον;  ὅν που τῆλε φίλων καὶ πατρίδος αἴης</TextUnit>
    <TextUnit id="11849" loc="24.291">ἠέ που ἐν πόντῳ φάγον ἰχθύες, ἢ ἐπὶ χέρσου</TextUnit>
    <TextUnit id="11850" loc="24.292">θηρσὶ καὶ οἰωνοῖσιν ἕλωρ γένετ': οὐδέ ἑ μήτηρ</TextUnit>
    <TextUnit id="11851" loc="24.293">κλαῦσε περιστείλασα πατήρ θ', οἵ μιν τεκόμεσθα:</TextUnit>
    <TextUnit id="11852" loc="24.294">οὐδ' ἄλοχος πολύδωρος, ἐχέφρων Πηνελόπεια,</TextUnit>
    <TextUnit id="11853" loc="24.295">κώκυς' ἐν λεχέεσσιν ἑὸν πόσιν,  ὡς ἐπεῴκει,</TextUnit>
    <TextUnit id="11854" loc="24.296">ὀφθαλμοὺς καθελοῦσα: τὸ γὰρ γέρας ἐστὶ θανόντων.</TextUnit>
    <TextUnit id="11855" loc="24.297">καί μοι τοῦτ' ἀγόρευσον ἐτήτυμον, ὄφρ' ἐὺ̈ εἰδῶ:</TextUnit>
    <TextUnit id="11856" loc="24.298">τίς πόθεν εἶς ἀνδρῶν; πόθι τοι πόλις ἠδὲ τοκῆες;</TextUnit>
    <TextUnit id="11857" loc="24.299">ποῦ δὲ νηῦς ἕστηκε θοή, ἥ ς' ἤγαγε δεῦρο</TextUnit>
    <TextUnit id="11858" loc="24.300">ἀντιθέους θ' ἑτάρους;  ἦ ἔμπορος εἰλήλουθας</TextUnit>
    <TextUnit id="11859" loc="24.301">νηὸς ἐπ' ἀλλοτρίης, οἱ δ' ἐκβήσαντες ἔβησαν;”</TextUnit>
    <TextUnit id="11860" loc="24.302">τὸν δ' ἀπαμειβόμενος προσέφη πολύμητις ̓Οδυσσεύς:</TextUnit>
    <TextUnit id="11861" loc="24.303">“τοιγὰρ ἐγώ τοι πάντα μάλ' ἀτρεκέως καταλέξω.</TextUnit>
    <TextUnit id="11862" loc="24.304">εἰμὶ μὲν ἐξ ̓Αλύβαντος, ὅθι κλυτὰ δώματα ναίω,</TextUnit>
    <TextUnit id="11863" loc="24.305">υἱὸς ̓Αφείδαντος Πολυπημονίδαο ἄνακτος:</TextUnit>
    <TextUnit id="11864" loc="24.306">αὐτὰρ ἐμοί γ' ὄνομ' ἐστὶν ̓Επήριτος: ἀλλά με δαίμων</TextUnit>
    <TextUnit id="11865" loc="24.307">πλάγξ' ἀπὸ Σικανίης δεῦρ' ἐλθέμεν οὐκ ἐθέλοντα:</TextUnit>
    <TextUnit id="11866" loc="24.308">νηῦς δέ μοι ἥδ' ἕστηκεν ἐπ' ἀγροῦ νόσφι πόληος.</TextUnit>
    <TextUnit id="11867" loc="24.309">αὐτὰρ ̓Οδυσσῆϊ τόδε δὴ πέμπτον ἔτος ἐστίν,</TextUnit>
    <TextUnit id="11868" loc="24.310">ἐξ οὗ κεῖθεν ἔβη καὶ ἐμῆς ἀπελήλυθε πάτρης,</TextUnit>
    <TextUnit id="11869" loc="24.311">δύσμορος: ἦ τέ οἱ ἐσθλοὶ ἔσαν ὄρνιθες ἰόντι,</TextUnit>
    <TextUnit id="11870" loc="24.312">δεξιοί, οἷς χαίρων μὲν ἐγὼν ἀπέπεμπον ἐκεῖνον,</TextUnit>
    <TextUnit id="11871" loc="24.313">χαῖρε δὲ κεῖνος ἰών: θυμὸς δ' ἔτι νῶϊν ἐώλπει</TextUnit>
    <TextUnit id="11872" loc="24.314">μίξεσθαι ξενίῃ ἠδ' ἀγλαὰ δῶρα διδώσειν.”</TextUnit>
    <TextUnit id="11873" loc="24.315">ὣς φάτο,  τὸν δ' ἄχεος νεφέλη ἐκάλυψε μέλαινα:</TextUnit>
    <TextUnit id="11874" loc="24.316">ἀμφοτέρῃσι δὲ χερσὶν ἑλὼν κόνιν αἰθαλόεσσαν</TextUnit>
    <TextUnit id="11875" loc="24.317">χεύατο κὰκ κεφαλῆς πολιῆς, ἁδινὰ στεναχίζων.</TextUnit>
    <TextUnit id="11876" loc="24.318">τοῦ δ' ὠρίνετο θυμός, ἀνὰ ῥῖνας δέ οἱ ἤδη</TextUnit>
    <TextUnit id="11877" loc="24.319">δριμὺ μένος προὔτυψε φίλον πατέρ' εἰσορόωντι.</TextUnit>
    <TextUnit id="11878" loc="24.320">κύσσε δέ μιν περιφὺς ἐπιάλμενος,  ἠδὲ προσηύδα:</TextUnit>
    <TextUnit id="11879" loc="24.321">“κεῖνος μέν τοι ὅδ' αὐτὸς ἐγώ, πάτερ, ὃν σὺ μεταλλᾷς,</TextUnit>
    <TextUnit id="11880" loc="24.322">ἤλυθον εἰκοστῷ ἔτεϊ ἐς πατρίδα γαῖαν.</TextUnit>
    <TextUnit id="11881" loc="24.323">ἀλλ' ἴσχεο κλαυθμοῖο γόοιό τε δακρυόεντος.</TextUnit>
    <TextUnit id="11882" loc="24.324">ἐκ γάρ τοι ἐρέω: μάλα δὲ χρὴ σπευδέμεν ἔμπης:</TextUnit>
    <TextUnit id="11883" loc="24.325">μνηστῆρας κατέπεφνον ἐν ἡμετέροισι δόμοισι,</TextUnit>
    <TextUnit id="11884" loc="24.326">λώβην τινύμενος θυμαλγέα καὶ κακὰ ἔργα.”</TextUnit>
    <TextUnit id="11885" loc="24.327">τὸν δ' αὖ Λαέρτης ἀπαμείβετο φώνησέν τε:</TextUnit>
    <TextUnit id="11886" loc="24.328">“εἰ μὲν δὴ ̓Οδυσεύς γε ἐμὸς πάϊς ἐνθάδ' ἱκάνεις,</TextUnit>
    <TextUnit id="11887" loc="24.329">σῆμά τί μοι νῦν εἰπὲ ἀριφραδές, ὄφρα πεποίθω.”</TextUnit>
    <TextUnit id="11888" loc="24.330">τὸν δ' ἀπαμειβόμενος προσέφη πολύμητις ̓Οδυσσεύς:</TextUnit>
    <TextUnit id="11889" loc="24.331">“οὐλὴν μὲν πρῶτον τήνδε φράσαι ὀφθαλμοῖσι,</TextUnit>
    <TextUnit id="11890" loc="24.332">τὴν ἐν Παρνησῷ μ' ἔλασεν σῦς λευκῷ ὀδόντι</TextUnit>
    <TextUnit id="11891" loc="24.333">οἰχόμενον: σὺ δέ με προί̈εις καὶ πότνια μήτηρ</TextUnit>
    <TextUnit id="11892" loc="24.334">ἐς πατέρ' Αὐτόλυκον μητρὸς φίλον, ὄφρ' ἂν ἑλοίμην</TextUnit>
    <TextUnit id="11893" loc="24.335">δῶρα, τὰ δεῦρο μολών μοι ὑπέσχετο καὶ κατένευσεν.</TextUnit>
    <TextUnit id="11894" loc="24.336">εἰ δ' ἄγε τοι καὶ δένδρε' ἐϋκτιμένην κατ' ἀλωὴν</TextUnit>
    <TextUnit id="11895" loc="24.337">εἴπω, ἅ μοί ποτ' ἔδωκας, ἐγὼ δ' ᾔτεόν σε ἕκαστα</TextUnit>
    <TextUnit id="11896" loc="24.338">παιδνὸς ἐών, κατὰ κῆπον ἐπισπόμενος: διὰ δ' αὐτῶν</TextUnit>
    <TextUnit id="11897" loc="24.339">ἱκνεύμεσθα, σὺ δ' ὠνόμασας καὶ ἔειπες ἕκαστα.</TextUnit>
    <TextUnit id="11898" loc="24.340">ὄγχνας μοι δῶκας τρισκαίδεκα καὶ δέκα μηλέας,</TextUnit>
    <TextUnit id="11899" loc="24.341">συκέας τεσσαράκοντ': ὄρχους δέ μοι ὧδ' ὀνόμηνας</TextUnit>
    <TextUnit id="11900" loc="24.342">δώσειν πεντήκοντα, διατρύγιος δὲ ἕκαστος</TextUnit>
    <TextUnit id="11901" loc="24.343">ἤην: ἔνθα δ' ἀνὰ σταφυλαὶ παντοῖαι ἔασιν—</TextUnit>
    <TextUnit id="11902" loc="24.344">ὁππότε δὴ Διὸς ὧραι ἐπιβρίσειαν ὕπερθεν.”</TextUnit>
    <TextUnit id="11903" loc="24.345">ὣς φάτο,  τοῦ δ' αὐτοῦ λύτο γούνατα καὶ φίλον ἦτορ,</TextUnit>
    <TextUnit id="11904" loc="24.346">σήματ' ἀναγνόντος τά οἱ ἔμπεδα πέφραδ' ̓Οδυσσεύς.</TextUnit>
    <TextUnit id="11905" loc="24.347">ἀμφὶ δὲ παιδὶ φίλῳ βάλε πήχεε: τὸν δὲ ποτὶ οἷ</TextUnit>
    <TextUnit id="11906" loc="24.348">εἷλεν ἀποψύχοντα πολύτλας δῖος ̓Οδυσσεύς.</TextUnit>
    <TextUnit id="11907" loc="24.349">αὐτὰρ ἐπεί ῥ' ἄμπνυτο καὶ ἐς φρένα θυμὸς ἀγέρθη,</TextUnit>
    <TextUnit id="11908" loc="24.350">ἐξαῦτις μύθοισιν ἀμειβόμενος προσέειπε:</TextUnit>
    <TextUnit id="11909" loc="24.351">“Ζεῦ πάτερ, ἦ ῥα ἔτ' ἔστε θεοὶ κατὰ μακρὸν ̓́Ολυμπον,</TextUnit>
    <TextUnit id="11910" loc="24.352">εἰ ἐτεὸν μνηστῆρες ἀτάσθαλον ὕβριν ἔτισαν.</TextUnit>
    <TextUnit id="11911" loc="24.353">νῦν δ' αἰνῶς δείδοικα κατὰ φρένα μὴ τάχα πάντες</TextUnit>
    <TextUnit id="11912" loc="24.354">ἐνθάδ' ἐπέλθωσιν ̓Ιθακήσιοι, ἀγγελίας δὲ</TextUnit>
    <TextUnit id="11913" loc="24.355">πάντη ἐποτρύνωσι Κεφαλλήνων πολίεσσι.”</TextUnit>
    <TextUnit id="11914" loc="24.356">τὸν δ' ἀπαμειβόμενος προσέφη πολύμητις ̓Οδυσσεύς:</TextUnit>
    <TextUnit id="11915" loc="24.357">“θάρσει, μή τοι ταῦτα μετὰ φρεσὶ σῇσι μελόντων.</TextUnit>
    <TextUnit id="11916" loc="24.358">ἀλλ' ἴομεν προτὶ οἶκον, ὃς ὀρχάτου ἐγγύθι κεῖται:</TextUnit>
    <TextUnit id="11917" loc="24.359">ἔνθα δὲ Τηλέμαχον καὶ βουκόλον ἠδὲ συβώτην</TextUnit>
    <TextUnit id="11918" loc="24.360">προὔπεμψ',  ὡς ἂν δεῖπνον ἐφοπλίσσωσι τάχιστα.”</TextUnit>
    <TextUnit id="11919" loc="24.361">ὣς ἄρα φωνήσαντε βάτην πρὸς δώματα καλά.</TextUnit>
    <TextUnit id="11920" loc="24.362">οἱ δ' ὅτε δή ῥ' ἵκοντο δόμους εὖ ναιετάοντας,</TextUnit>
    <TextUnit id="11921" loc="24.363">εὗρον Τηλέμαχον καὶ βουκόλον ἠδὲ συβώτην</TextUnit>
    <TextUnit id="11922" loc="24.364">ταμνομένους κρέα πολλὰ κερῶντάς τ' αἴθοπα οἶνον.</TextUnit>
    <TextUnit id="11923" loc="24.365">τόφρα δὲ Λαέρτην μεγαλήτορα ᾧ ἐνὶ οἴκῳ</TextUnit>
    <TextUnit id="11924" loc="24.366">ἀμφίπολος Σικελὴ λοῦσεν καὶ χρῖσεν ἐλαίῳ,</TextUnit>
    <TextUnit id="11925" loc="24.367">ἀμφὶ δ' ἄρα χλαῖναν καλὴν βάλεν: αὐτὰρ ̓Αθήνη</TextUnit>
    <TextUnit id="11926" loc="24.368">ἄγχι παρισταμένη μέλε' ἤλδανε ποιμένι λαῶν,</TextUnit>
    <TextUnit id="11927" loc="24.369">μείζονα δ' ἠὲ πάρος καὶ πάσσονα θῆκεν ἰδέσθαι.</TextUnit>
    <TextUnit id="11928" loc="24.370">ἐκ δ' ἀσαμίνθου βῆ: θαύμαζε δέ μιν φίλος υἱός,</TextUnit>
    <TextUnit id="11929" loc="24.371">ὡς ἴδεν ἀθανάτοισι θεοῖς ἐναλίγκιον ἄντην:</TextUnit>
    <TextUnit id="11930" loc="24.372">καί μιν φωνήσας ἔπεα πτερόεντα προσηύδα:</TextUnit>
    <TextUnit id="11931" loc="24.373">“ὦ πάτερ, ἦ μάλα τίς σε θεῶν αἰειγενετάων</TextUnit>
    <TextUnit id="11932" loc="24.374">εἶδός τε μέγεθός τε ἀμείνονα θῆκεν ἰδέσθαι.”</TextUnit>
    <TextUnit id="11933" loc="24.375">τὸν δ' αὖ Λαέρτης πεπνυμένος ἀντίον ηὔδα:</TextUnit>
    <TextUnit id="11934" loc="24.376">“αἲ γάρ, Ζεῦ τε πάτερ καὶ ̓Αθηναίη καὶ ̓́Απολλον,</TextUnit>
    <TextUnit id="11935" loc="24.377">οἷος Νήρικον εἷλον, ἐϋκτίμενον πτολίεθρον,</TextUnit>
    <TextUnit id="11936" loc="24.378">ἀκτὴν ἠπείροιο, Κεφαλλήνεσσιν ἀνάσσων,</TextUnit>
    <TextUnit id="11937" loc="24.379">τοῖος ἐών τοι χθιζὸς ἐν ἡμετέροισι δόμοισιν,</TextUnit>
    <TextUnit id="11938" loc="24.380">τεύχε' ἔχων ὤμοισιν,  ἐφεστάμεναι καὶ ἀμύνειν</TextUnit>
    <TextUnit id="11939" loc="24.381">ἄνδρας μνηστῆρας: τῷ κε σφέων γούνατ' ἔλυσα</TextUnit>
    <TextUnit id="11940" loc="24.382">πολλῶν ἐν μεγάροισι, σὺ δὲ φρένας ἔνδον ἐγήθεις.”</TextUnit>
    <TextUnit id="11941" loc="24.383">ὣς οἷ μὲν τοιαῦτα πρὸς ἀλλήλους ἀγόρευον.</TextUnit>
    <TextUnit id="11942" loc="24.384">οἱ δ' ἐπεὶ οὖν παύσαντο πόνου τετύκοντό τε δαῖτα,</TextUnit>
    <TextUnit id="11943" loc="24.385">ἑξείης ἕζοντο κατὰ κλισμούς τε θρόνους τε:</TextUnit>
    <TextUnit id="11944" loc="24.386">ἔνθ' οἱ μὲν δείπνῳ ἐπεχείρεον, ἀγχίμολον δὲ</TextUnit>
    <TextUnit id="11945" loc="24.387">ἦλθ' ὁ γέρων Δολίος, σὺν δ' υἱεῖς τοῖο γέροντος,</TextUnit>
    <TextUnit id="11946" loc="24.388">ἐξ ἔργων μογέοντες, ἐπεὶ προμολοῦσα κάλεσσεν</TextUnit>
    <TextUnit id="11947" loc="24.389">μήτηρ γρηῦς Σικελή, ἥ σφεας τρέφε καί ῥα γέροντα</TextUnit>
    <TextUnit id="11948" loc="24.390">ἐνδυκέως κομέεσκεν,  ἐπεὶ κατὰ γῆρας ἔμαρψεν.</TextUnit>
    <TextUnit id="11949" loc="24.391">οἱ δ' ὡς οὖν ̓Οδυσῆα ἴδον φράσσαντό τε θυμῷ,</TextUnit>
    <TextUnit id="11950" loc="24.392">ἔσταν ἐνὶ μεγάροισι τεθηπότες: αὐτὰρ ̓Οδυσσεὺς</TextUnit>
    <TextUnit id="11951" loc="24.393">μειλιχίοις ἐπέεσσι καθαπτόμενος προσέειπεν:</TextUnit>
    <TextUnit id="11952" loc="24.394">“ὦ γέρον, ἵζ' ἐπὶ δεῖπνον, ἀπεκλελάθεσθε δὲ θάμβευς:</TextUnit>
    <TextUnit id="11953" loc="24.395">δηρὸν γὰρ σίτῳ ἐπιχειρήσειν μεμαῶτες</TextUnit>
    <TextUnit id="11954" loc="24.396">μίμνομεν ἐν μεγάροις, ὑμέας ποτιδέγμενοι αἰεί.”</TextUnit>
    <TextUnit id="11955" loc="24.397">ὣς ἄρ ἔφη, Δολίος δ' ἰθὺς κίε χεῖρε πετάσσας</TextUnit>
    <TextUnit id="11956" loc="24.398">ἀμφοτέρας, ̓Οδυσεῦς δὲ λαβὼν κύσε χεῖρ' ἐπὶ καρπῷ,</TextUnit>
    <TextUnit id="11957" loc="24.399">καί μιν φωνήσας ἔπεα πτερόεντα προσηύδα:</TextUnit>
    <TextUnit id="11958" loc="24.400">“ὦ φίλ',  ἐπεὶ νόστησας ἐελδομένοισι μάλ' ἡμῖν</TextUnit>
    <TextUnit id="11959" loc="24.401">οὐδ' ἔτ' ὀϊομένοισι, θεοὶ δέ ς' ἀνήγαγον αὐτοί,</TextUnit>
    <TextUnit id="11960" loc="24.402">οὖλέ τε καὶ μάλα χαῖρε, θεοὶ δέ τοι ὄλβια δοῖεν.</TextUnit>
    <TextUnit id="11961" loc="24.403">καί μοι τοῦτ' ἀγόρευσον ἐτήτυμον, ὄφρ' ἐὺ̈ εἰδῶ,</TextUnit>
    <TextUnit id="11962" loc="24.404">ἢ ἤδη σάφα οἶδε περίφρων Πηνελόπεια</TextUnit>
    <TextUnit id="11963" loc="24.405">νοστήσαντά σε δεῦρ',  ἦ ἄγγελον ὀτρύνωμεν.”</TextUnit>
    <TextUnit id="11964" loc="24.406">τὸν δ' ἀπαμειβόμενος προσέφη πολύμητις ̓Οδυσσεύς</TextUnit>
    <TextUnit id="11965" loc="24.407">“ὦ γέρον, ἤδη οἶδε: τί σε χρὴ ταῦτα πένεσθαι;”</TextUnit>
    <TextUnit id="11966" loc="24.408">ὣς φάθ', ὁ δ' αὖτις ἄρ' ἕζετ' ἐϋξέστου ἐπὶ δίφρου.</TextUnit>
    <TextUnit id="11967" loc="24.409">ὣς δ' αὔτως παῖδες Δολίου κλυτὸν ἀμφ' ̓Οδυσῆα</TextUnit>
    <TextUnit id="11968" loc="24.410">δεικανόωντ' ἐπέεσσι καὶ ἐν χείρεσσι φύοντο,</TextUnit>
    <TextUnit id="11969" loc="24.411">ἑξείης δ' ἕζοντο παραὶ Δολίον, πατέρα σφόν.</TextUnit>
    <TextUnit id="11970" loc="24.412">ὣς οἱ μὲν περὶ δεῖπνον ἐνὶ μεγάροισι πένοντο:</TextUnit>
    <TextUnit id="11971" loc="24.413">̓́Οσσα δ' ἄρ' ἄγγελος ὦκα κατὰ πτόλιν ᾤχετο πάντη,</TextUnit>
    <TextUnit id="11972" loc="24.414">μνηστήρων στυγερὸν θάνατον καὶ κῆρ' ἐνέπουσα.</TextUnit>
    <TextUnit id="11973" loc="24.415">οἱ δ' ἄρ' ὁμῶς ἀί̈οντες ἐφοίτων ἄλλοθεν ἄλλος</TextUnit>
    <TextUnit id="11974" loc="24.416">μυχμῷ τε στοναχῇ τε δόμων προπάροιθ' ̓Οδυσῆος,</TextUnit>
    <TextUnit id="11975" loc="24.417">ἐκ δὲ νέκυς οἴκων φόρεον καὶ θάπτον ἕκαστοι,</TextUnit>
    <TextUnit id="11976" loc="24.418">τοὺς δ' ἐξ ἀλλάων πολίων οἶκόνδε ἕκαστον</TextUnit>
    <TextUnit id="11977" loc="24.419">πέμπον ἄγειν ἁλιεῦσι θοῇς ἐπὶ νηυσὶ τιθέντες:</TextUnit>
    <TextUnit id="11978" loc="24.420">αὐτοὶ δ' εἰς ἀγορὴν κίον ἀθρόοι,  ἀχνύμενοι κῆρ.</TextUnit>
    <TextUnit id="11979" loc="24.421">αὐτὰρ ἐπεί ῥ' ἤγερθεν ὁμηγερέες τ' ἐγένοντο,</TextUnit>
    <TextUnit id="11980" loc="24.422">τοῖσιν δ' Εὐπείθης ἀνά θ' ἵστατο καὶ μετέειπε:</TextUnit>
    <TextUnit id="11981" loc="24.423">παιδὸς γάρ οἱ ἄλαστον ἐνὶ φρεσὶ πένθος ἔκειτο,</TextUnit>
    <TextUnit id="11982" loc="24.424">̓Αντινόου, τὸν πρῶτον ἐνήρατο δῖος ̓Οδυσσεύς:</TextUnit>
    <TextUnit id="11983" loc="24.425">τοῦ ὅ γε δάκρυ χέων ἀγορήσατο καὶ μετέειπεν:</TextUnit>
    <TextUnit id="11984" loc="24.426">“ὦ φίλοι, ἦ μέγα ἔργον ἀνὴρ ὅδ' ἐμήσατ' ̓Αχαιούς:</TextUnit>
    <TextUnit id="11985" loc="24.427">τοὺς μὲν σὺν νήεσσιν ἄγων πολέας τε καὶ ἐσθλοὺς</TextUnit>
    <TextUnit id="11986" loc="24.428">ὤλεσε μὲν νῆας γλαφυράς, ἀπὸ δ' ὤλεσε λαούς:</TextUnit>
    <TextUnit id="11987" loc="24.429">τοὺς δ' ἐλθὼν ἔκτεινε Κεφαλλήνων ὄχ' ἀρίστους,</TextUnit>
    <TextUnit id="11988" loc="24.430">ἀλλ' ἄγετε,  πρὶν τοῦτον ἢ ἐς Πύλον ὦκα ἱκέσθαι</TextUnit>
    <TextUnit id="11989" loc="24.431">ἢ καὶ ἐς ̓́Ηλιδα δῖαν, ὅθι κρατέουσιν ̓Επειοί,</TextUnit>
    <TextUnit id="11990" loc="24.432">ἴομεν: ἦ καὶ ἔπειτα κατηφέες ἐσσόμεθ' αἰεί:</TextUnit>
    <TextUnit id="11991" loc="24.433">λώβη γὰρ τάδε γ' ἐστὶ καὶ ἐσσομένοισι πυθέσθαι,</TextUnit>
    <TextUnit id="11992" loc="24.434">εἰ δὴ μὴ παίδων τε κασιγνήτων τε φονῆας</TextUnit>
    <TextUnit id="11993" loc="24.435">τισόμεθ'.  οὐκ ἂν ἐμοί γε μετὰ φρεσὶν ἡδὺ γένοιτο</TextUnit>
    <TextUnit id="11994" loc="24.436">ζωέμεν, ἀλλὰ τάχιστα θανὼν φθιμένοισι μετείην.</TextUnit>
    <TextUnit id="11995" loc="24.437">ἀλλ' ἴομεν, μὴ φθέωσι περαιωθέντες ἐκεῖνοι.”</TextUnit>
    <TextUnit id="11996" loc="24.438">ὣς φάτο δάκρυ χέων, οἶκτος δ' ἕλε πάντας ̓Αχαιούς.</TextUnit>
    <TextUnit id="11997" loc="24.439">ἀγχίμολον δέ σφ' ἦλθε Μέδων καὶ θεῖος ἀοιδὸς</TextUnit>
    <TextUnit id="11998" loc="24.440">ἐκ μεγάρων ̓Οδυσῆος,  ἐπεί σφεας ὕπνος ἀνῆκεν,</TextUnit>
    <TextUnit id="11999" loc="24.441">ἔσταν δ' ἐν μέσσοισι: τάφος δ' ἕλεν ἄνδρα ἕκαστον.</TextUnit>
    <TextUnit id="12000" loc="24.442">τοῖσι δὲ καὶ μετέειπε Μέδων πεπνυμένα εἰδώς:</TextUnit>
    <TextUnit id="12001" loc="24.443">“κέκλυτε δὴ νῦν μευ, ̓Ιθακήσιοι: οὐ γὰρ ̓Οδυσσεὺς</TextUnit>
    <TextUnit id="12002" loc="24.444">ἀθανάτων ἀέκητι θεῶν τάδ' ἐμήσατο ἔργα:</TextUnit>
    <TextUnit id="12003" loc="24.445">αὐτὸς ἐγὼν εἶδον θεὸν ἄμβροτον,  ὅς ῥ' ̓Οδυσῆϊ</TextUnit>
    <TextUnit id="12004" loc="24.446">ἐγγύθεν ἑστήκει καὶ Μέντορι πάντα ἐῴκει.</TextUnit>
    <TextUnit id="12005" loc="24.447">ἀθάνατος δὲ θεὸς τοτὲ μὲν προπάροιθ' ̓Οδυσῆος</TextUnit>
    <TextUnit id="12006" loc="24.448">φαίνετο θαρσύνων, τοτὲ δὲ μνηστῆρας ὀρίνων</TextUnit>
    <TextUnit id="12007" loc="24.449">θῦνε κατὰ μέγαρον: τοὶ δ' ἀγχιστῖνοι ἔπιπτον.”</TextUnit>
    <TextUnit id="12008" loc="24.450">ὣς φάτο, τοὺς δ' ἄρα πάντας ὑπὸ χλωρὸν δέος ᾕρει.</TextUnit>
    <TextUnit id="12009" loc="24.451">τοῖσι δὲ καὶ μετέειπε γέρων ἥρως ̔Αλιθέρσης</TextUnit>
    <TextUnit id="12010" loc="24.452">Μαστορίδης: ὁ γὰρ οἶος ὅρα πρόσσω καὶ ὀπίσσω:</TextUnit>
    <TextUnit id="12011" loc="24.453">ὅ σφιν ἐϋφρονέων ἀγορήσατο καὶ μετέειπε:</TextUnit>
    <TextUnit id="12012" loc="24.454">“κέκλυτε δὴ νῦν μευ, ̓Ιθακήσιοι, ὅττι κεν εἴπω:</TextUnit>
    <TextUnit id="12013" loc="24.455">ὑμετέρῃ κακότητι,  φίλοι, τάδε ἔργα γένοντο:</TextUnit>
    <TextUnit id="12014" loc="24.456">οὐ γὰρ ἐμοὶ πείθεσθ', οὐ Μέντορι ποιμένι λαῶν,</TextUnit>
    <TextUnit id="12015" loc="24.457">ὑμετέρους παῖδας καταπαυέμεν ἀφροσυνάων,</TextUnit>
    <TextUnit id="12016" loc="24.458">οἳ μέγα ἔργον ἔρεξαν ἀτασθαλίῃσι κακῇσι,</TextUnit>
    <TextUnit id="12017" loc="24.459">κτήματα κείροντες καὶ ἀτιμάζοντες ἄκοιτιν</TextUnit>
    <TextUnit id="12018" loc="24.460">ἀνδρὸς ἀριστῆος: τὸν δ' οὐκέτι φάντο νέεσθαι.</TextUnit>
    <TextUnit id="12019" loc="24.461">καὶ νῦν ὧδε γένοιτο. πίθεσθέ μοι ὡς ἀγορεύω:</TextUnit>
    <TextUnit id="12020" loc="24.462">μὴ ἴομεν, μή πού τις ἐπίσπαστον κακὸν εὕρῃ.”</TextUnit>
    <TextUnit id="12021" loc="24.463">ὣς ἔφαθ', οἱ δ' ἄρ' ἀνήϊξαν μεγάλῳ ἀλαλητῷ</TextUnit>
    <TextUnit id="12022" loc="24.464">ἡμίσεων πλείους: τοὶ δ' ἀθρόοι αὐτόθι μίμνον:</TextUnit>
    <TextUnit id="12023" loc="24.465">οὐ γὰρ σφιν ἅδε μῦθος ἐνὶ φρεσίν,  ἀλλ' Εὐπείθει</TextUnit>
    <TextUnit id="12024" loc="24.466">πείθοντ': αἶψα δ' ἔπειτ' ἐπὶ τεύχεα ἐσσεύοντο.</TextUnit>
    <TextUnit id="12025" loc="24.467">αὐτὰρ ἐπεί ῥ' ἕσσαντο περὶ χροὶ̈ νώροπα χαλκόν,</TextUnit>
    <TextUnit id="12026" loc="24.468">ἀθρόοι ἠγερέθοντο πρὸ ἄστεος εὐρυχόροιο.</TextUnit>
    <TextUnit id="12027" loc="24.469">τοῖσιν δ' Εὐπείθης ἡγήσατο νηπιέῃσι:</TextUnit>
    <TextUnit id="12028" loc="24.470">φῆ δ' ὅ γε τίσεσθαι παιδὸς φόνον,  οὐδ' ἄρ' ἔμελλεν</TextUnit>
    <TextUnit id="12029" loc="24.471">ἂψ ἀπονοστήσειν, ἀλλ' αὐτοῦ πότμον ἐφέψειν.</TextUnit>
    <TextUnit id="12030" loc="24.472">αὐτὰρ ̓Αθηναίη Ζῆνα Κρονίωνα προσηύδα:</TextUnit>
    <TextUnit id="12031" loc="24.473">“ὦ πάτερ ἡμέτερε, Κρονίδη, ὕπατε κρειόντων,</TextUnit>
    <TextUnit id="12032" loc="24.474">εἰπέ μοι εἰρομένῃ, τί νύ τοι νόος ἔνδοθι κεύθει;</TextUnit>
    <TextUnit id="12033" loc="24.475">ἢ προτέρω πόλεμόν τε κακὸν καὶ φύλοπιν αἰνὴν</TextUnit>
    <TextUnit id="12034" loc="24.476">τεύξεις, ἦ φιλότητα μετ' ἀμφοτέροισι τίθησθα;”</TextUnit>
    <TextUnit id="12035" loc="24.477">τὴν δ' ἀπαμειβόμενος προσέφη νεφεληγερέτα Ζεύς:</TextUnit>
    <TextUnit id="12036" loc="24.478">“τέκνον ἐμόν, τί με ταῦτα διείρεαι ἠδὲ μεταλλᾷς;</TextUnit>
    <TextUnit id="12037" loc="24.479">οὐ γὰρ δὴ τοῦτον μὲν ἐβούλευσας νόον αὐτή,</TextUnit>
    <TextUnit id="12038" loc="24.480">ὡς ἦ τοι κείνους ̓Οδυσεὺς ἀποτίσεται ἐλθών;</TextUnit>
    <TextUnit id="12039" loc="24.481">ἔρξον ὅπως ἐθέλεις: ἐρέω τέ τοι ὡς ἐπέοικεν.</TextUnit>
    <TextUnit id="12040" loc="24.482">ἐπεὶ δὴ μνηστῆρας ἐτίσατο δῖος ̓Οδυσσεύς,</TextUnit>
    <TextUnit id="12041" loc="24.483">ὅρκια πιστὰ ταμόντες ὁ μὲν βασιλευέτω αἰεί,</TextUnit>
    <TextUnit id="12042" loc="24.484">ἡμεῖς δ' αὖ παίδων τε κασιγνήτων τε φόνοιο</TextUnit>
    <TextUnit id="12043" loc="24.485">ἔκλησιν θέωμεν: τοὶ δ' ἀλλήλους φιλεόντων</TextUnit>
    <TextUnit id="12044" loc="24.486">ὡς τὸ πάρος, πλοῦτος δὲ καὶ εἰρήνη ἅλις ἔστω.”</TextUnit>
    <TextUnit id="12045" loc="24.487">ὣς εἰπὼν ὤτρυνε πάρος μεμαυῖαν ̓Αθήνην,</TextUnit>
    <TextUnit id="12046" loc="24.488">βῆ δὲ κατ' Οὐλύμποιο καρήνων ἀί̈ξασα.</TextUnit>
    <TextUnit id="12047" loc="24.489">οἱ δ' ἐπεὶ οὖν σίτοιο μελίφρονος ἐξ ἔρον ἕντο,</TextUnit>
    <TextUnit id="12048" loc="24.490">τοῖς δ' ἄρα μύθων ἦρχε πολύτλας δῖος ̓Οδυσσεύς:</TextUnit>
    <TextUnit id="12049" loc="24.491">“ἐξελθών τις ἴδοι μὴ δὴ σχεδὸν ὦσι κιόντες.”</TextUnit>
    <TextUnit id="12050" loc="24.492">ὣς ἔφατ': ἐκ δ' υἱὸς Δολίου κίεν, ὡς ἐκέλευεν:</TextUnit>
    <TextUnit id="12051" loc="24.493">στῆ δ' ἄρ' ἐπ' οὐδὸν ἰών, τοὺς δὲ σχεδὸν ἔσιδε πάντας:</TextUnit>
    <TextUnit id="12052" loc="24.494">αἶψα δ' ̓Οδυσσῆα ἔπεα πτερόεντα προσηύδα:</TextUnit>
    <TextUnit id="12053" loc="24.495">“οἵδε δὴ ἐγγὺς ἔας': ἀλλ' ὁπλιζώμεθα θᾶσσον.”</TextUnit>
    <TextUnit id="12054" loc="24.496">ὣς ἔφαθ', οἱ δ' ὤρνυντο καὶ ἐν τεύχεσσι δύοντο,</TextUnit>
    <TextUnit id="12055" loc="24.497">τέσσαρες ἀμφ' ̓Οδυσῆ', ἓξ δ' υἱεῖς οἱ Δολίοιο:</TextUnit>
    <TextUnit id="12056" loc="24.498">ἐν δ' ἄρα Λαέρτης Δολίος τ' ἐς τεύχε' ἔδυνον,</TextUnit>
    <TextUnit id="12057" loc="24.499">καὶ πολιοί περ ἐόντες, ἀναγκαῖοι πολεμισταί.</TextUnit>
    <TextUnit id="12058" loc="24.500">αὐτὰρ ἐπεί ῥ' ἕσσαντο περὶ χροὶ̈ νώροπα χαλκόν,</TextUnit>
    <TextUnit id="12059" loc="24.501">ὤϊξάν ῥα θύρας, ἐκ δ' ἤϊον, ἄρχε δ' ̓Οδυσσεύς.</TextUnit>
    <TextUnit id="12060" loc="24.502">τοῖσι δ' ἐπ' ἀγχίμολον θυγάτηρ Διὸς ἦλθεν ̓Αθήνη</TextUnit>
    <TextUnit id="12061" loc="24.503">Μέντορι εἰδομένη ἠμὲν δέμας ἠδὲ καὶ αὐδήν.</TextUnit>
    <TextUnit id="12062" loc="24.504">τὴν μὲν ἰδὼν γήθησε πολύτλας δῖος ̓Οδυσσεύς:</TextUnit>
    <TextUnit id="12063" loc="24.505">αἶψα δὲ Τηλέμαχον προσεφώνεεν ὃν φίλον υἱόν:</TextUnit>
    <TextUnit id="12064" loc="24.506">“Τηλέμαχ', ἤδη μὲν τόδε γ' εἴσεαι αὐτὸς ἐπελθών,</TextUnit>
    <TextUnit id="12065" loc="24.507">ἀνδρῶν μαρναμένων ἵνα τε κρίνονται ἄριστοι,</TextUnit>
    <TextUnit id="12066" loc="24.508">μή τι καταισχύνειν πατέρων γένος, οἳ τὸ πάρος περ</TextUnit>
    <TextUnit id="12067" loc="24.509">ἀλκῇ τ' ἠνορέῃ τε κεκάσμεθα πᾶσαν ἐπ' αἶαν.”</TextUnit>
    <TextUnit id="12068" loc="24.510">τὸν δ' αὖ Τηλέμαχος πεπνυμένος ἀντίον ηὔδα:</TextUnit>
    <TextUnit id="12069" loc="24.511">“ὄψεαι, αἴ κ' ἐθέλῃσθα, πάτερ φίλε, τῷδ' ἐπὶ θυμῷ</TextUnit>
    <TextUnit id="12070" loc="24.512">οὔ τι καταισχύνοντα τεὸν γένος, ὡς ἀγορεύεις.”</TextUnit>
    <TextUnit id="12071" loc="24.513">ὣς φάτο, Λαέρτης δ' ἐχάρη καὶ μῦθον ἔειπε:</TextUnit>
    <TextUnit id="12072" loc="24.514">“τίς νύ μοι ἡμέρη ἥδε, θεοὶ φίλοι; ἦ μάλα χαίρω:</TextUnit>
    <TextUnit id="12073" loc="24.515">υἱός θ' υἱωνός τ' ἀρετῆς πέρι δῆριν ἔχουσιν.”</TextUnit>
    <TextUnit id="12074" loc="24.516">τὸν δὲ παρισταμένη προσέφη γλαυκῶπις ̓Αθήνη:</TextUnit>
    <TextUnit id="12075" loc="24.517">“ὦ ̓Αρκεισιάδη, πάντων πολὺ φίλταθ' ἑταίρων,</TextUnit>
    <TextUnit id="12076" loc="24.518">εὐξάμενος κούρῃ γλαυκώπιδι καὶ Διὶ πατρί,</TextUnit>
    <TextUnit id="12077" loc="24.519">αἶψα μαλ' ἀμπεπαλὼν προί̈ει δολιχόσκιον ἔγχος.”</TextUnit>
    <TextUnit id="12078" loc="24.520">ὣς φάτο, καί ῥ' ἔμπνευσε μένος μέγα Παλλὰς ̓Αθήνη</TextUnit>
    <TextUnit id="12079" loc="24.521">εὐξάμενος δ' ἄρ' ἔπειτα Διὸς κούρῃ μεγάλοιο,</TextUnit>
    <TextUnit id="12080" loc="24.522">αἶψα μάλ' ἀμπεπαλὼν προί̈ει δολιχόσκιον ἔγχος,</TextUnit>
    <TextUnit id="12081" loc="24.523">καὶ βάλεν Εὐπείθεα κόρυθος διὰ χαλκοπαρῄου.</TextUnit>
    <TextUnit id="12082" loc="24.524">ἡ δ' οὐκ ἔγχος ἔρυτο, διαπρὸ δὲ εἴσατο χαλκός,</TextUnit>
    <TextUnit id="12083" loc="24.525">δούπησεν δὲ πεσών,  ἀράβησε δὲ τεύχε' ἐπ' αὐτῷ.</TextUnit>
    <TextUnit id="12084" loc="24.526">ἐν δ' ἔπεσον προμάχοις ̓Οδυσεὺς καὶ φαίδιμος υἱός,</TextUnit>
    <TextUnit id="12085" loc="24.527">τύπτον δὲ ξίφεσίν τε καὶ ἔγχεσιν ἀμφιγύοισι.</TextUnit>
    <TextUnit id="12086" loc="24.528">καί νύ κε δὴ πάντας ὄλεσαν καὶ ἔθηκαν ἀνόστους,</TextUnit>
    <TextUnit id="12087" loc="24.529">εἰ μὴ ̓Αθηναίη, κούρη Διὸς αἰγιόχοιο,</TextUnit>
    <TextUnit id="12088" loc="24.530">ἤϋσεν φωνῇ,  κατὰ ἔσχεθε λαὸν ἅπαντα.</TextUnit>
    <TextUnit id="12089" loc="24.531">“ἴσχεσθε πτολέμου, ̓Ιθακήσιοι, ἀργαλέοιο,</TextUnit>
    <TextUnit id="12090" loc="24.532">ὥς κεν ἀναιμωτί γε διακρινθῆτε τάχιστα.”</TextUnit>
    <TextUnit id="12091" loc="24.533">ὣς φάτ' ̓Αθηναίη, τοὺς δὲ χλωρὸν δέος εἷλεν:</TextUnit>
    <TextUnit id="12092" loc="24.534">τῶν δ' ἄρα δεισάντων ἐκ χειρῶν ἔπτατο τεύχεα,</TextUnit>
    <TextUnit id="12093" loc="24.535">πάντα δ' ἐπὶ χθονὶ πῖπτε,  θεᾶς ὄπα φωνησάσης:</TextUnit>
    <TextUnit id="12094" loc="24.536">πρὸς δὲ πόλιν τρωπῶντο λιλαιόμενοι βιότοιο.</TextUnit>
    <TextUnit id="12095" loc="24.537">σμερδαλέον δ' ἐβόησε πολύτλας δῖος ̓Οδυσσεύς,</TextUnit>
    <TextUnit id="12096" loc="24.538">οἴμησεν δὲ ἀλεὶς ὥς τ' αἰετὸς ὑψιπετήεις.</TextUnit>
    <TextUnit id="12097" loc="24.539">καὶ τότε δὴ Κρονίδης ἀφίει ψολόεντα κεραυνόν,</TextUnit>
    <TextUnit id="12098" loc="24.540">κὰδ δ' ἔπεσε πρόσθε γλαυκώπιδος ὀβριμοπάτρης.</TextUnit>
    <TextUnit id="12099" loc="24.541">δὴ τότ' ̓Οδυσσῆα προσέφη γλαυκῶπις ̓Αθήνη:</TextUnit>
    <TextUnit id="12100" loc="24.542">“διογενὲς Λαερτιάδη, πολυμήχαν' ̓Οδυσσεῦ,</TextUnit>
    <TextUnit id="12101" loc="24.543">ἴσχεο, παῦε δὲ νεῖκος ὁμοιί̈ου πολέμοιο,</TextUnit>
    <TextUnit id="12102" loc="24.544">μή πως τοι Κρονίδης κεχολώσεται εὐρύοπα Ζεύς.”</TextUnit>
    <TextUnit id="12103" loc="24.545">ὣς φάτ' ̓Αθηναίη,  ὁ δ' ἐπείθετο, χαῖρε δὲ θυμῷ.</TextUnit>
    <TextUnit id="12104" loc="24.546">ὅρκια δ' αὖ κατόπισθε μετ' ἀμφοτέροισιν ἔθηκεν</TextUnit>
    <TextUnit id="12105" loc="24.547">Παλλὰς ̓Αθηναίη, κούρη Διὸς αἰγιόχοιο,</TextUnit>
    <TextUnit id="12106" loc="24.548">Μέντορι εἰδομένη ἠμὲν δέμας ἠδὲ καὶ αὐδήν.</TextUnit>
  </Text>
</TessDocument>
